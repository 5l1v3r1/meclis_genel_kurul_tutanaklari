


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 32   
YASAMA YILI : 2



T. B. M. M.

TUTANAK DERGİSİ


131 inci Birleşim

6 . 8 . 1997  Çarşamba





İ Ç İ N D E K İ
L E R

 I. - GEÇEN TUTANAK 
ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Konya Milletvekili Nezir Büyükcengiz'in,
sınır ticareti kapsamında ülkemize sokulan
motorine ilişkin gündemdışı konuşması
ve Devlet Bakanı Mehmet Salih Yıldırım'ın
cevabı

2. - Kocaeli Milletvekili Bekir Yurdagül'ün,
çalışanların sorunları ve 55
inci Hükümetten beklentilerine ilişkin gündemdışı
konuşması ve Çalışma ve Sosyal
GüvenlikBakanı Nami Çağan'ın cevabı

3. - Erzurum Milletvekili İsmail Köse'nin,
Amerika Birleşik Devletlerindeki Ermenilerin, San Francisco
Şehrinde birErmeni soykırımı anıtı
inşa etmeyi planladıklarına ve Türkiye'nin,
bazı komşu ülkelerce Ortodoks çemberine
alınması çabalarına ilişkin
gündemdışı konuşması

V. - SORULAR VE CEVAPLAR

A) SÖZLÜ SORULAR VE CEVAPLARI

1. - Bartın Milletvekili Cafer Tufan Yazıcıoğlu'nun,
gıda katkı maddelerine ilişkin Sağlık
Bakanından sözlü soru önergesi (6/465)

2. - Bursa Milletvekili Feridun Pehlivan'ın,
Uluabat Gölü ve çevresini kirleten faktörlere
karşı alınacak tedbirlere ilişkin Enerji
ve Tabiî Kaynaklar Bakanından sözlü soru
önergesi (6/467)

3. - İstanbul Milletvekili Osman Yumakoğulları'nın,
Antalya bölgesindeki muz üreticilerine uygun bir fiyatla
elektrik verilip verilmeyeceğine ilişkin Enerji ve Tabiî
Kaynaklar Bakanından sözlü soru önergesi
(6/468)

4. - Ankara Milletvekili Nejat Arseven'in, kanunların
Anayasaya uygun hale getirilmesi için yapılan çalışmalara
ilişkin Adalet Bakanından sözlü soru önergesi
(6/470)

5. - Erzincan Milletvekili Mustafa Kul'un, Erzincan'a
bağlı bazı beldelerin sağlık ocağı
ihtiyacına ilişkin Sağlık Bakanından
sözlü soru önergesi (6/471) 

6.- Erzincan Milletvekili Mustafa Kul'un, Erzincan
Sol Sahil Sulama Kanalının yenilenme projesine ilişkin
Enerji ve Tabiî Kaynaklar Bakanından sözlü
soru önergesi (6/472)

7. -  Kırklareli Milletvekili Necdet Tekin'in,
Malkoçlar Gümrük Kapısının
yeniden hizmete açılıp açılmadığına
ilişkin Başbakandan sözlü soru önergesi
ve yazılı soruya çevrilmesi nedeniyle konuşması
(6/473)

8. - ErzincanMilletvekili Mustafa Kul'un, Erzincan-Merkez-
Sütpınar
Köyünün sulama kanalı ihtiyacına
ilişin Devlet Bakanından sözlü soru önergesi
(6/474)

9. - Bursa Milletvekili Feridun Pehlivan'ın,
zeytin üreticisinin kredi borçlarının
ertelenmesine ilişkin Başbakandan sözlü
soru önergesi (6/475)

10. - Bursa Milletvekili Feridun Pehlivan'ın,
tartı toleransları yönetmeliğine ilişkin
Başbakandan sözlü soru önergesi (6/476)

11. - Bursa Milletvekili Feridun Pehlivan'ın,
tartı toleransları yönetmeliğinin ne zaman
çıkarılacağına ilişkin İçişleri
Bakanından sözlü soru önergesi (6/477)

12. - Zonguldak Milletvekili HasanGemici'nin, SEKA
Yönetim Kuruluna ve Genel Müdürlüğüne
atama yapılmamasının nedenine ilişkin
Sanayi ve Ticaret Bakanından sözlü soru önergesi
(6/478)

13. - Zonguldak Milletvekili Hasan Gemici'nin, Çaycuma
Organize Sanayi Bölgesi alanı içinde yer alan
arazilerin kamulaştırma bedellerinin ne zaman ödeneceğine
ilişkin Sanayi ve Ticaret Bakanından sözlü
soru önergesi (6/479)

14. - Erzincan Milletvekili Mustafa Kul'un, Bingöl-Yedisu
İlçesi Sağlık Ocağının
sağlık merkezine dönüştürülüp
dönüştürülmeyeceğine ilişkin
Sağlık Bakanından sözlü soru önergesi
(6/481)

15. - Erzincan Milletvekili Mustafa Kul'un, Erzincan-
Kemah'a
bağlı Kerer Köyünün sağlık
personeli ihtiyacına ilişkin Sağlık Bakanından
sözlü soru önergesi (6/483)

16. - Bursa Milletvekili Feridun Pehlivan'ın,
SSK İnegöl Hastanesinin ne zaman hizmete açılacağına
ilişkin Çalışma ve SosyalGüvenlik
Bakanından sözlü soru önergesi (6/486)

17. - Bursa Milletvekili Feridun Pehlivan'ın,
taksi şoförlerine yönelik saldırılara
karşı alınacak tedbirlere ilişkin Başbakandan
sözlü soru önergesi (6/487)

18. - Rize Milletvekili Ahmet Kabil'in, Rize'de Sosyal
Yardımlaşma ve Dayanışmayı Teşvik
Fonu kaynaklarının kullanımında partizanlık
yapıldığı iddiasına ilişkin
Başbakandan sözlü soru önergesi (6/488)

19. - Bursa Milletvekili Feridun Pehlivan'ın,
yerel basın kuruluşlarına yardım yapılıp
yapılmayacağına ilişkin Başbakandan
sözlü soru önergesi (6/489)

20. - Bursa Milletvekili Feridun Pehlivan'ın,
Şili seyahatine ilişkin Sağlık Bakanından
sözlü soru önergesi (6/490)

21. - Çanakkale Milletvekili AhmetKüçük'ün,
nüfus planlamasına ilişkin Başbakandan
sözlü soru önergesi (6/492)

22. - Erzincan Milletvekili Mustafa Kul'un, Erzincan'a
bağlı bazı yerleşim birimlerinin grup
şebekesi ve otomatik telefon ihtiyaçlarına
ilişkin Ulaştırma Bakanından sözlü
soru önergesi (6/494)

23. - Erzincan Milletvekili Mustafa Kul'un, Erzincan'a
bağlı bazı köylerin yoluna ilişkin
Devlet Bakanından sözlü soru önergesi (6/495)

24. - Erzincan Milletvekili Mustafa Kul'un, Erzincan'a
bağlı bazı yerleşim birimlerinin köprü
ihtiyacına ilişkin Devlet Bakanından sözlü
soru önergesi (6/496)

25. - İçel Milletvekili Halil Cin'in,
Tarsus Kültür Merkezi binasının ne zaman
hizmete açılacağına ilişkin Kültür
Bakanından sözlü soru önergesi (6/498)

26. - Kırklareli Milletvekili Necdet Tekin'in,
Emlak Bankası tarafından bir yerel TV'ye reklam
verildiği iddiasına ilişkin Devlet Bakanından
sözlü soru önergesi (6/502)

27. - İzmirMilletvekili Metin Öney'in,
liman hizmetleri konteyner tarifesine ilişkin Ulaştırma
Bakanından sözlü soru önergesi (6/504)

28.- Bursa Milletvekili Feridun Pehlivan'ın,
Hatay-Topraktutan Köyünün yerleşim sahasının
değiştirilmesine ilişkin Devlet Bakanından
sözlü soru önergesi (6/506)

29. - Bursa Milletvekili Feridun Pehlivan'ın,
Hatay-Yayladağ'a bağlı bazı köylerin
telefon santrallerine ilişkin Ulaştırma Bakanından
sözlü soru önergesi (6/507)

30. - Bursa Milletvekili Feridun Pehlivan'ın,
besicilerin sorunlarına ve ayçiçeğine
fon uygulanıp uygulanmayacağına ilişkin
Tarım ve Köyişleri Bakanından sözlü
soru önergesi (6/509)

31. - Bursa Milletvekili Feridun Pehlivan'ın,
asgarî ücretten vergi alınmamasına yönelik
projeye ilişkin Maliye Bakanından sözlü
soru önergesi (6/510)

32. - Rize Milletvekili Ahmet Kabil'in, öğretmen
atamalarına ilişkin Millî Eğitim Bakanından
sözlü soru önergesi (6/512)

33. - İstanbul Milletvekili Ahmet Güryüz
Ketenci'nin, imam-hatip kökenli hâkim-savcılara
ve Mehmet Ağar ile Sedat Bucak hakkında hazırlanan
fezlekeye ilişkin sorusu ve Adalet Bakanı Mahmut
Oltan Sungurlu'nun cevabı (6/513)

34. - İzmir Milletvekili Atilla Mutman'ın,
zeytin ve zeytinyağı üreticilerinin ürün
bedellerine ilişin Sanayi ve Ticaret Bakanından sözlü
soru önergesi (6/515)

35. - İstanbulMilletvekili Mehmet Ali Şahin'in,
Erzurum Jandarma Bölge Komutanı hakkında bir
işlem yapılıp yapılmadığına
ilişkin Millî Savunma Bakanından sözlü
soru önergesi (6/516)

36. - Konya Milletvekili Veysel Candan'ın,
Erzurum Jandarma Bölge Komutanının açıklamalarına
ilişkin Millî Savunma Bakanından sözlü
soru önergesi (6/518)

37. - Kırklareli Milletvekili Necdet Tekin'in,
Kırklareli'ne doğalgaz verilip verilmeyeceğine
ilişkin Enerji ve Tabiî Kaynaklar Bakanından
sözlü soru önergesi (6/520)

38. - Çorum Milletvekili Ali Haydar Şahin'in,
Sakarya İl Sosyal Hizmetler Müdürlüğüne
yapılan atamaya ilişkin Devlet Bakanından
sözlü soru önergesi (6/521)

39.- Çorum Milletvekili Ali Haydar Şahin'in,
Ankara-Saray Bakım ve Rehabilitasyon Merkezinin temizlik-bakım
ihalesine ilişkin Devlet Bakanından sözlü
soru önergesi (6/522)

40. -Erzincan Milletvekili Mustafa Kul'un,
Erzincan Devlet Güvenlik Mahkemesinin başka bir il'e
taşınacağı iddiasına ilişkin
sorusu ve Adalet Bakanı Mahmut Oltan Sungurlu'nun cevabı
(6/524)

41. - Erzincan Milletvekili Mustafa Kul'un, Erzincan
Meteoroloji İstasyonunun personel ihtiyacına ilişkin
Devlet Bakanından sözlü soru önergesi (6/525)

42. - Erzincan Milletvekili Mustafa Kul'un, bucak
yollarının bakım ve onarımına
ilişkin Başbakandan sözlü soru önergesi
(6/526)

43. - Bursa Milletvekili Feridun Pehlivan'ın,
sanatçıların ödediği vergilere ilişkin
Maliye Bakanından sözlü soru önergesi (6/527)

44. - İçel Milletvekili Halil Cin'in,
Trablus Büyükelçiliğinden gönderilen
kriptoların içeriğine ilişkin Başbakandan
sözlü soru önergesi (6/528)

45. - İçel Milletvekili HalilCin'in,
T.C. Trablus Büyükelçiliğinden gönderilen
kriptoların içeriğine ilişkin Dışişleri
Bakanı ve BaşbakandYardımcısından
sözlü soru önergesi (6/529)

46. - Ankara Milletvekili Ersönmez Yarbay'ın,
Türkiye genelinde ve Ankara'daki öğrenci sayısının
okullara göre dağılımına ilişkin
Millî Eğitim Bakanından sözlü soru
önergesi (6/530)

47.- Ankara Milletvekili Ersönmez Yarbay'ın,
Ankara'ya bağlı bazı yerleşim birimlerinin
yollarına ilişkin Bayındırlık
ve İskân Bakanından sözlü soru önergesi
(6/531)

48. - Zonguldak Milletvekili Tahsin Boray Baycık'ın,
Petlas'ın Kombassan'a devrine ilişkin Devlet Bakanından
sözlü soru önergesi (6/532)

49. - Zonguldak Milletvekili Tahsin Boray Baycık'ın,
Zonguldak İlinde tekel bayilik ihalesi sırasında
meydana gelen silahlı çatışmaya ilişkin
içişleri Bakanından sözlü soru önergesi
(6/533)

50.- İzmir Milletvekili Metin Öney'in,
uygulama imkânı kalmayan kanunlara ilişkin
sorusu ve Adalet Bakanı Mahmut Oltan Sungurlu'nun cevabı
(6/534)

51. - İzmir Milletvekili Metin Öney'in,
Türk Ceza Kanunu ve Medeni Kanunda yapılacak değişikliklere
ilişkin sorusu ve Adalet Bakanı Mahmut Oltan Sungurlu'nun
cevabı (6/535)

52. - Kırklareli Milletvekili Necdet Tekin'in,
bazı yerleşim yerlerinin Kırklareli Barajı
suyundan yararlandırılması ile Balaban ve
Çağlayık Barajı projelerine ilişkin
Enerji ve Tabiî Kaynaklar Bakanından sözlü
soru önergesi (6/536)

53. - İstanbulMilletvekili Ahmet Güryüz
Ketenci'nin, Barolar Birliğine ilişkin sorusu ve AdaletBakanı
Mahmut Oltan Sungurlu'nun cevabı (6/537)

54. - İstanbul Milletvekili Ahmet Güryüz
Ketenci'nin, cezaevlerindeki ibadet yerlerine ve hükümlü
ve tutukluların eşleri ile görüşmelerine
imkân sağlanmasına ilişkin sorusu ve Adalet
Bakanı Mahmut Oltan Sungurlu'nun cevabı (6/538)

B) YAZILI SORULAR VE CEVAPLARI

1. - İstanbul Milletvekili Bülent Akarcalı'nın,
TPAO'nun Kazakistan'da zarara uğrayıp uğramadığına
ilişkin sorusu ve Enerji ve Tabiî Kaynaklar Bakanı
M. Cumhur Ersümer'in yazılı cevabı (7/3146)

2. - Ankara Milletvekili Gökhan Çapoğlu'nun,
Halk Bankasına kredi borcu olan milletvekillerine ilişkin
sorusu ve Devlet Bakanı H. Hüsamettin Özkan'ın
yazılı cevabı (7/3166)

3. - Bartın Milletvekili Cafer Tufan Yazıcıoğlu'nun,
Tekel dağıtım bayiliklerinin, bakkal ve bayiler
odalarına öncelikle verilip verilmeyeceğine ilişkin
sorusu ve Devlet Bakanı Eyüp Aşık'ın
yazılı cevabı (7/3198)

VI. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215)(S. Sayısı
: 23)

2. - Ceza İnfaz Kurumları ile Tutukevleri
İşyurtları Kurumunun Kuruluş ve İdaresine
İlişkin Kanun Tasarısı ve Ankara Milletvekili
M. Seyfi Oktay'ın Benzer Mahiyetteki Kanun Teklifi ve Adalet
ve Plan ve Bütçe komisyonları raporları
(1/576, 2/137) (S. Sayısı :303)

3. - Emniyet Teşkilatı Kanununun Bir
Maddesinde Değişiklik Yapılmasına Dair
490 Sayılı Kanun Hükmünde Kararname ve
İçişleri Komisyonu Raporu (1/217)(S. Sayısı
: 132)

4. - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S.Sayısı : 164)

5.  - 625 Sayılı Özel ÖğretimKurumları
Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
: 168)

6. - Kütahya Milletvekili Mustafa Kalemli, Anavatan
Partisi GenelBaşkanı Rize Milletvekili Mesut Yılmaz,
Doğru Yol Partisi Genel Başkanı İstanbulMilletvekili
Tansu Çiller, Demokratik Sol Parti Genel Başkanı
İstanbulMilletvekili BülentEcevit, Cumhuriyet Halk
Partisi GenelBaşkanı Antalya Milletvekili DenizBaykal
ile 292 Milletvekilinin; Türkiye Cumhuriyeti Anayasasının
83 üncü Maddesinin Değiştirilmesine DairKanun
Teklifi ve Anayasa Komisyonu Raporu (2/676) (S. Sayısı
: 232)

7. - Hayvanları Koruma Kanunu Tasarısı
ve Adalet ve Çevre komisyonları raporları
(1/436) (S. Sayısı : 332)

8. - Ailenin Korunmasına Dair Kanun Tasarısı
ve Adalet Komisyonu Raporu (1/597) (S. Sayısı :
335)


I. - GEÇEN TUTANAK ÖZETİ

TBMM GenelKurulu saat 15.00'te açıldı.

Trabzon Milletvekili İsmail İlhan Sungur'un,
Trabzon İlinin sosyo ekonomik sorunlarına ilişkin
gündemdışı konuşmasına Devlet
Bakanı Eyüp Aşık,

Konya Milletvekili Ahmet Alkan'ın, hububat
alımları ve tarım politikalarına ilişkin
gündemdışı konuşmasına Tarım
ve Köyişleri Bakanı Mustafa Rüştü
Taşar,

Çorum Milletvekili Mehmet Aykaç'ın,
Sekiz Yıllık Kesintisiz TemelEğitim Kanunu Tasarısının
sosyal ve siyasal boyutlarına ilişkin gündemdışı
konuşmasına da Millî Eğitim Bakanı
Hikmet Uluğbay,

Cevap verdiler.

Değişen oranlar nedeniyle :

Küthaya Milletvekili Metin Perli'nin, Anayasa
Komisyonu,

Diyarbakır Milletvekili Yakup Hatipoğlu'nun,
İçişleri Komisyonu,

Malatya Milletvekili Yaşar Canbay'ın,
Dışişleri Komisyonu, 

ElazığMilletvekili Ahmet Cemil Tunç'un,
Millî Eğitim Komisyonu,

Ordu Milletvekili Mustafa HasanÖz'ün, Bayındırlık,
İmar, Ulaştırma ve Turizm Komisyonu,

Üyeliklerinden çekildiklerine ilişkin
önergeleri Genel Kurulun bilgisine sunuldu.

Gündemin “Kanun Tasarı ve Teklifleriyle
Komisyonlardan GelenDiğer İşler” kısmının
152 nci sırasında yer alan Turizmi Teşvik
Kanununda Değişiklik Yapılması Hakkında
5.6.1997 tarihli 4266 sayılı Kanun ve Anayasanın
89 uncu maddesi gereğince Cumhurbaşkanınca bir
daha görüşülmek üzere geri gönderme
tezkeresinin bu kısmın 9 uncu sırasına
alınmasına ilişkin Danışma Kurulu,

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
144 üncü sırasında yer alan 347 sıra
sayılı Tarihî Türk Ocağı Binasının
Kamu Yararına Çalışan Türk Ocakları
Umumî Merkezine Devrine DairKanun Teklifinin, bu kısmın
10 uncu sırasına alınmasına ilişkin
DYP Grup,

Önerileri kabul edildi.

TBMM'nin 6.8.1997 Çarşamba günü
tatile girmesine ilişkin RP Grup önerisinin ise, yapılan
görüşmelerden sonra kabul edilmediği açıklandı.

Millî Eğitim Bakanı Hikmet Uluğbay,
Kayseri Milletvekili Salih Kapusuz'un konuşmasında
kendisine sataşması nedeniyle bir konuşma yaptı.

İzmir Milletvekili Hakan Tartan'ın,
Gaziler Günü (2/389),

Van Milletvekili Fethullah Erbaş'ın,
Erciş İlçesinin İl Olması (2/121),

Hakkında kanun tekliflerinin, İçtüzüğün
37 inci maddesine göre doğrudan gündeme alınmasına
 ilişkin önergelerinin, yapılan görüşmelerden
sonra kabul edildikleri açıklandı.

Kamu İktisadî Teşebbüsleri
Komisyonunda açık bulunan ve bağımsız
milletvekillerine düşen üyeliğe Şanlıurfa
Milletvekili İbrahim Halil Çelik seçildi.

Bakanlar Kurulu toplantısı dolayısıyla
Genel Kurulda herhangi bir bakanın bulunmaması nedeniyle
ve grupların da mutabakatıyla,

6 Ağustos 1997 Çarşamba günü
saat 15.00'te toplanmak üzere, birleşime 18.09'da son
verildi.

Kamer Genç

Başkanvekili

 Zeki Ergezen Mehmet Korkmaz

 Bitlis Kütahya

 Kâtip Üye Kâtip Üye


II. - GELEN KÂĞITLAR

6 . 8 . 1997  ÇARŞAMBA

Tasarı

1. - Türkiye Cumhuriyeti Hükümeti
ile Slovakya Cumhuriyeti Hükümeti Arasında Hava
Taşımacılığı Anlaşmasının
Onaylanmasının Uygun Bulunduğuna DairKanun Tasarısı
(1/635) (Bayındırlık, İmar, Ulaştırma
ve Turizm ve Dışişleri komisyonlarına)
(Başkanlığa geliş tarihi : 5.8.1997)

Rapor

1. - Türk Silahlı Kuvvetleri Personel
Kanununun 49 uncu Maddesinde Değişiklik Yapılmasına
ve Kanuna Bir Ek GeçiciMadde Eklenmesine Dair Kanun Tasarısı
ve Plan ve Bütçe Komisyonu Raporu (1/619) (S.Sayısı
: 375) (Dağıtma tarihi : 6.8.1997) (GÜNDEME)

Sözlü Soru Önergeleri

1. - Ankara Milletvekili Ersönmez Yarbay'ın,
Ankara İlinde bulunan üniversitelerin önkayıtla
öğrenci alan bölümlerine ilişkin Millî
Eğitim Bakanından sözlü soru önergesi
(6/608) (Başkanlığa geliş tarihi : 5.8.1997)

2. - Niğde Milletvekili Mehmet Salih Katırcıoğlu'nun,
Niğde-Yeşilburç ve Çiftlik yollarının
onarımına ilişkin Bayındırlık
ve İskân Bakanından sözlü soru önergesi
(6/609) (Başkanlığa geliş tarihi : 5.8.1997)

3. - Niğde Milletvekili Mehmet Salih Katırcıoğlu'nun,
Niğde İlinde mazotla tarımsal sulama yapan çiftçilerin
sorunlarına ilişkin Başbakandan sözlü
soru önergesi (6/610) (Başkanlığa geliş
tarihi : 5.8.1997)

Yazılı Soru Önergeleri

1. - İçel Milletvekili D. Fikri Sağlar'ın,
Kuşadası ve çevresinde işlenen bazı
cinayetlere ilişkin Başbakandan yazılı
soru önergesi (7/3234) (Başkanlığa geliş
tarihi : 5.8.1997)

2. - Karaman Milletvekili Zeki Ünal'ın,
imam hatip liselerine ilişkin Millî EğitimBakanından
yazılı soru önergesi (7/3235) (Başkanlığa
geliş tarihi : 5.8.1997)

3. - ErzincanMilletvekili Naci Terzi'nin, RP ile
ilgili bazı beyanlarına ilişkin Başbakandan
yazılı soru önergesi (7/3236) (Başkanlığa
geliş tarihi : 5.8.1997)

4. - Adana Milletvekili Sıtkı Cengil'in,
bazı bakanlıklarda namaz kılan personelin
fişlendiği iddiasına ilişkin Başbakandan
yazılı soru önergesi (7/3237) (Başkanlığa
geliş tarihi : 5.8.1997)

5. - TrabzonMilletvekili Yusuf Bahadır'ın,
Trabzon'un Kalkınmada 1. Derecede Öncelikli iller
kapsamına alınıp alınmayacağına
ilişkin Başbakandan yazılı soru önergesi
(7/3238) (Başkanlığa geliş tarihi : 5.8.1997)



BİRİNCİ OTURUM

Açılma Saati : 15.00

6 Ağustos 1997 Çarşamba

BAŞKAN : Başkanvekili Kamer
GENÇ

KÂTİP ÜYELER : Ahmet
DÖKÜLMEZ(Kahramanmaraş), Ali GÜNAYDIN(Konya)



BAŞKAN - Türkiye Büyük Millet
Meclisinin 131 inci Birleşimini açıyorum.

III. - YOKLAMA

BAŞKAN - Sayın milletvekilleri, ad okunmak
suretiyle yoklama yapılacaktır; yoklama esnasında
Genel Kurul salonunda bulunan sayın milletvekillerinin,
salonda bulunduklarını yüksek sesle belirtmelerini
rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayımız yoktur. 

Grup başkanvekilleri, ne kadar süre ara
verelim?

NİHAT MATKAP (Hatay) - Saat 16.00'da olsun
Sayın Başkan.

BAŞKAN - Sayın milletvekilleri, saat
15.45'te toplanmak üzere birleşime ara veriyorum.

 

Kapanma Saati: 15.23




İKİNCİ OTURUM 

Açılma Saati: 15.45

BAŞKAN: Başkanvekili Kamer
GENÇ 

KÂTİP ÜYELER: Ahmet
DÖKÜLMEZ (Kahramanmaraş), Ali GÜNAYDIN (Konya)



BAŞKAN - Türkiye Büyük Millet
Meclisinin 131 inci Birleşiminin İkinci Oturumunu
açıyorum. 

III. - YOKLAMA

BAŞKAN - Sayın milletvekilleri, Birinci
Oturumda yaptığımız yoklamada toplantı
yetersayısına ulaşılamadığı
için, birleşime 20 dakika ara vermiştik; şimdi,
yeniden yoklama yapacağız.

Yoklama sırasında Genel Kurul salonunda
bulunan sayın milletvekillerinin, salonda bulunduklarını
yüksek sesle belirtmelerini rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayısımız vardır; çalışmalarımıza
başlıyoruz.

MEMDUH BÜYÜKKILIÇ (Kayseri) - Sayın
Başkanım, kâğıt gönderenleri
bir yoklasaydınız; acaba, buradalar mı, değiller
mi?..

BAŞKAN - Efendim, kâğıt gönderenleri
de yokladık... Zaten, salonda çoğunluğun
olduğu da gözle görülüyor; merak etmeyin.

MEMDUH BÜYÜKKILIÇ (Kayseri) - Gözlerle
olmuyor bu iş!..

BAŞKAN - Sizin taraftayken öyle demiyordunuz,
değil mi? (ANAP ve DSP sıralarından alkışlar)

MEMDUH BÜYÜKKILIÇ (Kayseri) - Hayır
efendim, aynı şeyi onlar söylüyordu.

BAŞKAN - Neyse...

IV. - BAŞKANLIĞIN GENEL KURULA
SUNUŞLARI

A) GÜNDEMDIŞI KONUŞMALAR

1. - Konya Milletvekili Nezir Büyükcengiz'in,
sınır ticareti kapsamında ülkemize sokulan
motorine ilişkin gündemdışı konuşması
ve DevletBakanı Mehmet Salih Yıldırım'ın
cevabı

BAŞKAN - İlk gündemdışı
söz, sınır ticareti kapsamında ülkemize
sokulan motorin hakkında söz isteyen Konya Milletvekili
Sayın Nezir Büyükcengiz'e verilmiştir.

Buyurun Sayın Büyükcengiz. (CHP
sıralarından alkışlar)

Süreniz 5 dakikadır.

NEZİR BÜYÜKCENGİZ (Konya)
- Sayın Başkan, sayın milletvekilleri; sınır
ticareti kapsamında ülkemize sokulan ve kamuoyunda
“kaçak mazot” diye anılan motorinin olumsuz
etkileri konusunda gündemdışı söz
aldım; bu vesileyle, Sayın Başkanı
ve siz değerli üyeleri saygıyla selamlıyorum.

Sayın milletvekilleri, 1990'lı yılların
başında, kamyon ve TIR'ların depolarında
yurda sokularak, bu uygulama ülkemizde ilk kez başlatıldı.
Herhangi bir vergi alınmaksızın akaryakıt
istasyonlarında tüketicilere satılan bu motorin
miktarının o tarihlerde yılda 1,2 milyon
ton düzeyine ulaşması üzerine tehlikeyi
gören o günün Hükümeti, 1993 yılında
bu uygulamadan vazgeçti. Ne var ki, 26.11.1996 tarih ve
2254 sayılı Başbakanlık genelgesiyle,
doğu ve güneydoğu illerimizde açık
olan sınır kapılarımızdan,
römorklu araçlarda 8, römorksuz araçlarda
4 ton akaryakıt getirilmesine ve sınır illerimizde
satılmasına yeniden izin verildi.

1997 yılında, yük ve yolcu taşıtları
üretiminin, geçen yılın aynı
dönemine göre yüzde 50 artış göstermesine
ve taşımacılıkta gözle görülür
bir canlılığa rağmen, kayıtlı
tüketim, geçen yılın aynı dönemine
göre büyük ölçüde düşmüştür;
bu da, sınır kapılarından giren motorin
miktarının küçümsenmeyecek boyutlarda
olduğunu göstermektedir. Yapılan hesaplamalara
göre, sadece Habur Sınır Kapısından
giren motorin, yılda 3 milyon tona ulaşmaktadır
ki, bu rakam, ülkemiz toplam motorin tüketiminin yüzde
26'sına eşittir. Bu yolla girişi yapılan
3 milyon ton mazottan devletimizin uğradığı
vergi kaybı, yılda 1 milyar 530 milyon dolardır.
Ayrıca, 3 milyon ton mazot, hiçbir kayda tabi olmadan
satıldığı için, çok büyük
miktarlarda da gelir vergisi kaybı oluşmaktadır.


Doğu ve güneydoğuda yaşayan halkımızın
ve nakliyecilerimizin yararlanması amacıyla başlatılan
bu uygulama, amacından tamamen uzaklaşmıştır.
Motorin giriş ve satışı, yüzlerce
TIR'dan oluşmuş filoları bulunan sekiz on kişinin
tekeline geçmiştir. Bu kişiler, TIR filolarıyla
yurdun dört bir bucağında motorin dağıtım
ve pazarlaması yapmaktadırlar. 

İşin daha da vahim olan tarafı,
yerli üretim motorinle arasında büyük oranda
fiyat farkı olan bu motorinler, bazı kötü
niyetli ve kapkaççı istasyon sahipleri tarafından,
yerli üretim mazotla karıştırılarak
tüketiciye satılmakta ve astronomik rakamlara varan
haksız ve vergisiz kazançlar elde edilmektedir.
Bu arada, dürüst ve namuslu istasyon sahipleri, bu haksız
rekabet sonucu, mağduriyete uğratılmaktadırlar.


Sayın milletvekilleri, standartlara göre,
ülkemiz rafinerilerinde üretilen motorinin kükürt
oranı maksimum binde 7 olmalıdır. Halbuki,
Irak motorininin kükürt oranı binde 9,5'tir.
Kükürt oranındaki bu yükseklik, çevre
kirliliğine büyük ölçüde olumsuz
etki yaptığı gibi, bu motorini kullanan araçların
motorlarında da sebep olacağı korozyon nedeniyle
büyük ölçüde hasarlara yol açmaktadır.
Ayrıca, yine, standartlara göre, minimum 50 olması
gereken elektrik iletkenliği, Irak motorininde 18'dir; bu
da, bir kaza anında, araçların yanmasına
ve can kaybına daha çabuk neden olmaktadır.


Sayın milletvekilleri, baştan beri anlatmaya
çalıştığım olumsuzlukların,
Hükümet tarafından yeniden bir değerlendirmeye
tabi tutulması zorunlu hale gelmiştir. Bu yanlış
uygulamaya son verilmelidir diye düşünüyorum.
Her şeye rağmen, sınır ticareti, bölgenin
önemi ve nakliyecilerimize iş imkânı yaratmak
isteniyorsa ki, istenebilir, bu uygulama o nedenle devam ettirilecekse,
bu duruma yeni bir statü kazandırılmalıdır.
Şöyle ki, bu motorinler, sınırda ulusal
petrol kuruluşlarımızın birisi vasıtasıyla
kontrol edilmeli; gerekirse, depolanarak kalitesi konusunda kuşkular
giderilmeli; kayda alınarak, belli oranlarda vergilendirilmelidir;
yurt içinde korsan satıcılar yerine, belli
kurallar çerçevesinde istasyonlar tarafından
tüketiciye sunulmalıdır. Böylelikle, hem
güvenliğimize hem ulusal ekonomimize hem akaryakıt
üreten kurumlarımız ve istasyon sahiplerimize
hem bunun ticaretini yapan doğu ve güneydoğudaki
nakliyecilerimize hem de tüketicilerimize olan olumsuz etkileri
düzene girmiş olacaktır. 

Yeni Hükümetin, soruna el atarak çözüme
kavuşturacağı umut ve inancıyla, Yüce
Meclise saygılar sunuyorum.

Teşekkür ederim. (CHP sıralarından
alkışlar) 

BAŞKAN -Teşekkür ederim Sayın
Büyükcengiz. 

Gündemdışı konuşmaya
cevap vermek üzere, Devlet Bakanı Sayın Salih
Yıldırım; buyurun.

DEVLET BAKANI MEHMET SALİH YILDIRIM (Şırnak)
- Sayın Başkan, değerli milletvekilleri; sınır
ticareti kapsamında ülkemize sokulan motorinler hakkında
Yüce Meclisi aydınlatan Konya Milletvekili Sayın
Nezir Büyükcengiz'in gündemdışı
konuşmasına yanıt vermek üzere huzurunuzdayım;
Yüce Heyleti saygıyla selamlıyorum.

Sınır ticareti kapsamında, başlangıçta,
tüm sınır illerinde yapılması
düşünülen, 1977-1978 yıllarında
başlanılan; ancak, geniş kapsamlı olarak
1986 yılında başlanılan sınır
ticareti, özellikle, 1990 yılında Kuveyt'in
Iraklılar tarafından işgalinden sonra, Irak'a
konulan ambargo sonucu, özellikle sınır illerimizde,
Şırnak başta olmak üzere, çok büyük
ölçüde ekonomik ve sosyal sıkıntıların
olduğu hepinizin bilgisi dahilindedir. 

1992 yılında, kanun hükmünde
bir kararname çıkarılarak ve de 1615 Sayılı
Gümrük Kanununa dayanılarak, sınırdan
içeri giren, yurda giren kamyonların mutat depolarındaki
mazot ve akaryakıtlar Gümrük Vergisinden muaf
tutuldu, Akaryakıt Tüketim Vergisi, KDV alınmadı.
Bu, o zaman çok büyük sıkıntılara
maruz kalmış yöre halkı için bir
cankurtaran simidiydi. Nitekim, bugün de böyledir. Ancak,
şunu belirtmem gerekiyor: Sayın Büyükcengiz'in
belirttiği gibi, çok iyi niyetle başlatılan
bu uğraş, zaman içerisinde istismara müsait
bir konu haline geldi. 1996 yılı içerisinde,
Habur Gümrük Kapısından yurda giren, çıkan
araç sayısı 620 bindir. Resmî kayıtlara
göre, 1996 yılı içerisinde, Habur'dan
getirilen mazot miktarı 656 bin tondur. Sayın Büyükcengiz'in
tespit ettiği 3 milyon tonluk rakamın biraz abartılı
bir rakam olduğunu düşünüyorum; ama,
resmî kayıtları bize ulaştırırlarsa,
bunların incelenmesine olanak sağlayabiliriz.

Buradaki amaç, yöre insanının
ekonomik sorununa katkı sağlamak, geçimini sağlamasını
temin etmektir. Yoksa, amaç, belirli kişilere, özellikle
tröstleşmeye yönelik, istismara yönelik kişilere
büyük çıkar sağlamak değil. 

Bizim de aldığımız duyumlar,
römorklu araçlardan TIR oluşturmuş kişilerin,
filo oluşturmuş kişilerin bu işi büyük
ticaret amacıyla yaptığına dairdir. Bu
konu incelenmektedir; detaylarını, zamanı
geldiğinde, Yüce Meclise arz edeceğiz.

Sayın Büyükcengiz'in bu vesileyle
verdiği bilgilere teşekkür ediyor; alınacak
sonuçları da kendilerine yazılı olarak
ileteceğimi belirtiyor ve saygılar sunuyorum. (ANAP
sıralarından alkışlar) 

BAŞKAN - Teşekkür ederim Sayın
Bakan.

Gündemdışı konuşma
cevaplandırılmıştır.

2. - Kocaeli Milletvekili Bekir Yurdagül'ün,
çalışanların sorunları ve 55
inci Hükümetten beklentilerine ilişkin gündemdışı
konuşması ve Çalışma ve SosyalGüvenlik
Bakanı Nami Çağan'ın cevabı

BAŞKAN - Gündemdışı
ikinci söz, çalışanların sorunları
ve 55 inci Hükümetin beklentileriyle ilgili olarak,
Kocaeli Milletvekili Sayın Bekir Yurdagül'e verilmiştir.

Buyurun Sayın Yurdagül. (DSP sıralarından
alkışlar)

Süreniz 5 dakikadır Sayın Yurdagül.

BEKİR YURDAGÜL (Kocaeli) - Sayın
Başkan, değerli milletvekilleri; çalışanların
55 inci Hükümetten beklentilerini dile getirmek üzere,
gündemdışı söz almış
bulunuyorum; Yüce Meclisi saygıyla selamlarım.


Sayın milletvekilleri, 55 inci Hükümetin
kuruluşunda, rejim ve devletin bunalımdan kurtulmasında,
demokrasi adına Türkiye Büyük Millet Meclisi
çok olumlu bir sınav vermiştir. Bu Hükümetin
kurulmasında Türkiye Büyük Millet Meclisi
üstüne düşen görevi yaparken, başta
çalışanlar olmak üzere, kamuoyunun çok
büyük bir bölümünün desteğini
almıştır. Dolayısıyla da, çalışanların
55 inci Hükümetten beklentileri vardır. Çalışanların
yeni Hükümetimizden beklentilerine, zamanın darlığını
da göz önüne alarak, kısaca değinmek
istiyorum. 

Yıllardır ülkemizin en önemli
sorunu olan ve engellendiği için tüm toplum kesimlerinin
büyük bedel ödediği ve ödemeyi sürdürdüğü
demokratikleşmenin en önemli boyutunu, çalışma
yaşamında demokratikleşme oluşturmaktadır.
Yine, yıllardır, kamu çalışanları,
grevli, toplusözleşmeli sendikal haklara kavuşamamıştır;
çünkü, son yıllarda işbaşına
gelen hükümetler, kamu çalışanlarının
sendikal haklarını çağdaş ve demokratik
bir hak olarak görmekten çok, bir maliyet ve yönetim
sorunu olarak görmektedirler; yani, bu hak tanınırsa,
kamu yönetimi zorlaşacak, ücretleri baskı
altına alma politikaları kolay olamayacaktır!
Oysa, soruna bu boyutuyla bakmak, demokratik bir bakış
açısı olamaz. Sorun, 2 milyona yakın
insanın hakkı sorunudur ve sahiplerine, geciktirilmeksizin,
mutlaka teslim edilmelidir. 

Sayın milletvekilleri, çalışanların
Hükümetten beklentilerinden biri de zorunlu tasarrufun
kaldırılmasıdır. Fonda biriken yaklaşık
800 trilyon anapara ve nema, çalışanların
istemi doğrultusunda, üç ay içerisinde
hak sahiplerine geri ödenmeli, işverenlerin yüzde
3'lük katkı payı da çalışanların
ücret ve maaşlarına eklenmelidir.

Değerli arkadaşlar, Türkiye, Uluslararası
Çalışma Örgütü toplantılarında
benimsenen 190'a yakın sözleşmenin ancak 35'ini
kabul etmiştir. Çok az sayıda ILO sözleşmesini
kabul eden Türkiye, ne yazık ki, kendi imzasına
dahi sahip çıkamamaktadır. ILO sözleşmelerine
imza atan ülkemiz, bu imzalarından dolayı yerine
getirmeye taahhüt ettiği yasaları bir an önce
çıkarmak zorundadır. Tarım ve orman
işçileri İş Yasası kapsamına
alınmalı, onaylanmış ILO sözleşmeleri
iş mevzuatımıza yansıtılmalı
ve ihlal edilmemelidir. 158 sayılı Sözleşme
imzalanmış; ama, iş güvencesi hâlâ
yoktur. Çalışanlar, bunların bir an
önce hayata geçirilmesini beklemektedir. 

Sayın Başkan, değerli milletvekilleri;
Refahyol İktidarı döneminde uygulamaya başlanılan
ve ilk bakışta, ücretlerin enflasyon karşısında
erimesini engelleyecek bir sistem gibi görünen eşelmobil
sistemi, ücret belirlenmesine yönelik teknik bir konu
değil, emekle sermaye arasında bölüşüm
mücadelesinin bir parçasıdır. Eşelmobil,
toplu iş sözleşmelerini hukukî olarak ortadan
kaldırmamakla beraber, fiilî olarak ortadan kaldırmakta,
uygulamada sendikaların etkisini ve işlevini sınırlamaktadır.


Kısaca, eşelmobil sistemi, sendikaları
sistem dışına iten, toplusözleşme
haklarını ücret artışlarıyla
sınırlandırmayı amaçlayan,
orta ve uzun dönemde sendikal örgütlenmeyi kısıtlayan,
sendikasızlaştırmaya yol açan bir sistemdir.
Derhal uygulamadan kaldırılmalı ve 55 inci
Hükümetimiz 1997 başında bağıtlanan
toplu iş sözleşmelerinin birinci yıl ikinci
altı ay zammı için sendikalarımızla
masaya oturmalıdır.

Sayın milletvekilleri, kuruluşundan
beri işlevsel bir varlık gösteremeyen Ekonomik
ve Sosyal Konsey, 55 inci Hükümetin işbaşına
gelmesiyle tekrar gündeme gelmiştir. Son kez 28.7.1997
tarihli Başbakanlık genelgesiyle yürürlüğe
giren Ekonomik ve Sosyal Konseyde Türk-İş, DİSK,
Hak-İş, Türkiye Odalar ve Borsalar Birliği,
TİSK, TESK ve Ziraat Odaları Birliğinin yer
alması benimsenmiştir. Toplumun -bence de- önde
gelen bu etkili ve güçlü sivil toplum örgütlerinin
Konseyde yer alması son derece olumludur; ancak, toplumun
diğer örgütlü kesimlerinin bu Konseyde yer
almamasını ise bir eksiklik olarak görmekteyim.
Kamu çalışanları, meslek odaları,
emekliler, özürlüler gibi milyonlarca üyesi
bulunan sivil toplum örgütleri temsilcilerinin Ekonomik
ve Sosyal Konseyde yer almamasının eksikliğinin,
umarım, 55 inci Hükümet de farkına varacak
ve bunu telafi edecektir. Ekonomik ve Sosyal Konseyin, oluşumunu
ve işlevini her gelen iktidarın anlayış
ve keyfine bırakmamak için, yasalaşmasında
büyük yararlar vardır. Çalışanlar,
55 inci Hükümetten, bu Konseyin kalıcı
olması için yasal düzenlemeleri bir an önce
yapmasını beklemektedir. 

Sayın Başkan, değerli milletvekilleri;
Memurlar ve İşçiler ile Bunların Emeklilerine
Konut Edindirme Yardımı Yapılması
Hakkında Kanuna istinaden konut edindirme yardımı
adı altında  yapılan kesintiler, Konut Edindirme
Fonu hesaplarında toplanmıştır; bu
da, Mayıs 1996 itibariyle kaldırılmıştır.
Bu Fonda anapara ve nemaların toplamı ne kadardır?
Bu Fon nasıl değerlendirilmektedir?

(Mikrofon otomatik cihaz tarafından kapatıldı)

BAŞKAN - Sayın Yurdagül, süreniz
bitti; lütfen, toparlar mısınız...

Buyurun.

BEKİR YURDAGÜL (Devamla) - Tüm bunlar
bilinmemektedir. İlgili Bakanlık, bu konuda kamuoyunu
bilgilendirmelidir. Geçmiş hükümetlerin
unutulduğunu zannettiği bu Fon, gerçek sahiplerine
iade edilmelidir. 

Sayın milletvekilleri, çalışanlar,
55 inci Hükümetimizden, asgarî ücretten vergi
alınmamasını, grev yasaklarının
kaldırılmasını, işsizlik sigortasının
kurumlaştırılmasını, aile yardımının
sosyal güvenlik kapsamına alınmasını,
kaçak sigortasız işçiliğin önlenmesini,
sendikasızlaştırma uygulamalarına son
verilmesini, SSK'nın özerkleştirilerek gerçek
sahipleri tarafında yönetilmesini talep etmektedirler.
Bu istemlerin gerçekleşmeyerek sorun olarak kalması,
milyonlarca insanın daha iyi yaşama ve çalışma
koşullarına ulaşmasını engellemektedir.
Tüm çalışanların ve örgütlerinin
ortak dileği ve beklentisi, bu sorunlar için, Hükümetin
ve Parlamentonun gerekli duyarlılığı
göstererek çözümlemesi doğrultusunda
kararlı adımlar atmasıdır. 

Yüce Meclisi saygıyla selamlarım.
(CHP ve DSP sıralarından alkışlar )

BAŞKAN - Teşekkür ederim Sayın
Yurdagül.

ÇALIŞMA VE SOSYAL GÜVENLİK
BAKANI NAMİ ÇAĞAN (İstanbul) - Sayın
Başkan...

BAŞKAN - Sayın Bakan; cevap vereceksiniz...

Gümdemdışı konuşmaya,
Çalışma ve Sosyal Güvenlik Bakanı
Sayın Nami Çağan cevap vereceklerdir; buyurun.

ÇALIŞMA VE SOSYAL GÜVENLİK
BAKANI NAMİ ÇAĞAN (İstanbul) - Sayın
Başkan, sayın milletvekilleri; Kocaeli Milletvekili
Sayın Bekir Yurdagül'ün, çalışanların,
55 inci Hükümetten beklentileri konulu gündemdışı
konuşmasına cevap vermek üzere söz almış
bulunuyorum. Sayın Yurdagül'ün değindiği
konulara, kısa başlıklar halinde ve kısa
cevaplar vermeye çalışacağım. 

Sayın Yurdagül önce, kamu görevlileri
sendikaları yasa tasarısının bir an
önce Meclisten geçirilmesi gerektiğini belirtti;
buna, Hükümet olarak yürekten katılıyoruz.
Bu yasa tasarısı,  belli bir uzlaşmaya dayanarak
Başbakanlığa sunulmuştu; biz, acaba bazı
iyileştirmeler yapabilir miyiz düşüncesiyle,
bunu, Bakanlığımıza geri çektik
ve üzerinde çalışmaya başladık.
Belki, toplu görüşme konusunda tasarının
içini biraz daha doldurabiliriz diye düşünmekteyiz.


İkinci konu; iş güvencesiyle ilgili
yasa çıkarılması gerektiğini Sayın
Yurdagül belirtti. Eğer, iş güvencesi tek
başına bir yasa taslağı olarak ele alınırsa,
bu, kolayca geçmiyor; bu, Doğru Yol Partisi-Sosyal
Demokrat Halkçı Parti Hükümeti döneminde
denendi. İş güvencesi, kıdem tazminatıyla
birlikte ve diğer yasa çalışmalarıyla
birlikte bir paket olarak olarak ele alınırsa, toplumsal
tarafların karşılıklı ödünleriyle
belli bir noktaya gelebilir ve ancak, o zaman yasalaşma
şansı bulabilir diye düşünüyoruz.
Bu konuda, bir toplumsal uzlaşmaya ihtiyacımız
vardır; ayrıca, Türkiye Büyük Millet
Meclisi içinde de bir uzlaşmaya ihtiyacımız
vardır. Hükümetimiz, konuya, çok gerçekçi
gözlüklerle bakmak durumundadır ve bu gerçekçilik
içinde de, olabilirleri gerçekleştirmeye çalışacağız.

Üçüncü konu, Zorunlu Tasarruf
Fonu kesintilerinin kaldırılması, Fonun,
nemalarıyla birlikte hak sahiplerine ödenmesi konusu.
Bu konuda, konuyla ilgili diğer bakanlıklar tarafından
değişik seçenekler üzerinde çalışılıyor.
Çalışmalar henüz bir sonuca varmış
değil; ama, bir an önce bu konunun açıklığa
kavuşturulması gerektiğini düşünüyoruz.

Ekonomik ve Sosyal Konsey, gerçekten genelgeyle
oluşturuldu; ama, bir süre sonra yasaya dönüştürülmek
üzere genelgeyle oluşturuldu. Sayın Yurdagül'ün,
dar kapsamlı tutulduğu eleştirisine katılıyorum
ve Ekonomik ve Sosyal Konseyin kapsamının genişletileceğine,
özellikle, kamu görevlileri sendikaları yasasının
çıkarılmasıyla birlikte -bunlar eşzamanlı
olabilir veya kamu görevlileri sendikasıyla ilgili
yasa daha önce çıkabilir- kamu görevlilerinin
de ve diğer bazı toplumsal kesimlerin de, Ekonomik
ve Sosyal Konseyde temsilinin sağlanması gerektiğini
düşünüyoruz. Böylece, Ekonomik ve Sosyal
Konsey, bir uzlaşma ve danışma organı
olarak, etkili biçimde faaliyete geçebilecektir.

Sayın Yurdagül'ün dile getirdiği
bir diğer konu, eşelmobil ücret sisteminin sona
erdirilmesi konusu. Tabiî, bu konuda, Bakanlığımız
ya da Hükümet, taraf olmamıştır;
toplusözleşmelerle bu hata yapılmıştır.
Sendikacılığın ve toplupazarlık
sisteminin özüne aykırı buluyoruz bu konuyu;
yani, eşelmobil sisteminin toplusözleşmelere
girmesini, sendikacılık sisteminin özüne,
toplupazarlık sisteminin özüne aykırı
buluyoruz ve bundan sonra imzalanacak olan toplusözleşmelerde
buna yer verilmemesi gerektiği kanısındayız.


İşsizlik sigortasına gelince:
İşsizlik sigortası, sosyal güvenlik reformunun
bir parçası olabilir, diğer temel değişiklikler
çerçevesinde ele alınabilir. Aynı,
iş güvencesiyle ilgili yasal düzenlemede olduğu
gibi, işsizlik sigortasının da tek başına
ele alınacak bir konu olmadığını,
geniş bir paket içerisinde ele alınırsa
ancak yasalaşabileceğini ve kapsamının
çok iyi belirlenmesi gerektiğini düşünüyoruz.
Bu konuda da kısa zamanda adım atacağız.

ILO sözleşmelerinin onaylanmasıyla
ilgili olarak da, şu anda, Türkiye Büyük
Millet Meclisi Genel Kurulunda 29 ve 138 sayılı
ILO Sözleşmeleri bulunuyor. Bu sözleşmeler,
yeni yasama döneminde Genel Kurulda ele alınacaktır.
159 sayılı ILO Sözleşmesinin onayıyla
ilgili yasa tasarısı da Başbakanlığa
sevk edilmiştir. Bu tasarı da, yeni yasama yılında
ele alınarak onaylanacaktır. Daha önce geçirilmiş
bulunan ILO sözleşmelerinin uyum çalışmaları
da aynı şekilde sürdürülmektedir.

Sayın Yurdagül, çok sık
değinilen ve artık âdeta sloganlaşmış
olan, “asgarî ücretten vergi alınmasın”
önerisini dile getirdi. Ben, kişisel olarak, bu öneriye
katılmıyorum; çünkü, asgarî
ücretten vergi alınmazsa, çok pratik olarak,
asgarî ücret düşük saptanır;
yani, asgarî ücretin vergi dışı
kalması, çalışanların, işçilerin
refah seviyesinin yükseltilmesi için tek başına
yeterli bir önlem değildir; çünkü, Asgarî
Ücret Tespit Komisyonu, bilindiği gibi, 5 hükümet
temsilcisi, 5 işveren temsilcisi ve 5 işçi
temsilcisinden oluşmaktadır. Hükümet ve
işveren tarafının ücretin düşük
saptanmasında yararı vardır. O bakımdan,
tek başına asgarî ücretin vergi dışı
bırakılması, işçilerimizin refah
düzeyinin sağlanması bakımından
yeterli bir tedbir değildir.

Ayrıca, asgarî ücret tümüyle
vergi dışı bırakılırsa,
Türk çalışma hayatında şu
ana kadar rastlanmayan başka bir hastalık ortaya
çıkabilir; işyerlerinde naylon işçi
çalıştırılabilir; işverenler,
çalıştırmadıkları kişileri
çalıştırıyor gibi gösterebilirler.
Böylece, hem Gelir ve Kurumlar Vergisi matrahlarında
kayıplar ortaya çıkabilir hem de vergidışı
bırakılan asgarî ücret ölçüsünde
vergi kayıpları ortaya çıkabilir.
O nedenle, bu sloganı daha dikkatli kullanmamız
gerektiğini düşünmekteyim.

Konut Edindirme Fonunun tasfiyesiyle ilgili olarak,
Sayın Yurdagül bazı sorular yöneltti.
Aslında, bu konunun sahibi Toplu Konut İdaresidir.
Benim bildiğim kadarıyla, 1995 sonunda 28,5 trilyon
lira para birikmişti. Bu, 10 yıl vadeli borca dönüşmüş
durumdadır. Bu konuda Toplu Konut İdaresinden daha
ayrıntılı bilgi edinilebilir.

Avrupa Sosyal Şartının kabul
edilmesi konusunda da çalışmalara başladık.
Bununla ilgili yasa tasarısını oluşturmaya
çalışıyoruz. Avrupa Sosyal Şartının
toplam 38 maddesi vardır. Bunun 19 maddesi; yani, yarısı,
yükümlülüklerle ilgilidir. Bu 19 maddeden
de 13 tanesi tarafımızdan kabul görmektedir.
Üzerinde durulan 5-6 madde var. Bu konular üzerinde
Bakanlık içi çalışma devam ediyor.
Özellikle 5 inci ve 6 ncı maddeler, tartışmaya
hayli açık; polislere ve askerlere sendikal hak
tanınması konusunu içeriyor. Bunlar, Türkiye'de,
özellikle, duyarlılıkla üzerinde durmamız
gereken bir konudur. Pek çok ülke, bu maddelere çekince
koymuştur. 6 ncı maddede de, toplusözleşme
hakkının tüm çalışanlara
teşmil edilmesi ve grev hakkının da, tüm
çalışanlar, polisler ve askerler tarafından
kullanılması gibi konular var. Bu konular, duyarlı
bir dönemden geçen Türkiye'de, özellikle
tartışılmalıdır; fakat, kısa
zamanda, biz de, çekincelerimizle birlikte, konuyu Meclis
gündemine getireceğiz.

Kayıtdışı ekonominin kayıt
içine alınması yönünde çalışmalarımız,
Maliye Bakanlığıyla ortak olarak kısa
bir süre sonra başlayacaktır. Kayıtdışı
ekonomi, kayıtdışı üretim demektir;
kayıtdışı üretim de kayıtdışı
istihdam demektir. Milyonlarca insan, kayıtdışı
ekonomi nedeniyle sosyal güvenlik kapsamı dışında
kalmaktadır. Bu konu, Türkiye'nin, belki de en önemli
konusudur; pek çok sorunun çözümü,
bu konunun çözümüne bağlıdır.


Sosyal Sigortalar Kurumunun özerkleştirilmesiyle
ilgili olarak da, Sayın Yurdagül'ün temennilerine
aynen katılıyorum ve çok kısa bir
süre sonra, bu konuda gerçekçi adımlar
atacağımızı buradan ifade etmekle yetiniyorum.


Hepinize saygılar sunuyorum. (DSP, ANAP ve
CHP sıralarından alkışlar)

BAŞKAN - Teşekkür ediyorum Sayın
Bakan.

Gündemdışı konuşma
cevaplandırılmıştır.

3. - Erzurum Milletvekili İsmail Köse'nin,
Amerika Birleşik Devletlerindeki Ermenilerin, San Francisco
Şehrinde birErmeni soykırımı anıtı
inşa etmeyi planladıklarına ve Türkiye'nin,
bazı komşu ülkelerce Ortodoks çemberine
alınması çabalarına ilişkin
gündemdışı konuşması

BAŞKAN - Gündemdışı
üçüncü konuşma, Amerika Birleşik
Devletlerinin San Francisco Şehrindeki Davidson Cros'un,
Ermeni Millî Komitesini satın alıp, bir Ermeni
soykırımı anıtı inşa
etmeyi planladığı konusunda gündemdışı
söz isteyen Erzurum Milletvekili Sayın İsmail
Köse'ye verilmiştir.

Buyurun Sayın Köse.

Süreniz 5 dakikadır.

İSMAİL KÖSE (Erzurum) - Sayın
Başkan, sayın milletvekilleri; konuşmama başlarken
Yüce Heyetinizi saygıyla selamlıyorum.

Değerli milletvekilleri, ülkemizde siyasî
istikrarsızlık başgösterdiği anda,
vatandaşlarımız arasında huzursuzluk
başgösterdiği anda, özellikle son aylarda
yaşamış olduğumuz bir belirsizlik ortamında,
dışarıdaki düşmanlar, milletimizin,
ülkemizin, bayrağımızın ve toprağımızın
dışarıdaki düşmanları boş
durmamakta, görevleri ne ise, o istikamette faaliyetlerini
yürütmektedirler. 

Şu anda elimize geçen belgeler istikametinde,
Amerika Birleşik Devletlerinin San Francisco şehrindeki
Ermenilerin 26 bin dolara bir arsayı aldıkları
ve bu arsa üzerinde bir anıt yapacakları iddiası
ortaya çıkmıştır. Tabiî,
devletimizi yönetenler, siyasîler, özellikle Hükümet,
muhakkak surette bu olayı takip etmektedir ve  böyle
bir anıtın yapılmaması konusunda Türk
Hükümetinin müessir bir sonuca ulaşması,
muhakkak surette beklenmektedir. 

Tamamen kendilerinin yapmış oldukları
katliamlara rağmen, sanki milletimiz, ecdadımız
bu katliamı yapmış gibi, bugün, tarihî
gerçekleri çarpıtmak suretiyle, olayları
değiştirerek, böyle bir anıtın yapılması
konusundaki Ermeni faaliyetini kınıyoruz ve böyle
bir anıtın yapılmaması konusunda da
Hükümetimizi şu anda uyarıyoruz. 

Değerli milletvekilleri, bir taraftan, Ermeniler,
bu tarihî gerçekleri saptırırken, bir
taraftan, yine, dinî inançlar istikametinde ülkemizin
etrafında bir çember oluşturmaktadırlar.
Yunanistan, Güney Kıbrıs, Ermenistan ve Rusya,
Türkiye'yi bir Ortodoks çemberine almaktadır
. Onunla da bitmemekte olaylar; diğer taraftan, Fener Patriği,
Ermenistan'ı ziyaret etmek suretiyle, yeni bir işbirliği
içerisinde, yeni organizasyonlar yapmaktadırlar
ve bir taraftan da, yine, millî sınırlarımız
içerisinde Heybeliada'daki ruhban okulunun açılması
konusunda faaliyetlerine devam etmektedirler. 

Türkiye Cumhuriyeti Devleti, geçmişte
olduğu gibi, bugün de, yine, kendi devletimizin düşmanı,
milletimizin düşmanı olan bu faaliyetlere fırsat
vermemelidir ve gelecekte, öyle bir anıtın
yapılması konusunda özellikle birilerine cüret
verilmesi fırsatını, muhakkak surette yok
etmelidirler. 

Değerli milletvekilleri, asrın başında
ecdadımızı katleden, yalnız Erzurum'da
10 bin kişiyi katleden bu zalimlerin kuzu postuna bürünerek
yaptıkları bu şekildeki hareketlerini normal
karşılamak mümkün değildir. 

1970'li, 1980'li yıllarda, yine, Dışişleri
mensubu elçilerimizi, konsoloslarımızı,
bu ASALA militanları şehit etmiştir. Bunların,
daha sonra da -1980'li yıllardan sonra- PKK denilen ve
bugün, hâlâ, Güneydoğu Anadolu Bölgemizde
vatandaşımıza sıkıntı
veren, güvenlik kuvvetlerimizin başarılı
çalışmalarına rağmen sonuçlanmamış
olan terör örgütüyle işbirliği yapmak
suretiyle, ülkemizde, hem can almaya devam ettiğine ve
hem de ekonomik yönden ne kadar büyük bir tahribat
yaptığına şahit olmaktayız.

ASALA ve Ermeni unsuru, bir taraftan PKK'yla işbirliği
yaparken, diğer taraftan da, gerek Amerika Birleşik
Devletlerinde gerek diğer Avrupa devletlerinde, kendi siyasî
emelleri doğrultusunda bu faaliyetlerini yürütmektedirler.


Tabiî, bizi teyit eden yine bir başka
konu, Türk Demokrasi Vakfının elinde de, bu
mesele üzerinde belgeler olduğu ve az önce de Değerli
Başkanın ifade ettiği gibi, bu konu üzerinde
büyük bir çalışmanın olduğudur;
hatta, Konsolosumuzun bu konuda bir yorum yaptığı
da ifade edilmektedir. 

(Mikrofon otomatik cihaz tarafından kapatıldı)

BAŞKAN - Sayın Köse, süreniz
bitti; toparlar mısınız efendim.

İSMAİL KÖSE (Devamla) - Bitiriyorum
Sayın Başkanım.

Dışişleri Bakanımızın,
milletvekillerine yazmış olduğu yazılarla
kurduğu medenî işbirliği ve ilişkiler
çerçevesinde, dışarıda, ülkemize
ve milletimize, düşman unsurların yapmış
olduğu faaliyetleri, hem bu kürsülerde konuşarak
hem başka zeminlerde konuşarak hem de yazarak dile
getireceğimizi ifade ediyor; böyle bir tarihî yanılgı
içerisinde, gerçekleri çarpıtarak,
Türk Milletini rencide edecek bu olayın önlenmesi
konusunda gerekli hassasiyetin gösterilmesini Hükümetten
istiyor; Yüce Heyetinizi saygıyla selamlıyorum.
(ANAP ve DSP sıralarından alkışlar)

Teşekkür ediyorum Sayın Başkanım.


BAŞKAN - Teşekkür ediyorum Sayın
Köse.

Gündemdışı konuşmaya
cevap konusunda Hükümetten bir istek gelmediğine
göre, gündemdışı konuşmalar
bitmiştir. 

Gündemin “Sözlü Sorular”
kısmına geçiyoruz. 

Bilindiği üzere, daha önceden alınan
karar gereğince, 1 saat süreyi sözlü sorulara
ayırıyoruz. 

V. - SORULAR VE CEVAPLAR

A) SÖZLÜ SORULAR VE CEVAPLARI

1. - Bartın Milletvekili Cafer Tufan Yazıcıoğlu'nun,
gıda katkı maddelerine ilişkin Sağlık
Bakanından sözlü soru önergesi (6/465)

BAŞKAN - 1 inci sırada, Bartın
Milletvekili Cafer Tufan Yazıcıoğlu'nun, gıda
katkı maddelerine ilişkin Sağlık Bakanından
sözlü soru önergesi vardır. 

Soruyu cevaplandıracak Sayın Bakan
Genel Kurul salonunda var mı? Yok. 

Bu soru, daha önce iki birleşim cevaplandırılmadığından,
İçtüzüğün 98 inci maddesinin
son fıkrasına göre yazılı soru
haline dönüştürülerek gündemden
çıkarılmıştır efendim.


2. - Bursa Milletvekili Feridun Pehlivan'ın,
Uluabat Gölü ve çevresini kirleten faktörlere
karşı alınacak tedbirlere ilişkin Enerji
ve Tabiî Kaynaklar Bakanından sözlü soru
önergesi (6/467)

BAŞKAN - 2 nci sırada, Bursa Milletvekili
Feridun Pehlivan'ın, Uluabat Gölü ve çevresini
kirleten faktörlere karşı alınacak tedbirlere
ilişkin Enerji ve Tabiî Kaynaklar Bakanından
sözlü soru önergesi vardır. 

Soruyu cevaplandıracak Sayın Bakan?..
Genel Kurul salonunda yok. 

Bu soru önergesi de daha önce iki birleşim
cevaplandırılmadığından, İçtüzüğün
98 inci maddesinin son fıkrasına göre yazılı
soru haline dönüştürülerek gündemden
çıkarılmıştır. 

3. - İstanbul Milletvekili Osman Yumakoğulları'nın,
Antalya bölgesindeki muz üreticilerine uygun bir fiyatla
elektrik verilip verilmeyeceğine ilişkin Enerji ve Tabiî
Kaynaklar Bakanından sözlü soru önergesi
(6/468)

BAŞKAN - 3 üncü sırada, İstanbul
Milletvekili Osman Yumakoğulları'nın, Antalya
bölgesindeki muz üreticilerine uygun bir fiyatla elektrik
verilip verilmeyeceğine ilişkin Enerji ve Tabiî
Kaynaklar Bakanınından sözlü soru önergesi
vardır. 

Soruyu cevaplandıracak Sayın Bakan?..
Genel Kurul salonunda yok. 

Bu soru önergesi de daha önce iki birleşim
cevaplandırılmadığından, İçtüzüğün
98 inci maddesinin son fıkrasına göre yazılı
soru haline dönüştürülerek gündemden
çıkarılmıştır. 

4. - Ankara Milletvekili Nejat Arseven'in, kanunalrın
Anayasaya uygun hale getirilmesi için yapılan çalışmalara
ilişkin Adalet Bakanından sözlü soru önergesi
(6/470)

BAŞKAN - 4 üncü sırada, Ankara
Milletvekili Nejat Arseven'in, kanunların Anayasaya uygun
hale getirilmesi için yapılan çalışmalara
ilişkin Adalet Bakanından sözlü soru önergesi
vardır. 

Soruyu cevaplandıracak ilgili Sayın
Bakan?.. Genel Kurul salonunda yok.

Bu soru önergesi de daha önce iki birleşim
cevaplandırılmadığından, İçtüzüğün
98 inci maddesinin son fıkrasına göre yazılı
soru haline dönüştürülerek sözlü
soru gündeminden çıkarılmıştır.


5. - Erzincan Milletvekili Mustafa Kul'un, Erzincan'a
bağlı bazı beldelerin sağlık ocağı
ihtiyacına ilişkin Sağlık Bakanından
sözlü soru önergesi (6/471) 

BAŞKAN - 5 inci sırada, Erzincan Milletvekili
Mustafa Kul'un, Erzincan'a bağlı bazı beldelerin
sağlık ocağı ihtiyacına ilişkin
Sağlık Bakanından sözlü soru önergesi
vardır.

Soruyu cevaplandıracak ilgili Sayın
Bakan?.. Genel Kurul salonunda yok.

Bu soru önergesi de daha önce iki birleşim
cevaplandırılmadığından, İçtüzüğün
98 inci maddesinin son fıkrası uyarınca yazılı
soru haline dönüştürülerek sözlü
soru gündeminden çıkarılmıştır.


6.- Erzincan Milletvekili Mustafa Kul'un,
Erzincan Sol Sahil Sulama Kanalının yenilenme projesine
ilişkin Enerji ve Tabiî Kaynaklar Bakanından
sözlü soru önergesi (6/472)

BAŞKAN - 6 ncı sırada, Erzincan
Milletvekili Mustafa Kul'un, Erzincan Sol Sahil Sulama Kanalının
yenilenme projesine ilişkin Enerji ve Tabiî Kaynaklar
Bakanından sözlü soru önergesi vardır.


Soruyu cevaplandıracak Sayın Bakan?..
Genel Kurul salonunda yok.

Bu sözlü soru da daha önce iki birleşim
cevaplandırılmadığından, İçtüzüğün
98 inci maddesinin son fıkrası uyarınca yazılı
soru haline dönüştürülerek sözlü
soru gündeminden çıkarılmıştır.

7. -  Kırklareli Milletvekili Necdet Tekin'in,
Malkoçlar Gümrük Kapısının
yeniden hizmete açılıp açılmadığına
ilişkin Başbakandan sözlü soru önergesi
ve yazılı soruya çevrilmesi nedeniyle konuşması
(6/473)

BAŞKAN - 7 nci sırada, Kırklareli
Milletvekili Necdet Tekin'in, Malkoçlar Gümrük
Kapısının yeniden hizmete açılıp
açılmayacağına ilişkin Başbakandan
sözlü soru önergesi vardır. 

Soruyu cevaplandıracak Sayın Başbakan
veya ilgili Sayın Bakan?.. Genel Kurul salonunda yok.

Bu sözlü soru da daha önce iki birleşim
cevaplandırılmadığından, sözlü
soru gündeminden çıkarılarak yazılı
soru haline dönüştürülmüştür.


Ancak, soru sahibinin söz isteği vardır;
buyurun Sayın Necdet Tekin.

Süreniz 5 dakikadır efendim.

NECDET TEKİN (Kırklareli) - Sayın
Başkan, sayın milletvekilleri; bu konuşmamı
Meclis kayıtlarına geçmesi için yapıyorum.

Daha önce, defaatla, Sayın eski Başbakana,
Sayın Dışişleri Bakanına ve ilgili
diğer bakanlara, Kırklareli İli Malkoçlar
Sınır Kapısının açılması
için yapmış olduğum bütün girişimlere
rağmen, bu konuda, ne yazık ki, doyurucu bilgi alamadım;
onun için, bu konuşmayı yapmak zorunda kaldım.

Sayın milletvekilleri, Kırklareli'nde
halen çalışmakta olan tek bir sınır
kapısı vardır; bu kapı da Kırklareli-Dereköy
Sınır Kapısıdır; ancak, doğa
koşulları, dağ ve yol yapısı bakımından
Dereköy Sınır Kapımızın
gelişmesi maalesef mümkün olamamaktadır.
Halbuki, Osmanlı'dan beri Kofçaz İlçesi
Malkoçlar Sınır Kapısı vardır.
1924, 1930, 1940 ve 1945'te, bu kapı, fiilî olarak
Bulgaristan'la aramızda işleyen bir sınır
kapısıdır ve üçüncü
sınıf sınır kapısı olarak
uzun yıllar mal ve hizmet geçişlerine hizmet
etmiştir; ancak, Bulgaristan'ın komünizme geçmesiyle
bu kapı kapanmış, memurları Edirne'ye
nakledilmiştir. Bu kapı, 1988'de devrin hükümeti
tarafından açılmış, sadece doğalgaz
gümrüklemesi bu kapıdan yapılmış
ve memurları tekrar Edirne'ye alınmıştır.

Sayın milletvekilleri, defaatla yapılan
görüşme ve resmî yazışmalarda,
Bulgar Hükümeti, bu kapının açılmasını
her zaman istemektedir. Her ne kadar, Bulgar Hükümeti
bunu istese de, Türk Hükümeti, her ne hikmetse,
yıllardır, bu kapıya karşı çekimser
kalmaktadır. Bu kapı, doğa olarak, ulaşılması
en kolay ve en imkânlı bir kapıdır.
Bu kapı, mutlaka, Bulgaristan'la Kırklareli arasında,
yani ülkemiz arasında açılmalıdır.
Batı'ya açılan en iyi ve en verimli kapılarımızdan
biri olacaktır. 

O nedenle, Kırklareli halkının
bu kapının açılmasını
istediğini buradan belirtir; hepinize saygılar sunarım.
(Alkışlar)

BAŞKAN - Teşekkür ederim Sayın
Tekin. 

8. - ErzincanMilletvekili Mustafa Kul'un, Erzincan-
Merkez-Sütpınar
Köyünün sulama kanalı ihtiyacına
ilişin Devlet Bakanından sözlü soru önergesi
(6/474)

BAŞKAN - 8 inci sırada, Erzincan Milletvekili
Mustafa Kul'un, Erzincan-Merkez-Sütpınar Köyünün
sulama kanalı ihtiyacına ilişkin Devlet Bakanından
sözlü soru önergesi vardır. 

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir. 

9. - Bursa Milletvekili Feridun Pehlivan'ın,
zeytin üreticisinin kredi borçlarının
ertelenmesine ilişkin Başbakandan sözlü
soru önergesi (6/475)

BAŞKAN - 9 uncu sırada, Bursa Milletvekili
Feridun Pehlivan'ın, zeytin üreticisinin kredi borçlarının
ertelenmesine ilişkin Başbakandan sözlü
soru önergesi vardır. 

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir. 

10. - Bursa Milletvekili Feridun Pehlivan'ın,
tartı toleransları yönetmeliğine ilişkin
Başbakandan sözlü soru önergesi (6/476)

BAŞKAN -10 uncu sırada, Bursa Milletvekili
Feridun Pehlivan'ın, tartı toleransları yönetmeliğine
ilişkin Başbakandan  sözlü soru önergesi
vardır. 

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir. 

11. - Bursa Milletvekili Feridun Pehlivan'ın,
tartı toleransları yönetmeliğinin ne zaman
çıkarılacağına ilişkin İçişleri
Bakanından sözlü soru önergesi (6/477)

BAŞKAN -11 inci sırada, Bursa Milletvekili
Feridun Pehlivan'ın, tartı toleransları yönetmeliğinin
ne zaman çıkarılacağına ilişkin
İçişleri Bakanından  sözlü
soru önergesi vardır. 

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir. 

12. - Zonguldak Milletvekili HasanGemici'nin,
SEKA Yönetim Kuruluna ve Genel Müdürlüğüne
atama yapılmamasının nedenine ilişkin
Sanayi ve Ticaret Bakanından sözlü soru önergesi
(6/478)

BAŞKAN -12 nci sırada, Zonguldak Milletvekili
Hasan Gemici'nin, SEKA Yönetim Kuruluna ve Genel Müdürlüğüne
atama yapılmamasının nedenine  ilişkin
Sanayi ve Ticaret Bakanından sözlü soru önergesi
vardır. 

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir. 

13. - Zonguldak Milletvekili Hasan Gemici'nin,
Çaycuma Organize Sanayi Bölgesi alanı içinde
yer alan arazilerin kamulaştırma bedellerinin ne
zaman ödeneceğine ilişkin Sanayi ve Ticaret Bakanından
sözlü soru önergesi (6/479)

BAŞKAN -13 üncü sırada, Zonguldak
Milletvekili Hasan Gemici'nin, Çaycuma Organize Sanayi
Bölgesi alanı içinde yer alan arazilerin kamulaştırma
bedellerinin ne zaman ödeneceğine ilişkin Sanayi
ve Ticaret Bakanından sözlü soru önergesi
vardır. 

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

14. - Erzincan Milletvekili Mustafa Kul'un, Bingöl-
Yedisu
İlçesi Sağlık Ocağının
sağlık merkezine dönüştürülüp
dönüştürülmeyeceğine ilişkin
Sağlık Bakanından sözlü soru önergesi
(6/481)

BAŞKAN -14 üncü sırada, Erzincan
Milletvekili Mustafa Kul'un, Bingöl-Yedisu İlçesi
Sağlık Ocağının, sağlık
merkezine dönüştürülüp dönüştürülmeyeceğine
ilişkin Sağlık Bakanından sözlü
soru önergesi vardır. 

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

15. - Erzincan Milletvekili Mustafa Kul'un, Erzincan-
Kemah'a
bağlı Kerer Köyünün sağlık
personeli ihtiyacına ilişkin Sağlık Bakanından
sözlü soru önergesi (6/483)

BAŞKAN - 15 inci sırada, Erzincan Milletvekili
Mustafa Kul'un, Erzincan-Kemah'a bağlı Kerer Köyünün
sağlık personeli ihtiyacına ilişkin Sağlık
Bakanından  sözlü soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

16. - Bursa Milletvekili Feridun Pehlivan'ın,
SSK İnegöl Hastanesinin ne zaman hizmete açılacağına
ilişkin Çalışma ve SosyalGüvenlik
Bakanından sözlü soru önergesi (6/486)

BAŞKAN - 16 ncı sırada, Bursa
Milletvekili Feridun Pehlivan'ın, SSK İnegöl
Hastanesinin ne zaman hizmete açılacağına
ilişkin Çalışma ve Sosyal Güvenlik
Bakanından sözlü soru önergesi vardır.


Soruyu cevaplandıracak ilgili Bakan?..Genel
Kurul salonunda yok.

Soru ertelenmiştir.

17. - Bursa Milletvekili Feridun Pehlivan'ın,
taksi şoförlerine yönelik saldırılara
karşı alınacak tedbirlere ilişkin Başbakandan
sözlü soru önergesi (6/487)

BAŞKAN - 17 nci sırada, Bursa Milletvekili
Feridun Pehlivan'ın, taksi şoförlerine yönelik
saldırılara karşı alınacak tedbirlere
ilişkin Başbakandan sözlü soru önergesi
vardır. 

Soruyu cevaplandıracak Sayın Başbakan
veya ilgili Sayın Bakan ?..Genel Kurul salonunda olmadığından;
soru ertelenmiştir.

18. - Rize Milletvekili Ahmet Kabil'in, Rize'de
Sosyal Yardımlaşma ve Dayanışmayı
Teşvik Fonu kaynaklarının kullanımında
partizanlık yapıldığı iddiasına
ilişkin Başbakandan sözlü soru önergesi
(6/488)

BAŞKAN - 18 inci sırada, Rize Milletvekili
Ahmet Kabil'in, Rize'de Sosyal Yardımlaşma ve Dayanışmayı
Teşvik Fonu kaynaklarının kullanımında
partizanlık yapıldığı iddiasına
ilişkin Başbakandan sözlü soru önergesi
vardır.

Soruyu cevaplandıracak ilgili Bakan?..Genel
Kurul salonunda yok.

Soru ertelenmiştir.

Aslında, Genel Kurul salonunda hiç
bakan da yok...

ÜLKÜ GÜNEY (Bayburt) - Bakanlarımız
var...

BAŞKAN - Evet, iki bakanımız
var; ama, onlar soruyu cevaplandırmaya... Bilmiyorum...
(RP sıralarından gürültüler)

Refah Partililer belki saymıyorlar; ama, hanımlar
bakandan sayılıyor... Ben iki hanımefendiyi
görmedim...

ÖMER NAİMİ BARIM (Elazığ)
- Kim saymıyor?.. Biz de sayıyoruz...

BAŞKAN - Sayıyor musunuz... Önümüzdeki
dönem, inşallah, hanımları artık
listelerinizde göstereceksiniz...

ÖMER NAİMİ BARIM (Elazığ)
- İnşallah.

BAŞKAN - İyi; peki.

ÖMER NAİMİ BARIM (Elazığ)
- Nazlı Ilıcak başta...

BAŞKAN - Göstermezsiniz ya, neyse, biz
 yine inanalım.

19. - Bursa Milletvekili Feridun Pehlivan'ın,
yerel basın kuruluşlarına yardım yapılıp
yapılmayacağına ilişkin Başbakandan
sözlü soru önergesi (6/489)

BAŞKAN - 19 uncu sırada, Bursa Milletvekili
Feridun Pehlivan'ın, yerel basın kuruluşlarına
yardım yapılıp yapılmayacağına
ilişkin Başbakandan sözlü soru önergesi
vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

20. - Bursa Milletvekili Feridun Pehlivan'ın,
Şili seyahatine ilişkin Sağlık Bakanından
sözlü soru önergesi (6/490)

BAŞKAN - 20 nci sırada, Bursa Milletvekili
Feridun Pehlivan'ın, Şili seyahatine ilişkin
Sağlık Bakanından sözlü soru önergesi
vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

21. - Çanakkale Milletvekili AhmetKüçük'ün,
nüfus planlamasına ilişkin Başbakandan
sözlü soru önergesi (6/492)

BAŞKAN - 21 inci sırada, Çanakkale
Milletvekili Ahmet Küçük'ün, nüfus
planlamasına ilişkin Başbakandan sözlü
soru önergesi vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

22. - Erzincan Milletvekili Mustafa Kul'un, Erzincan'a
bağlı bazı yerleşim birimlerinin grup
şebekesi ve otomatik telefon ihtiyaçlarına
ilişkin Ulaştırma Bakanından sözlü
soru önergesi (6/494)

BAŞKAN - 22 nci sırada, Erzincan Milletvekili
Mustafa Kul'un, Erzincan'a bağlı bazı yerleşim
birimlerinin grup şebekesi ve otomatik telefon ihtiyaçlarına
ilişkin Ulaştırma Bakanından sözlü
soru önergesi vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

23. - Erzincan Milletvekili Mustafa Kul'un, Erzincan'a
bağlı bazı köylerin yoluna ilişkin
Devlet Bakanından sözlü soru önergesi (6/495)

BAŞKAN - 23 üncü sırada, Erzincan
Milletvekili Mustafa Kul'un, Erzincan'a bağlı bazı
köylerin yoluna ilişkin Devlet Bakanından sözlü
soru önergesi vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

24. - Erzincan Milletvekili Mustafa Kul'un, Erzincan'a
bağlı bazı yerleşim birimlerinin köprü
ihtiyacına ilişkin Devlet Bakanından sözlü
soru önergesi (6/496)

BAŞKAN - 24 üncü sırada, Erzincan
Milletvekili Mustafa Kul'un, Erzincan'a bağlı bazı
yerleşim birimlerinin köprü ihtiyacına
ilişkin Devlet Bakanından sözlü soru önergesi
vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

25. - İçel Milletvekili Halil Cin'in,
Tarsus Kültür Merkezi binasının ne zaman
hizmete açılacağına ilişkin Kültür
Bakanından sözlü soru önergesi (6/498)

BAŞKAN - 25 inci sırada, İçel
Milletvekili Halil Cin'in, Tarsus Kültür Merkezi binasının
ne zaman hizmete açılacağına ilişkin
Kültür Bakanından sözlü soru önergesi
vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

26. - Kırklareli Milletvekili Necdet Tekin'in,
Emlak Bankası tarafından bir yerel TV'ye reklam
verildiği iddiasına ilişkin Devlet Bakanından
sözlü soru önergesi (6/502)

BAŞKAN - 26 ncı sırada, Kırklareli
Milletvekili Necdet Tekin'in, Emlak Bankası tarafından
bir yerel TV'ye reklam verildiği iddiasına ilişkin
Devlet Bakanından sözlü soru önergesi vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

27. - İzmirMilletvekili Metin Öney'in,
liman hizmetleri konteyner tarifesine ilişkin Ulaştırma
Bakanından sözlü soru önergesi (6/504)

BAŞKAN - 27 nci sırada, İzmir
Milletvekili Metin Öney'in, liman hizmetleri konteyner tarifesine
ilişkin Ulaştırma Bakanından sözlü
soru önergesi vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

28.- Bursa Milletvekili Feridun Pehlivan'ın,
Hatay-Topraktutan Köyünün yerleşim sahasının
değiştirilmesine ilişkin Devlet Bakanından
sözlü soru önergesi (6/506)

BAŞKAN - 28 inci sırada, Bursa Milletvekili
Feridun Pehlivan'ın, Hatay-Topraktutan Köyünün
yerleşim sahasının değiştirilmesine
ilişkin Devlet Bakanından sözlü soru önergesi
vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

29. - Bursa Milletvekili Feridun Pehlivan'ın,
Hatay-Yayladağ'a bağlı bazı köylerin
telefon santrallerine ilişkin Ulaştırma Bakanından
sözlü soru önergesi (6/507)

BAŞKAN - 29 uncu sırada, Bursa Milletvekili
Feridun Pehlivan'ın, Hatay-Yayladağ'a bağlı
bazı köylerin telefon santrallarına ilişkin
Ulaştırma Bakanından sözlü soru
önergesi vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

30. - Bursa Milletvekili Feridun Pehlivan'ın,
besicilerin sorunlarına ve ayçiçeğine
fon uygulanıp uygulanmayacağına ilişkin
Tarım ve Köyişleri Bakanından sözlü
soru önergesi (6/509)

BAŞKAN - 30 uncu sırada, Bursa Milletvekili
Feridun Pehlivan'ın, besicilerin sorunlarına ve
ayçiçeğine fon uygulanıp uygulanmayacağına
ilişkin Tarım ve Köyişleri Bakanından
sözlü soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

31. - Bursa Milletvekili Feridun Pehlivan'ın,
asgarî ücretten vergi alınmamasına yönelik
projeye ilişkin Maliye Bakanından sözlü
soru önergesi (6/510)

BAŞKAN - 31 inci sırada, Bursa Milletvekili
Feridun Pehlivan'ın, asgarî ücretten vergi alınmamasına
yönelik projeye ilişkin Maliye Bakanından sözlü
soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

32. - Rize Milletvekili Ahmet Kabil'in, öğretmen
atamalarına ilişkin Millî Eğitim Bakanından
sözlü soru önergesi (6/512)

BAŞKAN - 32 nci sırada, Rize Milletvekili
Ahmet Kabil'in, öğretmen atamalarına ilişkin
Millî Eğitim Bakanından sözlü soru
önergesi vardır.

Soruyu cevaplandıracak ilgili Bakan?.. Genel
Kurul salonunda yok

Soru ertelenmiştir.

33. - İstanbul Milletvekili Ahmet Güryüz
Ketenci'nin, imam-hatip kökenli hâkim-savcılara
ve Mehmet Ağar ile Sedat Bucak hakkında hazırlanan
fezlekeye ilişkin sorusu ve Adalet Bakanı Mahmut
Oltan Sungurlu'nun cevabı (6/513)

BAŞKAN - 33 üncü sırada, İstanbul
Milletvekili Ahmet Güryüz Ketenci'nin, imam-hatip kökenli
hâkim-savcılara ve Mehmet Ağar ile Sedat Bucak
hakkında hazırlanan fezlekeye ilişkin Adalet
Bakanından sözlü soru önergesi vardır.

Soruyu cevaplandıracak ilgili Sayın
Bakan?.. Genel Kurul salonunda bulunmaktadır.

Soru önergesini okutuyorum:

Türkiye Büyük Millet Meclisi
Başkanlığına

Aşağıdaki sorularımın
Adalet Bakanı Sayın Şevket Kazan tarafından
sözlü olarak cevaplandırılması
için gereğini saygıyla arz ederim. 09.04.1997

 Ahmet Güryüz Ketenci

 İstanbul

1. “Refah demek Kur'an nizamını
hâkim kılmak demektir” diyen Sayın Erbakan
hakkında harekete geçmeyen savcılar arasında
imam-hatip kökenli savcı var mıdır?
Varsa sayıları kaçtır?

2. İmam-hatip okulu mezunlarına savcılık,
yargıçlık yolu hangi tarihte açıldı?
İmam-hatip kökenli hâkim ve savcı sayısı
ayrı ayrı ne kadardır?

3. Mehmet Ağar ve Sedat Bucak'la ilgili fezleke;

a. Hangi tarihte Bakanlığınıza
gelmiştir? Kaç gün Bakanlıkta kalmıştır?

b. Fezlekenin bir süre Adalet Bakanlığında,
uzunca bir süre Başbakanlıkta bekletilmesinin
arkasında, fezlekenin siyasal koz olarak kullanılma
hesapları yatmıyor mu?

c. İçtüzüğün amir
hükmüne rağmen, fezlekenin gerek tarafınızdan
ve gerekse Başbakanlıkça bekletilmesi, hukuk
devleti ilkeleriyle bağdaşır mı?

d. Fezlekenin geciktirilmeden Meclis Başkanlığına
gönderilmesi konusunda, bir hukukçu olarak, Sayın
Başbakanı uyarmayı düşünüyor
musunuz?

BAŞKAN - Buyurun Sayın Bakan.

Süreniz 5 dakika efendim. 

ADALET BAKANI MAHMUT OLTAN SUNGURLU (Gümüşhane)
- Sayın Başkan, değerli milletvekilleri; Sayın
Ketenci'nin sualine bilgim dahilinde cevap vereceğim; çünkü,
bir kısmı şahsa taalluk eden ve benim şahsen
cevaplayamayacağım hususlar; bu itibarla, genel bilgilerim
çerçevesinde cevap vermeye gayret edeceğim.

Son yapılan hâkim, savcı imtihanlarında
imtihanı kazananların sayısı 890 civarında
ve bunların -birkaç rakam eksik veya fazla olabilir-
275 veya 280'i imam-hatip lisesi mezunu, diğerleri normal
lise mezunu. Bu arada, 350 kişinin yazılı
kâğıtlarının puanları yükseltilmiş;
yani, önce, bunlar kazanamadı diye ilan edilmiş;
sonra, itirazlar üzerine incelenmiş ve 350 kişiye
tekrar sözlü imkânı tanınmış.
Bunlar üzerinde birçok itiraz vardı; bunları
inceledim. Bu 350 kişiden, sonra, kazanan birkısım
hâkim var; yani, sözlüyü de kazanan var;
bu kazananların içinde imam-hatip kökenli 11kişi.


İmam-hatip kökenliler uzun zamandan beri
hâkim ve savcı olmaktadırlar ve Bakanlığımızda,
dün de, bugün de bir ayırım yapılması
söz konusu değildir. Ancak, genel çerçeve
içerisinde verebileceğim bilgiler bunlardan ibarettir.


Arz ederim.

BAŞKAN - Sayın Bakan teşekkür
ederim.

Sayın Ketenci, tamam mı, cevaplandırıldı
mı sorularınız?

AHMET GÜRYÜZ KETENCİ (İstanbul)
- Yani, cevaplardan tabiî ki tatmin olmadım; çünkü,
sorduğum sorular Sayın Bakanın dönemiyle
ilgili değil. O nedenle, pek tatmin olmamakla beraber, Sayın
Bakana teşekkür ederim.

BAŞKAN - Zaten, Sayın Bakan da “bilgim
dahilinde” dedi.

Peki efendim, teşekkür ederim.

Soru cevaplandırılmıştır.

34. - İzmir Milletvekili Atilla Mutman'ın,
zeytin ve zeytinyağı üreticilerinin ürün
bedellerine ilişin Sanayi ve Ticaret Bakanından sözlü
soru önergesi (6/515)

BAŞKAN - 34 üncü sırada, İzmir
Milletvekili Atilla Mutman'ın, zeytin ve zeytinyağı
üreticilerinin ürün bedellerine ilişkin,
Sanayi ve Ticaret Bakanından sözlü soru önergesi
vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

35. - İstanbulMilletvekili Mehmet Ali Şahin'in,
Erzurum Jandarma Bölge Komutanı hakkında bir
işlem yapılıp yapılmadığına
ilişkin Millî Savunma Bakanından sözlü
soru önergesi (6/516)

BAŞKAN - 35 inci sırada, İstanbul
Milletvekili Mehmet Ali Şahin'in, Erzurum Jandarma Bölge
Komutanı hakkında bir işlem yapılıp
yapılmadığına ilişkin, Millî
Savunma Bakanından sözlü soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

36. - Konya Milletvekili Veysel Candan'ın,
Erzurum Jandarma Bölge Komutanının açıklamalarına
ilişkin Millî Savunma Bakanından sözlü
soru önergesi (6/518)

BAŞKAN - 36 ncı sırada, Konya
Milletvekili Veysel Candan'ın, Erzurum Jandarma Bölge
Komutanının açıklamalarına
ilişkin, Millî Savunma Bakanından sözlü
soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

37. - Kırklareli Milletvekili Necdet Tekin'in,
Kırklareli'ne doğalgaz verilip verilmeyeceğine
ilişkin Enerji ve Tabiî Kaynaklar Bakanından
sözlü soru önergesi (6/520)

BAŞKAN - 37 nci sırada, Kırklareli
Milletvekili Necdet Tekin'in, Kırklareli'ne doğalgaz
verilip verilmeyeceğine ilişkin, Enerji ve Tabiî
Kaynaklar Bakanından sözlü soru önergesi
vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

38. - Çorum Milletvekili Ali Haydar Şahin'in,
Sakarya İl Sosyal Hizmetler Müdürlüğüne
yapılan atamaya ilişkin Devlet Bakanından
sözlü soru önergesi (6/521)

BAŞKAN - 38 inci sırada, Çorum
Milletvekili Ali Haydar Şahin'in, Sakarya İl Sosyal
Hizmetler Müdürlüğüne yapılan atamaya
ilişkin, Devlet Bakanından sözlü soru önergesi
vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

39.- Çorum Milletvekili Ali Haydar
Şahin'in, Ankara-Saray Bakım ve Rehabilitasyon Merkezinin
temizlik-bakım ihalesine ilişkin Devlet Bakanından
sözlü soru önergesi (6/522)

BAŞKAN - 39 uncu sırada, Çorum
Milletvekili Ali Haydar Şahin'in, Ankara-Saray Bakım
ve Rehabilitasyon Merkezinin temizlik-bakım ihalesine ilişkin,
Devlet Bakanından sözlü soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

40. -Erzincan Milletvekili Mustafa Kul'un,
Erzincan Devlet Güvenlik Mahkemesinin başka bir ile
taşınacağı iddiasına ilişkin
sorusu ve Adalet Bakanı Mahmut Oltan Sungurlu'nun cevabı
(6/524)

BAŞKAN - 40 ıncı sırada,
Erzincan Milletvekili Mustafa Kul'un, Erzincan Devlet Güvenlik
Mahkemesinin başka bir ile taşınacağı
iddiasına ilişkin, Adalet Bakanından sözlü
soru önergesi vardır.

Soruyu cevaplandıracak Sayın Bakan?..
Burada.

Soruyu okutuyorum:

Türkiye Büyük Millet Meclisi
Başkanlığına

Aşağıdaki sorularımın
Adalet Bakanı tarafından sözlü olarak
cevaplandırılmasını arz ederim.

 Mustafa Kul

 Erzincan

Devlet Güvenlik Mahkemelerinin kurulması
ile birlikte 3. Ordu Karargâhının bulunduğu
ve Doğu Anadolu Bölgesinin merkezinde bulunan Erzincan
ve bölgedeki diğer illere de hizmet vermek amacıyla
Erzincan'da Devlet Güvenlik Mahkemesi kurulmuştur.
Doğu Karadenizden Orta Anadolu'ya, Erzincan'ın doğusundan,
kuzeyinden, güneyinden birçok ile hitap eden Erzincan
Devlet Güvenlik Mahkemelerinin başka bir ile taşınacağı
yolunda bazı çalışmaların olduğu
duyumlarını almaktayız.

1. Erzincan Devlet Güvenlik Mahkemelerinin başka
bir yere taşınması konusunda herhangi bir
çalışma yapılıyor mu?

2. Eğer böyle bir çalışma
var ise, bunun gerekçesi nedir?

BAŞKAN - Sayın Bakan, buyurun efendim.

Süreniz 5 dakikadır Sayın Bakan.

ADALET BAKANI MAHMUT OLTAN SUNGURLU (Gümüşhane)
- Sayın Başkan, değerli milletvekilleri; Erzincan
Milletvekilimiz Sayın Mustafa Kul'un suali şudur:
“Erzincan'daki Devlet Güvenlik Mahkemesi taşınacak
mı?” Bu Devlet Güvenlik Mahkemesi taşınmıştır.
Devlet güvenlik mahkemelerinin bir iki tanesinin yerleri
değiştirilmiş, yeni devlet güvenlik mahkemeleri
kurulmuştur. Bu, civar vilayetlerdeki iş durumuna
göre, merkezî yerler neresiyse, o esasa göre yapılmış
ve Erzincan'daki Devlet Güvenlik Mahkemesinin suç
oranları itibariyle daha uzak kaldığı
ve bu itibarla Erzurum'un daha merkez olduğu düşüncesiyle,
devlet güvenlik mahkemesi Erzurum'a taşınmıştır.
Aslında, bu kabil mahkemelerin ve cezaevlerinin -ümit
ediyoruz ki- birçoğu tasfiye edilecektir ve talep edilen
şeyler değildir.

Arz ederim.

BAŞKAN - Teşekkür ederim Sayın
Bakan.

Soru cevaplandırılmıştır.

41. - Erzincan Milletvekili Mustafa Kul'un, Erzincan
Meteoroloji İstasyonunun personel ihtiyacına ilişkin
Devlet Bakanından sözlü soru önergesi (6/525)

BAŞKAN - 41 inci sırada, Erzincan Milletvekili
Mustafa Kul'un, Erzincan Meteoroloji İstasyonunun personel
ihtiyacına ilişkin, Devlet Bakanından sözlü
soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

42. - Erzincan Milletvekili Mustafa Kul'un, bucak
yollarının bakım ve onarımına
ilişkin Başbakandan sözlü soru önergesi
(6/526)

BAŞKAN - 42 nci sırada, Erzincan Milletvekili
Mustafa Kul'un, bucak yollarının bakım ve
onarımına ilişkin, Başbakandan sözlü
soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

43. - Bursa Milletvekili Feridun Pehlivan'ın,
sanatçıların ödediği vergilere ilişkin
Maliye Bakanından sözlü soru önergesi (6/527)

BAŞKAN - 43 üncü sırada, Bursa
Milletvekili Feridun Pehlivan'ın, sanatçıların
ödediği vergilere ilişkin, Maliye Bakanından
sözlü soru önergesi vardır.

Soruyu cevaplandıracak ilgili Bakan?.. Genel
Kurul salonunda yok. 

Soru ertelenmiştir.

44. - İçel Milletvekili Halil Cin'in,
Trablus Büyükelçiliğinden gönderilen
kriptoların içeriğine ilişkin Başbakandan
sözlü soru önergesi (6/528)

BAŞKAN - 44 üncü sırada, İçel
Milletvekili Halil Cin'in, Trablus Büyükelçiliğinden
gönderilen kriptoların içeriğine ilişkin,
Başbakandan sözlü soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

45. - İçel Milletvekili HalilCin'in,
T.C. Trablus Büyükelçiliğinden gönderilen
kriptoların içeriğine ilişkin Dışişleri
Bakanı ve BaşbakanYardımcısından
sözlü soru önergesi (6/529)

BAŞKAN - 45 inci sırada, İçel
Milletvekili Halil Cin'in, Türkiye Cumhuriyeti Trablus Büyükelçiliğinden
gönderilen kriptoların içeriğine ilişkin,
Dışişleri Bakanı ve Başbakan Yardımcısından
sözlü soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

46. - Ankara Milletvekili Ersönmez Yarbay'ın,
Türkiye genelinde ve Ankara'daki öğrenci sayısının
okullara göre dağılımına ilişkin
Millî Eğitim Bakanından sözlü soru
önergesi (6/530)

BAŞKAN - 46 ncı sırada, Ankara
Milletvekili Ersönmez Yarbay'ın, Türkiye genelinde
ve Ankara'daki öğrenci sayısının
okullara göre dağılımına ilişkin,
Millî Eğitim Bakanından sözlü soru
önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

47.- Ankara Milletvekili Ersönmez Yarbay'ın,
Ankara'ya bağlı bazı yerleşim birimlerinin
yollarına ilişkin Bayındırlık
ve İskân Bakanından sözlü soru önergesi
(6/531)

BAŞKAN - 47 nci sırada, Ankara Milletvekili
Ersönmez Yarbay'ın, Ankara'ya bağlı bazı
yerleşim birimlerinin yollarına ilişkin, Bayındırlık
ve İskân Bakanından sözlü soru önergesi
vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

48. - Zonguldak Milletvekili Tahsin Boray Baycık'ın,
Petlas'ın Kombassan'a devrine ilişkin Devlet Bakanından
sözlü soru önergesi (6/532)

BAŞKAN - 48 inci sırada, Zonguldak Milletvekili
Tahsin Boray Baycık'ın, Petlas'ın Kombassan'a
devrine ilişkin, Devlet Bakanından sözlü
soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

49. - Zonguldak Milletvekili Tahsin Boray Baycık'ın,
Zonguldak İlinde tekel bayilik ihalesi sırasında
meydana gelen silahlı çatışmaya ilişkin
İçişleri Bakanından sözlü
soru önergesi (6/533)

BAŞKAN - 49 uncu sırada, Zonguldak Milletvekili
Tahsin Boray Baycık'ın, Zonguldak İlinde
Tekel bayilik ihalesi sırasında meydana gelen silahlı
çatışmaya ilişkin, İçişleri
Bakanından sözlü soru önergesi vardır.

Soruyu cevaplandıracak ilgili Bakan?.. Genel
Kurul salonunda yok.

Soru ertelenmiştir.

50.- İzmir Milletvekili Metin Öney'in,
uygulama imkânı kalmayan kanunlara ilişkin
sorusu ve Adalet Bakanı Mahmut Oltan Sungurlu'nun cevabı
(6/534)

BAŞKAN - 50 nci sırada, İzmir
Milletvekili Metin Öney'in, uygulama imkânı
kalmayan kanunlara ilişkin, Adalet Bakanından sözlü
soru önergesi vardır.

Soruyu cevaplandıracak Sayın Bakan?..
Burada.

Soru önergesini okutuyorum: 

Türkiye Büyük Millet Meclisi
Başkanlığına

Aşağıdaki sorularımın
Sayın Adalet Bakanı tarafından sözlü
olarak cevaplandırılması hususunu arz ederim.

Saygılarımla.

 Metin Öney

 İzmir

Soru 1. Türkiye'de ekonomik enflasyon gibi bir
de kanunlar enflasyonu yaşanmaktadır. Değil sade
bir vatandaşın, bir hukukçunun bile takip
edemeyeceği kadar çok kanun vardır. Uygulama
alanı kalmayan, hükümsüz duruma düşmüş
kanunların ayıklanıp ilga edilmesi için
çalışma yapıyor musunuz? Eğer,
bu konuda çalışma başlatılmışsa
hangi aşamadadır?

Soru 2. Türkiye Büyük Millet Meclisinin
kuruluşundan bu yana 14 binin üzerinde kanun çıkarılmıştır.
Dağınık halde bulunan yasal mevzuatın,
uygulama alanı kalmayanlar yürürlükten kaldırılarak
birleştirilmesi, derlenip toparlanarak toplum hizmetine
tekrar sunulması düşünülüyor
mu?

BAŞKAN - Sayın Bakan, buyurun efendim.

Sayın Bakan, süreniz 5 dakika.

ADALET BAKANI MAHMUT OLTAN SUNGURLU (Gümüşhane)
- Sayın Başkan, değerli milletvekilleri; İzmir
Milletvekili Sayın Metin Öney'in suali şu: Kanunlarımız
çoktur, teferruatlıdır, bunları hukukçuların
bile takip etmesi mümkün değildir -doğrudur-
bir kodifikasyon yapmayı, hükümden kalkmış
olanları ayıklamayı, diğerlerini belirli
esaslara göre tanzim etmeyi düşünüyor
musunuz? 

Bu hususta, yıl olarak tam hatırlamıyorum;
ancak, 1980'li yıllarda -1986, 1987 olabilir- şu
anda Danıştay üyesi olan Muammer Oytan'ın,
Genel Müdür olarak özel surette atandığı
bir birimde, Başbakanlıkta, bu çalışmalar
uzun yıllar yapıldı ve o çalışmalarda
bu esaslar güdüldü. Halen geçerli olmayan,
geçerliliğini yitirmiş olan kanunlar ayıklandı,
diğer kanunlar da belirli bir esasa göre tanzim edildi;
ama, anlaşılıyor ki, uzun emeklerle yapılan
ve bütün resmî müesseselere dağıtılan
bu kanunlar, yine de, işin zorlukla takibini önleyemediler,
bu ihtiyacı arzu edilen ölçüde karşılayamadılar;
ama, böyle bir çalışmanın bitmiş
olduğunu ve neticelerinin de yayınlanmış
olduğunu Yüce Meclisin bilgilerine arz ederim.

BAŞKAN - Teşekkür ederim Sayın
Bakan.

Soru cevaplandırılmıştır.

51. - İzmir Milletvekili Metin Öney'in,Türk
Ceza Kanunu ve Medenî Kanunda yapılacak değişikliklere
ilişkin sorusu ve Adalet Bakanı Mahmut Oltan Sungurlu'nun
cevabı (6/535)

BAŞKAN - 51 sırada, İzmir Milletvekili
Metin Öney'in, Türk Ceza Kanunu ve Medenî Kanunda
yapılacak değişikliklere ilişkin, Adalet
Bakanından sorusu vardır.

Soruyu cevaplandıracak Sayın Bakan?..
Burada. 

Soruyu okutuyorum:

Türkiye Büyük Millet Meclisi
Başkanlığına

Aşağıdaki sorularımın
Sayın Adalet Bakanı tarafından sözlü
olarak cevaplandırılması hususunu arz ederim.

Saygılarımla.

  Metin Öney

       İzmir

Türk Kanunu Medenîsine kaynaklık
eden İsviçre Medenî Kanununda çağa
uygun değişiklikler çoktan yapıldığı
halde, biz, hâlâ 1926'daki biçimiyle yetiniyoruz.
Türk Ceza Kanununa kaynaklık eden İtalyan Ceza
Kanunu uzun süre önce yürürlükten kaldırıldığı
halde, bizde 45 defa değişikliğe uğrayarak bütün
düzeni bozulmuş, suçlarla cezalar arasındaki
adalet dengesi bozulmuştur.

Soru 1. Temel yasalarımızdan olan Türk
Ceza Kanunu ve Türk Kanunu Medenîsinde düzenlemeler
yapmak üzere kurulmuş bulunan komisyonların
çalışmaları ne zaman sonuçlanacak?

Soru 2. Bahsi geçen kanunlarda, Türkiye'nin
ihtiyaçlarına cevap verecek düzenlemeleri ne
zaman Meclise getireceksiniz?

BAŞKAN - Sayın Bakan, buyurun efendim.

Süreniz 5 dakikadır.

ADALET BAKANI MAHMUT OLTAN SUNGURLU (Gümüşhane)
- Sayın Başkan, değerli milletvekilleri; İzmir
Milletvekili Metin Öney, Türk Ceza Kanunu ve Türk
Medenî Kanunundaki değişiklik çalışmalarının
ne zaman biteceğini ve bunları Yüce Meclisin huzuruna
ne zaman getirebileceğimizi soruyor. 

Kendisinin de belirttiği gibi, bu iş için,
komisyonlar uzun yıllardan beri çalışmaktadırlar.
Ben, Bakan olduğum bu kısa dönem içerisinde
takip ettim, komisyon başkanlarıyla irtibat sağladım,
bize, yakın tarihte verebilecekleri hususunda ümit
verdiler. Ben de ümit ediyorum ki, Parlamentonun önümüzdeki
çalışma yılı içerisinde
bu kanunları Yüce Parlamentonun huzuruna getirme şansına
sahip oluruz. Ancak, İçtüzüğümüzde,
geçen yıl yapılan bir değişiklikle,
böyle ana kanunların özel bir gündemle görüşülmesi
hükmü vardır. Bu özel gündemin nasıl
yapılacağı, Parlamentonun huzuruna kanun geldikten
sonra mı yapılacağı, yoksa daha önceden
mi yapılacağı hususunda bir açıklık
yoktur. Biz, bu noktada bir çalışma yapıyoruz,
bu hususu da, Yüce Parlamentonun Başkanlığıyla
görüşmek suretiyle bir karara bağlayabilirsek,
önümüzdeki yıl bu kanunları görüşmek
ve Parlamentoda kanunlaştırmak şansına
sahip olacağız. 

Arz ederim. 

BAŞKAN -Teşekkür ederim Sayın
Bakan. 

Soru cevaplandırılmıştır.


52. - Kırklareli Milletvekili Necdet Tekin'in,
bazı yerleşim yerlerinin Kırklareli Barajı
suyundan yararlandırılması ile Balaban ve
Çağlayık Barajı projelerine ilişkin
Enerji ve Tabiî Kaynaklar Bakanından sözü
soru önergesi (6/536)

BAŞKAN - 52 nci sırada, Kırklareli
Milletvekili Necdet Tekin'in, bazı yerleşim yerlerinin
Kırklareli Barajı suyundan yararlandırılması
ile Balaban ve Çağlayık Barajı projelerine
ilişkin, Enerji ve Tabiî Kaynaklar Bakanından
sözlü soru önergesi vardır. 

Soruyu cevaplandıracak ilgili Bakan?.. Genel
Kurul salonunda yok. 

Ertelenmiştir. 

53. - İstanbulMilletvekili Ahmet Güryüz
Ketenci'nin, Barolar Birliğine ilişkin sorusu ve AdaletBakanı
Mahmut Oltan Sungurlu'nun cevabı (6/537)

BAŞKAN - 53 üncü sırada, İstanbul
Milletvekili Ahmet Güryüz Ketenci'nin Barolar Birliğine
ilişkin, Adalet Bakanından sözlü soru önergesi
vardır. 

Soruyu cevaplandıracak ilgili Bakan?.. Burada.


Soruyu okutuyorum: 

Türkiye Büyük Millet Meclisi
Başkanlığına

Aşağıdaki sorularımın
Adalet Bakanı Sayın Şevket Kazan tarafından
sözlü olarak cevaplandırılması
için gereğini saygıyla arz ederim. 

 Ahmet Güryüz Ketenci

 İstanbul

3 Ekim 1996 tarihli Türkiye Gazetesinde yayınlanan
bir özel açıklamanızda, “Barolar
Birliğine nispî temsil sisteminin getirilmesi için
kanunî düzenlemeye gideceğinizi ve 6 ay için
Baro seçimlerinin yenileneceği hükmünü
getireceğinizi” belirttiniz. 

1. Aradan sekiz ay gibi bir süre geçtiği
halde, bugüne değin, bu doğrultuda bir çalışma
başlattınız mı? 

2. Başlattıysanız, çalışma
hangi aşamadadır?

3. Barolara yönelik bu tavrınız,
adlî yıl açılışında
Barolar Birliği Başkanının size yönelik
eleştirisinden yahut açılışta
size söz verilmemiş olmasından mı kaynaklanmaktadır?


4. “Baroları, Türkiye Büyük
Millet Meclisindeki bir siyasî görüş ele
geçirdi” yolunda beyanınız oldu. Baroların
bağımsız bir meslek kuruluşu olduğu
tarafınızdan bilinmesine rağmen, bu yoldaki
beyanınız, barolara karşı olan husumetinizi
yansıtmaz mı? 

BAŞKAN - Buyurun Sayın Bakan. 

Sayın Bakan, süreniz 5 dakikadır.

ADALET BAKANI MAHMUT OLTAN SUNGURLU (Gümüşhane)
- Sayın Başkan, değerli milletvekillleri; Sayın
Ketenci'nin barolarla ilgili sualine cevap vermek üzere huzurunuzdayım.


Baro seçimleri ve Barolar Birliği seçimlerinin,
Anayasamızda son yapılan değişiklik gereği,
temsilde adalet ilkesine uygun bir seçim icabı,
nispî temsille yapılması yolunda Adalet Bakanlığında
bir çalışma yapılmış ve
bir tasarı taslağı hazırlanmıştır.
Ancak, biz, bakan olduktan sonra, barolarla yaptığımız
temasta, görüşlerini bize süratle bildireceklerini
ifade ettiler. Ben de, kendilerine bu adlî tatilden istifade,
bu çalışmaları yapmak istediğimi,
bana süratle görüşlerini bildirmelerini istedim.


Şu anda, kamuoyunda, bu nispî temsille
ilgili, baroların ve hukuk çevrelerinin görüşlerini
net olarak tespit etmiş değilim; çünkü,
bu kabil çalışmaların, sonra Yüce
Parlamentoya geleceği ve bu meslek kuruluşlarının
bu husustaki görüşlerinin bu çalışmalara
büyük katkısı olacağı inancıyla,
kamuoyunda buna nasıl bakıldığını,
ne şekilde bakıldığını öğrenmek
istediğim gibi, avukatlık müessesesi ve şirket
avukatlığının ne şekilde olacağı
hususunda da bir çalışma yapıyoruz.


Bu itibarla, Avukatlık Kanunuyla ilgili tasarıyı
sevk ettiğimizde, bu mesele de gündeme gelecektir. Bu
kanun da bir ana kanundur ve bu mevzuda da, ben, bu fırsattan
istifade, işle kendini alakalı gören her parlamenterimizin
bize fikir sunması hususunda bunu bir fırsat sayıyor
ve Yüce Meclise saygılar sunuyorum. 

BAŞKAN - Teşekkür ederim Sayın
Bakan. 

AHMET GÜRYÜZ KETENCİ (İstanbul)
- Sayın Başkan...

BAŞKAN - Sayın Bakan, bir dakikanızı
rica edebilir miyim; Sayın Ketenci yerinden bir şey
söyleyecek. 

AHMET GÜRYÜZ KETENCİ (İstanbul)
- Sayın Başkan, Değerli Bakanım; Türkiye
Büyük Millet Meclisindeki bir siyasî görüşün,
Türkiye'de baroları, meslek örgütlerini
ele geçirdiği yolunda geçtiğimiz dönemdeki
Sayın Bakanın bir beyanı var; siz de aynı
kanıda mısınız, aynı yargıda
mısınız, onu öğrenmek istiyorum.
Kusura bakmayın, bu soruma cevap vermediniz. 

ADALET BAKANI MAHMUT OLTAN SUNGURLU (Devamla) - Şimdi,
bu, Sayın Bakanın şahsına taalluk eden
bir husus olduğu için cevap vermedim; ama, benim tavrımı
öğrenmek istiyorsanız -ki, çok yakın
biliyorsunuz- ben, normal günlük münasebetlerimde,
insanların siyasî tavırlarını
hiç ölçmek niyetinde değilim. O hususta
da ne olduğunu pek bilemiyorum; inşallah, ileride de
bilmek durumunda kalmam.

Arz ederim.

BAŞKAN - Teşekkür ederim Sayın
Bakan.

Soru cevaplandırılmıştır.

54. - İstanbulMilletvekili Ahmet Güryüz
Ketenci'nin, cezaevlerindeki ibadet yerlerine ve hükümlü
ve tutukluların eşleri ile görüşmelerine
imkân sağlanmasına ilişkin sorusu ve Adalet
Bakanı MahmutOltan Sungurlu'nun cevabı (6/538)

BAŞKAN - 54 üncü sırada, İstanbul
Milletvekili Ahmet Güryüz Ketenci'nin, cezaevlerindeki
ibadet yerlerine ve hükümlü ve tutukluların
eşleri ile görüşmelerine imkân sağlanmasına
ilişkin, Adalet Bakanından sözlü soru önergesi
vardır.

Soruyu cevaplandıracak Sayın Bakan?..
Burada.

Soruyu okutuyorum: 

Türkiye Büyük Millet Meclisi
Başkanlığına

Aşağıdaki sorularımın
Adalet Bakanı Sayın Şevket Kazan tarafından
sözlü olarak cevaplandırılması
için gereğini saygıyla arz ederim.

 Ahmet Güryüz Ketenci

 İstanbul

10 Temmuz 1996 günü yaptığınız
basın toplantısında “cezaevlerindeki
ibadet yerlerinin, mescitlerin daha yeterli hale getirileceğini,
hükümlü ve tutukluların eşleriyle
özel görüşmeler yapması konusunda
çalışmalar yapılacağını”
ifade ettiniz.

1. Geçen süre içerisinde, kaç
cezaevinde yeni ibadet yeri açtınız?

2. Cezaevlerindeki mevcut ibadet yerlerinden hangilerini
yeterli hale getirdiniz?

3. Hükümlü ve tutukluların
eşleriyle özel görüşmeler yapabilmeleri
konusunda bir çalışma yapılmış
mıdır?

4. Çalışma yapılmış
ise hangi düzeydedir?

5. Yapılmamış ise nedeni nedir?

BAŞKAN - Buyurun Sayın Bakan.

Süreniz 5 dakikadır efendim.

ADALET BAKANI MAHMUT OLTAN SUNGURLU (Gümüşhane)
- Sayın Başkan, değerli milletvekilleri; Sayın
Ketenci'nin, cezaevleriyle ilgili 2 tane suali var. Tabiî
çok ana meseleler.

Birisi, cezaevlerinde ibadet yerleriyle ilgili. 
Cezaevlerimizin
birçoğunda fevkalade güzel ibadet yerleri vardır.
Bayrampaşa Cezaevinde, bir mescidin ötesinde, cami
diyebileceğimiz ölçülerde bir ibadet yeri
vardır. Ancak, maalesef, bunları her zaman kullanma
şansına sahip değiliz; çünkü,
-cezaevlerimizdeki son gelişmelerde- içerideki hükümlü
ve tutukluları toplu olarak bir yere getirdiğimizde,
aralarındaki birçok hesaplaşmayı önleyememekteyiz.
Bu itibarla, maalesef, ibadet noktasında, hükümlü
ve tutukluların arzularını bazen yerine getirememe
ihtimalimiz vardır; ama, şu anda, cezaevlerimizde
ibadet yerlerinin durumu nasıldır derseniz, çok
sağlıklı bir bilgi veremeyeceğimi de ifade
etmek isterim.

İkinci husus, çok daha münakaşası
yapılan bir husus, cezaevlerinde hükümlü
ve tutukluların eşleriyle görüşmeleri;
çünkü, biliyorsunuz, cezanın şahsîliği
prensibine göre, cezayı alan şahıs mı
cezalandırılıyor, yoksa, onun aile fertleri
mi cezalandırılıyor... Maalesef, dünyadaki
hangi cezalandırma sistemini alırsanız alınız,
cezalanan şahsın yakınları da dolaylı
olarak cezalandırılmaktadırlar. Yani, siz,
para cezası da verseniz, fakirleşmekte olan bir şahsın
yakınları da bundan zarar görür; ölüm
cezasında aynıdır, hapis cezasında
aynıdır ve bütün cezalarda, yakınların
bu cezadan etkilenmemesi mümkün değildir; ama, cezaların
şahsîliği prensibinde, bunun ölçülerini
asgarîye indirip, yakınlarının ve aile
efradının bu cezalandırmadan asgarî
zarar görebileceği sistemi ve çareleri bulmak
lazımdır.

Cezaevlerinde hükümlü ve tutukluların
eşleriyle görüşmesi hususu, hükümlü
ve tutukludan ziyade ailesine karşı verilen bir imkân
olarak değerlendirilmekte; bu, dünyada çok az
ülkede sağlanan bir imkândır. Türkiye'de
bunlar söylenmektedir; ancak, kamuoyunun henüz kabul
ettiği bir mesele değildir. Ben, hadiselere bakınca,
yalnız kendi fikriyatımla değil, o ülkenin,
çoğulcu yapısı itibariyle, olaya nasıl
yaklaştığına bakarım. Türkiye'de
henüz -eğer benim anladığım manada
eşlerle görüşme kastediliyorsa- cezaevlerinde
öyle bir görüşme imkânını
sağlamayı düşünmüyoruz; ama, aileleriyle
başbaşa kalmaları açısından
söyleniyorsa, elbette ki, insanî bir meseledir, neler
yapabiliriz diye değerlendirmek durumundayız.

Arz ederim. (ANAP sıralarından alkışlar)

BAŞKAN - Teşekkür ederim Sayın
Bakan.

Sayın Bakan, bir dakikanızı
rica edeyim.

Sayın Ketenci, bir şey söyleyecek
misiniz?

AHMET GÜRYÜZ KETENCİ (İstanbul)
- Sayın Başkan, benim müteakip soru önergelerim
var. Şimdi, Sayın Bakan, açıklamasında,
sağlıklı bir cevap veremeyeceğini ifade
etti. Özellikle cezaevlerindeki mescitlerle ilişkili,
ibadet yerleriyle ilişkili olarak. 

Şimdi, benim isteğim şu: Burada Meclisin
zamanını almayalım. Benim yetmişe yakın
soru önergem var; Sayın Bakan talimat versin, yazılı
cevap versinler bana. Yani, burada bu işi uzatmanın,
karşılıklı tartışmanın
bir anlamı yok. Önemli olan, geçtiğimiz
süreçlerde, dönemlerde, beyanatları, açıklamaları,
tasarrufları her zaman tartışma konusu olmuş
bir Bakanın dönemine ait bazı tespitler yapmaktı.
Şimdi, o dönem bitti, yeni bir dönem başlıyor.
Sayın Bakan, bunları bilebilir, takip etmiş
olabilir, olmayabilir. Ben, diyorum ki, önümüzdeki
dönemde, Sayın Bakan talimat versin -Meclisi işgal
etmenin bir anlamı yok- sorularıma yazılı
cevap versinler. 

BAŞKAN - O, Sayın Bakanın tercihine
bağlı bir şey değil. Siz, sözlü
soru istemişsiniz; eğer, yazılı soru isteseydiniz,
yazılı cevap verirdi. Sözlü soru istediğinize
göre, sözlü soru gündeme girer. Eğer,
burada, üç birleşimde Sayın Bakan sözlü
sorularınızı cevaplamazsa, o zaman, sözlü
soru, yazılı soru haline dönüşür
Sayın Ketenci. 

AHMET GÜRYÜZ KETENCİ (İstanbul)
- Sayın Bakan cevap vermezse doğal olarak yazılı
soruya dönüşür. 

BAŞKAN - Efendim, doğal olarak değil.
Burada, sizin isteğiniz neyse o olur. Yazılı
soru haline dönüşür; ondan sonra, yazılı
sorularınıza cevap verir. 

ADALET BAKANI MAHMUT OLTAN SUNGURLU (Devamla) - Sayın
Başkan, ben, arkadaşa yazılı cevap veririm.
Önümüzdeki celselerde, o da, zaten, suallerini
geri alır; bu mesele çözülür zannediyorum.

AHMET GÜRYÜZ KETENCİ (İstanbul)
- Hayır; ben sorularımı geri almam.

ADALET BAKANI MAHMUT OLTAN SUNGURLU (Devamla) - Hayır,
geri almanız açısından söylemiyorum;
burayı işgal etmemek için yazılı
cevap veririm. 

AHMET GÜRYÜZ KETENCİ (İstanbul)
- Yazılı soruya dönüşsün ve
bana yazılı cevap verilsin.

BAŞKAN - O zaman, Sayın Bakan yazılı
cevap verirse, siz de sözlü sorularınızı
geri çekersiniz. 

AHMET GÜRYÜZ KETENCİ (İstanbul)
- Mesele yok.

BAŞKAN - Mesele yok. Peki...

Sözlü sorulara ayırdığımız
süre de doldu. Zaten, Sayın Ketenci'nin epey sorusu
var. Sayın Bakan, o zaman, kendilerine yazılı
cevap verirse, siz de Başkanlığa müracaat
ederek sözlü sorularınızı geri
çektiğinizi bildirirsiniz. 

AHMET GÜRYÜZ KETENCİ (İstanbul)
- Benim amacım Sayın Bakanı yormak değil.


BAŞKAN - Efendim, yormak yormamak... Soruyu
sormuşsunuz bir defa...

Sayın milletvekilleri, sorular için
ayrılan 1 saatlik zamanımız dolmuştur.


Şimdi, gündemin “Kanun Tasarı
ve Teklifleriyle Komisyonlardan Gelen Diğer İşler”
kısmına geçiyoruz. 

Önce, sırasıyla, yarım
kalan işlerden başlayacağız.

VI. - KANUN TASARI VE TEKLİFLERİYLE
KOMİSYONLARDAN                   GELEN DİĞER
İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215)(S. Sayısı
: 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili tasarının
müzakerelerine kaldığımız yerden
devam edeceğiz.

Komisyon?.. Yok.

Ertelenmiştir.

2. - Ceza İnfaz Kurumları ile Tutukevleri
İşyurtları Kurumunun Kuruluş ve İdaresine
İlişkin Kanun Tasarısı ve Ankara Milletvekili
M. Seyfi Oktay'ın Benzer Mahiyetteki Kanun Teklifi ve Adalet
ve Plan ve Bütçe komisyonları raporları
(1/576, 2/137) (S. Sayısı :303) (1)

BAŞKAN - Ceza İnfaz Kurumları
ile Tutukevleri İşyurtları Kurumunun Kuruluş
ve İdaresine İlişkin Kanun Tasarısı
ve Ankara Milletvekili M. Seyfi Oktay'ın Benzer Mahiyetteki
Kanun Teklifi ve Adalet ve Plan ve Bütçe Komisyonları
raporlarının müzakerelerine kaldığımız
yerden devam ediyoruz.

Komisyon ve Hükümet yerlerini aldılar.

Geçen birleşimde tasarının
1 ile 12 nci maddeleri görüşülüp kabul
edilmişti.

Şimdi 13 üncü maddeyi okutuyorum:

MADDE 13. - 29.3.1984 tarihli ve 2992 sayılı
Kanunun 26 ncı maddesi başlığı
ile birlikte aşağıdaki şekilde değiştirilmiştir.

“Bakanlığa bağlı kuruluşlar

Madde 26. - Ceza İnfaz Kurumları ile
Tutukevleri İşyurtları Kurumu ve Adli Tıp
Kurumu Bakanlığa bağlı kuruluşlardır.”

BAŞKAN - Madde üzerinde, Refah Partisi
Grubu adına, İstanbul Milletvekili Sayın
Ali Oğuz söz istemişlerdir.

Sayın Oğuz?.. Yok.

Madde üzerinde başka söz isteyen?..
Yok.

MUHAMMET POLAT (Aydın) - Karar yetersayısının
aranmasını istiyoruz Sayın Başkan.

BAŞKAN - Biraz çalışsaydık
iyi olurdu, karar yetersayısını erken istediniz.


Karar yetersayısını arayacağız.

Madde üzerinde önerge yok.

Maddeyi oylarınıza sunuyorum: Kabul
edenler... Kabul etmeyenler.. Karar yetersayısı
yoktur.

Birleşime 10 dakika ara veriyorum.

 

Kapanma Saati: 17.31


ÜÇÜNCÜ OTURUM

Açılma Saati : 17.41

BAŞKAN : Başkanvekili Kamer
GENÇ 

KÂTİP ÜYELER : Ahmet
DÖKÜLMEZ (Kahramanmaraş), Ali GÜNAYDIN (Konya)



BAŞKAN - Türkiye Büyük Millet
Meclisinin 131 inci Birleşiminin Üçüncü
Oturumunu açıyorum.

VI. - KANUN TASARI VE TEKLİFLERİYLE
KOMİSYONLARDAN                   GELEN DİĞER
İŞLER (Devam)

2. - Ceza İnfaz Kurumları ile Tutukevleri
İşyurtları Kurumunun Kuruluş ve İdaresine
İlişkin Kanun Tasarısı ve Ankara Milletvekili
M. Seyfi Oktay'ın Benzer Mahiyetteki Kanun Teklifi ve Adalet
ve Plan ve Bütçe komisyonları raporları
(1/576, 2/137) (S. Sayısı :303) (Devam)

BAŞKAN - Sayın milletvekilleri, çalışmalarımıza
kaldığımız yerden devam ediyoruz. 

Ceza İnfaz Kurumları ile Tutukevleri
İşyurtları Kurumunun Kuruluş ve İdaresine
İlişkin Kanun Tasarısı ve Ankara Milletvekili
Seyfi Oktay'ın Benzer Mahiyetteki Kanun Teklifi ve Adalet
ve Plan ve Bütçe Komisyonları raporları
üzerindeki müzakerelere devam ediyoruz. 

Hükümet ve Komisyon yerinde. 

Malumunuz olduğu üzere, 13 üncü
madde üzerinde yapılan müzakere bitmiş;
maddenin oylanması sırasında karar yetersayısının
aranması istenmişti. 

Şimdi, yeniden maddeyi oylarınıza
sunuyorum: Maddeyi kabul edenler...

MEHMET KEÇECİLER (Konya) - Karar yetersayısının
aranmasını isteyen yok Sayın Başkan.

BAŞKAN - Kabul etmeyenler... (CHP sıralarından
“adaletli” sesi)

Efendim, adaletli... Burada arkadaşlarımız
sayıyorlar. Kimdir?.. Adalet mefhumu... Herhalde, siz bizim
adaletsizliğimizde adaleti görüyorsunuz. Olur mu
canım!

KORKUT ÖZAL (İstanbul) - Adaletinize
tam inanıyoruz Sayın Başkan.

BAŞKAN - Efendim, karar yetersayısı
yok, yine ara vereceğim.

Kaç dakika ara verelim arkadaşlar?

KORKUT ÖZAL (İstanbul) - Yarım
saat...

BAŞKAN - Yarım saat olmaz efendim.

Saat 18.00'de toplanmak üzere, birleşime
ara veriyorum.


Kapanma Saati : 17.45

 

DÖRDÜNCÜ OTURUM

Açılma Saati : 18.03

BAŞKAN : Başkanvekili Kamer
GENÇ

KÂTİP ÜYELER : Ahmet
DÖKÜLMEZ (Kahramanmaraş), Ali GÜNAYDIN (Konya)



BAŞKAN - Türkiye Büyük Millet
Meclisinin 131 inci Birleşiminin Dördüncü
Oturumunu açıyorum.

VI. - KANUN TASARI VE TEKLİFLERİYLE
KOMİSYONLARDAN                   GELEN DİĞER
İŞLER (Devam)

2. - Ceza İnfaz Kurumları ile Tutukevleri
İşyurtları Kurumunun Kuruluş ve İdaresine
İlişkin Kanun Tasarısı ve Ankara Milletvekili
M. Seyfi Oktay'ın Benzer Mahiyetteki Kanun Teklifi ve Adalet
ve Plan ve Bütçe komisyonları raporları
(1/576, 2/137) (S. Sayısı :303) (Devam)

BAŞKAN - Sayın milletvekilleri, çalışmalarımıza
kaldığımız yerden devam ediyoruz.

Ceza İnfaz Kurumları ile Tutukevleri
İşyurtları Kurumunun Kuruluş ve İdaresine
İlişkin Kanun Tasarısı ve Ankara Milletvekili
M. Seyfi Oktay'ın Benzer Mahiyetteki Kanun Teklifi ve Adalet
ve Plan ve Bütçe Komisyonları raporları
üzerindeki müzakerelere devam ediyoruz.

Hükümet ve Komisyon yerinde. 

Bilindiği üzere, 13 üncü madde
üzerindeki müzakereler sona ermiş, oylama sırasında
karar yetersayısının aranması istenilmişti
ve yapılan oylamada karar yetersayısı bulunamadığı
için birleşime iki defa ara vermiştik.

Şimdi, maddeyi tekrar oylarınıza
sunuyorum: Kabul edenler_ Kabul etmeyenler_ Karar yetersayısı
vardır; madde kabul edilmiştir.

14 üncü maddeyi okutuyorum:

MADDE 14. - 29.3.1984 tarihli ve 2992 sayılı
Kanunun 36 ncı maddesi aşağıdaki şekilde
değiştirilmiştir.

“Madde 36. - Ceza infaz kurumları ve
tutukevlerinin yönetimine dair tüm işlem ve uygulamalar
ile işyurtlarının denetimiyle görevlendirilmek
üzere Genel Müdürlükte kontrolörler istihdam
edilebilir. Bunlar hukuk veya hukuk bilgisine programlarında
yeterince yer veren siyasal bilimler, idarî bilimler, iktisat,
maliye ve işletme alanlarında en az dört yıllık
öğretim yapan yüksek öğretim kurumlarından
mezun olanlar arasından yapılacak yarışma
ve yeterlik sınavı sonucunda mesleğe stajyer
kontrolör olarak alınırlar ve en az üç
yıl çalıştıktan sonra yapılacak
yeterlik sınavında başarılı
olmak koşuluyla kontrolör olarak atanırlar.
Bu yeterlik sınavında başarı gösteremeyen
veya haklı bir nedene dayanmaksızın bu sınava
girmeyen stajyer kontrolörler Bakanlık onayı
ile Bakanlığın merkez veya taşra teşkilatında
başka bir göreve de atanabilirler.

Kontrolörler, ceza infaz kurumları ve
tutukevleri ile işyurtlarında görevli olup atamaları
Hâkimler ve Savcılar Yüksek Kurulunca yapılmış
olanları denetleyemezler.

Kontrolörlerin hal ve hareketlerinde kontrolörlükle
bağdaşmayan durumları, yapılacak inceleme
ve soruşturma sonucunda tespit edilenlerle, olumsuz sicil
alanlar kazanılmış hak aylık dereceleri
ile bulundukları kadro derecelerine eşit Bakanlığın
merkez veya taşra teşkilatındaki diğer
bir kadroya atanabilirler.

Kontrolörlerin, mesleğe giriş ve yeterlik
sınavları, görev, yetki ve sorumlulukları
ile çalışma esas ve usulleri yönetmelikle
düzenlenir.”

BAŞKAN - Madde üzerinde söz isteyen?..
Yok.

Değişiklik önergesi yok.

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

15 inci maddeyi okutuyorum:

MADDE 15. - 29.3.1984 tarihli ve 2992 sayılı
Kanuna aşağıdaki ek madde eklenmiştir.

“EK MADDE 3. - Hazinece adalet hizmetleri ile
ceza infaz kurumları ve tutukevleri için tahsis
edilen bina ve arsaların tahsis amaçlarına
uygun olarak kullanılma niteliklerini kaybetmeleri veya
yeni cezaevi yapımı nedeniyle kullanımlarından
vazgeçilmesi halinde; bunların satışına,
Maliye Bakanı yetkilidir. Satış bedelleri,
adalet hizmet binaları ile cezaevleri binalarının
yapımı ve onarımlarında kullanılmak
üzere Adalet Bakanlığı bütçesine
Maliye Bakanlığınca özel ödenek olarak
kaydedilir. Önceki yılda kullanılmayan ödenek
cari yıl bütçesine devredilir.

BAŞKAN - Madde üzerinde söz isteyen?..
Yok.

Değişiklik önergesi yok.

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

16 ncı maddeyi okutuyorum:

MADDE 16. - 27.5.1988 tarihli ve 3454 sayılı
Adalet Teşkilatını Güçlendirme
Fonu Kurulmasına Dair Kanunun 3 üncü maddesinin
(a) ve (b) bendlerinde yer alan “% 50” oranları
“% 25” olarak değiştirilmiştir.

BAŞKAN - Madde üzerinde söz isteyen?..
Yok.

Değişiklik önergesi yok.

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

17 nci maddeyi okutuyorum:

MADDE 17. - Kanunlarda geçen “mütedavil
sermayeli iş gören cezaevleri ile ıslahevleri”
ve “ceza ve ıslahevleri atölyeleri” ibareleri
“işyurtları kurumu ve işyurtları”
olarak değiştirilmiştir.

BAŞKAN - Madde üzerinde söz isteyen?..
Yok.

Değişiklik önergesi yok.

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

18 inci maddeyi okutuyorum:

MADDE 18. - 30.6.1934 tarihli ve 2548 sayılı
Ceza Evleriyle Mahkeme Binaları İnşası
Karşılığı Olarak Alınacak
Harçlar ve Mahkûmlara Ödettirilecek Yiyecek
Bedelleri Hakkında Kanunun 1 inci maddesinin son fıkrasında
geçen “25 liradan” ibaresi “birmilyon liradan”
olarak; 3 üncü maddesinin birinci cümlesi ise aşağıdaki
şekilde değiştirilmiştir.

“Yukarıdaki maddeler gereğince alınacak
harçlar ve yiyecek bedelleri makbuz karşılığı
tahsil olunur.”

BAŞKAN - Madde üzerinde söz isteyen?..
Yok.

Değişiklik önergesi yok.

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

19 uncu maddeyi okutuyorum:

MADDE 19. - 9.6.1932 tarihli ve 2004 sayılı
İcra ve İflas Kanununun 9 uncu maddesi aşağıdaki
şekilde değiştirilmiştir.

“Madde 9. - İcra ve iflas daireleri aldıkları
paraları ve kıymetli evrak ve değerli şeyleri,
nihayet ertesi işgünü çalışma
saati sonuna kadar Adalet Bakanlığınca uygun
görülen bankalardaki hesaplarına yatırmaya,
banka bulunmayan yerlerde icra veya mahkeme kasalarında
muhafazaya, kasa bulunmayan yerlerde ise mal sandıklarına
bırakmaya mecburdurlar.”

BAŞKAN - Madde üzerinde söz isteyen?..
Yok.

Değişiklik önergesi yok.

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

20 nci maddeyi okutuyorum:

Kadro cetvelleri

MADDE 20. - Ekli (1) sayılı listedeki
yazılı kadrolar ihdas edilerek 190 sayılı
Kanun Hükmünde Kararnamenin eki (I) sayılı
cetvelin Adalet Bakanlığına ait bölümüne
eklenmiştir.

BAŞKAN - Madde üzerinde söz isteyen?..
Yok.

Değişiklik önergesi yok.

Maddeyi cetveliyle birlikte oylarınıza
sunuyorum: Kabul edenler... Etmeyenler... Madde cetveliyle birlikte
kabul edilmiştir.

21 inci maddeyi okutuyorum:

Kaldırılan hükümler

MADDE 21. - 1721 sayılı Hapihsane ve
Tevkifhanelerin İdaresi Hakkında Kanunun 3 ve 4
üncü maddeleri; 4358 sayılı Ceza ve Tevkifevleri
Umum Müdürlüğünün Teşkilat
ve Vazifeleri Hakkında Kanun; 647 sayılı
Cezaların İnfazı Hakkında Kanunun
Ek 3 üncü maddesi yürürlükten kaldırılmıştır.

BAŞKAN - Madde üzerinde söz isteyen?..
Yok.

Değişiklik önergesi yok.

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

Geçici 1 inci maddeyi okutuyorum:

GEÇİCİ MADDE 1. - 14.6.1930
tarihli ve 1721 sayılı Kanunun 4 üncü
maddesi ile 13.1.1943 tarihli ve 4358 sayılı Kanunun
6 ncı maddesi gereğince kurulmuş bulunan işyurtlarının
aynî ve nakdî bütün mal varlığı
ile alacak ve borçları Adalet Bakanlığı
ve Maliye Bakanlığı temsilcilerinden oluşan
bir Komisyon marifetiyle değerlendirilerek bulunacak tutar
İşyurtları Kurumu sermayesine mahsup edilerek
bu Kanunla kurulan İşyurtları Kurumuna devredilmiş
sayılır.

BAŞKAN - Madde üzerinde söz isteyen?..
Yok.

Değişiklik önergesi yok.

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

Geçici 2 nci maddeyi okutuyorum:

GEÇİCİ MADDE 2. - Bu Kanuna
göre düzenlenecek yönetmelik hükümleri
yürürlüğe girinceye kadar, Ceza İnfaz
Kurumları ile Tevkifevlerinin Yönetimine ve Cezaların
İnfazına Dair Tüzüğün bu Kanuna
aykırı olmayan hükümlerinin ve ceza infaz
kurumları ile tutukevleri ve işyurtlarına
ait her türlü idari düzenlemenin uygulanmasına
devam olunur.

BAŞKAN - Madde üzerinde söz isteyen?..
Yok.

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

22 nci maddeyi okutuyorum:

Yürürlük

Madde 22.- Bu kanun yayımı tarihinde
yürürlüğe girer.

BAŞKAN - Madde üzerinde söz isteyen?..
Yok.

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

23 üncü maddeyi okutuyorum:

Yürütme

Madde 23.- Bu kanun hükümlerini Bakanlar
Kurulu yürütür.

BAŞKAN - Madde üzerinde gruplar adına
söz isteyen?.. Yok. 

Şahsı adına söz isteyen
Bekir Sobacı var mı efendim? Yok.

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

Tasarının tümünü oylarınıza
sunuyorum: Kabul edenler... Etmeyenler... Tasarının
tümü kabul edilmiştir.

Ülkemize ve Adalet Bakanlığı
mensuplarına hayırlı uğurlu olsun.

Sayın milletvekilleri, gündeme kaldığımız
yerden devam ediyoruz.

3. - Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararname
ve İçişleri Komisyonu Raporu (1/217) (S. Sayısı
: 132)

BAŞKAN - Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararnameye
ilişkin tasarının müzakeresine başlayacağız.

Komisyon?.. Yok.

Ertelenmiştir.

4. - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S.Sayısı : 164)

BAŞKAN - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararnameye
ilişkin tasarının müzakeresine başlayacağız.

Komisyon?.. Yok.

Ertelenmiştir.

5.  - 625 Sayılı Özel ÖğretimKurumları
Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
: 168)

BAŞKAN - 625 Sayılı Özel
Öğretim Kurumları Kanunu ile 222 Sayılı
İlköğretim ve Eğitim Kanununun Bazı
Hükümlerinin Değiştirilmesi Hakkında
254 Sayılı Kanun Hükmünde Kararnameye
ilişkin tasarının müzakeresine başlayacağız.

Komisyon?.. Yok.

Ertelenmiştir.

6. - Kütahya Milletvekili Mustafa Kalemli,
Anavatan Partisi GenelBaşkanı Rize Milletvekili Mesut
Yılmaz, Doğru Yol Partisi Genel Başkanı
İstanbulMilletvekili Tansu Çiller, Demokratik Sol
Parti Genel Başkanı İstanbulMilletvekili BülentEcevit,
Cumhuriyet Halk Partisi GenelBaşkanı Antalya Milletvekili
DenizBaykal ile 292 Milletvekilinin; Türkiye Cumhuriyeti
Anayasasının 83 üncü Maddesinin Değiştirilmesine
DairKanun Teklifi ve Anayasa Komisyonu Raporu (2/676) (S. Sayısı
: 232)

BAŞKAN - Türkiye Cumhuriyeti Anayasasının
83 üncü Maddesinin Değiştirilmesine Dair Kanun
Tasarısının müzakeresine başlayacağız.


Komisyon?.. Yok.

Ertelenmiştir. 

7. - Hayvanları Koruma Kanunu Tasarısı
ve Adalet ve Çevre komisyonları raporları
(1/436) (S. Sayısı : 332)

BAŞKAN - Hayvanları Koruma Kanunu Tasarısının
müzakeresine başlayacağız. 

Komisyon?.. Yok.

Ertelenmiştir. 

8. - Ailenin Korunmasına Dair Kanun Tasarısı
ve Adalet Komisyonu Raporu (1/597) (S. Sayısı :
335) (1)

BAŞKAN - Ailenin Korunmasına Dair Kanun
Tasarısının müzakeresine başlıyoruz.


Komisyon?.. Burada.

Hükümet?.. Burada.

Komisyon ve Hükümet yerlerini aldılar.


Raporun okunup okunmaması hususunu oylarınıza
sunuyorum: Raporun okunmasını kabul edenler... Kabul
etmeyenler... Raporun okunması kabul edilmemiştir.


Tasarının tümü üzerinde
gruplar adına söz alan sayın milletvekillerimizin
isimlerini okuyorum: CHP Grubu adına Sayın Oya Araslı,
DYP Grubu adına Sayın Fevzi Arıcı,
ANAP Grubu adına Sayın Metin Öney, DSP Grubu
adına Sayın Zerrin Yeniceli.

Şahısları adına da, Sayın
Ahmet Güryüz Ketenci söz istemişlerdir.

HASAN GÜLAY (Manisa) - Sayın Başkan,
Refah Partisi adına kimse konuşmuyor mu?

BAŞKAN - CHP Grubu adına, Sayın
Oya Araslı; buyurun efendim. (CHP ve DSP sıralarından
alkışlar)

Süreniz 20 dakikadır.

CHP GRUBU ADINA OYA ARASLI (İçel) -
Sayın Başkan, değerli milletvekilleri; 335 sıra
sayılı, Ailenin Korunmasına Dair Kanun Tasarısı
üzerinde Cumhuriyet Halk Partisinin görüşlerini
yansıtmak üzere söz almış bulunuyorum
ve sizleri, kendim ve Cumhuriyet Halk Partisi Grubu adına
saygıyla selamlıyorum.

Gelişmemiş toplumlarda ve tarihin ilk
çağlarında, şiddetin, insan ilişkilerinde
ve toplum düzeninde belirleyici bir rol oynayan ve her vesileyle
başvurulan bir araç olduğu bir gerçektir.
Ancak, toplumların gelişmesi ve bireyin kişiliğine,
kişilik haklarına saygı kavramlarının
önem kazanmasıyla birlikte, şiddetin, toplumsal
ilişkilerdeki belirleyici rolünü kaybettiğini,
hatta, kınanan bir araç haline geldiğini biliyoruz.
Ne var ki, bütün bu gelişmeler, toplumlarda şiddet
uygulamalarına son verebilmiş değil. Şiddetin,
özellikle aile içinde, değişik ölçülerde
de olsa, hâlâ bütün toplumlarda varlığını
sürdürebildiğini üzüntüyle izlemekteyiz.
Aile içi şiddetin kurbanları ise, genellikle,
kadınlar ve çocuklar. Kadınlar şiddete
maruz kaldıklarında, bu durumu açıklamayı
gururlarına yediremedikleri için ve kimi zaman da,
dövüldükleri bir evlilik düzeni dışına
çıkmaya ekonomik ve sosyal koşulları
imkân vermediğinden, suskunluğu yeğlemektedirler.
Çocuklar ise, aile büyüklerinin kendilerine uyguladığı
şiddeti, yaşlarının küçüklüğü
ve gelenekler nedeniyle, kendileri için bir kader olarak
kabullenmektedirler. Sessizce ve çaresizlikten katlanılan
bu şiddet uygulamalarının kadının
kişiliğinde ve henüz kişiliği oluşurken
çocuklarda yaptığı yıkıntı,
gerçekten dehşet vericidir. Şiddet uygulamalarının,
çocuklarda, ayrıca, şiddetin olağan olduğuna
ilişkin fikirlerin yerleşmesine yol açarak,
onları, ileride, şiddet uygulayıcıları
haline dönüştürmek gibi bir sonuç
verebildiği de yadsınamaz. Bütün bu yanlarıyla
aile içi şiddet, zararları yalnız toplumsal
düzende değil, birey bakımından da tehlikeli
sonuçlar yaratan bir durumdur. 

Birey ve toplum açısından tehlikeler
yaratan aile içi şiddet uygulamalarının
önlenmesi, bugün, artık uluslararası düzeyde
önem kazanmış bir amaç haline gelmiştir.
Bu doğrultuda, pek çok ülkede, yasa düzeyinde
düzenlemeler yapılmıştır; bu tür
düzenlemeler yapan ülkeler arasında, Amerika
Birleşik Devletleri, Avustralya, Almanya, Yeni Zelanda,
İngiltere, İrlanda ve Norveç'in adlarını
sayabiliriz. Konu, Türkiye açısından
da özel bir önem taşımaktadır; çünkü,
Türk toplumunda, geleneksel büyük aile tipi, hâlâ,
toplumun bazı kesimlerinde varlığını
sürdürmekte ve bu aile türünde gelenekler,
aile reisine, hâlâ, aile bireyleri üzerinde şiddet
uygulamasına varacak geniş haklar tanımaktadır.


Geleneksel aile tipinden, ana, baba ve çocuklardan
oluşan çekirdek aileye geçmiş toplum
kesimlerindeyse, ekonomik koşulların yetersizliği,
kent yaşamının getirdiği sıkıntılar,
kültür çatışmalarının
ortaya çıkardığı sosyal ve kavramsal
karmaşalar, bireyleri birtakım psikolojik rahatsızlıklara
ve toplumsal gerginliklere itebilmektedir. Bu koşulların
sonucunda, genellikle şiddet uygulamalarının
kendisini göstermeye başladığı ise
bilinen bir gerçektir. 

Bu toplumsal sorunun çözümünün
öncelikle devleti ilgilendirdiği yadsınamaz; çünkü,
Türkiye Cumhuriyeti Anayasasının 41 inci maddesi,
ailenin, toplumun temeli olduğunu bildirmekte ve devlete,
ailenin huzur ve refahı ile ananın ve çocukların
korunması için gerekli önlemleri almak ve gerekli
örgütlenmeyi yapmak görevini vermektedir. Tartıştığımız
bu yasa tasarısı, devletin, Anayasanın 41
inci maddesiyle kendisine verilen görevleri yerine getirmesine
yardımcı olacak ve aynı zamanda, tüm
çağdaş ülkelerde olduğu gibi, aile içi
şiddet uygulamalarının belli ölçülerde
de olsa önlenmesini sağlayacaktır. Bu nedenle,
Cumhuriyet Halk Partisi Türkiye Büyük Millet Meclisi
Grubu olarak, bu yasa tasarısını desteklediğimizi
açıklamak istiyorum. 

Bu tasarı kanunlaştığı
takdirde, kuşkusuz, binlerce kadın ve çocuğun
ıstırabı, bir ölçüde de
olsa dindirilecektir. Belli sınırlar diyorum; çünkü,
kesin çözümün, insanlara kazandırılacak
“insan haklarına ve insanın kişiliğine
saygı” kavramları etrafında geliştirilmiş
bir düşünce sistemine bağlı olduğu
açık bir gerçek. Ne var ki, kazanımı,
özellikle eğitim sistemimizde yapılacak köklü
değişikliklerle mümkün olabilecek böyle
bir düşünce düzeyine ulaşıncaya
kadar, bu tür yasalarla başarabildiğimiz ölçüde
şiddet olaylarını önlemek durumundayız;
buna mecburuz. 

Bu yasa tasarısına olumlu yaklaştığımızı
ifade ederken, bir küçük hususa dikkatinizi çekmek
istiyorum: Bu tasarı Adalet Komisyonunda görüşülürken
bir değişikliğe uğramış ve tasarının
3 üncü maddesinde, kusurlu eşe, alınacak
tedbirlere ilişkin karar hakkında asliye hukuk mahkemesine
itiraz imkânı getirilmiştir. Böyle bir
itiraz imkânının, kusurlu eşle aile
bireyleri arasında yeni bir gerginliğe yol açabileceğini
ve bir kere daha şiddet uygulamasına gerekçe
oluşturabileceğini düşünmekteyiz. Bu
nedenle, tasarıyla ilgili bu düzenlemenin dikkatle
bir kere daha gözden geçirilmesi gerektiğine inanıyoruz.
Dileriz ki, bu tasarıyı, bütün kadın
milletvekilleri olarak imzaladığımız
ve evlilikteki kanunî mal rejimini daha adil esaslara oturtan
yasa önerimize Hükümetten gelecek destek izler.
Böyle bir desteğin, aile içi şiddetin önlenmesi
açısından da büyük yararı
olacağına inanıyoruz; çünkü,
bu tasarıda benimsenen sistemin, çok kere, aile
içindeki gerginliklerin kökeninde ekonomik sorunlardan
çıkan tartışmalara büyük
ölçüde son vereceğini biliyoruz.

Türkiye Büyük Millet Meclisinde tartışmasını
yaptığımız ve Türkiye Büyük
Millet Meclisinde görüşülmesine başlanması
çeşitli nedenlerle engellenmiş bu tasarının,
kadınlarımız ve çocuklarımızın
ıstırabını dindireceğini umut
ederek saygılar sunuyorum ve tasarıya, Cumhuriyet
Halk Partisi Grubu olarak olumlu oy vereceğimizi bir kere
daha Yüce Meclisin bilgilerine sunmak istiyorum.

Saygılarımla. (CHP, DSP ve ANAP sıralarından
alkışlar)

BAŞKAN - Teşekkür ederim Sayın
Araslı.

Doğru Yol Partisi Grubu adına Sayın
Fevzi Arıcı, buyurun efendim. (DYP sıralarından
alkışlar)

Sayın Arıcı, süreniz 20
dakika.

DYP GRUBU ADINA Y.FEVZİ ARICI (İçel)
- Sayın Başkan, değerli milletvekilleri; Doğru
Yol Partisi Grubu ve şahsım adına hepinizi
saygıyla selamlıyorum.

Ailenin Korunmasına Dair Kanun Tasarısı
hakkında konuşmak üzere söz almış
bulunuyorum ve teyiden ve peşinen de şunu arz etmek
isterim ki, Doğru Yol Partisinin görüşü
bu konuda müspettir.

Anayasanın 41 inci maddesinde belirtildiği
üzere, toplumun temelini aile oluşturmaktadır.
Toplumun en küçük birimi sayılan ailenin,
toplumların sosyal yapısında ve karakterinin
belirlenmesinde ne büyük görevi olduğunu söylemeye
gerek yoktur. 

Geleneklerimizde, aile içindeki bütünlüğün,
asırlar evveline dayanan Türk toplumundaki aile yapısına
ve aile anlayışına, hoşgörünün,
sevginin, saygının temel oluşturduğunu
biliyoruz.

Türk toplumunda kadının yeri,
daima, erkeğinin yanı başında olmuştur.
Savaşta ve barışta, evde, tarlada ve işte,
kadın, daima ailesine katkı sağlamış
ve bunu büyük bir fedakârlıkla yapmıştır.
Analarımız, eşlerimiz vefakârdır,
cefakârdır, hak ettiği saygıyı
da  mutlaka görmelidir. 

Değerli milletvekilleri, aile bütünlüğü
içinde şiddete maruz kalan sadece kadınlar
değildir. Bu kanun tasarısı, çocuklar
da dahil olmak üzere, tüm aileyi korumaya alacaktır.
Ne yazık ki, bazı çocuklar, eğitimden
yoksun bırakılıp, çocukluklarını
yaşayamadan, son derece olumsuz şartlar altında
çalıştırılmak zorunda bırakılmaktadır.;
dayağı olağan karşılayan bir çevrenin
bu yanlış görüşü ve anlayışı
içerisinde büyümektedir. Bu şartlarda yetişen
çocukların, gelecekte eşlerine ve kendi çocuklarına
saygılı olması, iyi bir aile kurması
ve toplum hayatına olumlu katkıda bulunması
asla beklenemez. 

Günümüzde yaşam şartlarının
zorluğu, karşılaşılan imkânsızlıklar,
eğitimsizlik veya yanlış alışkanlıklar,
aile içerisindeki şiddeti haklı gösteremez.
Kanunlaşmasının şart olduğunu düşündüğüm
bu tasarıyla, sebep ne olursa olsun, aile içinde
kadına, çocuklara ve hatta bazen erkeğe karşı
uygulanacak haksız ve aşağılayıcı
şiddetin mutlaka cezalandırılması temin
edilmiş olacaktır. 

Ailenin Korunmasına Dair Kanun Tasarısı,
geniş kapsamlı olup, maddeler içerisinde,
eş ve çocuklara karşı şiddete
yönelik davranışlar, boşanma durumunda
eşlerin ve çocukların oturmakta olduğu
ev veya işyerlerinin güvenceye alınması,
eşin eşyalarına zarar verilmemesi, ayrılma
durumunda silah, alkol ve uyuşturucu maddelerle eve gelinmemesi
gibi aile bireylerinin mağduriyetini önlemek için
konulan yasaklar da vardır ve elzemdir. 

Büyük Atatürk, 1934 yılında,
birçok çağdaş ülkeden çok
önce, kadının siyasal haklarını
kabul etmiş, yasalaştırarak, bunu, İstiklal
Savaşında cepheye mermi taşıyan, düşmana
karşı vatanını savunmak için
savaşan kahraman ve fedakâr Türk kadınına
armağan etmiştir. Bugün artık, tüm
dünyada kadın, erkek birlikte çalışmaktadır.
Ekonomik, toplumsal gelişmenin ve kalkınmanın,
tek bir cinsin toplumsal hayata katılmasıyla sağlanamayacağını
Yüce Önder Atatürk bundan yaklaşık
70 yıl önce de dile getirmiştir. 

Kadınların da tüm haklardan, toplumsal,
kültürel, sosyal ve ekonomik kaynaklardan eşit
bir biçimde yararlanmasını sağlamak,
bunu sağlayacak yasaları çıkarmak hepimizin
görevidir. 

Bu temel haklardan biri de, yaşama hakkıdır;
ancak, yaygın olarak yaşandığını
bildiğimiz aile içi şiddet, kadınlarımızın,
bu temel haklardan yararlanmasını kısıtlamaktadır.
Oysa, ailenin ve çocukların mutluluğu ve sağlığı
için, aile içi şiddeti önleyecek tedbirler
almak ve şiddetsiz, sevgi ve saygıya dayalı
aile içi iletişiminin sağlanmasını
teşvik etmek üzere gerekli önlemleri almak hepimizin
de görevidir.

İşte, Ailenin Korunmasına Dair
Kanun Tasarısı, bu doğrultuda hazırlanmış
bir tasarıdır. Yüce Meclisin bütün
değerli üyelerinin bu tasarının onaylanması
konusunda sorumluluklarını yerine getireceğine
inanıyorum.

Bu tasarının Genel Kurulda kabulünü,
yalnızca uluslararası taahhütlerin ve yasal
mevzuattaki boşluğun doldurulması anlamında
değil, birçok alanda, erkeğe göre daha güç
durumda olan kadınlarımıza karşı
insanlık görevi olarak  değerlendiriyorum. 

Hepinizin bildiği gibi, kadınlarımız
ve çocuklar, yuvalarında duygusal, sözel, ekonomik
ve en kötüsü fiziksel şiddete uğradıklarında,
aldıkları terbiye ve geleneksel davranış
biçimi gereği, yasal mercilere şikâyette
bulunamıyorlar. Bu şiddete ve bu eziyete, yıllarca
katlanmışlar ve katlanıyorlar. Ailenin Korunmasına
Dair Kanun Tasarısı, şiddete uğrayan aile
fertlerini koruyan ve şiddeti uygulayan eşe engel
olmak amacıyla polisin olaya müdahalesini sağlayan
bir yasal düzenlemedir. Bu kanun tasarısı,
şiddet uygulamalarına son vermek amacıyla,
kusurlu eşe, sulh hukuk mahkemesi hâkimi tarafından
uyarılarda bulunulmasını sağlayan bir
tasarıdır. En fazla altı aylık bir
süre için hâkim tarafından kusurlu eşe
ihtar olunacak bu uyarılar, eşlere aile içindeki
şiddete başvurmadan da iletişim kurabileceklerini
öğrenme fırsatı da sağlayacaktır.
Hâkim tarafından gerekli görüldüğü
takdirde bir süre için evden uzaklaştırılan
kusurlu eş, hatalarını düşünme
imkânı da bulacaktır. Görüldüğü
gibi, bu tasarı, koruma niteliğinde tedbirler ve uyarılar
ihtiva etmektedir. Ancak, kusurlu eş, hâkim tarafından
tespit edilen süre zarfında, hâkimin uyarılarına
uymaz, kanunun üstünlüğüne karşı
gelirse, o zaman, 3 ay ile 6 ay arası hapis cezasına
çarptırılır. 

Aile, korunması gereken bir kurumdur. Toplumlardaki
bozulmanın ve çöküşün nedenlerinin
başında, aile bütünlüğünün
bozulması ve aile yapısındaki çözülmeler
gelmektedir. 

İslam dininin doğuş sebeplerinden
birisi de, İslam öncesinde, cahiliyet döneminde
yaşanan toplumsal ahlak, ahlak çöküşü
ve kadının uğradığı hakaret,
tecavüz ve zulümlerdir. Müslümanlıkta
şiddet yoktur; adalet duygusu ailede başlar, bu adalet
anlayışı eş ve çocuklar için
aynı derecede geçerlidir. Peygamberimiz bir hadislerinde
“sizin en hayırlınız, ailesine hayırlı
olandır; kadınlarına ve kızlarına
karşı en iyi olanınız, en hayırlınızdır”
diye buyurmuşlardır. 

İleri, çağdaş ülkelerin
pek çoğunda ve ülkemizde, kadınların
ve çocukların, hatta bazı anaların
dahi şiddete maruz kaldıklarını biliyoruz.
Ailenin korunmasıyla ilgili bu tasarının,
toplumda yanlışlara ve şiddete karşı
önce vicdanlarda oluşması gereken koruyuculuğun
ve anlayışın, önleyici ve caydırıcı
kurallar çerçevesinde yasalaşmasıdır.
İnancımızda, geleneklerimizde, değer
yargılarımızda yücelttiğimiz kadını
ve aileyi, çıkaracağımız bu yasayla
koruyacağımıza inanıyorum. Bu tasarının
kabul edilmesi halinde, toplumumuzun önemli bir kısmının
beklentilerine de cevap vermiş olacaktır. 

Sayın milletvekilleri, bu tasarıya
-Grubum ve kendi adıma arz ediyorum- kabul oyu vereceğimizi
belirtir; tasarının, Genel Kurulda kabul görececeği
umuduyla, hepinizi saygıyla selamlıyorum, teşekkür
ediyorum. (DYP sıralarından alkışlar)

BAŞKAN - Teşekkür ederim Sayın
Arıcı.

ANAP Grubu adına, Sayın Metin Öney;
buyurun.

Süreniz 20 dakika.

ANAP GRUBU ADINA METİN ÖNEY (İzmir)
- Sayın Başkan, değerli milletvekilleri; Anavatan
Partisi Grubu adına, Ailenin Korunmasına Dair Kanun
Tasarısı hakkında görüşlerimizi
ifade etmek üzere söz almış bulunuyorum;
Yüce Heyetinizi saygıyla selamlıyorum.

Öncelikle, bu tasarıya olumlu oy vereceğimizi
ifade etmek istiyorum; çünkü, “aile Türk
toplumunun temelidir” diyen Anayasa hükmüyle birlikte,
bir konuyu da Yüce Meclisin bilgisine arz etmek istiyorum.
Uzun yıllar avukatlık yapmış bir arkadaşınız
olarak, adliye koridorlarında, genelde mahkemelerdeki duruşma
listelerini tetkik eder, en çok hangi davaların
görülmekte olduğunu merak ederdim. İzmir'de
ben avukatlık yaparken -üçüncü büyük
ilde bir tespitimi burada ifade etmek istiyorum- ortalama 15 asliye
hukuk mahkemesinin her birinde 40 dava görülür;
ama, yarıya yakınının boşanma
davası olduğunu da üzülerek tespit etmiş
bulunuyorum. Bu da gösteriyor ki, genelde bu davalar imtizaçsızlık,
yani, geçimsizlik gibi geniş bir kavrama dayanmaktadır,
bu da meslekten gelen arkadaşlarımız tarafından
bilinmektedir. Bütün bunları bir arada düşündüğünüzde,
aile yapısında meydana gelen birtakım gerilemelerin,
işte, bu kanun tasarısıyla önemli ölçüde
giderilebileceğini düşünüyoruz. Gerçekten
de, aile içerisinde şiddete maruz kalınması
halinde, Türk Ceza Kanunu hükümleri dışında
herhangi bir yaptırım mümkün gözükmemekteydi;
işte, bu kanun, böylesine önemli bir boşluğu
da doldurmuş olacaktır.

Sayın Başkan, değerli milletvekilleri;
tasarı altı önemli değişiklik ihtiva
ediyor; yani, altı konuyu gündeme getiriyor.

Bunlardan biri, çekirdek aile yerine geniş
aile kavramına yer veriyor ve eğer, ebeveynlerde aynı
rahatsızlığa maruz kalırsa, onlar da
bu konuda mahkemeden tedbir isteme haklarına sahip olacaklardır.

İkinci husus, ferdin veya cumhuriyet başsavcısının
başvurusu üzerine, sulh hukuk mahkemesi gerekli tedbirleri
alabilecektir.

Üçüncü husus, sulh hukuk mahkemesi,
tasarının 1 inci maddesinde derpiş edilen
tedbirleri alabilecek ve bunları uygulatabilecektir.

Dördüncü husus, asliye hukuk mahkemesine
üç gün içerisinde itiraz edebilme konusudur.
Her ne kadar, biz, komisyonda bu konuya muhalefet şerhi
vermediysek de, aslında bir hukukçu olarak da ifade
etmek istiyorum, bu itirazı -diğer arkadaşlarımın
da görüşlerine katılarak- yersiz bulmaktayız.
Burada, bu konuyla ilgili bir düzenleme yapılırsa,
hayırlı olur diye düşünüyoruz.
Ancak, burada en önemli husus, itiraza rağmen, herhangi
bir tehiri icranın, yani, tedbirlerin geciktirilmesi gibi
bir hususun söz konusu olmamasıdır, sulh hukuk
mahkemesinin aldığı tedbirler, itiraza rağmen,
uygulanabilecektir; tasarıda, bunu, itirazın yaratacağı
noksanlığı giderici bir tedbir olarak düşünüyoruz.

Derpiş edilen bir başka konuda, zabıta
marifetiyle alınan tedbirlerin izlenebilmesidir ki, bu
da önemli bir husustur.

Son olarak, eğer bütün bunlara rağmen
aykırı hareket devam ederse, üç aydan
altı aya kadar tecziye etmek mümkün olacaktır.

Türk toplumunun çok önem verdiği
aile yapısının sağlıklı
olması cemiyetin, cemiyetin sağlıklı
olması da devletimizin sağlıklı işlemesine
önemli ölçüde katkıda bulunacaktır.


Bu itibarla, kanun tasarısının
-ifade ettiğim gibi- önemli bir boşluğu dolduracağına,
aile yapımızda zaman zaman gözüken ve
hepimizi çok üzen maddî ve manevî şiddetin
ortadan kalkması hususunda önemli katkıları
olacağını düşünüyor, Anavatan
Partisi olarak tasarıya olumlu oy vereceğimizi beyan
ediyor; Yüce Heyeti saygıyla selamlıyorum.
(Alkışlar)

BAŞKAN - Teşekkür ederim Sayın
Öney.

Sayın miletvekilleri, çalışma
süremizin bitmesine çok az bir zaman kalmıştır;
kanun tasarı ve tekliflerini görüşmek için
7 Ağustos 1997 Perşembe günü saat 15.00'te
toplanmak üzere, birleşimi kapatıyorum. 

Kapanma Saati: 18.42




V. - SORULAR VE CEVAPLAR 
(Devam)

B)YAZILI SORULAR VE CEVAPLARI

1.- İstanbul Milletvekili Bülent
Akarcalı'nın, TPAO'nun Kazakistan'da zarara uğrayıp
uğramadığına ilişkin sorusu ve Enerji
ve Tabiî KaynaklarBakanı M. Cumhur Ersümer'in
yazılı cevabı (7/3146)

Türkiye BüyükMilletMeclisi
Başkanlığına

Aşağıdaki sorularımın
Enerji ve Tabiî KaynaklarBakanı Sayın Cumhur
Ersümer tarafından yazılı olarak cevaplandırılmasını
arz ederim.

  Bülent Akarcalı   İstanbul

1.TPAO Kazakistan'da 400 milyon $'ı
aşkın kayba uğramış mıdır?

2.Kazakistan'da öngörülen üretim
neydi? Ne olmuştur?

3.Bu kayba yol açan nedenleri araştırıyor
musunuz?

4.400 milyon $'lık bir yatırım
kararı kimler tarafından alınıp onaylanmıştır?

5.Kayıp sözkonusuysa, sorumlular
hakkında bir soruşturma, kovuşturma düşünür
müsünüz?

 T.C.    Enerji ve Tabiî Kaynaklar Bakanlığı
5.8.1997  Araştırma, Planlama ve Koordinasyon   
Kurulu Başkanılğı    Sayı : B.15.0.APK.0.23.300-1202-12075

Konu : Yazılı Soru Önergesi.

Türkiye BüyükMilletMeclisi
Başkanlığına

İlgi : TBMM Başkanlığının
16.7.1997 tarih ve A.01.0.GNS.0.10.00.02-7818 sayılı
yazısı.

İstanbulMilletvekili Sayın Bülent
Akarcalı'nın SayınBakanımıza
tevcih ettiği 7/3146 Esas No.lu yazılı soru
önergesi ile ilgili bilgiler hazırlanarak ekte sunulmuştur.

Bilgilerinize arz ederim.

  M. Cumhur Ersümer   Enerji ve Tabiî
  Kaynaklar Bakanı

İstanbul Milletvekili Sayın
Bülent Akarcalı'nın

Yazılı Soru Önergesi (7/3146-7717)

Soru 1.TPAO Kazakistan'da 400 milyon $'ı
aşkın kayba uğramış mıdır?

Cevap 1.TPAO Genel Müdürlüğünün
Kazakistan'da yapmakta olduğu yatırımlarla ilgili
olarak herhangi bir kayıp sözkonusu değildir.
TPAO GenelMüdürlüğü, 1993 yılından
itibaren yurtdışına açılarak
ülkemizin en büyük gereksinimlerinden biri olan
hidrokarbon eksiğini, bu açıdan zengin ve konum
olarak da yakın ülkelerdeki düşük
riskli projelere girerek karşılama yoluna gitmektedir.
Bu kapsamda yurtdışındaki yatırımlarımızın
ana kalemini, HazarDenizi ve civarında hidrokarbon potansiyelinin
büyük bölümünün yer aldığı
Kazakistan'daki projeler oluşturmaktadır.

TPAO GenelMüdürlüğünün
bugüne kadar Kazakistan'da yaptığı toplam
yatırım, Haziran-1997 sonu itibari ile 228,5 milyon
dolar olup, bu miktarla 101 kuyuda faaliyette bulunulmuş,

182 378 m sondaj, 7 098 km 2D ve 1 180 km2 3D sismik etüt
ile kuyu tamamlama, boru hatları ve yüzey tesisleri
yapılmıştır. Bahsedilen bu yapılan
işlerin bugünkü değeri ise (şayet bu
işler bugün yapılsa idi) yaklaşık
harcanan miktarın iki katıdır. Ayrıca
bu toplam yatırım tutarının yaklaşık
20 milyon doları, projede gelecek yıllarda da kullanılacak
yüzey tesisleri, boru hatları, stok malzeme ve muhtelif
teknik ekipman için harcanmıştır. Sözkonusu
yatırımların 25 milyon dolarlık kesimi
de Kazak ortağımızın yatırım
payıdır.

Bugün Kazakistan'da yürütülen
faaliyetler sonucu toplam üretilebilir ispatlanmış
250 milyon varil rezerve sahip 14 petrol ve gaz sahası
saptanmıştır. Onbir yıllık (4+4+3)
bir arama dönemine sahip bu projenin ilk dört yıllık
periyodu henüz bitmiştir. Bu ilk arama döneminde
yukarıda belirtilen sahalara, geriye kalan 7 yıllık
arama döneminde yeni sahaların ilave olması
kuvvetle muhtemeldir. Dolayısı ile soruda belirtilen
kayıp sözkonusu olmayıp, TPAO'nun Kazakistan'a
yaptığı yatırımların bir
karşılığı vardır, ancak
bunların geri dönüşü henüz başlamamıştır.
Kazakistan projelerinde halen arama safhasında yatırım
süreci içinde olunduğu ve dünya genelinde
petrol arama ve üretim projelerinde yatırımın
geriye dönüşünün üretim başladıktan
sonra ancak 6-8 yıllık bir zaman sonunda gerçekleşebileceği
gözönüne alınırsa, şimdiden
Kazakistan projeleri için bir kâr veya zarardan söz
etmek yanlış olur.

Soru 2.Kazakistan'da öngörülen
üretim neydi? Ne olmuştur?

Cevap 2.TPAO GenelMüdürlüğü
Kazakistan projelerine başlarken (iki ülke devlet başkanlarının
imzaladığı protokol sonucu) toplam alanı
yaklaşık 26 500 km2 olan 7 ruhsat için çeşitli
arama senaryoları üretilmiştir. Sınırlı
bilgilerle hazırlanan bu senaryolarda doğal olarak
zaman içinde değişimler olmuştur. Başlangıçta
sözkonusu tüm ruhsat alanlarında bulunulması
muhtemel olan bütün rezervler gözönüne
alınarak bir üretim tahmini yapılmış,
daha sonra ise sadece bulunan rezervler için bu tahmin
yenilenmiştir. Daha henüz birinci arama periyodunun
sonunda olmamıza rağmen, 1996 yılı sonu
itibariyle test üretimlerinden 6,3 milyon dolarlık
gelir sağlanmıştır. Keşfi yapılan
sahalardan ilk aşamada 3 sahanın sürekli üretime
konulması için gerekli boru hatları, yüzey
tesisi inşaası ve geliştirme çalışmaları
sürdürülmektedir. 1997 yılı sonundan
itibaren başlangıç olarak günde yaklaşık
7 500 varil sürekli petrol üretimi yapılabileceği
tahmin edilmektedir.

Soru 3.Bu kayba yol açan nedenleri araştırıyor
musunuz?

Cevap 3.Herhangi bir kayıp sözkonusu
olmadığı için konuya ilişkin neden
araştırılmamaktadır. Ancak konuyla
ilgili olarak son günlerde ilgili veya ilgisiz kişilerden
kaynaklı basının ve dolayısı
ile kamunun yanlış bilgilendirilmesine yol açan
haberlerden dolayı, konu bir komisyonca araştırılmaktadır.
Bu bağlamda, 11 Temmuz 1997 tarihinde TPAO GenelMüdürlüğünce
basın toplantısı yapılmış,
ilgili basın mensupları davet edilerek yöneltilen
sorulara cevap verilmiştir.

Soru 4.400 milyon $'lık bir yatırım
kararı kimler tarafından alınıp onaylanmıştır?

Cevap 4.Sözkonusu yatırıma
iki ülke devlet başkanlarının imzaladığı
bir protokolle başlanmış olup, bugüne
kadar harcanan miktar 228.5 milyon dolardır. Yatırım,
TPAO'nun ilgili birimleri ve yönetiminin önerileri doğrultusunda
Bakanlığımca onaylanarak, hükümetin
bilgisi dahilinde yürütülmüştür.

Cevap 5.Kayıp sözkonusuysa, sorumlular
hakkında bir soruşturma, kovuşturma düşünür
müsünüz?

Cevap 5.Yukarıda da sözkonusu edildiği
gibi bir kaybın mevcut olmadığı düşünülmektedir.
Ancak 3 üncü maddede sözü edilen komisyon
çalışmalarının sonucuna göre
gerekli görüldüğü takdirde işlem
yapılacaktır.

2.- Ankara Milletvekili Gökhan Çapoğlu'nun,
Halk Bankasına kredi borcu olan milletvekillerine ilişkin
sorusu ve DevletBakanı H. Hüsamettin Özkan'ın
yazılı cevabı (7/3166)

Türkiye BüyükMilletMeclisi
Başkanlığına

Aşağıda yazılı sorumun
DevletBakanı SayınHüsamettin Özkan tarafından
yazılı olarak cevaplandırılmasını
saygılarımla arz ederim.

  Gökhan Çapoğlu   Ankara   17.7.1997

Soru : HalkBankasına kişisel ve/veya
şirket olarak kredi borcu olan milletvekilleri kimlerdir?
Bu borçların miktarı, faizi ve vade dökümü
nedir?

 T.C.    DevletBakanlığı 5.8.1997
 Sayı : B.02.0.004/137

Türkiye BüyükMilletMeclisi
Başkanlığı

GenelSekreterliği

Kanunlar ve Kararlar Dairesi 
Başkanlığına

İlgi : 22.7.1997 tarih ve A.01.0.GNS.0.10.00.02-7/3166-
7826/20828
sayılı yazıları.

İlgi yazılarında belirtilen
Ankara Milletvekili Gökhan Çapoğlu tarafından
Sayın Başbakana tevcih edilen ve tarafımdan
cevaplandırılması istenilen yazılı
soru önergesine verilen cevap aşağıdadır;

Bankanın, 1 milyonu aşkın ticarî
sanayi ve kooperatif kredileri müşterilerine Bankalar
Yasası mevzuatı ile Bankanın mevzuatı
doğrultusunda açılan kredilerden firmaların
ticarî hüviyetleri dikkate alınmaktadır.

Kredileri kullanan gerçek ya da tüzelkişilik
şeklindeki işletmelerin sahip ve ortakları
hakkında verilecek bilgiler 3182 sayılı Bankalar
Yasasının 83 üncü maddesinde yer alan
hüküm gereğince “Banka ve Müşteri
Sırrı” niteliğinde olup, bu konuda kanunen
açıkça yetkili kılınan mercilerden
başkasına açıklama yapılamamaktadır.

Bilgilerinize saygılarımla rica ederim.

  H.Hüsamettin Özkan   DevletBakanı

3.- Bartın Milletvekili Cafer Tufan
Yazıcıoğlu'nun, Tekel il dağıtım
bayiliklerinin, bakkal ve bayiler odalarına öncelikle
verilip verilmeyeceğine ilişkin sorusu ve DevletBakanı
Eyüp Aşık'ın yazılı cevabı
(7/3198)

Türkiye BüyükMilletMeclisi
Başkanlığına

Aşağıdaki sorumun DevletBakanı
Sayın Nafiz Kurt tarafından sözlü olarak
cevaplandırılmasını saygılarımla
arz ve talep ederim. 6.3.1997

  Cafer Tufan Yazıcıoğlu   Bartın

Soru : Tekel'in büyük şehirler dışındaki
il dağıtım bayiliklerinin bakkal ve bayiler
odalarına veya onların kurdukları ortaklıklara
öncelikle verilmesi mümkün müdür?

 T.C.    DevletBakanlığı 5.8.1997
 Sayı : B.02.0.018-04-01/0288

Türkiye BüyükMilletMeclisi
Başkanlığına

İlgi : 31.7.1997 tarih ve 7/3198-5707/16101
sayılı yazınız.

Bartın Milletvekili Sayın Cafer Tufan
Yazıcıoğlu'nun tarafımdan cevaplandırılmasını
istediği ilgide kayıtlı yazılı
soru önergesi cevabı ekte gönderilmiştir.

Bilgilerinize arz ederim.

  Eyüp Aşık   DevletBakanı

Bartın Milletvekili Sayın Cafer
Tufan Yazıcıoğlu'nun
7/3198-5707-16101 No.lu yazılı Soru Önergesi
Cevabıdır.

Soru 1.Tekel'in büyük şehirler
dışındaki il dağıtım bayiliklerinin
bakkal ve bayiler odalarına veya onların kurdukları
ortaklıklara öncelikle verilmesi mümkün
müdür?

Cevap 1.Bakanlığım ilgili
kuruluşu Tütün, Tütün Mamulleri Tuz
ve Alkol İşletmeleri Genel Müdürlüğünce
üretilen ve ithal edilen mamulatın Tekel bayilerine
ve dolayısıyla tüketiciye arzı, yurt
genelinde her il merkezinde bulunan Tekel Pazarlama ve Dağıtım
Başmüdürlükleri ve bunlara bağlı
idare müdürlüğü ile memurlukları
vasıtasıyla yapılmaktayken, 1994 yılından
itibaren satış sistemini modern ve çağdaş
hale getirerek rakip firmalarla da rekabet edebilecek seviyeye
çıkartılmasını teminen “Toptan
Satıcılık” sistemi ihdas edilmiştir.
Bu uygulama ile mamulatın Tekel bayisinin ayağına
götürülmesi sağlanmak suretiyle pasif pazarlama
sisteminden aktif pazarlama sistemine geçilmiştir.

Bu şekilde, 810 ilçe ve beldede Tekel
mamulatının pazarlanmasının toptan
satıcılar eliyle yapılması sağlanmış
ve sistemin başarılı sonuçları
görülmesi nedeniyle, 10 Eylül 1996 tarihli, 22753
sayılı Resmî Gazetede yayımlanan “Tütün,
Tütün Mamülleri, Alkol ve Alkollü İçkilerin
Toptan Satışı Hakkında Yönetmelik”le
il merkezlerinde de 1997 yılı itibariyle toptan
satıcılık uygulamasına başlanılmıştır.

Ancak daha önce Büyükşehir Belediyesi
bulunan il merkezlerinde ilk etapta “Sabit Toptan Satıcılık”
uygulaması öngörülmüş ve Tekel
bayilerince oluşturulan kooperatif ve şirketler için,
diğer firmalardan talep edilen birçok şart aranmaksızın
toptan satış yetkisi verilmesi temin edilmiştir.

İl merkezleri için toptan satıcılık
yetkisi verilmesinde, ihale yönteminin uygulanmasında
sakıncalar görülmesi nedeniyle, il merkezleri
için yapılmış olan ihaleler reddedilmiş
ve ihale yapılmamış yerler için ise
ihalelerin iptali cihetine gidilerek, Bakkallar ve Bayiler Odaları
veya Federasyonu ile Esnaf ve Sanatkârlar odalarına
“Toptan Satıcılık” yetkisinin öncelikle
verilmesini teminen gerekli yönetmelik değişikliği
yapılmış ve 10 Haziran 1997 tarihli, 23015
sayılı Resmî Gazetede yayımlanarak
yürürlüğe girmiştir.

Buna göre, tüm il merkezlerinde, Bakkal
ve Bayiler Odaları veya Federasyonu, Esnaf ve Sanatkârlar
Odaları veya Birliği ile Tekel perakende satıcılarının
ortaklaşa kurdukları kooperatif ve şirketlere,
sabit toptan satıcılık yanında, bulundukları
il ve ilçeler için ihale yapılmaksızın
gezici toptan satıcılık yetkisi verilmesi
mümkün hale gelmiştir.

Arz ederim.


BİRLEŞİM 131'İN
SONU





















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












