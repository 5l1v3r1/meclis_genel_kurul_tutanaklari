



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

27’nci Birleşim
25 Kasım 2016 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Konya Milletvekili Hüsnüye Erdoğan’ın,
25 Kasım Kadına Yönelik Şiddete Karşı Uluslararası Mücadele ve Dayanışma Günü’ne
ilişkin gündem dışı konuşması
2.- Ankara Milletvekili Şenal Sarıhan’ın,
25 Kasım Kadına Yönelik Şiddete Karşı Uluslararası Mücadele ve Dayanışma
Günü’ne ilişkin gündem dışı konuşması
3.- Samsun Milletvekili Erhan Usta’nın,
hane halklarının borçlarına ve Türkiye ekonomisindeki son gelişmelere ilişkin
gündem dışı konuşması
V.- AÇIKLAMALAR
1.- Denizli Milletvekili Cahit Özkan’ın,
Avrupa Parlamentosunun Türkiye’yle müzakerelerin durdurulmasına ait tavsiye
kararına ilişkin açıklaması
2.- İzmir Milletvekili Mustafa Ali
Balbay’ın, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne ilişkin açıklaması
3.- İzmir Milletvekili Müslüm Doğan’ın,
Ankara Valiliğinin İncirli Anadolu Lisesine yazdığı bir yazı nedeniyle okuldan
atılan Sıla Yalçın’ın derhâl okuluna iadesini ve yapılan haksız işlemin
iptalini istediğine ilişkin açıklaması
4.- Mersin Milletvekili Yılmaz Tezcan’ın,
kadına şiddeti kınadığına ve Mersin’in her alanda hak ettiği yeri alması için
gece gündüz demeden çalışmaya devam edeceklerine ilişkin açıklaması
5.- Edirne Milletvekili Okan
Gaytancıoğlu’nun, Maliye denetim elemanlarının performans açıklarını dürüst
mükellefleri denetleyerek kapatmaya çalışmasını engelleyici ve dürüst
mükellefleri mağdur etmeyecek önlemlerin bir an önce alınmasının son derece
önemli olduğuna ilişkin açıklaması
6.- İzmir Milletvekili Necip Kalkan’ın,
Avrupa Parlamentosunun Türkiye’yle müzakerelerin durdurulmasına ait tavsiye
kararına ilişkin açıklaması
7.- Trabzon Milletvekili Ayşe Sula
Köseoğlu’nun, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne ilişkin açıklaması
8.- Kocaeli Milletvekili Mehmet Akif
Yılmaz’ın, CHP Genel Başkanı Kemal Kılıçdaroğlu’nun grup toplantısında
Hükûmetin şehitler arasında ayrımcılık yaptığına yönelik ifadelerine ilişkin
açıklaması
9.- Balıkesir Milletvekili Ahmet Akın’ın,
ülkemizdeki kadınların durumuna ve bütün kadınlara şiddetsiz ve sömürüsüz,
sevgi dolu bir dünya dilediğine ilişkin açıklaması
10.- Ankara Milletvekili Nihat Yeşil’in, 25
Kasım Kadına Yönelik Şiddete Karşı Uluslararası Mücadele ve Dayanışma Günü’ne
ve Anayasa Mahkemesine bireysel başvuru sayısındaki artışa ilişkin açıklaması
11.- İstanbul Milletvekili Ravza Kavakcı
Kan’ın, toplumsal cinsiyet adaletinin tesis edildiği bir dünya ümidiyle 15
Temmuzdaki kadın şehitleri ve şehit annelerini saygıyla selamladığına ilişkin
açıklaması
12.- Osmaniye Milletvekili Ruhi Ersoy’un,
25 Kasım Başbuğ Alparslan Türkeş’in doğumunun 99’uncu yıl dönümüne ilişkin açıklaması
13.- İstanbul Milletvekili Hurşit
Yıldırım’ın, Batılı ülkelerin sadece kendi menfaatleri için terörle dünyayı
dizayn etmeye çalıştıklarına ilişkin açıklaması
14.- Düzce Milletvekili Ayşe Keşir’in, tüm
toplumsal olaylarda olduğu gibi şiddetle mücadelede de zihinsel dönüşümle
birlikte topyekûn bir çalışma, koordinasyon ve iş birliği gerektiğine ilişkin
açıklaması
15.- Erzurum Milletvekili İbrahim
Aydemir’in, Aziziye kahramanlarını rahmet ve minnetle andığına ve teröre teşne
zihinleri lanetlediğine ilişkin açıklaması
16.- Kahramanmaraş Milletvekili Nursel
Reyhanlıoğlu’nun, 25 Kasım Kadına Yönelik Şiddete Karşı Uluslararası Mücadele
ve Dayanışma Günü’ne ilişkin açıklaması
17.- Afyonkarahisar Milletvekili Hatice
Dudu Özkal’ın, Avrupa Parlamentosunun Türkiye’yle müzakerelerin durdurulmasına
ait tavsiye kararına ilişkin açıklaması
18.- İstanbul Milletvekili Fatma Benli’nin,
25 Kasım Kadına Yönelik Şiddete Karşı Uluslararası Mücadele ve Dayanışma
Günü’ne ilişkin açıklaması
19.- Ankara Milletvekili Şenal Sarıhan’ın,
kadına yönelik şiddetin engellenmesi için zaman aşımı sorununu ciddi bir
biçimde tartışmak, zaman aşımına uğramayan insan hakkı ihlali sayılacak
düzenleme için hep birlikte çalışmak gerektiğine ilişkin açıklaması
20.- İstanbul Milletvekili Tülay
Kaynarca’nın, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne ilişkin açıklaması
21.- Diyarbakır Milletvekili Çağlar
Demirel’in, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne, bu nedenle özellikle Diyarbakır ve Türkiye’nin birçok ilinde
bir araya gelen kadınların açıklama yapmasına bile izin verilmeyen bir ülke
gerçekliğiyle karşı karşıya olunduğuna ve birçok kadın derneğinin kadına
yönelik şiddetle mücadele ettiği için kapatıldığına, erkek ve devlet şiddetine
karşı mücadele eden bir parti olduklarına ilişkin açıklaması
22.- Samsun Milletvekili Erhan Usta’nın,
şehitlere Allah’tan rahmet dilediğine, 25 Kasım Başbuğ Alparslan Türkeş’in
doğumunun 99’uncu yıl dönümüne ve 25 Kasım Kadına Yönelik Şiddete Karşı Uluslararası
Mücadele ve Dayanışma Günü’ne ilişkin açıklaması
23.- Ankara Milletvekili Levent Gök’ün,
Fırat Kalkanı Operasyonu hakkında Hükûmetin derhâl Meclisi bilgilendirmesini
istediklerine, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne, Avrupa Birliği müzakere sürecinin durdurulmaması ve
Türkiye’nin bu sürecin dışına itilmemesi yönünde Hükûmetin görevini yapmadığına
ilişkin açıklaması
24.- Amasya Milletvekili Mehmet Naci
Bostancı’nın, şehitlere Allah’tan rahmet dilediğine, 25 Kasım Kadına Yönelik
Şiddete Karşı Uluslararası Mücadele ve Dayanışma Günü’ne ve Avrupa Birliği
mücadelesinde, medeni dünyanın bir parçası olma mücadelesinde politikalarının
dostları çoğaltıp hasımları azaltmak olduğuna ilişkin açıklaması
25.- İstanbul Milletvekili Mehmet Muş’un,
Türkiye’de “Kürt illeri” diye bir tanım olmadığına ve akademisyen olmanın terör
propagandası yapma özgürlüğü anlamına gelmeyeceğine ilişkin açıklaması
26.- Muş Milletvekili Ahmet Yıldırım,
“kürdistan” ifadesinin sosyolojik, tarihî, coğrafi bir kavram olduğuna ve
siyasi partilere göre değişiklik göstermeyeceğine ilişkin açıklaması
27.- Samsun Milletvekili Erhan Usta’nın,
Türkiye Cumhuriyeti’nde “kürdistan” ve “Kürt illeri” diye bir tanım olmadığına
ilişkin açıklaması
28.- Ankara Milletvekili Levent Gök’ün, her
konunun anayasal sınırlar içerisinde ve coğrafi bölgelerin şu anda bulunan
geçerli adlarıyla söylenmesinden yana olduklarına ilişkin açıklaması

29.- Bursa Milletvekili Ceyhun İrgil’in,
Cumhuriyet Halk Partisi olarak sözleşmeli öğretmenlik ve mülakat uygulamasına
karşı olduklarına ve gerekirse bu konuyla ilgili Anayasa Mahkemesine gideceklerine
ilişkin açıklaması
30.- Hatay Milletvekili Serkan Topal’ın,
açığa alınan öğretmenlerden terör örgütüyle bağlantılı olmayanların mağdur
edilmemesi hususunda hassas davranan Millî Eğitim Bakanına teşekkür ettiğine
ilişkin açıklaması
31.- Diyarbakır Milletvekili Çağlar
Demirel’in, cemaatin organizasyonunu yürüten siyasi ayağıyla ilgili hiçbir
şekilde hiçbir açıklama yapılmadığına ilişkin açıklaması
32.- Millî Eğitim Bakanı İsmet Yılmaz’ın,
Bakanlıkça sadece AKTİF EĞİTİM SEN’in değil pek çok sendikanın duyurusunun yapıldığına
ilişkin açıklaması
33.- Ankara Milletvekili Levent Gök’ün,
Millî Eğitim Bakanının FETÖ’yle bağlantılı olduğu için kapatılan AKTİF EĞİTİM
SEN’in kuruluşunu bütün valiliklere, okullara gönderen sorumlular hakkında ne
işlem yapacağını öğrenmek istediğine ilişkin açıklaması
34.- Ankara Milletvekili Levent Gök’ün,
iktidar partisi milletvekillerinin Cumhurbaşkanına yönelik her türlü eleştiriyi
üzerlerine almalarını anlamakta güçlük çektiğine ilişkin açıklaması
35.- Samsun Milletvekili Erhan Usta’nın, İç
Tüzük’ün açık oylama istemini düzenleyen maddesinin çok açık olmadığına ilişkin
açıklaması
36.- Ankara Milletvekili Levent Gök’ün,
Mecliste fiziki koşulların elverişsizliği ve uzun çalışma süresi göz önüne
alındığında sağlıklı bir yasama faaliyetinin sürdürülme şansının olmadığına
ilişkin açıklaması
37.- Aksaray Milletvekili İlknur İnceöz’ün,
böyle bir ortamda çalışmayı angarya olarak görmediklerine ve İç Tüzük’e uygun
bir şekilde çalışmaların devam ettiğine ilişkin açıklaması
38.- Samsun Milletvekili Erhan Usta’nın,
Mecliste yürütülen tadilatın bu zamana kadar bitirilmiş olması gerektiğine ve
bu gecikmeden dolayı Meclis idaresini kınadığına ilişkin açıklaması
39.- Diyarbakır Milletvekili Çağlar
Demirel’in, 15 Temmuzdan bugüne kadar olan süre içerisinde Meclisteki
onarımların bitmiş olması gerektiğine ilişkin açıklaması
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne, 15 Temmuz kadın şehitlerini ve tüm şehitleri rahmetle andığına
ilişkin konuşması
2.- Oturum Başkanı TBMM Başkan Vekili Ahmet
Aydın’ın, “Kürt illeri” ile “Türk illeri” ayrımının çok tehlikeli olduğuna ve
ülkenin bölünmez bütünlüğü açısından herkesin bu hassasiyetlere dikkat etmesi
gerektiğine ilişkin konuşması


VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Diyarbakır Milletvekili Altan Tan ve 22
milletvekilinin, Şeyh Sait ve 46 arkadaşı ile Bediüzzaman Saidi Nursi ve
arkadaşlarının mezar yerlerinin tespit edilerek ailelerine teslim edilmesi için
yapılması gerekenlerin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/381)
2.- MHP Grubu adına, Grup Başkan Vekilleri
İzmir Milletvekili Oktay Vural ile Manisa Milletvekili Erkan Akçay’ın, Kuzey
Kıbrıs Türk Cumhuriyeti ve Güney Kıbrıs Rum Yönetimi arasında hâlihazırda
sürdürülen müzakerelerin başlangıcından bu yana seyrinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/382)
3.- Afyonkarahisar Milletvekili Mehmet
Parsak ve 19 milletvekilinin, Karayolları Motorlu Araçlar Zorunlu Mali
Sorumluluk Sigortası primlerindeki olağandışı artışın nedenlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/383)
VIII.- ÖNERİLER
A) Siyasi Parti Grubu Önerileri
1.- HDP Grubunun, 25/11/2016 tarihinde Grup
Başkan Vekili Diyarbakır Milletvekili Çağlar Demirel tarafından, kadına yönelik
şiddetin ortadan kaldırılıp gerekli mekanizmaların oluşturulması yönündeki
hususların tespit edilip bu yönlü tedbir alınması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak, Genel Kurulun 25 Kasım 2016 Cuma günkü birleşiminde
sunuşlarda okunmasına ön görüşmelerinin aynı tarihli birleşiminde yapılmasına
ilişkin önerisi
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, süt üreticilerinin sorunlarının araştırılarak
alınması gereken önlemlerin belirlenmesi amacıyla verilmiş olan (10/229) esas
numaralı Meclis Araştırması Önergesi’nin, Genel Kurulun bilgisine sunulmak
üzere bekleyen diğer önergelerin önüne alınarak, Genel Kurulun 25 Kasım 2016
Cuma günkü birleşiminde sunuşlarda okunmasına ön görüşmelerinin aynı tarihli
birleşiminde yapılmasına ilişkin önerisi
3.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine ilişkin önerisi
IX.- SATAŞMALARA İLİŞKİN KONUŞMALAR
1.- Edirne Milletvekili Okan
Gaytancıoğlu’nun, Karaman Milletvekili Recep Konuk’un CHP grup önerisi üzerinde
yaptığı konuşması sırasında CHP Grubuna sataşması nedeniyle konuşması
2.- Aksaray Milletvekili İlknur İnceöz’ün, Ankara
Milletvekili Levent Gök’ün AK PARTİ grup önerisi üzerinde yaptığı konuşması
sırasında Adalet ve Kalkınma Partisine ve AK PARTİ Grubuna sataşması nedeniyle
konuşması
3.- Aksaray Milletvekili İlknur İnceöz’ün,
Bursa Milletvekili Orhan Sarıbal’ın 405 sıra sayılı Kanun Tasarısı’nın 18’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
4.- Bursa Milletvekili Orhan Sarıbal’ın,
Aksaray Milletvekili İlknur İnceöz’ün sataşma nedeniyle yaptığı konuşması
sırasında şahsına sataşması nedeniyle konuşması
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405)
XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet
Aydın’ın istem üzerine yapılan açık oylamayla ilgili uygulamasının İç Tüzük
hükümlerine uygun olup olmadığı hakkında
XII.- YAZILI SORULAR VE CEVAPLARI
1.- Tekirdağ Milletvekili Candan Yüceer’in,
Tekirdağ’ın Ergene ve Kapaklı ilçelerinde vergi dairesi ile esnaf odası
kurulmasına ilişkin Başbakandan sorusu ve Gümrük ve Ticaret Bakanı Bülent
Tüfenkci’nin cevabı (7/8505)
2.- Edirne Milletvekili Okan Gaytancıoğlu’nun,
canlı hayvan ithalatı ve ihracatının denetimi ile veteriner hekim istihdamına
ilişkin sorusu ve Gümrük ve Ticaret Bakanı Bülent Tüfenkci’nin cevabı (7/8641)
3.- İstanbul Milletvekili Mahmut Tanal’ın,
Anıtkabir’deki anma töreni için milletvekillerine gönderilen araç giriş
kartlarına ilişkin sorusu ve Türkiye Büyük Millet Meclisi Başkan Vekili Ahmet
Aydın’ın cevabı (7/9211)
25 Kasım 2016 Cuma
BİRİNCİ OTURUM
Açılma Saati: 14.05
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), İshak GAZEL (Kütahya)
-----0-----
BAŞKAN – Türkiye
Büyük Millet Meclisinin 27’nci Birleşimini açıyorum.
III.- YOKLAMA
BAŞKAN –
Elektronik cihazla yoklama yapacağız.
Yoklama için üç
dakika süre veriyorum ve yoklama işlemini başlatıyorum.
(Elektronik cihazla
yoklama yapıldı)
BAŞKAN
– Toplantı yeter sayısı vardır. 
Görüşmelere
başlıyoruz. 
Gündeme
geçmeden önce, sayın milletvekillerini sükûnete davet edip ondan sonra gündem
dışı sözler için hatipleri kürsüye davet edeceğim. 
Gündem
dışı ilk söz, 25 Kasım Kadına Yönelik Şiddete Karşı Uluslararası Mücadele Günü
münasebetiyle söz isteyen Konya Milletvekili Hüsnüye Erdoğan’a aittir. 
Buyurun
Sayın Erdoğan. (AK PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Konya Milletvekili Hüsnüye Erdoğan’ın,
25 Kasım Kadına Yönelik Şiddete Karşı Uluslararası Mücadele ve Dayanışma
Günü’ne ilişkin gündem dışı konuşması
HÜSNÜYE
ERDOĞAN (Konya) – Sayın Başkan, değerli milletvekilleri; 25 Kasım Kadına
Yönelik Şiddete Karşı Uluslararası Mücadele Günü dolayısıyla şahsım adına söz
almış bulunuyorum. Sizleri saygıyla selamlıyorum.
Dünya Sağlık Örgütüne göre kadına yönelik şiddet,
cinsiyete dayanan, kadını inciten, ona zarar veren, fiziksel, cinsel, ruhsal
hasarla sonuçlanma ihtimali bulunan, toplum içerisinde ya da özel yaşamında ona
baskı uygulanması ve özgürlüklerin keyfî olarak kısıtlanmasına neden olan her
türlü davranış olarak tanımlanmaktadır. Şiddet, sonuçlarıyla ele alınması
gereken, bireylerin fiziksel sağlığı ve ruhsal dengesini derinden etkileyen bir
yıkımdır. Günümüzde psikolojik nedenlerden, bireyler arası kaliteli bir sosyal
iletişimin kurulamamasından, maddi yetersizlikten, cinsiyet ayrımcılığından,
eğitim düzeyinin yetersizliğinden ve hukuksal boşluklardan gibi birçok sebepten
dolayı dünyada pek çok kadın farklı boyutta şiddete maruz kalmaktadır.
Fiziksel, cinsel ve psikolojik birçok davranış bozukluğundan oluşan şiddetin
boyutu sözle olabileceği gibi, bireyin yaşamını sürdürebilmek için gerek
duyduğu maddi imkânlardan mahrum bırakılması gibi ekonomik boyutta ya da
toplumdan soyutlanma, aşağılanma gibi psikolojik boyutta da olabilmektedir.
Kaba kuvvetle sindirilip korkutulan kadınlarımız ilgili kurumlara başvurmayı
bırakın, şiddeti yakın çevreleriyle bile paylaşmaktan imtina ederken, gündelik
hayatta maruz kaldığı sözlü şiddetin, psikolojik ve sosyal şiddetin farkına
bile varamamaktadır. AK PARTİ iktidar süresi boyunca bireylerimizde bu
farkındalığı artırmak için kadınlarımızın sosyoekonomik konumlarını güçlendirmeye
yönelik çalışmalarda bulunmuş, koruyucu hizmetleri yasal düzenlemelerle
birlikte desteklemiştir. Şiddet mağduru bireyler için tedavi ve rehabilitasyon
hizmetlerine ağırlık verilmiştir. Kadınlarımızın toplumsal yaşama aktif
katılımının sağlanmasına, mesleki eğitimlerine ağırlık verilmesine ve kamusal
alanlarda varlık gösterilmesine dair çalışmalar yapılmıştır.
Toplumumuzun en temel yapısı olan aile kurumunun
devamlılığını sağlayabilmemiz ve ahlaklı, vicdanlı bir nesil yetiştirebilmemiz
için nitelikli, kendine özgü kararları ve benliğine saygısı olan, kendine
güvenen kadınlara ihtiyacımız vardır. Aile içi baskıya, sürekli kontrol etme
davranışına ve fiziksel şiddete maruz kalmış, duygusal yönden sömürülmüş,
aşağılanmış, benlik duygusunu kaybeden bir kadının aile yaşamına olan güven ve
inancının tahrip olacağı unutulmamalıdır. Bu durum toplumun gelişmesinin önünde
ciddi bir engel teşkil edecektir. 
Bunun bilincinde olan AK PARTİ, kadınlara yönelik
çalışmalara ağırlık vermiş, sunulan hizmetlerin sayı ve niteliğini artırarak
şiddeti uygulayan bireylere de rehabilite programları ve hizmetleri sunarak
kadına şiddet olaylarının ciddi boyutta önüne geçmiş ve şiddet olgusunun toplum
tarafından temel insan hakları ihlali olduğunun farkına varılmasını
sağlamıştır. Geçmişte kadına yönelik şiddetin farklı boyutlarının yaşandığı,
eğitim hakkını engellemek için üniversitelere alınmadığı, çalışma hayatında
varlığına müsaade edilmediği, hatta bu kürsüden seçilmiş bir vekil olarak
yeminine izin verilmediği günlerden yaşamın her alanında aktif olarak kadın
varlığının yaşandığı günlere geldik. Gerek 1987 yılında gerekse 28 Şubbatta
uygulanan psikolojik şiddeti yaşayanlardan biri olarak, yıllardır kadınları
baskıyla sindirmeye çalışan bu zihniyetin zulmünü bitiren Cumhurbaşkanımız Sayın
Recep Tayyip Erdoğan’a ve AK PARTİ’mize tüm kadın vekillerimiz, tüm
kadınlarımız adına şükranlarımı sunuyorum. (AK PARTİ sıralarından alkışlar) 
Değerli
milletvekilleri, Hükûmet olarak eğitimde, sağlıkta, siyasi hayatta, kamu
düzeninde, yönetim kademesinde de birçok kadına yer verilmiştir. Bizim için
kadın, erkek, yaşlı, genç herkese insanca yaklaşılması gerektiğini söylüyor,
kadına her türlü şiddetin sıfır tolerans olarak algılanması gerektiğini
söylüyor, Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Erdoğan.
Şimdi
gündem dışı ikinci söz, yine aynı konuda söz isteyen Ankara Milletvekili Şenal
Sarıhan’a aittir.
Buyurun
Sayın Sarıhan. (CHP sıralarından alkışlar)
2.- Ankara Milletvekili Şenal Sarıhan’ın,
25 Kasım Kadına Yönelik Şiddete Karşı Uluslararası Mücadele ve Dayanışma
Günü’ne ilişkin gündem dışı konuşması
ŞENAL
SARIHAN (Ankara) – Sayın Başkan, değerli kâtip üyesi arkadaşlarım, sevgili
yazman arkadaşlar, erkek ve kadın sayın milletvekilleri; “erkek ve kadın sayın
milletvekilleri” diye ayırıyorum çünkü bütün eşitlik istemlerimize rağmen
eşitliğin sağlanamadığı bir Türkiye'de yaşıyoruz. Aslında eşitliğin
sağlanamadığı bir dünyada yaşıyoruz. Kadınlar şiddet görmeye devam ediyorlar.
Haberiniz
var mı arkadaki vekil arkadaşım, Ankara’da son birkaç gün içinde kaç kadın
öldürüldüğünden haberiniz var mı? Üç gün üst üste 3 ayrı evde 3 kadın cinayeti
işlendi, haberiniz var mı sevgili arkadaşlar? Gaziantep’te, Eskişehir’de,
Mardin’de kaç kadın cinayeti işlendi? Bunların kaçı basına yansıyabildi,
kaçının haberi herhangi bir yerde olmadı? Ya bir kuyuya atıldılar ya bir nehre
bırakıldılar ya denize bırakıldılar ya da çuvallara doldurulup toprağın altına
alındılar, haberiniz var mı? Haberimiz olacak mı? Ne zaman haberimiz olacak?
Sevgili
arkadaşlar, yıllardır kadınlar seslerini duyurmaya, toplumsal cinsiyet
eşitliğinin sağlanması için mücadele etmeye, kendilerinin yarım olmadıklarını,
tam olduklarını, toplum içinde var olduklarını, seslerini duyurabildiklerini sizlere,
bizlere, hepimize duyurmaya çalışıyorlar. Onlara verdiğimiz yanıt nedir? 2008
yılında 35 kadının ölümü basına yansıyabilmiş. Bugün, ekim ayı itibarıyla, 2016
yılında 237 kadının ölümü haber olmuş. Ben haber olamayanları düşünmenizi,
haber olamayanları anımsamanızı isterim. Şiddet ölümden mi ibaret? Hayır
arkadaşlar, kocası tarafından, ağabeyi tarafından, kayınpederi tarafından,
hatta kayınvalidesi tarafından şiddet gören, hatta hiç tanımadığı insanlar
tarafından şiddet gören kadınlar var. Neden? Çünkü biz kadına iki pencereden
bakmışız; bu pencerelerden biri “Bu, bir cinsel objedir. Bu, bizim cinsel
ihtiyaçlarımızı karşılayacak bir vitrin malzemesidir.” Öbür yandan da demişiz
ki: “Kadın çok değerlidir, annedir, onu anne olarak koruyalım.” Evet, kadın
annedir, bu, önemli bir değerdir çünkü yeni insanlar üretmektedir, sizleri
üretmektedir kadın ya da erkek, hepimizi ama sevgili arkadaşlar, kadın
insandır, kadının insan hakları vardır ve bu insan haklarının en başında şiddet
görmeme ve yaşama hakkı vardır. İşte bugün, biz bu mücadele gününde yani
kadınlara yönelik saldırılara, cinsel saldırılara, cinsel kaynaklı olmayan
bütün şiddete karşı farkındalığımızı bir kez daha sorgulamak durumundayız.
Bugünle sınırlı değil elbette, birkaç gün önce burada bir ek geçici madde
üzerinde konuşmaya çalıştık, TCK 103, cinsel suçlarla ilgili çocuklarımızın
korunmasına ilişkin bir düzenlemeydi. Ben gördüm, erkek arkadaşlarımızın nasıl
kendilerini parçalayarak burada hukuksuzluk olduğunu ifade ettikleri ve bunun
için mücadele ettiklerini gördüm ve sevindim ama bunun her yerde olmasını arzu
ederdim. Sayın Cumhurbaşkanı bugün diyor ki o maddeyle ilgili: “İstismara
açıktı ve istismar edildi.” İstismara açık değildi arkadaşlar o madde; o madde
hukuksuzdu, o madde kara bir maddeydi, o madde çocuklarımızı korumuyordu,
çocuklarımıza cinsel saldırı izni veriyordu ve bunu evlilikle ödüllendiriyordu,
on bir yıl önce toprağa gömmüş olduğumuz bir hukuk maddesini yeniden
diriltiyordu.
Şimdi,
sevgili arkadaşlar, hepimizin TCK konusunda yeni bir düzenleme için kollarımızı
sıvamamız gerekiyor. Yargının görevi var, yasamanın onun da üzerinde bir görevi
var. Doğru yasalar yapalım. O yasalarla, hiç olmazsa bu suçun önlenmesine
yardımcı olalım. Kadına yönelik şiddette zaman aşımını kaldıralım. Bunun
insanlığa karşı bir suç olduğunu ifade edelim. Aynı zamanda, hâkimin takdir
yetkisinin bu suçlarda bulunmamasını isteyelim. 6 mart günü bir yasa önerisi
vermiştim, rafta çürüyor, bekliyor, kimsenin kadınlarla ilgili bir düzenleme
için yüreğinin atmadığına işaret ediyor. Oturalım, kadın örgütlerimizi de
çağıralım.
(Mikrofon
otomatik cihaz tarafından kapatıldı)
ŞENAL
SARIHAN (Devamla) - …”Şiddeti yasal yollarla nasıl önleyebiliriz?”in yolunu
açmaya çalışalım.
Çok
teşekkür ediyorum. (CHP sıralarından alkışlar)
BAŞKAN
– Teşekkür ediyorum.
Gündem
dışı üçüncü söz, hane halklarının borçları hakkında söz isteyen Samsun
Milletvekili Erhan Usta’ya aittir.
Buyurun
Sayın Usta. (MHP sıralarından alkışlar)
3.- Samsun Milletvekili Erhan Usta’nın,
hane halklarının borçlarına ve Türkiye ekonomisindeki son gelişmelere ilişkin
gündem dışı konuşması
ERHAN
USTA (Samsun) – Teşekkür ederim Sayın Başkan.
Çarşamba
günü Milliyetçi Hareket Partisi olarak bir grup önerimiz olmuştu, Türkiye
ekonomisindeki son gelişmeleri, ekonominin hemen hemen bütün unsurlarındaki son
bozulmaları Meclis olarak bir araştıralım, bir masaya yatıralım şeklinde bir
grup önerimiz olmuştu ancak Türkiye Büyük Millet Meclisi tarafından bu öneri
kabul edilmedi.
Şimdi
tekrar niye böyle bir konuda gündem dışı konuşuyoruz? Arkadaşlar, durum çok
vahim, onun söyleyeyim yani durum öyle bildiğimiz gibi değil. Her gün yeni bir
olay, içeride veya dışarıda, Türkiye ekonomisini biraz daha darboğaza doğru,
sıkıntıya doğru götürüyor. Bir milletvekili olarak, bir muhalefet milletvekili
olarak, denetim faaliyetimizin, Hükûmeti denetleme faaliyetimizin bir gereği
olarak ben -belki sıkıcı olacak arkadaşlarımızı açısından ancak- bu konunun
tekrar gündeme getirilmesinin çok önemli ve yerinde olduğunu düşündüğüm için bu
konuşmayı yapacağım.
Şimdi,
içeriden, dışarıdan -birazdan unsurlarına gireceğiz- Türkiye hakikaten
kuşatılmış durumda ve ülkemiz zor günlerden geçiyor. İç siyasete bakıyorsunuz,
bir yandan PKK’nın hain terör eylemleri devam ediyor. Dün Adana’da yaşananları
gördük, her gün bir yerde bir terör eylemi oluyor. FETÖ’yle mücadele devam
ediyor. Tabii ki bu mücadelenin ekonomide yarattığı, toplumda yarattığı
gerginlikler var, sıkıntılar var. Bir yandan da bazı kurumların özellikle bu
mücadelede takındıkları tutum bu mücadeleye zarar verecek nitelikte. Bunları da
uzun uzadıya aslında konuştuk. Ama, buranın oluşturduğu bir gerginlik, bir
sıkıntı var. 
Diğer
taraftan, gündemimizde, bugün Sayın Başbakan açıkladı, işte, mart ayında
referandum şeklinde bir şey var, öyle bir gündem maddesi var. Bunun piyasalar
üzerinde yarattığı bir gerginlik olacak. O gün olur, başka bir gün olur ancak
bunların konuşulması ve bu tür bir siyasi gündem de yine piyasalarda bir
gerginlik oluşturuyor. 
İş
dünyası tarafında ciddi bir tedirginlik, gerginlik var. 
Dış
politikada, bakıyorsunuz, maalesef, dış politika bugüne kadar Fetullahçı terör
örgütüne teslim edildiği için ve dışarıda Türkiye’yi hep onlar anlattığı için
bugün onlar şu anda aleyhte konuşuyorlar ve Türkiye algısı yurt dışında çok
bozulmuş durumda. Bunu kendimiz de bizzat müşahede ettik, yurt dışına giden,
başka ülkelere giden arkadaşlarımızın da bütün tecrübeleri bu yönde. Ciddi bir
algı bozulması var. Burada da sıkışmış durumdayız. 
Avrupa
Parlamentosunun kararı… Evet, kararı kabul etmiyoruz, reddediyoruz, kınıyoruz
ancak bu karar, siyasi sonuçlar doğurabilecek bir karardır. Bugün sabahleyin
Avusturya’nın Türkiye’ye silah ambargosuna ilişkin aldığı bir karar var. Yani,
Avrupa Parlamentosu, Avrupa Birliği tarafından sıkıştırılmış durumdayız. 
Suriye
meselesi var. Fırat Kalkanı operasyonunun 94’üncü günündeyiz. Burada ciddi bir
sıkıntı var. Dün orada şehitlerimiz oldu. Suriye rejim güçleri diyoruz ama
arkasında, güya bugün müttefikimiz olan Rusya var mı yok mu, bilmiyoruz. Oradan
sıkışmış durumdayız. 
Dolayısıyla,
böyle bir durumda, şimdi, ekonomideki göstergelerin de her birinin -bunları
detaylı söylemeyeceğim- bozulduğunu da dikkate alırsak hakikaten bunların
ekonomi üzerinde önümüzdeki günlerdeki yansıması çok daha fazla, çok daha kötü
olabilecektir. Bugün, bakın, dolar kuru 3.47’ye çıktı. Hani “Dolar inse ne
olur, çıksa ne olur?” şeklinde birtakım beyanatlar oldu. Bunlar son derece
yanlış. Dolar hem firmaları etkileyecek hem ekonominin genelini enflasyon
yoluyla etkileyecek hem de bütçe gelirlerimizi olumsuz yönde etkileyecek.
Bakın, ciddi ölçüde bu son çeyrekte firmalar kambiyo zararı yazacak, bunun
kurumlar vergisi üzerindeki etkilerini göreceğiz. Dolayısıyla, tepeden tırnağa
her şeyi etkileyecek bir unsurdur. 
Merkez
Bankasının çalışmalarına göre kurda geçişkenlik yüzde 15’tir yani kur 10 puan
arttığı zaman enflasyon 1,5 puan artıyor. Dolayısıyla burada ciddi bir sıkıntı
var, bunu görmemiz lazım. 
Firmaların
açık pozisyonları var. Dış borçlar 421 milyar dolar; ödeme sorunları var,
sıkıntıları var. Bu ülke her yıl 220 milyar dolar dış finansman yapmak
durumunda.
Bakın,
BETAM’ın en son açıkladığı verilere göre üçüncü çeyrek için Türkiye’nin büyüme
tahmini 0,1 arkadaşlar. Türkiye sıfır büyümeye kadar geldi bakın, çeyrekler
bazında baktığımızda. Yıllıkta da Hükûmetin 3,2’lik tahminine karşın BETAM
yüzde 2,6 tahmini yapıyor. 
Olası
FED kararlarının ülkemiz üzerinde önemli etkileri olacak, bunları bekliyoruz
zaten. 
Dolayısıyla
maliye politikası gevşemiş durumda, bunları daha önceden biz burada açıkladık. 
Şimdi,
bütün bunları göz önünde bulundurduğumuzda, bir an evvel ekonomideki güven ve
beklentileri düzeltmemiz lazım. Ekonomi ayağımızın altından kayıp gidiyor,
bunun farkında mı Hükûmet, onu ben bilmiyorum. Dolayısıyla, Meclis olarak da
bizim yapmamız gereken mutlaka çok önemli işler var ve bu durumda -en büyük
risk de- maliye politikasının gevşetilmesi konusunda Hükûmete baskı gelecektir.
Hükûmet maliye politikasını da genişletirse bir yandan cari açık, bir yandan
bütçe açıkları, bu iki açığı bizim ekonomimiz kaldıramayacaktır. Ben bu
risklere dikkati çekmek istedim. 
Genel
Kurulu saygıyla selamlıyorum, teşekkür ediyorum. (MHP sıralarından alkışlar)
BAŞKAN
– Teşekkür ediyorum Sayın Usta.
Sayın
milletvekilleri, sisteme giren değerli vekillerden ilk 15 kişiye İç Tüzük 60’a
göre söz vereceğim.
İlk
söz Sayın Özkan, buyurun.
V.- AÇIKLAMALAR
1.- Denizli Milletvekili Cahit Özkan’ın,
Avrupa Parlamentosunun Türkiye’yle müzakerelerin durdurulmasına ait tavsiye
kararına ilişkin açıklaması
CAHİT
ÖZKAN (Denizli) – Teşekkürler Sayın Başkan.
Avrupa Parlamentosu dün Türkiye’yle müzakerelerin
durdurulmasına ilişkin bir tavsiye kararı aldı. Karar müsveddesiyle Türkiye’ye
parmak göstererek egemenlik haklarımızdan taviz vermemizi istiyorlarmış. FETÖ
ihaneti karşısında Türkiye’yi yalnız bırakan Avrupa, FETÖ’yle mücadele için
aldığımız OHAL tedbirlerini kınayacaklarmış. Bölücü PKK terör örgütüyle
mücadele ederken terör tanımında yumuşama istiyorlarmış. OHAL önlemlerinin sona
ermesi durumunda tekrar müzakereye başlayabileceklerini düşüneceklermiş. Avrupa
iyi bilsin ki sahip oldukları zenginlikte kan gölüne çevirdikleri, evlerinden, yurtlarından
ettikleri Orta Doğu halklarının hakkı vardır. O mazlum mültecilerin Avrupa
kapılarında bu haklarını talep etmeleri durumunda ne yapacaklarını da herhâlde
düşünmüşlerdir. Ey Avrupa, kararınız buysa vakit kaybetmeden doğru sınır
kapılarına koşun ve kanlarını paraya çevirdiğiniz mültecilere haklarını teslim
edin. (AK PARTİ sıralarından alkışlar) 
BAŞKAN – Sayın Balbay... 
2.- İzmir Milletvekili Mustafa Ali
Balbay’ın, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne ilişkin açıklaması
MUSTAFA ALİ BALBAY (İzmir) – Sayın Başkan, bugün, dünya
kadına yönelik şiddeti kınama ve mücadele günü. Şu anda Başkanlık Divanının da
tümüyle erkeklerden oluştuğunu görüyorum. Sizden güçlü bir destek diliyorum
çünkü kadına yönelik şiddet tam bir erkek sorunudur, kadın sorunu değildir,
erkeklerin yetersizliğinin bir sonucudur. 
Bu arada, bugün İzmir Bornova’daki bir durumu Meclisle paylaşmak
istiyorum. 9 yaşındaki bir kız çocuğumuz -56 yaşındaki bir kişinin tacizi- dört
ay önce tacize uğramış, birkaç gün sonra mahkemeye çıkacağı söylenmiş ve bugün
hayatını kaybetti. Bunu, başta bütün İzmir milletvekilleri, AKP’nin İzmir
milletvekilleri de olmak üzere herkesin dikkatine sunmak istiyorum.
1 Aralıkta da Menderes’te Saadet öğretmenin 6 çocuğa
yönelik şiddeti ortaya çıkardığı olayın davası var, bunu da izlemeye davet
ediyorum. 
Bu arada, İzmir’den bu tür haberlerin çıkmasının
nedeni, Sayın Başkan, İzmirli kadınların bu şiddete “hayır” demesi ve mücadele
etmesidir, öteki yerlerde ne yazık ki bunu etmiyorlar, daha doğrusu daha çok
siniyorlar, bu anlamda İzmirli kadınları da kutluyorum. 
BAŞKAN – Sayın Doğan...
3.- İzmir Milletvekili Müslüm Doğan’ın,
Ankara Valiliğinin İncirli Anadolu Lisesine yazdığı bir yazı nedeniyle okuldan
atılan Sıla Yalçın’ın derhâl okuluna iadesini ve yapılan haksız işlemin
iptalini istediğine ilişkin açıklaması
MÜSLÜM DOĞAN (İzmir) – Sayın Başkan, OHAL ile birlikte
işten el çektirilen akademisyen Nuriye Gülmen görevine dönme çabası nedeniyle
15’inci kez gözaltına alınmıştır. Bu akademisyenin haklı çabasının yanında
olmak isteyen lise öğrencisi Sıla Yalçın, Ankara Valiliğinin İncirli Anadolu
Lisesine yazdığı bir yazı nedeniyle okuldan atılmıştır. Bu öğrencinin derhâl
okuluna iadesini, yapılan haksız işlemin iptalini istiyorum Sayın Millî Eğitim
Bakanından.
BAŞKAN – Sayın Tezcan...
4.- Mersin Milletvekili Yılmaz Tezcan’ın,
kadına şiddeti kınadığına ve Mersin’in her alanda hak ettiği yeri alması için
gece gündüz demeden çalışmaya devam edeceklerine ilişkin açıklaması
YILMAZ TEZCAN (Mersin) – Teşekkür ediyorum Sayın
Başkan.
Ben de kadına şiddeti kınıyorum, cennet, kadın olan
annelerimizin ayakları altındadır diyorum.
Mersin’le
ilgili küçük bir mesaj vermek istiyorum. Geçmişten bugüne inanç ve etnik
yapısıyla, kültürüyle, deniziyle, sanayisiyle, ticaret ve yaylalarıyla küçük
bir Türkiye olan Mersin’imiz, dünya turizminin parlayan yıldızı, uzun
kumsalları, gizemli koyları ardında yükselen Toros Dağları, milattan önce
6300’lü yıllara dayanan derin tarihiyle Akdeniz’in incisidir. Mersin,
ovalarında Türkiye'nin en iyi limon ve portakal bahçelerinin bulunduğu üzüm,
zeytin, çilek ve muz şehridir. Hülasa, Mersinli olarak Mersin’imizin her alanda
hak ettiği yeri alması için gece gündüz demeden çalışmaya devam edeceğiz. 
Buradan
sizleri, Mersin’imizi ve tüm vatandaşlarımızı saygıyla selamlıyorum. 
BAŞKAN
– Sayın Gaytancıoğlu…
5.- Edirne Milletvekili Okan
Gaytancıoğlu’nun, Maliye denetim elemanlarının performans açıklarını dürüst
mükellefleri denetleyerek kapatmaya çalışmasını engelleyici ve dürüst
mükellefleri mağdur etmeyecek önlemlerin bir an önce alınmasının son derece
önemli olduğuna ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Kamuoyunda
“vergi affı” olarak adlandırılan düzenlemeyle, vadesi geçmiş tüm kamu
alacaklarında yapılandırma söz konusudur. Mükelleflerin, yine bu düzenleme
kapsamında, matrah artırdıkları takdirde vergi incelemeleri yapılmayacaktır
ancak Türkiye'nin çeşitli yerlerinden aldığımız bilgiler neticesinde, bu konuda
vergi denetmenleri yoluyla mükelleflerin mağdur edildikleri gözlemlenmektedir.
Söz konusu vergi denetmenleri birçok vergi mükellefini arayarak vergi affından
kaynaklı matrah artırımı yapmaz ya da bu artış belli bir oranda olmaz ise
defterlerinin incelemeye alınacağını belirterek âdeta tehdit etmektedirler.
Gelirini doğru beyan ettiği için yasa çıktıktan sonra ilave matrah artırımına
gerek görmeyen dürüst mükelleflerin Maliyenin incelemelerinden muaf
tutulmamaları ne yazık ki mağdur olmalarına yol açmaktadır. Aftan yararlanan
mükelleflere gidemeyen Maliye denetim elemanlarının, performans açıklarını
dürüst mükellefleri denetleyerek kapatmaya çalışmasını engelleyici ve dürüst mükellefleri
mağdur etmeyecek önlemlerin bir an önce alınması vicdanların rahatlaması
açısından son derece önemlidir. 
BAŞKAN
– Sayın Sürekli’nin yerine Sayın Kalkan…
6.- İzmir Milletvekili Necip Kalkan’ın,
Avrupa Parlamentosunun Türkiye’yle müzakerelerin durdurulmasına ait tavsiye
kararına ilişkin açıklaması
NECİP
KALKAN (İzmir) – Teşekkürler Sayın Başkanım. 
Avrupa
Parlamentosu, dün, Türkiye'nin Avrupa Birliğiyle sürdürdüğü müzakerelerin
geçici olarak dondurulmasına ilişkin bir tavsiye kararı kaldı. Avrupa Birliği,
kurulurken, malların, sermayenin ve emeğin barış ortamında serbest dolaşımını
esas alan bir ekonomik ve siyasi iş birliği olarak tasarlanmıştır. Bilinmelidir
ki tavsiye kararının sadece Türkiye'nin değil, aynı zamanda Avrupa Birliğinin
de geleceğini tehlikeye düşürmesi kuvvetle muhtemeldir. Yaşlı Avrupa’nın
Türkiye gibi dinamik bir ülkenin varlığına ihtiyaç duyduğu açıktır. Avrupa
Birliğinin tüm dünyaya açılan kapısı durumundaki Türkiye’nin,
yaşlı Avrupa’nın gelecekte ekonomik ve siyasi istikrarının sağlanması açısından
büyük bir önemi haizdir. Bunun için yol yakınken Avrupa Birliği üyesi ülkelerin
bu tür sıkıntılı kararlardan ve adımlardan vazgeçmesini tavsiye ediyor, yüce
Meclisi saygıyla selamlıyorum.
BAŞKAN
– Sayın Köseoğlu…
7.- Trabzon Milletvekili Ayşe Sula
Köseoğlu’nun, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne ilişkin açıklaması
AYŞE
SULA KÖSEOĞLU (Trabzon) – Teşekkür ediyorum Sayın Başkan.
Sayın
Başkan, saygıdeğer milletvekilleri; ben de 25 Kasım Kadına Yönelik Şiddete
Karşı Uluslararası Mücadele ve Dayanışma Günü’nde tüm kadınlarımızı ve şiddete
karşı omuz omuza birlikte mücadele ettiğimiz erkeklerimizi saygıyla
selamlıyorum. 
Kadın
ile erkek arasındaki dengenin güce değil hakkaniyete, merhamete, sevgiye,
dayanışmaya tevdi edileceği bir dünya özlemi içerisindeyiz. Kadın Erkek Fırsat
Eşitliği Komisyonu bu anlamda önemli çalışmalara katkı vermekte. Bizler de
biliyoruz ki medeni dünya güçlü kadınların omuzlarında yükselecektir. Güçlü
toplum için güçlü kadınlar söylemiyle bugüne kadar gösterdiğimiz hassasiyet ve
mücadeleye tavizsiz bir şekilde devam kararlılığında olduğumuzu ifade ediyor,
Genel Kurulu saygıyla selamlıyorum.
Teşekkür
ederim. 
BAŞKAN
– Sayın Yılmaz…
8.- Kocaeli Milletvekili Mehmet Akif
Yılmaz’ın, CHP Genel Başkanı Kemal Kılıçdaroğlu’nun grup toplantısında
Hükûmetin şehitler arasında ayrımcılık yaptığına yönelik ifadelerine ilişkin
açıklaması
MEHMET
AKİF YILMAZ (Kocaeli) – Teşekkür ederim Sayın Başkan.
CHP
Genel Başkanı Sayın Kılıçdaroğlu bu haftaki grup toplantısında bir skandala
imza atmış, Hükûmetimizin şehitler arasında ayrımcılık yaptığını, 15 Temmuz
şehitlerinin çocuklarına tanınan askerlik muafiyeti hakkının PKK’ya karşı
mücadelede şehit düşen ailelerin çocuklarına tanınmadığını, bunun bir ihanet
olduğunu iddia ederek şehitler üzerinden tam da bir siyasi istismar örneği
sergilemişti. Yapılan açıklamalarla bunun koca bir yalan ve iftira olduğu,
hepsinin aynı düzenlemeden yararlandığı ortaya çıktı. Kılıçdaroğlu ise hâlâ
sessiz. Şimdi kamuoyu, yalan beyanla kamuoyunu aldatan Kılıçdaroğlu’ndan bir
özür beklemektedir. Bu özür gelmediği takdirde, Kılıçdaroğlu’nun kamuoyunda
siyasi çıkarları için yalan beyanla insanları aldatan, iftira eden bir müfteri
konumunda kalacağını beyan ediyor, Genel Kurulu saygıyla selamlıyorum. (AK
PARTİ sıralarından alkışlar)
LEVENT
GÖK (Ankara) – Sayın Başkan…
BAŞKAN
– Buyurun, Sayın Gök.
LEVENT
GÖK (Ankara) – Az önce konuşan hatip herhâlde Genel Başkanımızın ya ne
söylediğini anlamadı ya da…
YILMAZ
TUNÇ (Bartın) – Çok net söyledi, net. 
LEVENT
GÖK (Ankara) – …ya da işine geldiği gibi değerlendirme yapıyor. 
Şimdi,
herkesin açıp kanunu okuması mümkündür. 1111 sayılı Askerlik Kanunu’nun 10’uncu
maddesinin (9)’uncu fıkrasında, askerlik muafiyetinden faydalanacak olanlar, askerlik
hizmetini yerine getirmekte iken Terörle Mücadele Kanunu kapsamında hayatını
kaybedenler, yedek subaylar, er ve erbaşların çocuklarıdır. Dolayısıyla,
Terörle Mücadele Kanunu kapsamında hayatını kaybeden rütbeli askerler, polisler
ve diğer kamu görevlilerinin çocuklarına ve kardeşlerine tanınması açısından
bahsedilen bir konuşmayı böyle çarpıtmalarını reddediyorum. 
MURAT
DEMİR (Kastamonu) – Ya, biz dinledik, dinledik, ne dediğini dinledik, siz
burada madde üzerinde konuşun. 
YILMAZ
TUNÇ (Bartın) – Öyle değil ya, inandıramazsınız. 
LEVENT
GÖK (Ankara) – Tam da bu konuda, biz ortada bulunan bir yanlışlığın
giderilmesini talep ediyoruz. 
Kanunu
okumaktan acizler, yorumlamaktan acizler ama saldırmakta üstlerine yok.
Yazıklar olsun!
MURAT
DEMİR (Kastamonu) – Ne dediğini dinledik, açıklaması ortada. 
BAŞKAN
– Kayıtlara geçmiştir. 
Sayın
Akın…
9.- Balıkesir Milletvekili Ahmet Akın’ın,
ülkemizdeki kadınların durumuna ve bütün kadınlara şiddetsiz ve sömürüsüz,
sevgi dolu bir dünya dilediğine ilişkin açıklaması
AHMET
AKIN (Balıkesir) – Dünya Ekonomik Forumu 2016 Küresel Cinsiyet Uçurumu
Raporu’nda Türkiye 144 ülke arasında 130’uncu sırada. Son on yılda 25 sıra
gerilemiş durumdayız. 2002-2015 yılları arasında ülkemizde 5.406 kadın cinayete
kurban gitti. Sadece 2015 yılında 303 kadın katledildi. Ülkemizde her iki
kadından biri fiziksel veya cinsel şiddete maruz kalıyor. 
Ekonomik
aktiviteye katılım ve fırsat eşitliği bakımından da ülkemiz çok kötü durumda,
142 ülke arasında 132’nci sıradayız. Kadınların istihdama katılım oranı
ülkemizde yüzde 33 iken dün bizimle müzakereleri dondurma kararı alan AB’de bu
oran yüzde 63’tür. Çalışan kadınlarımızın yüzde 46’sı kayıt dışı; kayıt
dışılık, tarım kesiminde ise yüzde 94 oranındadır. Bütün bu göstergelerle
mücadele edilmesi gerekirken AKP, kadınlarımızı küçük yaşta tecavüzcüsüyle
evlendirme çabası içerisine giriyor. 
Bütün kadınlara şiddetsiz ve sömürüsüz, sevgi dolu bir
dünya dilerim.
BAŞKAN
– Sayın Yeşil…
10.- Ankara Milletvekili Nihat Yeşil’in, 25
Kasım Kadına Yönelik Şiddete Karşı Uluslararası Mücadele ve Dayanışma Günü’ne
ve Anayasa Mahkemesine bireysel başvuru sayısındaki artışa ilişkin açıklaması
NİHAT
YEŞİL (Ankara) – Sayın Başkan, 25 Kasım Kadınlara Şiddete Hayır Günü’nde tüm
kadınlara şiddeti kınıyorum ve tüm kadınları saygıyla sevgiyle selamlıyorum.
Anayasa
Mahkemesi Başkan Vekili Profesör Doktor Engin Yıldırım 15 Temmuzdan sonra
Anayasa Mahkemesine bireysel başvuru sayısının 45 bine ulaştığını, yeni işten
çıkarmalarla birlikte bunun yıl sonuna kadar 100 bini bulacağını söyleyerek 100
bin başvuruyu değerlendirmenin çok zor olacağını dile getirmiştir. Sayın
Yıldırım’ın bu açıklaması yüksek yargının bireysel başvurularla tıkandığı
anlamına gelmektedir. Yüksek yargıya yapılan 100 binin üzerindeki bireysel
başvuru yaşanan hak ihlallerinin açık göstergesi değil midir? 100 bini aşkın
insanın yüksek yargıda yaşadığı bu mağduriyeti nasıl gidermeyi düşünüyorsunuz?
Saygılarla.
BAŞKAN
– Sayın Kavakcı…
11.- İstanbul Milletvekili Ravza Kavakcı
Kan’ın, toplumsal cinsiyet adaletinin tesis edildiği bir dünya ümidiyle 15
Temmuzdaki kadın şehitleri ve şehit annelerini saygıyla selamladığına ilişkin
açıklaması
RAVZA
KAVAKCI KAN (İstanbul) – 15 Temmuz, insana karşı şiddetin, kadın erkek, genç
yaşlı demeden insana karşı şiddetin en korkunç şekilde yaşandığı bir gündü. Bu
günde dimdik ayakta duran genç, yaşlı bütün vatandaşlarımıza ve özellikle
tanklardan güçlü kadınlarımıza saygılarımı sunuyor, hiçbir kadının şiddet
görmediği, hiçbir kadına had bildirilmediği bir dünya ümidiyle başta 15 Temmuz
kadın şehitlerimiz olmak üzere bütün şehit annelerimizi saygıyla selamlıyor,
toplumsal cinsiyet adaletinin tesis edildiği bir dünya ümidiyle Genel Kurulu
saygıyla selamlıyorum.
BAŞKAN
– Sayın Ersoy…
12.- Osmaniye Milletvekili Ruhi Ersoy’un,
25 Kasım Başbuğ Alparslan Türkeş’in doğumunun 99’uncu yıl dönümüne ilişkin
açıklaması
RUHİ
ERSOY (Osmaniye) – Bugün 25 Kasım, kurucu Genel Başkanımız Başbuğ Alparslan
Türkeş’in doğum günü. “Ben sizleri sokaklarda ıspanak fiyatına satılan
demokrasiye değil, hak yolu, hakikat yolu, kısacası Allah yoluna çağırıyorum.”
diyen merhum Başbuğ’umuzu bu vesileyle rahmetle anıyor ve onun yolunun yolcusu
olanlar -milliyetçilik ve demokrasi ikiz kardeş olarak- azim ve kararlılıkla
bugün yoluna devam ediyor. 
Bıraktığın
miras nesiller boyu korunacak, evlatların seni asla unutmayacak, ülkücü hareket
gelenekten geleceğe, lider-teşkilat esaslı azimle yoluna devam edecek. Ruhun
şad olsun, doğum günün kutlu olsun Başbuğ’um. (MHP ve AK PARTİ sıralarından
alkışlar)
BAŞKAN
– Sayın Yıldırım…
13.- İstanbul Milletvekili Hurşit
Yıldırım’ın, Batılı ülkelerin sadece kendi menfaatleri için terörle dünyayı
dizayn etmeye çalıştıklarına ilişkin açıklaması
HURŞİT
YILDIRIM (İstanbul) – Sayın Başkan, kıymetli milletvekilleri; Batılı ülkeler
sadece kendi menfaatleri için dünyayı kasıp kavurmaya ve terörle dünyayı dizayn
etmeye çalışıyorlar. Bu düzen ahlaki olmadığı gibi Batı için de sürdürülebilir
bir mantık değildir. Mısır’daki darbe karşısında sessiz kalan, 15 Temmuza net
bir tavır sergilemeyen AB demokrasi konusunda samimi olmadığını pek çok olayda
da göstermiştir. Türkiye ekonomik ve sosyal yapısıyla, mültecilere, demokrasiye
ve evrensel değerlere sahip çıkmasıyla Avrupa Birliği normlarının çok
üstündedir. Avrupa Birliği Brexit’le resmen dağılma sürecine girmiştir. Terör
örgütlerine esir olan Avrupa Birliği birlik içindeki ayrışmayı Türkiye’ye
fatura etmek istemektedir. Elli yıldır AB kapısında oyalanan Türkiye elli yıl
önceki Türkiye değildir. Avrupa Birliği kendisini dünyanın merkezi zannetse de
artık merkezde değildir. Yeni dünya düzeninde menfaat değil, merhamet, adalet
ve iyilik kazanacaktır. 
BAŞKAN
– Sayın Keşir…
14.- Düzce Milletvekili Ayşe Keşir’in, tüm
toplumsal olaylarda olduğu gibi şiddetle mücadelede de zihinsel dönüşümle
birlikte topyekûn bir çalışma, koordinasyon ve iş birliği gerektiğine ilişkin
açıklaması
AYŞE KEŞİR (Düzce) – Sayın Başkan, kıymetli
milletvekilleri; evde, okulda, sporda, hasılı toplumun her kademesindeki şiddet
toplumların kara deliğidir. Şiddet insan onurunu ve haysiyetini al aşağı eder.
AK PARTİ olarak şiddetin her türlüsüyle on beş yıldır mücadele etmekteyiz.
İktidara geldiğimiz 2002’den bu yana özellikle kadına yönelik şiddetle etkin
mücadele öncelikli politikalarımızdan oldu. TCK’da yapılan değişiklikle töre ve
namus cinayetleri gerekçesiyle işlenen suçların kişiye bağlı suçlar kapsamına
alınması ve cezaların artırılması yine bu dönemde olmuştur. İstanbul
Sözleşmesi’ni çekincesiz imzalayan ilk ve tek Parlamento Türk Parlamentosudur
ve 6284 sayılı Yasa, İstanbul Sözleşmesi’ne uyum yasası kapsamında yine bu
Parlamentoda kabul edilmiştir. Şiddetle sadece yasal düzenlemelerle mücadele
edemeyeceğimiz aşikârdır. Hemen tüm toplumsal olaylarda olduğu gibi şiddetle
mücadelede de zihinsel dönüşümle birlikte topyekûn bir çalışma, kurumlar arası
koordinasyon ve iş birliği gerekmektedir.
BAŞKAN
– Sayın Aydemir...
15.- Erzurum Milletvekili İbrahim
Aydemir’in, Aziziye kahramanlarını rahmet ve minnetle andığına ve teröre teşne
zihinleri lanetlediğine ilişkin açıklaması
İBRAHİM
AYDEMİR (Erzurum) – Başkanım, teşekkür ediyorum.
Erzurum
bir destanlar şehri, millî diriliş şahikası, millî irade kalesidir. Bir
düşünürümüz şehri mübarek Erzurum’u tarif ederken “Varsın bu topraklardan kar
beş altı ay kalkmasın, bu topraklar sıcaktır.” vurgusunu yapıyor. Bu aziz vatan
coğrafyasını diri tutan, cumhuriyet tarihimizde de öncü il kılan, 15 Temmuzda
millî iradenin sesi hâline getiren ruhun kaynağı mübarek şehrin topraklarını
bezeyen aziz şehitlerdir. Şairin ifadesiyle, toprağın kara bağrında sıradağlar
gibi duranlardır.
Her
yıl 12 Kasımda Dadaşlar, millî vicdanlarını yenilemek adına, ferasetlerini
tebcil, basiretlerini tescil adına tabyalara yürürler. Bu yürüyüşün manasında
tüm ecdadımızı, şühedamızı, Aziziye kahramanlarını bir kez daha rahmet ve
minnetle anıyorum, teröre teşne zihinleri de lanetliyorum. 
BAŞKAN
– Teşekkür ediyorum.
Sayın
milletvekilleri, bugün 25 Kasım, Dünya Kadına Yönelik Şiddete Karşı Mücadele
Günü’dür. Dolayısıyla, bizler de şiddetin her türlüsünü ve bu arada özelde de
kadına yönelik şiddeti şiddetle kınıyoruz. (AK PARTİ sıralarından alkışlar) Bu
mücadeledeki kararlılığımızın bir göstergesi olarak da şu anda sisteme girmiş
olan 4 sayın kadın milletvekiline de birer dakika süreyle ilave olarak söz
vereceğim. (AK PARTİ ve MHP sıralarından alkışlar) 
Evet,
Sayın Reyhanlıoğlu, buyurun. 
16.- Kahramanmaraş Milletvekili Nursel
Reyhanlıoğlu’nun, 25 Kasım Kadına Yönelik Şiddete Karşı Uluslararası Mücadele
ve Dayanışma Günü’ne ilişkin açıklaması
NURSEL
REYHANLIOĞLU (Kahramanmaraş) – Teşekkür ediyorum Sayın Başkanım.
Bugün
25 Kasım, hayatın can damarı, aileyi aile, toplumu toplum yapan, incitilen ama
incitmeyen, annelikle daha da yüceltilmiş biz kadınlarla ilgili bir gün; Kadına
Yönelik Şiddete Karşı Uluslararası Dayanışma ve Mücadele Günü. Kadına şiddet ne
yazık ki tüm dünyanın olduğu gibi ülkemizin de kanayan bir yarası; insanlığa
karşı işlenen en büyük ayıp, ayrımcılığın en çirkini. AK PARTİ olarak, mutlu
kadınların mutlu aileler ve mutlu bir toplumun temeli olduğunu hatırlatmak ve
her türlü şiddetin, istismarın karşısında olduğumuzu belirtmek istiyorum.
Kadına şiddete karşı farkındalık oluşturmanın, bilinçlenmenin, eğitmenin ve
eğitilmenin önemini biliyoruz. Bu konuda Hükûmet olarak çok sayıda çalışma
yaptık, yapmaya da devam ediyoruz. Mazlumun dili, dini, ırkı, cinsiyeti yoktur.
Cumhurbaşkanımızın da kadına şiddet…
(Mikrofon
otomatik cihaz tarafından kapatıldı) 
BAŞKAN
– Sayın Özkal, buyurun. 
17.- Afyonkarahisar Milletvekili Hatice
Dudu Özkal’ın, Avrupa Parlamentosunun Türkiye’yle müzakerelerin durdurulmasına
ait tavsiye kararına ilişkin açıklaması
HATİCE
DUDU ÖZKAL (Afyonkarahisar) – Sayın Başkan, değerli milletvekilleri; bilindiği
üzere, dün, Avrupa Parlamentosu Türkiye’nin Avrupa Birliğiyle sürdürdüğü
müzakerelerin geçici süreliğine dondurulmasını tavsiye eden ve hukuki
bağlayıcılığı olmayan tasarıyı kabul etti. Avrupa Parlamentosunun bu kararını
şiddetle kınıyorum. Bu tasarı, genel olarak Avrupa’nın birliğe üyelik
sürecindeki diğer aday ülkelere kıyasla Türkiye’ye yaklaşık yarım asırdır
uyguladığı çirkin çifte standardın son ve en üst merhalesini oluşturmaktadır.
Avrupa Parlamentosu bu kararıyla uluslararası ilişkilerde ana hedef olan “kazan
kazan” ilkesini Türkiye özelinde ve kendi adına “kaybet kaybet” noktasına
getirmiştir. Ülkemiz jeopolitik ve jeostratejik konumundan hareketle dış
politikada alternatifsiz değildir. 
Teşekkürler.

BAŞKAN
– Sayın Benli…
18.- İstanbul Milletvekili Fatma Benli’nin,
25 Kasım Kadına Yönelik Şiddete Karşı Uluslararası Mücadele ve Dayanışma
Günü’ne ilişkin açıklaması
FATMA
BENLİ (İstanbul) – Özellikle, bu jestiniz için tekrar teşekkürler Sayın Başkan.
Çünkü, 25 Kasım Kadına Yönelik Şiddete Karşı Uluslararası Mücadele ve Dayanışma
Günü’nde toplumun yarısını oluşturan, diğer yarısını ise yetiştiren kadınlara
karşı hem ayrımcılığın hem de şiddetin kabul edilemez olduğunu tekrarlamak için
önemli bir fırsat. Bu noktada, özellikle, kadınlara karşı pozitif ayrımcılık
yaptığınız için teşekkür ediyorum. 
Zira,
geçmişten geleceğe dünyanın her yerinde evrensel bir sorun olan kadına karşı
şiddet hâlen en can yakıcı konulardan biri olmaya devam etmektedir. AK PARTİ
iktidarında yapılan 6284 sayılı Yasa gibi, bu konuda sloganlardan ziyade somut
çözüm yolları aramak zorundayız. Bu noktada, yediden yetmişe herkesi kadına
karşı şiddete sıfır tolerans noktasında beraber davranmaya çağırıyorum. 
Teşekkürler.

BAŞKAN
– Sayın Sarıhan... 
19.- Ankara Milletvekili Şenal Sarıhan’ın,
kadına yönelik şiddetin engellenmesi için zaman aşımı sorununu ciddi bir
biçimde tartışmak, zaman aşımına uğramayan insan hakkı ihlali sayılacak
düzenleme için hep birlikte çalışmak gerektiğine ilişkin açıklaması
ŞENAL
SARIHAN (Ankara) – Ben de teşekkür ederim.
Gerçekten,
bir dakikalar bizim için çok kıymetli. Kadınların, her bir dakikayı
değerlendirerek bugün herkesi, özellikle erkek arkadaşlarımızı, şiddete meyilli
olanları uyarması gerekiyor. 
Biz
olumlu şeylere de imza atmış bir ülkeyiz. İstanbul Sözleşmesi esas olarak
Türkiye topraklarında ve Türkiye aklıyla, Türkiye’deki insanların aklıyla
ortaya çıkmış bir sözleşme. Bunu yaşama geçirebilmek için -biraz önce yarım
kalmış olan sözlerimi tamamlamak istiyorum- bize çok önemli bir görev düşüyor
yani yasama organına çok önemli bir görev düşüyor. Yasalar her şey değildir
biliyoruz ama yasalar, hem caydırmak yönünden hem de bilinç yaratmak yönünden
değer taşırlar. Bu anlamda kadına yönelik şiddetin engellenmesi için bu zaman
aşımı sorununu ciddi bir biçimde tartışmamız, zaman aşımına uğramayan insan
hakkı ihlali sayılacak, insanlığa karşı suç olarak sayılacak düzenleme için hep
birlikte çalışmamız gerekiyor. 
BAŞKAN
– Son olarak, Sayın Kaynarca…
20.- İstanbul Milletvekili Tülay
Kaynarca’nın, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne ilişkin açıklaması
TÜLAY
KAYNARCA (İstanbul) – Teşekkür ederim Sayın Başkanım.
Bugün
25 Kasım ve Kadına Yönelik Şiddete Karşı Uluslararası Mücadele Günü. Öncelikle
kadına yönelik şiddet bir insan hakları ihlalidir yani bir insanlık suçudur;
buradan yola çıkarak hareket etmek gerekir. Dolayısıyla, kadına yönelik hem
fiziksel hem psikolojik, ekonomik yani her türlü şiddete karşı durduğumuzun
altını dikkatle çizmek istiyorum.
Saygıdeğer
Cumhurbaşkanımızın bu konuda çok değerli bir cümlesi var ve kadına karşı hem
ayrımcılığı hem şiddeti “Irkçılıktan beterdir.” diyerek nitelendirir. Biz
bugüne kadar AK PARTİ hükûmetleri olarak hep “sıfır tolerans” dedik, bundan
sonra da kadına yönelik her türlü ayrımcılığın, her türlü şiddetin karşısında
gereğini yapacağımıza ve sıfır tolerans şeklindeki…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne, 15 Temmuz kadın şehitlerini ve tüm şehitleri rahmetle
andığına ilişkin konuşması
BAŞKAN
– Sayın milletvekilleri, bugün 25 Kasım önemli bir gün, Kadına Yönelik Şiddete
Karşı Uluslararası Mücadele Günü. 
Tabii,
sadece bir gün değil ama her günün bu duyarlılıkla, bu hissiyatla yâd edilmesi
gerekir ve anlaşılması gerekir diye düşünürüm. İnsan onuruna yakışır bir hayat
için özgürlük arayışına sahip çıkmak, en temel yaşam hakkını ihlal eden tüm
kişi ve odaklara karşı çıkmak hepimizin sorumluluğudur. Bu sorumluluğun bir
neticesi olarak ülkemizde gerek sorumlu kişilerin özverili adımları ve gerekse
kamuoyu ve sivil toplum örgütlerinin çalışması sonucu kadına yönelik şiddete
karşı oluşan duyarlılığı da takdirle karşılıyorum. 
Cennetin
anaların ayakları altında olduğunu söyleyen medeniyet değerlerimizin bize
yüklemiş olduğu tarihî misyonun gereği olarak şiddete karşı sıfır tolerans
yaklaşımının sadece ülkemizde değil, tüm dünyada kaim olması için hep birlikte
Parlamento olarak çalışmalarımızı sürdüreceğiz. 
Bu
münasebetle, başta 15 Temmuz kadın şehitlerimiz ve tüm şehitlerimizi rahmetle
anarken tüm şehitlerimizin annelerini de saygıyla anıyoruz. Bir günün değil,
tüm günlerin kadına yönelik şiddete karşı sözde değil özde mücadele için
herkesi tekrardan duyarlılığa davet ediyorum. 
Teşekkür
ediyorum.
Sisteme
giren sayın grup başkan vekillerine iki dakika süreyle söz vereceğim. 
İlk
sözü, Sayın Demirel, buyurun, bugünün anlam ve önemine uygun size vereyim. 
V.- AÇIKLAMALAR (Devam)
21.- Diyarbakır Milletvekili Çağlar
Demirel’in, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne, bu nedenle özellikle Diyarbakır ve Türkiye’nin birçok ilinde
bir araya gelen kadınların açıklama yapmasına bile izin verilmeyen bir ülke
gerçekliğiyle karşı karşıya olunduğuna ve birçok kadın derneğinin kadına
yönelik şiddetle mücadele ettiği için kapatıldığına, erkek ve devlet şiddetine
karşı mücadele eden bir parti olduklarına ilişkin açıklaması
ÇAĞLAR
DEMİREL (Diyarbakır) – Bugün 25 Kasım Kadına Yönelik Şiddete Karşı Mücadele
Günü. Bugünün anlam ve önemini biraz açmak gerekiyor. 25 Kasımda ne oldu, neden
bugün tarihî bir gün olarak belirlendi? 
Biliyorsunuz,
Dominik Cumhuriyeti’nde Trujillo diktatörlüğüne karşı mücadele eden, “Mirabal
Kardeşler” olarak bilinen… Mirabal kardeşlerin diktatörlüğün askerleri
tarafından önce tecavüze uğradığı ve tecavüzden sonra da katledildiği, vahşi
bir şekilde katledildiği bir utanç günü. O yüzden, tüm dünyada uluslararası
düzeyde Kadına Yönelik Şiddete Karşı Mücadele Günü olarak bilinen bir gün. 
Evet,
Dominik Cumhuriyeti’ndeki diktatörlüğe karşı kadın mücadelesinin anlamı ve
önemi herkes açısından çok iyi biliniyor. Türkiye’de de ne yazık ki buna
ilişkin mücadele etsek de mücadele alanlarını kapatan, hâlâ bugün de
Diyarbakır’da başta olmak üzere Türkiye’nin birçok ilinde Kadına Yönelik
Şiddetle Mücadele Günü nedeniyle bir araya gelen kadınların açıklama yapmasına
bile izin vermeyen bir ülke gerçekliğiyle karşı karşıyayız. Burada kadına
yönelik şiddeti hepimiz bir parlamento çatısı altında lanetliyoruz ve buna
ilişkin sıfır tolerans olduğunu ifade ediyoruz, oysaki aslında Türkiye’nin bu
konuda ne kadar zayıf bir karnesinin olduğunu buradan açığa çıkarmak gerekiyor.
2002 ile 2015 yılları arasında kadın örgütlerinin tespit ettiği rakam: Kadına
yönelik şiddetle ve sadece kadın katliamı üzerinden 7.384 kadın katledilmiştir.
Ben çok rakamlara boğularak söylemek istemiyorum ama Türkiye gerçekliğini de
açığa çıkarmak gerekiyor.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ÇAĞLAR
DEMİREL (Diyarbakır) - 25 Kasım 2015’ten 25 Kasım 2016’ya kadar, bugüne kadar
332 kadın Türkiye’de katledilmiştir. Yani bu gerçekliği görerek -aslında nasıl
mücadele ettiğimizi- bir kez daha karnemizi önümüze koymamız gerekiyor. Bugün
OHAL’le, kanun hükmünde kararnameyle Türkiye’de kadın örgütlerini kapatıyoruz.
Kadına yönelik şiddetle mücadele yaptığı için Adıyaman Kadın Yaşam Derneği,
Ankara Kadın Araştırma Derneği, Bursa Panayır Kadın Dayanışma Derneği, Ceren
Kadın Derneği, Gökkuşağı Kadın Derneği, Kongra Jinen Azad (KJA), Muş Kadın
Çatısı Derneği, Muş Kadın Derneği, Selis Kadın Derneği, Van Kadın Derneği,
isimlerini saymakla bitiremediğimiz kadın dernekleri bugün kadına yönelik
şiddetle mücadele ettiği için kapatılıyor. Şimdi bunların hepsini görmek ve
öyle değerlendirmek lazım. 
(Mikrofon
otomatik cihaz tarafından kapatıldı)
ÇAĞLAR
DEMİREL (Diyarbakır) - Başkanım, pozitif ayrımcılıkla bir dakika daha alacağım.
BAŞKAN
– Peki, tamamlayalım lütfen.
ÇAĞLAR DEMİREL (Diyarbakır) – Biz erkek ve devlet
şiddetine ilişkin mücadele eden bir partiyiz ve buna ilişkin de, “Kadına
yönelik şiddete ilişkin bugün Parlamento çatısı altında bunu konuşuyoruz.”
dediniz Başkan. Ama ne yazık ki bizim kadın vekillerimiz, kadına yönelik
şiddetle mücadele eden vekil arkadaşlarımız bu Parlamento çatısı altında bunu
konuşamıyorlar. Ben isimlerini tek tek söyleyeceğim: Eş Başkanımız Sayın Figen
Yüksekdağ, bu konuda mücadele eden bir partinin eş genel başkanı. Yine Selma
Irmak, bu konuda yıllarca mücadele eden Parlamento üyemiz. Yine Nursel Aydoğan,
yine Leyla Birlik, yine Gülser Yıldırım, yine geçmiş dönemde bu partide, bu
Parlamento çatısı altında görev almış ve kadın alanında çalışan Ayla Akat Ata,
yine DBP Eş Başkanı Sebahat Tuncel, yine Diyarbakır Büyükşehir Belediyesi Eş
Başkanımız ve yıllarca bu Parlamentoda çalışmış Gültan Kışanak ve isimlerini
daha da çoğaltabileceğimiz belediye eş başkanlarımız…
(Mikrofon otomatik cihaz tarafından kapatıldı) 
ÇAĞLAR DEMİREL (Diyarbakır) - …bugün burada olması
gereken arkadaşlarımız ne yazık ki bu mücadele gününde kendileri devlet
şiddetiyle karşı karşıyadır diyorum. 
Teşekkür ediyorum. 
BAŞKAN – Teşekkür ediyorum. 
Sayın Usta, buyurun. 
22.- Samsun Milletvekili Erhan Usta’nın,
şehitlere Allah’tan rahmet dilediğine, 25 Kasım Başbuğ Alparslan Türkeş’in
doğumunun 99’uncu yıl dönümüne ve 25 Kasım Kadına Yönelik Şiddete Karşı
Uluslararası Mücadele ve Dayanışma Günü’ne ilişkin açıklaması
ERHAN USTA (Samsun) – Teşekkür ederim Sayın Başkan. 
Bugün şehitlerimizi uğurluyoruz. Az önce, Ankara’da,
şehit Üsteğmen Zafer Er’i Akseki Camisi’nden ahirete yolcu ettik. Bugün, yine,
seçim bölgem Samsun Alaçam’da Astsubay Erdal Bolat’a karşıda hemşehrilerimiz
son vazifelerini yaptılar. Dün yaralanan bir askerimiz de bugün şehit oldu.
Cenab-ı Allah’tan hepsine rahmet diliyorum. 
Bugün ayrıca, Milliyetçi Hareket Partisinin kurucusu
merhum Başbuğ Alparslan Türkeş’in 99’uncu doğum yıl dönümü. Kendisi büyük bir
devlet adamı, büyük bir asker, büyük bir bürokrat ve büyük bir siyasetçidir.
Dünya Türklüğünün ve Türk milliyetçiliğinin unutulmaz ismidir. Kendisinin
mirasını koruyacağımıza, Türk milliyetçiliği ülküsünden asla taviz
vermeyeceğimize burada söz veriyoruz. 
Başbuğ’um, açtığın bu yolda, şu anda 99 yaşındasın ama,
senin ülkülerini takip eden gençlerle binlerce yıl daha yaşayacaksın. Nur içinde
yat, ruhun şad olsun. 
Ayrıca,
bugün, 25 Kasım Kadına Yönelik Şiddete Karşı Uluslararası Mücadele Günü.
Maalesef, ülkemizin bu konuda sicili çok da düzgün sayılmaz Sayın Başkan,
değerli milletvekilleri. Kadınlarımız, kız çocuklarımız bizim toplumumuzun en
önemli varlığı. Onlara karşı çok dikkatli olmalıyız. Onlara karşı istismara,
şiddete hiçbir şekilde hakikaten taviz vermemeliyiz. Yaptığımız hukuki
düzenlemeler de, kanunlar da belki bazı bölgelerimizde çok sınırlı olan kültürü
genele yaymak değil, evrensel olan ve toplumda esas yaygın olan kültürü
hukukileştirmek yönünde olmalıdır. Bu konuda ben Türkiye Büyük Millet Meclisini
bu anlamda uyarmak istiyorum çünkü bununla ilgili çok kötü bir tecrübe yaşadık.

Çocuklarımızın,
kız çocuklarımızın eğitimine önem vermemiz lazım. 
Kadınlarda
istihdam oranı, iş gücüne katılım oranı son derece düşük, bunları artırmamız
lazım. Kadınların ekonomik bağımsızlığını da kazanması son derece önemli. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen bir dakika süreyle. 
ERHAN
USTA (Samsun) – Teşekkür ederim Sayın Başkan. 
Dolayısıyla,
kadına yönelik şiddete karşı verilen cezalar da hiçbir şekilde
hafifletilmemeli. Bunu uluslararası standartlarda yükselterek hakikaten bu
şiddeti caydırıcı hâle getirmemiz lazım. Hiçbir şekilde, mesela hiçbir af
kapsamına bunların girmemesi lazım ve kadına karşı yapılan bu şiddeti de
şiddetle kınadığımı ifade ederek sözlerimi tamamlamak istiyorum. 
Teşekkür
ederim. 
BAŞKAN
– Teşekkür ediyorum.
Sayın
Gök, buyurun. 
23.- Ankara Milletvekili Levent Gök’ün,
Fırat Kalkanı Operasyonu hakkında Hükûmetin derhâl Meclisi bilgilendirmesini
istediklerine, 25 Kasım Kadına Yönelik Şiddete Karşı Uluslararası Mücadele ve
Dayanışma Günü’ne, Avrupa Birliği müzakere sürecinin durdurulmaması ve
Türkiye’nin bu sürecin dışına itilmemesi yönünde Hükûmetin görevini yapmadığına
ilişkin açıklaması
LEVENT
GÖK (Ankara) – Sayın Başkan, Fırat Kalkanı Operasyonu başladığından bu yana
şehit sayımız 17’ye ne yazık ki yükseldi. Dün 5 şehidimiz var. Hükûmetin burada
gelip Meclisi bir bilgilendirmesi gerekmiyor mu? Operasyonun hangi aşamasında
neler oluyor, neler olacak; Türkiye’yi neler bekliyor, oradaki askerlerimizi
hangi tehlikeler bekliyor? Bu şehitlerimizin Türkiye’deki yarattığı travmanın
Hükûmet farkına varmamış mı gözüküyor? Biz Hükûmetin bu konuda derhâl Meclisi
bilgilendirmesini istiyoruz. Şehit düşen tüm askerlerimize de Allah’tan rahmet
diliyoruz. 
Sayın Başkan, Kadına Yönelik Şiddete Karşı Uluslararası
Mücadele Günü 25 Kasım, 20 Kasım da Dünya Çocuk Hakları Günü’ydü. Türkiye, bu
beş altı günlük süreç içerisinde, tam da -iktidar ne derse desin, onun
söylemlerinin tersine- kadına yönelik şiddetin tartışıldığı günleri yaşadı.
Çocuk bedeni üzerindeki istismarın konuşulduğu, çocuğa dönük cinsel istismarın
ve tecavüzlerin bir anlamda meşrulaştırılmaya çalışıldığı bir ortamda, buna
“hayır” diyen kadın dernekleri ve kadınlar polisin şiddetine uğradı Türkiye’de.
Saçlarından sürüklendiler. Sebep? “Çocuk istismara uğramasın, kadın bedeni
istismara uğramasın, şiddete uğramasın.” derken, bunu diyen kadınlar,
polislerimiz tarafından, yaka paça, “OHAL var.” gerekçesiyle otobüslere
dolduruldu. Gerçi Başbakan “OHAL devlete karşı ilan edildi.” derken, bir de
baktık ki yerde sürüklenen kadınlarımız, şiddet gören kadınlarımız. Gerekçe ne?
Kadınlar cinsel istismara “hayır” dedikleri için. Şimdi, bir kere samimi olmak
gerekir. AKP’li arkadaşlarımızı dinliyorum. Neredeydiniz o kadınlar yerlerde
sürünürken? Neredeydiniz hepiniz? Niçin ayağa kalkmadınız? İktidar partisinin bu
ikircikli tutumları biraz da… Önce izliyorum arkadaşlarımızı, Avrupa
Parlamentosunda…
(Mikrofon otomatik cihaz tarafından kapatıldı)
BAŞKAN – Tamamlayın lütfen bir dakikada.
Buyurun. 
LEVENT GÖK (Ankara) - … alınan, bizim de tasvip
etmediğimiz kararı yorumlamaya çalışıyorlar. Daha olayın boyutunu görmemiş
kimse. Siz böyle olayları yaşatırsanız, dünyanın gözüne soka soka yaşatırsanız
Avrupa Parlamentosu başka ne karar verecek? Biz bakın, bugün Yeşiller grubuyla
görüştük, önceki gün de Avrupa Konseyiyle, ısrarla Avrupa Birliği müzakere
sürecinin durdurulmaması, Türkiye’nin bu sürecin dışına itilmemesi yönündeki
Cumhuriyet Halk Partisinin görüşlerini ifade ettik. Biz görevimizi yapıyoruz
ama Hükûmet görevini yapmıyor. Bu tablolar devam ettiği müddetçe daha çok
sıkıntılar çekeriz değerli arkadaşlar.
Hepinize saygılar sunuyorum. 
BAŞKAN – Teşekkür ediyorum.
Sayın Bostancı, buyurun.
24.- Amasya Milletvekili Mehmet Naci
Bostancı’nın, şehitlere Allah’tan rahmet dilediğine, 25 Kasım Kadına Yönelik
Şiddete Karşı Uluslararası Mücadele ve Dayanışma Günü’ne ve Avrupa Birliği
mücadelesinde, medeni dünyanın bir parçası olma mücadelesinde politikalarının
dostları çoğaltıp hasımları azaltmak olduğuna ilişkin açıklaması
MEHMET NACİ BOSTANCI (Amasya) – Sayın Başkan, teşekkür
ediyorum. 
Bugün ebedî âleme gönderdiğimiz şehitlerimize bir kez
daha buradan Allah’tan rahmet diliyorum, mekânları cennet olsun. 
Bugün, Kadına Yönelik Şiddete Karşı Uluslararası
Mücadele ve Dayanışma Günü. Bu konudaki siyasi hassasiyetimiz sadece lafla değil
aynı zamanda pratikle ve hukukla on dört yıllık AK PARTİ iktidarında tescil
edilmiştir. 
Şiddet
meselesi esasen insanlığın en karanlık yanlarından birisidir ve şiddete karşı
mücadele klişe hükümlerle, sloganlarla çözülemeyecek kadar derindir. Kadına karşı
şiddet dediğimiz hadise genel manada bir problem çözme yöntemi olarak şiddete
müracaatı destekleyen kültürel, toplumsal normlarla yakından bağlantılıdır.
Bunun bir tarafı gelişmişlikle alakalıdır, diğer tarafı ise egemen değerlerle
ilişkilidir. İktidarı, muhalefeti, sivil toplumu, herkesin önce genel manada
bir problem çözme yöntemi olarak şiddete müracaat etmekle mücadele etmesi ve
bunun bir parçası olarak da elbette çok acı örneklerini gördüğümüz kadına
şiddete karşı bir dayanışma içinde bulunması gerekir. Bu konudaki
hassasiyetimizi, bu vesileyle, bir kez daha ifade ediyorum. 
Türkiye,
Osmanlı İmparatorluğu’ndan bu yana medeni dünyanın bir parçası olmak için
mücadele veriyor iki yüz yıldır. Bu mücadeleyi verirken zaman zaman Avrupalı
dostlarımız oldu; Avrupa’nın içinden çok çeşitli nedenlerle bize karşı çıkan,
engellemeye çalışan, Türkiye'nin bu medeni dünyanın ortağı olma mücadelesine
bloke koyan çevreler de oldu. Bunu anlayabiliyoruz çünkü Avrupa dediğimizde
blok bir yapıdan bahsetmiyoruz.
(Mikrofon
otomatik cihaz tarafından kapatıldı) 
BAŞKAN
- Lütfen bir dakikada tamamlayın siz de Sayın Bostancı.
MEHMET
NACİ BOSTANCI (Amasya) - Bir tarafıyla, o medeni değerleri sürekli yücelten ve
bunu politik çıkarların bir aracı olarak görmeyen, medeni bir dünya için
kendisi de mücadele eden bir Avrupa var; diğer taraftan da kültürel ırkçılıkla,
ırkçılıkla, çıkarlarla, İslamofobiyle, yabancı düşmanlığıyla yüz yüze olan ve
bunlara prim veren bir Avrupa var.
Biz
Avrupalı dostlarımızın, Türkiye'nin bu medeni dünyanın bir parçası olmak için
ettiği mücadelenin ve bu çerçevede Avrupa Birliğinin üyesi olmak için yürüttüğü
kaç yıllık mücadelenin desteklenmesi istikametinde çaba göstermelerini ve kendi
içlerindeki bu tür bloke edici, engelleyici, kültürel ırkçılığın göstergeleri
olarak öne çıkıcı, İslamofobi ve yabancı düşmanlığı şeklinde tezahür eden
politikalarla mücadele etmelerini de buradan ifade etmek istiyorum.
(Mikrofon
otomatik cihaz tarafından kapatıldı) 
BAŞKAN
- Teşekkür ediyorum Sayın Bostancı. 
MEHMET
NACİ BOSTANCI (Amasya) - Avrupa mücadelemizde de, Avrupa Birliği mücadelemizde
de, medeni dünyanın bir parçası olma mücadelemizde de dostlarımızı çoğaltmak,
hasımlarımızı azaltmak bizim politikamızdır.
Teşekkür
ediyorum.
BAŞKAN
- Teşekkür ediyoruz.
Gündeme
geçiyoruz. 
Başkanlığın
Genel Kurula sunuşları vardır.
Meclis
araştırması açılması hususunda üç adet önerge vardır, ayrı ayrı okutuyorum: 
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Diyarbakır Milletvekili Altan Tan ve 22
milletvekilinin, Şeyh Sait ve 46 arkadaşı ile Bediüzzaman Saidi Nursi ve
arkadaşlarının mezar yerlerinin tespit edilerek ailelerine teslim edilmesi için
yapılması gerekenlerin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/381)
Türkiye Büyük Millet Meclisi Başkanlığına
29
Haziran 1925 günü Diyarbakır Dağkapı Meydanı’nda idam edilen Şeyh Sait Efendi
ve 46 arkadaşı ile Bediüzzaman Said Nursi, Seyit Rıza, Şemdinanlı Seyit
Abdulkadir ve oğlu Seyit Muhammed, Dr. Fuat ve Erbilli Şeyh Esad Efendi’nin
mezar yerleri bugüne kadar ailelerine teslim edilmemiştir. Bu konuda
Başbakanlık, Genelkurmay Başkanlığı ve Millî İstihbarat Teşkilatı arşivlerinin
incelenmesiyle ilgili olarak Anayasa’nın 98’inci, İç Tüzük’ün 104’üncü ve
105’inci maddeleri gereğince Meclis araştırması açılmasını arz ederiz.
1)
Altan Tan (Diyarbakır)
2)
İdris Baluken (Diyarbakır)
3)
Filiz Kerestecioğlu Demir (İstanbul)
4)
Garo Paylan (İstanbul)
5)
Hüda Kaya  (İstanbul)
6)
Müslüm Doğan (İzmir)
7)
Ali Atalan  (Mardin)
8)
Erol Dora (Mardin)
9)
Mithat Sancar (Mardin)
10)
Ahmet Yıldırım   (Muş)
11)
Burcu Çelik Özkan (Muş)
12)
Besime Konca (Siirt)
13)
Kadri Yıldırım (Siirt)
14)
Aycan İrmez (Şırnak)
15)
Faysal Sarıyıldız (Şırnak)
16)
Ferhat Encu (Şırnak)
17)
Leyla Birlik (Şırnak)
18)
Dilek Öcalan (Şanlıurfa)
19)
İbrahim Ayhan (Şanlıurfa)
20)
Osman Baydemir (Şanlıurfa)
21)
Alican Önlü (Tunceli)
22)
Nadir Yıldırım (Van)
23)
Tuğba Hezer Öztürk (Van)
Gerekçe:
Şeyh Sait İsyanı olarak adlandırılan 1925 olaylarının
ardından Şeyh Sait Efendi ve 46 arkadaşı beraber Diyarbakır Dağkapı Meydanı’nda
idam edilmişlerdir. Şeyh Sait Efendi ve arkadaşlarının (Melekanlı Şeyh
Abdullah, Vartolu Halid Beg'in oğlu Kamil Beg, Palulu Şeyh Şerif, Fakih Hasan
Fehmi, Çapakçur Müftüsü Şeyh İbrahim, Hanili Salih Beg ve diğerleri) mezarlarının
nerede oldukları hâlâ bilinmemektedir. Hatta Şeyh Sait Efendi'nin kişisel
eşyaları dahi ailesine teslim edilmemiştir. Şeyh Sait olayı hakkında İstiklal
Mahkemeleri tutanakları açık olmadığı için bilgiler sınırlı kalmaktadır.
Mahkemenin üyelerinden Avni Doğan, bir gencin Türkçe bilmediğini ve kendisini
savunamadığından dolayı idam cezası verdiklerini daha sonra Dünya gazetesine
verdiği mülakatında açıklamaktadır. Dönemin İstiklal Mahkemesi Savcısı Ahmet
Süreyya 25 Temmuz 1957'de Dünya gazetesine verdiği mülakatta vasiyetini,
kişisel eşyalarını ve bir miktar parasını kendisine teslim ettiğini, kendisinin
de İçişleri Bakanlığına ilettiğini yazmıştır. Fakat ne Emniyet kayıtlarında ne
de Jandarmanın arşivinde Şeyh Sait'in kişisel eşyalarına ait bir belgenin
olmadığı mirasçılarına yetkililer tarafından 2009'da belirtilmiştir.
Bediüzzaman
Said Nursi de 23 Mart 1960'ta Şanlıurfa'da vefat etmiştir. Urfa'daki Halil-ür
Rahman Dergâhı'na defnedilmiş, ancak 12 Temmuz 1960'ta 27 Mayıs darbesi
hükûmetinin emriyle mezarı yıktırılmış ve açıklanmayan bir yere nakledilmiştir.
Bugün sevenleri mezarının nerede olduğunu bilmemektedirler. 
Seyit
Rıza Elâzığ merkezinde bulunan Buğday Meydanı'nda idam edilmiştir. Kendisiyle
birlikte idam kararı verilen kişi sayısı 7'dir ve 15 Kasım 1937 günü idamlar
infaz edilmiştir. Rivayetlere göre naaşı Harput Yolu’ndaki eski bir Ermeni
mezarlığına veya şu anda Elâzığ içinde bulunan “1800 Evler” olarak adlandırılan
cezaevi yanına gömülmüştür. Ama herhangi bir kesinlik bulunmamakta ve mezarı hâlen
bilinmemektedir.
Şemdinanlı
Seyit Abdulkadir Efendi, Nakşibendi Şeyhi Ubeydullah Nehri'nin oğludur. 1910
yılında Osmanlı Danıştay Başkanlığı yapmıştır. İdam edilenler arasında oğlu
Seyit Muhammed de bulunmaktadır. 27 Mayıs 1925 yılında Şeyh Sait olayında idam
edilmişler ve yine mezarlarının yeri bilinmemektedir. 
İsmi
belirtilen tüm bu kişilerin mezar yerlerinin ailelerine ve sevenlerine
verilmemesi hem İslam'a ve uluslararası sözleşmelere hem de vicdani tüm
değerlere aykırıdır. Cenevre Ek 1 Protokolü’nde “kayıp ve ölü kişiler” kısmında
söz konusu ölen kişilerin ve bu kişilerin kalıntılarına saygı gösterilmesi, bu
tür kişiler için ayrılan mezarlık alanlarına saygı gösterilmesi, ölenlerin
kalıntılarının ve kişisel eşyalarının yakın akrabalarının isteği üzerine iade
edilmesinin kolaylaştırılması gibi kavramlara değinilmektedir. İslam hukukunda
ise “Düşmanın cesedine bile gayriinsani davranılamaz.” denilmektedir. Cesedin
ortada bırakılamayacağı ve mutlaka gömülmesi gerektiği söylenmektedir ve en
önemlisi de karşı tarafın istemesi durumunda iade edilmesi gerektiği
vurgulanmaktadır.
2.- MHP Grubu adına, Grup Başkan Vekilleri
İzmir Milletvekili Oktay Vural ile Manisa Milletvekili Erkan Akçay’ın, Kuzey
Kıbrıs Türk Cumhuriyeti ve Güney Kıbrıs Rum Yönetimi arasında hâlihazırda
sürdürülen müzakerelerin başlangıcından bu yana seyrinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/382)
Türkiye Büyük Millet Meclisi Başkanlığına
Kıbrıs
millî davamızın amacına ulaşması ve Kıbrıs meselesinin bu çerçevede çözümü için
Kuzey Kıbrıs Türk Cumhuriyeti (KKTC) ve Güney Kıbrıs Rum Yönetimi (GKRY)
arasında hâlihazırda sürdürülen müzakerelerin başlangıcından bu yana seyri
hakkında Türkiye Büyük Millet Meclisi İçtüzüğü’nün 104’üncü ve 105’inci
maddeleri gereğince bir Meclis araştırması açılmasını Milliyetçi Hareket
Partisi Grubu adına saygılarımızla arz ederiz.
Oktay Vural Erkan
Akçay
İzmi r Manisa
MHP Grup Başkan Vekili MHP
Grup Başkan Vekili
Gerekçe:
KKTC ile Kıbrıs
Rum kesimi arasında amacı “Birleşik Federal Kıbrıs” adı altında Türk ve Rum
devletlerini birleştirmek olan son müzakere süreci Mayıs 2015'ten bu yana devam
etmektedir. Kıbrıs'ta Türk ve Rum tarafları arasında 1968'den bu yana sayısız
görüşme yapılmıştır. 1974'te gerçekleşen Barış Harekâtı ve 1984'te KKTC'nin
kurulmasından sonra da taraflar arasında bir çok görüşme yapılmıştır. 1974'ten
sonra yapılan bütün görüşmelerin amacı Rum tarafı için Barış Harekâtı'nın
sonucunda Kıbrıs'ın kuzeyinde oluşan Türk devletini yok etmek olmuştur. Mayıs
2015'te başlayan ve Türk tarafında Cumhurbaşkanı Mustafa Akıncı'nın
başkanlığını yaptığı müzakereler KKTC'nin yok oluşu sonucunu doğuracak şekilde
ilerlemektedir.
Kuzey
Kıbrıs Türk Cumhuriyeti ile Rum kesimi arasındaki müzakereler 6 ana başlık
altında sürdürülmektedir. Bunlar sırasıyla; 1) Federal devlet 2) Mali sorunlar
3) AB mevzuatı 4) Mülkiyet 5) Toprak paylaşımı 6) Garantörlük haklarıdır. İlk
üç başlıkta anlaşma sağlandığı ileri sürülmektedir. 1’inci başlıkta anlaşma
çerçevesi "founder state" yani kurucu devlet yerine "constituent
state" yani oluşturucu eyalet üzerine kurulmuştur. Böylece KKTC, Birleşik
Federal Kıbrıs'a varlığını sona erdirerek ve ayrılma hakkı olmadan katılırken,
Rum kesimi Kıbrıs Cumhuriyeti'ni dönüştürerek Federal Kıbrıs Cumhuriyeti
yapacaktır. Bu iki farklı konum, anlaşmanın temelinde iki eşit olmayan yapının
kabul edilmesi sonucunu doğurmaktadır. Cumhurbaşkanı Akıncı'nın temsil ettiği
müzakere yaklaşımı "Âdeta azınlık olmak adına devletin vazgeçmeye dayanan"
bir yaklaşımdır. 
Ayrıca,
Kuzey Kıbrıs Türk Cumhuriyeti adına müzakereleri sürdüren heyetin
deneyimsizliği ve devletler hukuku ve AB hukuku konusunda yeterli bilgi sahibi
olmamasına dikkat çekilmektedir. Ayrıca, Türk heyeti müzakerelerde iddiacı, çekişmeci,
müzakereci bir müzakere tekniği uygulamamakta, teslimiyetçi şekilde hareket
etmektedir. KKTC'yi temsil eden heyet "ne kurtarırsak kârdır"
anlayışıyla hareket etmektedir. Rum faşizmi ise müzakere masasında bütün
saldırganlık ve utanmazlığıyla oturmaktadır.
Cumhurbaşkanı
Sayın Akıncı'nın müzakereleri sürdürme şekli de antidemokratik ve şeffaf
olmaktan uzaktır. Türk milleti ve Kıbrıs Türk halkı çoğu kez müzakerelerin
içeriği konusunda kimsenin Türk milletinden ve Kıbrıs Türk halkından yapılan
müzakereler konusunda bilgi saklamaya hakkı yoktur.
Bütün
bunlardan daha vahim olan, AKP iktidarının Kuzey Kıbrıs Türk Cumhuriyeti'nin
varlığının arkasında güçlü bir şekilde duramamasıdır. KKTC'nin varlığı Türkiye
Cumhuriyeti'nin Avrupa Birliği tam üyeliğine feda edilemez. Kuzey Kıbrıs Türk
Cumhuriyeti'nin toprakları küçük olabilir, nüfusu az olabilir, ancak bu, Kıbrıs
Türklüğünün büyük bir istiklal mücadelesi verdiği, Kuzey Kıbrıs Türk
Cumhuriyeti'nin kurulması için büyük fedakârlıklar yaptığı gerçeğini ortadan kaldırmaz.
Müzakereler
sırasında büyük endişeye neden olan bir açıklamayı da müzakerelerin 2016 senesi
içinde anlaşmayla sonuçlanacağını ifade eden Dışişleri Bakanı Mevlüt Çavuşoğlu
yapmıştır. Çavuşoğlu, son müzakere sürecinde Yunanistan'ın garantörlükten vazgeçeceğini
açıklaması üzerine 26 Kasım 2015'te garantörlüğünün en son görüşülebilecek
husus olduğunu belirterek Türkiye'nin Kıbrıs konusundaki garantörlüğünü
görüşülebilir konu hâline getirmiştir. Bu hususlar dikkate alınarak bir Meclis
araştırması açılması gereklidir.
3.- Afyonkarahisar Milletvekili Mehmet
Parsak ve 19 milletvekilinin, Karayolları Motorlu Araçlar Zorunlu Mali
Sorumluluk Sigortası primlerindeki olağandışı artışın nedenlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/383)
Türkiye Büyük Millet Meclisi Başkanlığına
Basınımızda
yer alan haberler ve vatandaşlarımızın artarak devam eden tepkileri
doğrultusunda gündeme gelen ve büyük mağduriyete yol açan Karayolları Motorlu Araçlar
Zorunlu Mali Sorumluluk Sigortası primlerindeki olağandışı artışın nedenlerinin
araştırılmasını teminen Anayasa’mızın 98'inci, Türkiye Büyük Millet Meclisi
İçtüzüğü'nün 104'üncü ve 105'inci maddeleri uyarınca Meclis araştırması
açılmasını saygılarımızla arz ederiz.
1)
Mehmet Parsak  (Afyonkarahisar)
2)
Oktay Vural  (İzmir)
3)
Erkan Akçay  (Manisa)
4)
Erhan Usta  (Samsun)
5)
Mustafa Kalaycı  (Konya)
6)
Mehmet Günal  (Antalya)
7)
Kamil Aydın  (Erzurum)
8)
Baki Şimşek  (Mersin)
9)
İsmail Faruk Aksu  (İstanbul)
10)
Erkan Haberal (Ankara)
11)
Ruhi Ersoy (Osmaniye)
12)
İsmail Ok (Balıkesir)
13)
Mustafa Mit  (Ankara)
14)
Nuri Okutan (Isparta)
15)
Fahrettin Oğuz Tor (Kahramanmaraş)
16)
Ümit Özdağ (Gaziantep)
17)
Kadir Koçdemir (Bursa)
18)
Yusuf Halaçoğlu (Kayseri)
19)
Celal Adan (İstanbul)
20) Seyfettin Yılmaz (Adana)
Gerekçe:
Motorlu
bir aracın kara yollarında işletilmesi sırasında bir kimsenin zarara uğramasına
neden olunması durumunda o aracı işletenin, üçüncü kişilere karşı olan
sorumluluğunu belli sınırlar içinde karşılamayı amaçlayan ve kanunen zorunlu
tutulan sorumluluk sigortası türüne "zorunlu mali sorumluluk
sigortası" ya da halk arasında kısaca "trafik sigortası"
denilmektedir. Zorunlu mali sorumluluk sigortası, 2918 sayılı Karayolları
Trafik Kanunu’nun 91'inci maddesinde yer alan "İşletenlerin, bu Kanun’un
85’inci maddesinin birinci fıkrasına göre olan sorumluluklarının karşılanmasını
sağlamak üzere mali sorumluluk sigortası yaptırmaları zorunludur." hükmüne
göre, işletenin üçüncü kişilere verdiği zararları karşılamak amacıyla
oluşturulmuş bir zarar sigortası türüdür. 
Mezkûr
kanun gereği motorsuz taşıtlar, bisiklet, motorlu bisiklet ve işletilme hâlinde
olmayan motorlu taşıtlar dışında kara yolunda işletilen tüm motorlu taşıtlar
zorunlu mali sorumluluk sigortası kapsamında yer almaktadır. Otomotiv ve
nakliye sektörü, sigorta şirketleri ile hususi ve ticari araç kullanıcıları
gibi çok geniş bir alanı etkileyen, üstelik kanun tarafından zorunlu tutulan
böyle bir konuda özellikle son dönemde meydana gelen aşırı artışlar ve konuyla
ilgili mevzuattaki belirsizlikler büyük mağduriyetlere yol açmakta, bazı
durumlarda zorunlu mali sorumluluk sigorta prim bedellerinin araç bedelleriyle
yarışır hâle geldiği ve aynı araca farklı sigorta firmaları tarafından teklif
edilen fiyatlar arasında ciddi farklılıklar bulunduğu görülmektedir. Bu durum,
araç sahiplerinin araçlarını, mevzuat açısından avantajlı olan başkaca
kişilerin üzerine tescil etmeleri veya Zorunlu Mali Sorumluluk Sigortası
yaptırmamaları gibi büyük hukuki ihtilaflar doğuracak sonuçlara neden
olmaktadır. 
Ülkemizde
2002-2015 yılları arasında kaza sayısının trafikteki toplam araç sayısına
oranının neredeyse sabit kalmasına rağmen, enflasyon ve dövizdeki artışlardan
arındırılmış sigorta primlerinin katlanarak artması, bu noktadaki risklerin
hesaplanmasında sorun bulunduğunu ve bu hesaplamalardaki özensizliğin neden
olduğu maliyetlerin tüketicilere yansıtıldığı durumunu ortaya çıkarmaktadır.
Mevzuattaki
teminat tanımlarının net olmaması, bedeni tazminat ve araç değer kaybı
hesaplamalarında standartların oluşmaması ve bu nedenle anlaşmazlıkların
yargıya taşınması sonucu ortaya farklı mahkeme kararlarının çıkması, döviz
kurlarındaki hareketliliğin yedek parça maliyetlerine yansıması gibi hususlar,
sorunun çok yönlü araştırılmasını zorunlu kılmaktadır.
Bu
gerekçelerle, Karayolları Motorlu Araçlar Zorunlu Mali Sorumluluk Sigortası
prim bedellerindeki olağandışı artışın nedenlerinin detaylı ve çok yönlü olarak
araştırılması gerekmektedir.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alıyorum ve oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- HDP Grubunun, 25/11/2016 tarihinde Grup
Başkan Vekili Diyarbakır Milletvekili Çağlar Demirel tarafından, kadına yönelik
şiddetin ortadan kaldırılıp gerekli mekanizmaların oluşturulması yönündeki
hususların tespit edilip bu yönlü tedbir alınması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak, Genel Kurulun 25 Kasım 2016 Cuma günkü birleşiminde
sunuşlarda okunmasına ön görüşmelerinin aynı tarihli birleşiminde yapılmasına
ilişkin önerisi
Türkiye Büyük Millet Meclisi Başkanlığına
Danışma
Kurulu 25/11/2016 Cuma günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Çağlar
Demirel
 Diyarbakır
 Grup
Başkan Vekili
Öneri:
25 Kasım 2016
tarihinde Diyarbakır Milletvekili Grup Başkan Vekili Çağlar Demirel tarafından
verilen 3234 sıra numaralı "Kadına yönelik şiddetin ortadan kaldırılıp,
gerekli mekanizmaların oluşturulması yönündeki hususların tespit edilip bu
yönlü tedbir alınması amacıyla" Türkiye Büyük Millet Meclisine verilmiş
olan Meclis araştırma önergesinin, Genel Kurulun bilgisine sunulmak üzere,
bekleyen diğer önergelerin önüne alınarak 25/11/2016 Cuma günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.
BAŞKAN –
Halkların Demokratik Partisi Grubu önerisi lehinde ilk söz, Van Milletvekili
Bedia Özgökçe Ertan’a aittir. 
Buyurun Sayın
Özgökçe Ertan. (HDP sıralarından alkışlar) 
Süreniz on
dakikadır. 
BEDİA ÖZGÖKÇE
ERTAN (Van) – Teşekkür ediyorum Sayın Başkan. 
Sevgili
kadınlar, çok kıymetli halkımız, değerli arkadaşlar; bugün 25 Kasım Kadına
Yönelik Şiddete Karşı Uluslararası Mücadele Günü. Erkek şiddetini, tahakkümünü,
erkek egemen zihniyetin toplumsal yaşamda yarattığı ahlaksızlığı her alanda
teşhir etmek bakımından 25 Kasım biz kadınlar için hayati önemde bir gündür. Bu
nedenle kadın özgürlük mücadelesi yürütürken hayatını kaybeden, katledilen tüm
kadınları saygıyla, hürmetle, minnetle anıyorum tekrar. 
Yıllar
önce Mirabal Kardeşlere yönelik o diktatörün hedef göstermesi sonucu işlenen
vahşi saldırı ve cinayet, o gün o diktatörün geride kalanlara verdiği bir
mesajdı ancak tam bir yıl sonrasında o diktatörün sonu gelmişti ve Mirabal
Kardeşler kadın mücadelesinin de sembolü oldular. Bugün tüm dünyada aynı
farkındalıkla kadınlar her türlü şiddete karşı “hayır” diyor ve mücadele
yürütüyorlar. 
Değerli
arkadaşlar, 25 Kasım 2016 gününde de ne yazık ki hâlâ kadın cinayetlerinden,
tecavüzden, istismardan konuşuyoruz çünkü hâlâ erkek şiddeti sonucu kadınlar
öldürülüyor. Sadece 2016 yılında 220 kadın öldürülmüş durumda. Bir devlet için
gerçekten büyük bir utançtır bu rakamlar. 
Meclis
araştırma önergemizde belirttiğimiz gerekçelerle kadına yönelik şiddetle
mücadeleyle ilgili esas yükümlülük devletindir esasen. Bu teklifin de aslında
iktidar partisi tarafından getirilmesi anlamlı olurdu. Böylesi bir konuda
Meclis araştırması istemek ve gerçekten sorunlarla yüzleşip bir aktif eylem
planı oluşturmak devletin hâlâ yükümlülüğüdür. Örneğin başka ülkeler böyle
yapıyor. Bu sabah Avrupa Parlamentosu ortak bildiri yayınlayarak “artık yeter”
mesajı verdi. 
Ancak, Türkiye’nin kadına yönelik şiddetle mücadele
karnesi ne yazık ki çok kötüdür. Kadına yönelik erkek şiddeti devam ederken,
kadınlar bir yandan da devletin sistematik saldırılarına karşı mücadele
veriyor. Bölgede AKP iktidarı eliyle son bir yıldır yürütülen imha politikaları
nedeniyle onlarca kadın öldürülmüştür. Toplumsal cinsiyet eşitliği esaslı
yürütülen eş başkanlık sistemine savaş açılmış ve şu anda Demokratik Bölgeler
Partili 25 belediyenin kadın eş başkanı tutukludur. Partimize yönelik 4 Kasım
2016’da yapılan yargı darbesi sonucu Eş Başkanımız Sayın Figen Yüksekdağ’la
beraber 5 kadın arkadaşımız şu an tutsak durumdadır. Buna rağmen, HDP’li
kadınlar olarak bizler AKP politikalarına inat özgürlük, barış ve demokrasi
demeye devam edeceğiz. Çünkü, içinde bulunduğumuz şiddet sarmalından çıkmak
için şiddete, zulme, her türlü ayrımcılığa karşı mücadele eden kadınların
mücadelesi yaşamsal bir rol oynamaktadır. Biz bu sorumluluğu üstleniyoruz ve
yürütüyoruz. Erkek şiddetine tapanlar, bu şiddeti ve tecavüzü, istismarı
kutsayanlar karşısında özgür bir yaşama inanmak suçsa biz kadınlar bu suçu
işlemeye devam edeceğiz; gerekirse her gün her an her birimiz Mirabal Kardeşler
olacağız ve iktidarın uykusunu kaçırmaya devam edeceğiz.
Sevgili
kadınlar, ne yazık ki her gün evde, sokakta, hatta bu çatı altında dahi sözlü
ya da fiziksel erkek şiddetine maruz kalıyoruz ve ne yazık ki kadınlar her gün
öldürülüyor, işkenceye uğruyor, tecavüze maruz kalıyor. Kadın özgürlük
mücadelesi, mutlaka birlikte hareket etmekten geçiyor. Bu nedenle, şiddet
mağduru kadınlar için faaliyet yürüten sığınakların çok önemli olduğunu
düşünüyoruz. Bu sığınaklar, her yıl erkek şiddetine maruz kalan binlerce
kadının yaşama tutunmasını sağlamaktadır. 
Değerli
kadın arkadaşlarım, geçtiğimiz günlerde çıkan kanun hükmünde kararnameyle erkek
şiddetiyle mücadele eden, bu şiddete uğrayan kadınlara destek sunan,
sığınmaevlerinin faaliyetini sürdüren tam 8 kadın örgütü gerekçesiz olarak
kapatıldı. Ben dünkü konuşmamda da biraz değinmiştim ama ne yazık ki iktidar
sıralarındaki milletvekilleri gerçekten ikiyüzlü bir şekilde “O kadın
örgütleri, o dernekler hangi örgütle bağlantılı, onu da söyle.” şeklinde derhâl
sataşmada bulundular. Gerçek anlamda bir ikiyüzlülük olduğunu düşünüyorum.
Çünkü, bu kadın örgütleri sadece kadınlarla ilgili konularda, kadına yönelik
şiddet konularında fayda sağlıyor, politika üretiyor ve yaptıkları şey, aslında
Hükûmetin yapması gerekenleri yapmadığı için olanları teşhir etmek. Hükûmetin
de öfkesi galiba bu yüzden oluyor, hemen bir kanun hükmünde kararnameyle
kapatmış oldu. Adıyaman Kadın Yaşam Derneği, Bursa Panayır Kadın Dayanışma
Derneği, Ceren Kadın Derneği, Gökkuşağı Kadın Derneği, Muş Kadın Çatısı
Derneği, Muş Kadın Derneği, Selis Kadın Derneği, Van Kadın Derneği gerekçesiz
kapatılan kurumlardır. Onların yürüttüğü faaliyetleri Hükûmet yapmıyor.
Kapatılan
bu kurumlar, erkek şiddetine ve ayrımcılığa karşı çalışmalar yapmış; birçoğu,
6284 sayılı Ailenin Korunması ve Kadına Karşı Şiddetin Önlenmesine Dair
Kanun’un çalışmalarına destek vermiş, kadınların sosyal ve hukuksal desteklere
erişiminde paha biçilmez çalışmalar yürütmüştür. Kamu kurumları tarafından
şiddetten uzaklaşmak isteyen kadınlara verilmeyen destekleri, kadından yana
politikaları hayata geçirmişlerdir. Örneğin, Van’da herhangi bir kadına
VAKAD’ın yaptığı çalışmayı sorsanız size sağladığı faydayı anlatır ya da
Adıyaman’da bir kadını yolda çevirip sorsanız, Adıyaman Kadın Yaşam Derneğinin
hangi faaliyetleri yürüttüğünü size anlatır. Anlamak için bunu sormanız bile,
yapmanız bile yeterlidir aslında. Kadın derneklerinin faaliyetlerinin
durdurulması sadece kadınların örgütlenme hakkına bir saldırı değil, erkek
şiddetinden uzaklaşmak isteyen kadınların mücadelesine de müdahaledir. Bu müdahale
kadın kurumlarıyla dayanışma kurmuş ve kuracak yüz binlerce kadını da tehdit
etmektedir. 
AKP
politikaları, kadın özgürlük mücadelesini hedef almaktadır. Yukarıda adını
saydığım kurumların kapatılması, Eş Genel Başkanımız Sayın Yüksekdağ’ın,
belediye başkanlarımızın, Özgür Kadın Kongresi, KJA Eş Sözcüsü Sayın Ayla Akat
Ata’nın, Demokratik Bölgeler Partisi Eş Genel Başkanı Sayın Sebahat Tuncel’in
tutuklanması bu politikanın bir sonucudur. “Ama” ile başlayan hiçbir cümlenin
Kürt kadınları nezdinde geçerliliği yoktur. Devlet OHAL bahanesiyle ülkeyi
cehenneme çevirirken en önce belediye kurumlarımızın kapısına duvar ördü,
ardından derneklerimizi kapattı. Bu bakımdan çok net ifade edebiliriz ki erkek
şiddeti tesadüf, münferit, kaza, delilik değil, sistematiktir, politiktir. 
Sevgili
kadınlar, erkek şiddetini sadece bireyler uygulamıyor. Devlet de her alanda
kadınlara saldırmaktadır. Muhalif kadınlara yönelik devlet şiddeti devam
etmektedir. Gözaltında Cinsel Taciz ve Tecavüze Karşı Hukuki Yardım Bürosuna,
son on dokuz yılda 548 kadın tecavüze veya tacize uğradığı için başvuruda
bulunmuştur. Türkiye’de kadına yönelik ayrımcı politikalar, AKP iktidarının son
dönemde izlediği politikalarla birleşerek kadınların yaşamlarını zorlaştırmanın
ötesinde, en temel hak olan yaşam hakkını dahi sürekli bir şekilde tehdit
etmektedir. 
Sevgili
kadınlar, sığınmaevlerini kapatarak ne kadına yönelik erkek şiddeti ne taciz ne
tecavüz ne de erkek egemen zihniyet son bulmaz. Bu nedenle kadın özgürlük
mücadelesi yürüten bizler, bir mücadele ve dayanışma günü olan 25 Kasımı, bu
günü açığa çıkaran yaşanmışlıklardan, diktatörlük rejimi ve diktatör
gerçeğinden, cezaevlerinde tutulan politik mahkûm gerçeğinden, onlar için
cezaevlerini mesken edinen politik mahkûm yakınları gerçeğinden, kadın
bedeninin bir ganimet ve aynı zamanda bir işgal ve iktidar alanı olarak
görülmesinin sonucu olarak tecavüz gerçeğinden ve etkisizleştirmek, susturmak,
sindirmek, mesaj vermek amacıyla kadın katliamı gerçeğinden bağımsız
değerlendirmiyoruz. Mirabal Kardeşlerin mücadelesini IŞİD zihniyetine teslim
etmemekte kararlıyız. 
Kadına
yönelik şiddet son buluncaya kadar, toplumsal cinsiyet eşitliği, eşit temsil
sağlanıncaya kadar bizim için her gün 25 Kasımdır, mücadele günüdür. Kadının
özgürleşmesiyle toplumun dönüşeceğinin bilincinde ve farkındayız. Bu nedenle,
şiddet nereden gelirse gelsin karşısında set olmaya hazırız. 
Erkek
egemen düzen eğer kadına yönelik erkek şiddetini bitirmek istiyorsa önce
cinsiyet eşitliğini sağlamalı, yargı mekanizmasını bağımsız kılmalı, şiddete
maruz kalan kadınların hayatlarını her bakımdan güvence altına almalıdır. 
İktidar
partisi bilmelidir ki kadının yaşama katılımı, her yanı erkek zihniyetiyle
donatılmış toplumsal yaşamda erkeklerin iktidar alanını daraltacaktır. Bunu
sağlamak için mücadele edeceğiz. Kadınların dönüştüreceği toplumda ranta,
hileye, istismara, tacize ve tecavüze yer yoktur. İktidarın bu alanları korumak
adına kadın özgürlük hareketine saldırdığının farkındayız ama karşısında
direneceğiz. 
Kadınlara
karşı şiddet ve ayrımcılığın olmadığı, kadınların özgür olduğu bir hayat ve
sığınaksız bir dünya için, kadın mücadelesi için bizler, tüm kadınlar her
alanda mücadele etmeye devam edeceğiz diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Önerinin
aleyhinde ilk söz, Aydın Milletvekili Deniz Depboylu’ya aittir.
Buyurun
Sayın Depboylu. (MHP sıralarından alkışlar) 
DENİZ
DEPBOYLU (Aydın) – Sayın Başkan, değerli milletvekilleri; konuşmama başlamadan
önce aziz Türk milletini ve sizleri saygıyla selamlıyorum. 
Bugün
25 Kasım Kadına Yönelik Şiddetle Mücadele Günü ve maalesef, ben, konuşmama
bunun çok acı bir örneğiyle başlamak istiyorum. Bu haber daha bugün gündeme
geldi, Son dakika haberlerinde çıktı. İzninizle size okuyacağım:
“İzmir’in
Bornova ilçesinde evinde fenalaştıktan sonra kaldırıldığı hastanede hayatını
kaybeden ilkokul öğrencisi 9 yaşındaki Y.K.’nin dört ay önce tacize uğradığı
ortaya çıktı.” Bu küçük çocuğumuzun o gün evinde fenalaşarak ölmesinin sebebi
de çocuğun mahkemede sanığıyla yüzleşme korkusundan olduğu ortaya çıktı. 
Değerli
milletvekilleri, 2016 yılındayız ve birçok sorunun üstesinden gelmiş ve yine
birçok konuda kızlarımıza, tüm çocuklarımıza -sadece kız çocuklarımız değil
erkek çocuklarımız da şiddet mağduru- kadınlarımıza, ihtiyaç sahibi olanlara
sahip çıkabildiğimiz, güçlü bir ekonomiye sahip, siyasette adalete dayalı, etik
kurallara dayanan bir siyaset anlayışıyla hareket eden ve ülkenin sadece mağdur
sorunlarıyla değil, eğitim, sağlık, tüm politikalarıyla sorunlarını çözmüş bir
döneme gelmiş olmamız gerekiyordu. Ama geldiğimiz noktaya baktığımızda maalesef
içimiz acıyor, birçok konuda üzüntü duyuyoruz. 
Daha
da geçmişe gidelim, cumhuriyetin ilk kurulduğu dönemi zaten hepimiz biliyoruz,
çok daha önceden, Türklerin ilk kavimlerinden itibaren kadına verilen değere
bir bakalım. Daha Göktürklerde kadınlar ile erkekler eşit statüdeydi. Kadın ve
erkek aynı eğitimlerden geçerdi; birlikte ok atmayı öğrenir, birlikte ata
binmeyi öğrenir, birlikte yönetime geçerlerdi. Eğer o zamanki kanun
niteliğindeki emirnamelerde “han ve hatun buyuruyor ki” şeklinde bir ifade
yoksa ve ikisi tarafından imzalanmamışsa bu emirnameler geçerli bile kabul
edilmezdi. Ve yine, hatun büyükelçileri kabul eder, adalet için gereken
kararları verme noktasında davalara bakardı. Bugün geldiğimiz noktaya şöyle bir
bakıyoruz, istatistikler o kadar kötü ki. “Nereden nereye geldik, çok daha
gelişmemiz gerekir.” derken kadına yönelik, kız çocuklarımıza yönelik şiddetle
karşı karşıya geliyoruz. 
Daha
düne kadar malum önergenin geçmemesi, kabul edilmemesi konusunda hep birlikte
muhalefet olarak mücadele veriyorduk. Böyle bir önergenin gündeme gelmesi bile
içimizi acıttı. Kız çocuklarımızın erken yaşta tacizcileriyle evlendirilmesi
veya anne babasının kararıyla evliliğe itilmesi, bugün bizim üzerinde günlerce
tartıştığımız bir konu olabiliyor. Bu noktaya gelmiş olmamız bizi oldukça
üzüyor.
Kadının
yerine baktığımızda maalesef… Türkiye Büyük Millet Meclisine bakıyoruz, 26’ncı
Dönem, 550 milletvekili var, 81’i kadın. Bu oran yüzde 14,73 ve yine, Kabineye
dönüp bakıyoruz, çok üzücü; sadece bir tek kadın bakanımız var, o da, Aile ve
Sosyal Politikalar Bakanı. Herhâlde bir erkek milletvekiline vermeyi, hani
“Artık bu kadar da yapmayalım.” dediler ki bir kadın milletvekilimize vermeyi
layık görmüşler ama biz Kabinede de hiç olmazsa yüzde 30’u yakalamayı
beklerdik. 
30
Mart 2014 seçimlerinde 81 ilde, 919 ilçede 18.067 köyde ve 30.050 mahallede
seçim yapıldı. Bir şöyle bakıyoruz, toplam 37 kadın belediye başkanı seçildi ve
yine bunların 3’ü büyükşehir, 1’i il, 33’ü de ilçede görev aldı. 
Yapılan
istatistiklere bakıyoruz, yüzde 20,9 normalde yerel yönetimlerdeki kadın oranı.
Avrupa’ya bakıyoruz, Avrupa’da yüzde 23,9, Latin Amerika’da yüzde 26,1 -toplam
9 ülke- Türkiye’de yüzde 3,7. Bizim geldiğimiz nokta bu olmamalıydı. 
Yine,
istihdam konusuna bakıyoruz -TÜİK’in verileri bunlar- yüzde 26,7. Kadınlarımız
istihdam dışı neredeyse. Eğitim Reformu Girişimi Raporu’na bakıyoruz, kız
çocuklarımızın yüzde 40’ı ilkokul ve ortaokul terk. Bu ne demek? Yüzde 40’ı
yani 10 çocuğumuzdan 4’ü okuyamıyor, eğitimini yarıda bırakıyor; 6’sı da, işte,
gidebildiği kadar ileriye gidiyor, yüzde 40’ı hem meslek sahibi olmaktan hem de
istihdam sahibi olmaktan men edilmiş oluyor. Millî Eğitim Bakanlığının raporuna
göre 36.401 kız çocuğu ortaokuldan sonra okulunu terk ediyor. Millî Eğitim
Bakanlığı bazı veriler veriyor, biz soruyoruz: “Ne kadar okullaşabildik? Kız
çocuklarımızın durumu nedir?” Evet, okullaşma oranı çok güzel veriliyor,
deniyor ki AKP Hükûmeti tarafından: “Biz başlamadan önce bu kadardı, biz geldik
bu kadar okullaşma oranı oldu.” Çok güzel, yani başardığınız her şeyin eğer
milletimize, vatanımıza faydası varsa bize de mutluluk verir. Ancak, bu
çocukların sadece okullaşması yeterli değil ki. Ne kadarı eğitimine devam
edebiliyor? 200 binin üzerinde çocuk eğitimi terk etmiş. Bu çocukların cinsiyet
oranı nedir? Bu çocukların akıbeti nedir? Bu çocuklar evlendirildi mi, işçi
olarak mı çalıştırılıyor, sokaktalar mı? Bütün bunları bilmemiz gerekiyor.
Sadece yaptıklarımızla övünmek, yapmadıklarımızın üstünü kapatmak doğru
değildir. 
Kadın
cinayetlerine bakıyoruz: 2010’dan bu yana 0-12 yaş arası 46 adet, 13-18 yaş
arası 114 adet, 19-25 arası 318 adet, 26-40 yaş arası 651 kadın -“adet” de
demek istemiyorum yani, bu şekilde istatistik verilmiş ama- toplamda 1.587
kadınımız hayatını kaybetmiş. Bu, 2010’dan 2016’ya kadar size rakamları tek tek
verebilirim ama zaten siz bunları isterseniz istatistiklerde açar çok rahat
bulursunuz. Vaktimi de bunları tek tek okuyarak geçirmek istemiyorum ama şunu
bilesiniz ki: Eğer bu erken evlilikler olursa kız çocuklarımızın hayatını
kaybetme ihtimali daha yüksek. Çünkü, bu 15-24 yaş grubundaki kadınlar, en
yaşlı grup olan 45-49 yaşlarındaki kadınların yaklaşık üç katı düzeyinde
fiziksel veya cinsel şiddete maruz kalıyorlar. Yani, yaş küçük olduğu zaman
kendilerini koruma şansı da kalmıyor. 
Yine,
iş yerinde şiddet de içler acısı. Kadınlarımız iş yerinde de şiddete uğruyor,
mobbinge uğruyor, cinsel tacize uğruyor ve ne yazık ki birçoğu bunların
hesabını soramıyor. Çünkü sosyal baskıdan, ahlaki değerlerin karşısında kendi
itibarını kaybetmekten korkuyor, bunların mücadelesini bile vermekten mahrum
kalıyor.
Ne
yazık ki kadına yönelik şiddete karşı tek ve kapsayıcı yasa da yok, maalesef
yok. Kadınlarımızı yeterince şiddete karşı koruyamıyoruz. Peki, neden böyle
oluyor? Ben size söyleyeyim. Birincisi: Kadın üstünden siyaset yapmaktan
vazgeçilmesi gerekiyor değerli milletvekilleri. Kadının ne giyeceği, kadının
nasıl gülmesi gerektiği, hamileyken nasıl dolaşması gerektiği, nasıl doğurması
gerektiği, kaç çocuk doğurması gerektiği; bunlar siyasetin malzemesi olamaz.
Liderlerin söylemlerine çok dikkat etmesi gerekiyor, neden biliyor musunuz?
Çünkü -şöyle bir baktığımızda- hani övünüyorsunuz ya sayın, değerli AKP
milletvekilleri: “Biz, işte milletin yüzde 50 oyunu aldık.” O zaman, siz o oy
aldığınız kısmın davranışlarıyla ilgili sorumluluk duymanız gerekiyor çünkü
liderlerin söylemi o insanlarda belli konularda cesaretlendirme, belli yanlış
davranışları uygulamada meşruiyet kazandırıyor. 
Yine,
kadınlarımızın sorunlarının, depresyonun ne kadar çok üstü olduğunu da
biliyoruz ama ben -zamanım da bitmek üzere- size Mustafa Kemal Atatürk’ün
sözünü hatırlatmak istiyorum, diyor ki: “Bir toplum, bir millet erkek ve kadın
denilen 2 cins insandan meydana gelir. Mümkün müdür ki, bir toplumun yarısı
topraklara zincirlerle bağlı kaldıkça diğer kısmı göklere yükselebilsin?” Biz,
bugün, kadınlarımızın hâlâ uğradığı şiddeti gündeme getirip, hâlâ onların erken
yaşta evlendirilmesine onay sağlayacak kanunlar üzerinde mücadele vermek
zorunda kalıyorsak Ata’mızın, eminim, kemikleri sızlıyordur, ruhu da rahat
değildir. 
Yüce
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Depboylu.
Önerinin
lehinde ikinci söz, İstanbul Milletvekili Sibel Özdemir’e aittir.
Buyurun
Sayın Özdemir. (CHP sıralarından alkışlar)
SİBEL
ÖZDEMİR (İstanbul) – Teşekkür ederim Sayın Başkan.
Halkların
Demokratik Partisinin, kadına yönelik her türlü şiddet konulu verdikleri grup
önerisi hakkında Cumhuriyet Halk Partisi adına söz aldım. Yüce heyetinizi
saygıyla selamlıyorum.
Değerli
milletvekilleri, kadına yönelik şiddeti sadece fiziksel şiddet, öldürme, yakma
gibi bu tür benzeri özellikler üzerinden değil, toplumsal bir baskı, kontrol
etme, kontrol edilmesi gereken bir durum olarak görmekten ziyade toplumun
tamamını kapsayan bir tahakkümden, bir eril tahakkümünden söz etmek
gerekmektedir. Şiddetin bu boyutunu ortaya çıkarmadan yapılacak tüm analizler
eksik kalacak ve çözüm arayışları boşa çıkacaktır. Örneğin, eğitim sistemi
üzerinden başlayacak olursak, TÜİK verilerine göre, Türkiye’de 2014 yılında 25
ve daha yukarı yaşta olan ve okuma yazma bilmeyen erkeklerde yüzde 2’yken, bu
oran kadınlarda yüzde 9’dur. Az önce sayın hatip, Sayın Depboylu’nun ayrıntılı
olarak paylaştığı eğitim verilerinde kadının yerini gördükten sonra, bu
gerçekliğin neticesinde erken yaş evliliklerde artış devam etmektedir. TÜİK’in
sağlıklı ve kapsayıcı olmayan verilerine rağmen, özellikle doğu bölgelerimiz
başta olmak üzere, yüksek olan bu oran ifade edilmektedir. Bu nedenle, kadına
yönelik şiddetle mücadele için erken yaşta evlilik sorununun öncelikli olarak
mutlaka ele alınması gerekmektedir. 
Evet,
değerli milletvekilleri, eğitim sistemimizdeki bu sonuçlar kadının istihdamına
doğrudan yansımaktadır. Kadınlara yönelik şiddetin bir başka boyutu, istihdam
piyasasındaki kadın-erkek oranıdır. TÜİK verilerine göre, Türkiye’de 15 yaş ve
daha yukarı yaştaki nüfus içerisindeki kadın istihdamı maalesef yüzde 30’u
aşamamaktadır, kayda değer bir artış sağlayamıyoruz. Son çıkardığımız yasalar
da bu soruna çözüm üretme noktasında eksik kaldı yani esnek çalışma saatleriyle
kadının iş yaşamındaki konumunu ve istihdamına katkı sağlayacak bir tartışmayı
bile sağlıklı şekilde yapamadık, muhalefetin eleştiri ve katkıları dikkate
alınmadı. Kadını iş yaşamına daha fazla dâhil edecek bir yasal düzenleme
olduğuna inanmıyoruz. 
Değerli
milletvekilleri, Dünya Ekonomik Forumu’nun ekonomi, eğitim, sağlık ve siyaset
alanında kadınların durumunu değerlendiren Cinsiyet Eşitsizliği Endeksi’nde
sürekli geriliyoruz. Yine, bu forum tarafından yayınlanan 144 ülkenin
değerlendirildiği ve kasım ayında daha yeni yayımlanan Türkiye Cinsiyet Uçurumu
Raporu’na göre Cinsiyet Eşitsizliği Endeksi’nde Türkiye 130’uncu sırada yer
aldı ve açıklanan raporda gerilemektedir. Yine, Economist dergisinin 2016 Cam
Tavan Endeksi, kadınların yükseköğretime katılımı, iş gücüne katılımı, çocuk
bakım masrafları, izin ve yasal hakları, üst ve orta düzey yöneticilik,
Parlamentoda kadın temsili ve kadın-erkek ücret farkı gibi çeşitli verileri bir
araya getirdi. Türkiye, toplam 29 OECD ülkesi içerisinde, belirttiğim bu
göstergelerin yer aldığı endekste sondan 2’nci sıradadır. 
Evet değerli milletvekilleri, kadınlar için eğitim,
istihdam ve eşitsizlikteki bu dezavantajlı tablo ve bu somut verilerin yanında,
kadınların asıl yüz yüze kaldığı en temel sorunların başında kadına yönelik
fiziksel şiddetteki artış oranı gelmektedir. Bu tablonun bu boyuta gelmiş
olmasında on dört yıllık AKP hükûmetlerinin politikalarının önemli yeri vardır.
Şöyle ki: Ülkemizde ekonomik darboğaz, borç sarmalı, işsizlik ve beraberindeki
sosyal dışlanma, mutsuzluk, huzursuzluk ve güvensizlik ortamı ile karşı karşıya
kaldığımız toplumsal şiddet sarmalı, tahammülsüzlük ve kutuplaşma, beraberinde
maalesef topyekûn şiddetin ortaya çıkmasına sebep olmuştur. 
Aile ve Sosyal Politikalar Bakanlığının kadına yönelik
aile içi şiddet araştırması sonuçlarına göre, ülke genelinde yaşamının herhangi
bir döneminde eşinden veya birlikte yaşadığı kişiden fiziksel şiddete maruz
kalan kadın nüfus oranı yüzde 36 gibi yüksek bir orandadır. Başka bir deyişle,
AKP hükûmetleri döneminde kadına yönelik şiddet yüzde 1.400 oranında artış
göstermiştir. Yine, kadına yönelik şiddetin bir diğer göstergesi olan intihar
vakalarındaki artıştır. Yine, TÜİK verilerine göre, 13-19 yaş grubundaki genç
kızlardaki intihar artış hızı artış göstermektedir. 
Değerli milletvekilleri, AKP hükûmetlerinin iktidarda
olduğu on dört yılda çözemediği ve hatta artış yaşadığı ve her gün en az 1
kadın cinayetiyle karşı karşıyayız. Sadece içinde bulunduğumuz yılda bile en az
249 kadın, erkekler tarafından vahşice öldürülmüştür ve içinde bulunduğumuz
kasım ayı daha bitmeden 19 kadın cinayeti işlendi. 
Evet, iktidarınız döneminde Kadın Erkek Fırsat Eşitliği
Komisyonunun ve tüm siyasi partilerden üyelerin büyük katkısıyla kadına yönelik
şiddet konusunda İstanbul Sözleşmesi olarak bilinen ve Türkiye’nin Mart 2012
tarihinde ilk imzacısı olduğu kadına yönelik şiddet ve aile içi şiddetin
önlenmesi ve bunlarla mücadeleye ilişkin Avrupa Konseyi Sözleşmesi ülkemiz için
büyük bir kazanımdır ancak ulusal ve uluslararası verilerin, endekslerin ortaya
koyduğu tabloya göre, 2012’de imzaladığımız bu sözleşmeye rağmen, kadına
yönelik şiddette anlamlı bir iyileşme olmadığı gibi bir artış söz konusudur. Bu
sözleşmeyi imzaladık, evet ama sözleşmenin adalet sistemimizle
uyumlaştırılmasıyla ilgili somut çalışmalar maalesef yapılamamıştır.
Yine, sözleşme gereği, toplumsal cinsiyet eşitliği
eğitim müfredatımızda yer almamış ve bu alanda gerekli toplumsal bilinç ve
farkındalık da maalesef yaratılamamıştır. Sivil toplum kuruluşlarının özellikle
şiddet ve cinsel istismar davalarında müdahil olmalarının önü açılamamıştır ve
buna karşın AKP hükûmetleri, birçok alanda olduğu gibi, kadın cinayetlerini
durdurmak için ortak mücadeleye yanaşmamışlardır, sadece kendi politikalarının
doğru olduğu baskısı ve inadıyla bu mücadeleyi zayıflatmışlardır. Gerek gerekli
yasal düzenlemelerin çıkarılması gerekse mağdurlarla dayanışma konusunda
bizlerin önerilerini sadece dinliyorsunuz ama karar alma süreçlerinde maalesef
değerlendirmiyorsunuz.
Değerli milletvekilleri, daha geçtiğimiz hafta bir gece
yarısı, cinsel istismarın kurumsallaştırılması için getirdiğiniz yasal
düzenlemeye, sadece biz değil, yurttaşlarımızın ve sivil toplum kuruluşlarının
çok önemli bir kesimi de bu yönetim anlayışınıza karşı çıktı. Kadınların bu
politikanıza karşı güçlü duruşu, farklılıklara karşı birlikteliği, ortak
mücadelesi ve siyaset üstü ortaya koyduğu girişimler karşısında başta iktidar
partisi olmak üzere siyaset kurumunun önemli dersler çıkarması gerektiğine,
içinde bulunduğumuz hafta bir kez daha şahit olduk.
Sizin, on dört yıldır yasama faaliyetlerinizde bu
çoğunlukçu ve inatçı anlayışınız yüzünden gerekli yasal koruyucu önlemler
alınamamaktır. Bu nedenle, kadınlar başta eşleri tarafından şiddete uğramakta,
hatta öldürülmeyle karşı karşıya bırakılmaktadır ve kamusal alanlarda erkekler
tarafından telafisi mümkün olmayan şiddete maruz kalmakta ve maalesef,
öğrencilerimiz, çocuklarımız cinsel tacize ve cinsel istismara uğramaktadırlar.
Güçlü
ve kalıcı yasalar çıkarmak için ilgili tüm paydaşların görüşünün alınması ve bu
görüşlerin karar alma süreçlerine dâhil edilmesiyle bizler ancak toplumun tüm
kesimleri arasındaki ve tabii, kadına karşı her türlü şiddet, çocukların cinsel
istismarı gibi çok hassas sorunları çözebiliriz.
Değerli
milletvekilleri, bizler, 25 Kasım Kadına Yönelik Şiddete Karşı Uluslararası Mücadele
Günü nedeniyle değil, her gün, her saat sivil toplum kuruluşları ve kadın
örgütleri temsilcileriyle birlikte bugüne kadar olduğu gibi ve bundan sonra da
şiddetin ve cinayetlerin önlenmesi, hatta tamamen sonlanması için mücadele
edeceğiz.
Hepinizi
saygıyla selamlıyorum. (CHP
sıralarından alkışlar)
BAŞKAN – Teşekkür ediyorum.
Şimdi, Halkların Demokratik Partisi Grubu önerisinin
aleyhinde olmak üzere ikinci ve son konuşmacı Bursa Milletvekili Emine Yavuz
Gözgeç.
Buyurun Sayın Yavuz Gözgeç. (AK PARTİ sıralarından
alkışlar)
EMİNE
YAVUZ GÖZGEÇ (Bursa) – Sayın Başkan, değerli milletvekilleri; HDP grup önerisi
aleyhinde söz almış bulunmaktayım. 
Birleşmiş
Milletler Genel Kurulu tarafından 1999 yılında 25 Kasım günü toplumda
farkındalık yaratmak amacıyla Kadına Yönelik Şiddete Karşı Uluslararası
Mücadele Günü ilan edilmişti. 
Kadına
yönelik şiddet sadece ülkemizin değil, tüm dünyanın sorunudur, hem gelişmiş hem
de gelişmekte olan ülkelerde görülen ortak, toplumsal bir sorundur. Yapılan bir
araştırmaya göre, 15 yaşından itibaren mevcut, eski partneri veya diğer
erkekler tarafından en çok şiddete maruz kalan kadınların oranı Danimarka’da
yüzde 52, Finlandiya’da yüzde 47, İsveç’te yüzde 46’dır. Bu da bize
göstermektedir ki toplumsal cinsiyet eşitliği indekslerinde başı çeken
ülkelerde dahi kadına yönelik şiddetin bir sorun olmaktan çıktığını söylemek
mümkün değildir. Amerika’da her on beş saniyede 1 kadın eşi ya da erkek
arkadaşı tarafından dövülmekte ya da tecavüz edilmekte, İngiltere’de haftada
yaklaşık 2 kadın eşi veya erkek arkadaşı tarafından öldürülmekte, Bangladeş’te
tüm cinayetlerin maktullerinin yarısını eşi tarafından öldürülen kadınlar
oluşturmaktadır. Dünyanın dört bir tarafında görülen bu şiddet olgusuna elbette
duyarsız kalmamız mümkün değildir ve duyarsız kalınmamıştır. 2009 yılında
Meclisimizde kurulan Kadın Erkek Fırsat Eşitliği Komisyonu kadına yönelik
şiddetin önlenmesinde mevzuattaki ve uygulamadaki noksanlıkların tespitine
ilişkin bir alt komisyon oluşturarak bu konu hakkında uzman kişiler dinlenmiş
ve yerinde incelemeler yapılarak çözüm önerileri getirilmiştir. AK PARTİ
iktidarıyla bu sorun sosyal, kültürel, ailevi, bireysel, ekonomik, tüm
boyutlarıyla ele alınmış, kadına karşı şiddeti önlemeye yönelik reform
niteliğinde önemli adımlar atılmıştır. Ülkemiz kadına yönelik şiddet ve aile
içi şiddetin önlenmesiyle bunlarla mücadeleye ilişkin Avrupa Konseyi
Sözleşmesi, İstanbul Sözleşmesi’ni ilk imzalayan ülkeler arasında yer almıştır.
İmzalamakla kalınmamış, hemen ardından gereği yerine getirilmek üzere, kadını,
aile bireylerini fiziksel, cinsel, psikolojik ve ekonomik şiddetten korumaya
yönelik 6284 sayılı Ailenin Korunması ve Kadına Karşı Şiddetin Önlenmesine Dair
Kanun hayata geçirilmiştir. Bu kanunla koruyucu ve önleyici tedbirler
getirilmiş, şiddet olayının önlenmesinde etki analizleri yapılmış ve
uygulamadaki sorunlar tespit edilmiştir. Yine, yasa kapsamında, 49 ilde şiddet
önleme ve izleme merkezleri kurularak Alo 183 çağrı hattı 7/24 hizmet
vermektedir. 
Kadına
yönelik şiddetle daha etkin mücadele edilebilmesi için Aile ve Sosyal
Politikalar Bakanlığı, İçişleri Bakanlığı ve Adalet Bakanlığı arasında
imzalanan protokolle failin ve mağdurun birlikte takip edildiği elektronik
kelepçe pilot uygulaması Ankara ve İzmir’de uygulanmaktadır. Bu kanunla koruyucu
ve önleyici tedbirler getirilirken ayrıca kadınların ve erkeklerin de
psikolojik destek alması yönünde ŞÖNİM’ler hizmet vermektedir. Türk Ceza
Kanunu’muzda da cinsiyet eşitliği ve kadına karşı şiddetin önlenmesiyle ilgili
ağır cezalar getirilmiştir. “Töre saikiyle” ifadesi eklenerek töre cinayetleri
faillerinin en yüksek cezayla cezalandırılması sağlanmıştır. 
Elbette
ki kanunla düzenlemeler tek başına yeterli değildir. Bu konuda bilinçlendirme
çalışmalarının yapılması için polis, sağlık görevlisi, kamu personeli, fakülte
öğrencileri, medya çalışanı, değişik meslek gruplarına eğitim ve seminerler
verilmiştir ve bu konudaki çalışmalar devam etmektedir. Yapılan düzenlemeler ve
çalışmalar göstermektedir ki bu konuya hiçbir zaman duyarsız kalmamız mümkün olmamıştır.
Şiddetin önlenmesinde hem Hükûmet hem muhalefet, sivil toplum kuruluşları,
bireyler, hepimizin sorumluluğu ve görevleri olduğuna inanıyorum. Özellikle,
terör, sadece kadına değil, çoluk çocuk, kadın-erkek demeden tüm toplumu,
insanın en kutsal hakkı olan yaşama hakkını hedef alan kapsamlı bir şiddet
hareketidir. Kadın-çocuk demeden insanları katleden, yerlerinden, yurtlarından
eden, kız çocuklarını dağa kaçıran, istismar eden, terörist olmaya mahkûm eden,
canlı bomba olarak kullanan tüm terör örgütleriyle, bu şiddet hareketiyle hep
birlikte mücadele etmek zorundayız. Kapsamlı şiddet hareketiyle mücadelede
duyarsız kalanlar, terör örgütüyle arasına mesafe koyamayanlar, hatta âdeta
propagandasını yapıp destek olanlar, terör örgütüne “terör örgütü” dahi
diyemeyenler, şiddet sorununun, maalesef, en önemli aktörü konumundadırlar.
Bizlerde “yaratılanı severiz Yaradan’dan ötürü” anlayışı vardır çünkü biz böyle
köklü bir medeniyetin çocuklarıyız. Tüm yaratılanlara; kadın, erkek, çocuk, tüm
insanlara, hatta eşyaya dahi şefkat ve saygıyla davranılması gerektiği
inancındayız. Şiddet dili yerine merhamet, sevgi dilinin hâkim olmasını
diliyor, Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
Halkların
Demokratik Partisi Grubu önerisini oylarınıza sunuyorum…
ÇAĞLAR
DEMİREL (Diyarbakır) – Karar yeter sayısı.
BAŞKAN
- Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on beş dakika ara veriyorum. 
Kapanma Saati: 15.52
İKİNCİ OTURUM
Açılma Saati: 16.13
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), İshak GAZEL (Kütahya)
-----0-----
BAŞKAN – Sayın
milletvekilleri, Türkiye Büyük Millet Meclisinin 27’nci Birleşiminin İkinci
Oturumunu açıyorum.
Halkların
Demokratik Partisi Grubu önerisinin oylanması sırasında karar yeter sayısı
bulunamamıştı.
Şimdi, öneriyi
tekrar oylarınıza sunacağım ve karar yeter sayısı arayacağım: Öneriyi kabul
edenler… Kabul etmeyenler… Karar yeter sayısı vardır, öneri kabul edilmemiştir.
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, süt üreticilerinin sorunlarının araştırılarak
alınması gereken önlemlerin belirlenmesi amacıyla verilmiş olan (10/229) esas
numaralı Meclis Araştırması Önergesi’nin, Genel Kurulun bilgisine sunulmak üzere
bekleyen diğer önergelerin önüne alınarak, Genel Kurulun 25 Kasım 2016 Cuma
günkü birleşiminde sunuşlarda okunmasına ön görüşmelerinin aynı tarihli
birleşiminde yapılmasına ilişkin önerisi
25/11/2016
Türkiye Büyük Millet Meclisi Başkanlığına
Danışma Kurulu
25/11/2016 Cuma günü (bugün) toplanamadığından Grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Levent
Gök
 Ankara

 Grup
Başkan Vekili
Öneri:
Türkiye Büyük
Millet Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan süt üreticilerinin sorunlarının araştırılarak
alınması gereken önlemlerin belirlenmesi amacıyla verilen (10/229) esas
numaralı Meclis Araştırması Önergesi’nin görüşmesinin Genel Kurulun 25/11/2016
Cuma günlü (bugün) birleşiminde yapılması önerilmiştir.
BAŞKAN –
Cumhuriyet Halk Partisi Grubu önerisinin lehinde ilk söz Edirne Milletvekili
Okan Gaytancıoğlu’na aittir.
Buyurun Sayın
Gaytancıoğlu. 
OKAN
GAYTANCIOĞLU (Edirne) – Sayın Başkan, değerli milletvekilleri; süt
üreticilerinin sorunları konulu Cumhuriyet Halk Partisi Grubumuzun önerisi
hakkında söz almış bulunmaktayım.
Yıl,
1987. Avrupa’da başlayan Amerika’da devam eden bir hastalık var, adı “deli dana
hastalığı”. Bütün dünyayı kasıp kavuruyor, özellikle büyükbaş hayvanlarda ciddi
sıkıntılar yaratıyor ve ülkeler önlemler alıyorlar. Türkiye Cumhuriyeti de o
yıllarda gerçekten güzel bir önlem alıyor ve yurt dışından ithalatı -kırmızı
et, canlı hayvan, ne olursa olsun- yasaklıyor ve diyor ki: “Kendi materyalimi
kendim üreteceğim, iç kaynaklardan bunu sağlamayı planlıyorum.” Bu amaçla da
damızlık birlikleri kuruluyor. Tarım Bakanlığı himayesinde kurulan damızlık
birlikleri Türkiye'nin her yerinde güzel çalışmalar yapıyorlar ve yerli
damızlığımızı ithal bir ırk olan Holstein ırklarla -yani şu gördüğünüz siyah
beyaz renkli hayvanlarla- karşılıyoruz. Tabii, biraz sonra bunun sütüne
gireceğiz. 
Bu
şekilde, Türkiye’ye uyum sağlayan bu ırklar hem süt üretiminde hem de et üretiminde
bize yardımcı oluyorlar ve istikrarlı bir şekilde üretimimiz artıyor. Sonra,
dünyada bazı gelişmeler oluyor. Olan gelişmeler şunlar: Dünya Ticaret Örgütü
kuruluyor ve “Niye ithalat yapmıyorsunuz?” diye baskılar başlıyor. Biz de çok
yüksek bir gümrük vergisiyle, yüzde 250 gümrük vergisiyle kendimizi koruyoruz.
2008 yılına kadar 1 kilogram bile et ithalatı yapmıyoruz, 1 tane bile hayvan
ithalatı yapmıyoruz; sadece damızlık hayvan ithalatına izin veriyoruz, yerli
ırklarla bunu melezliyoruz. Gayet güzel, başarılı bir politika uygulanıyor. Süt
üretimimiz 10 milyon tonlardan 18 milyon tonlara çıkıyor. Bu hayvanlar, aynı
zamanda et hayvanı da olduğu için bir şekilde et üretimine de destek
veriyorlar. Yalnız ne olduysa o yıldan sonra oluyor, 2008 yılından sonra
istikrar bozuluyor. Niye? Et ve süt arasında bir dengesizlik çünkü Tarım
Bakanlığı ne kadar bilinçli bir politika güderse gütsün, ne et dengesini ne süt
dengesini tutturamıyor; et ırklarını geliştiremediği için ciddi bir sıkıntı
başlıyor, et fiyatları yükseldiği için bu sefer süt hayvanları kesilmeye
başlıyor; kesildikten sonra, 2009 yılında ciddi bir et kriziyle et fiyatları
yükseliyor ve Türkiye, maalesef 500 milyon dolarlık hayvan ithalatı yaparak, et
ithalatı yaparak ithalata bağımlı bir hâle geliyor. 
Şimdi, buraya kadar güzel. Peki, Süt Endüstrisi Kurumu
vardı, Et ve Balık Kurumu vardı; bunları ne yaptık? Bunları, arazilerinin
değeri yüzünden, binalarının değeri yüzünden sattık, özelleştirdik. Mantık da
şuydu: Devlet süt mü satar, devlet et mi satar? Evet, yeri geldiğinde devlet
süt de satar, devlet et de satar; Cumhuriyet Halk Partisinin mantığı budur.
Şimdi,
bu dengeyi koruyamadılar ve ithalata bağımlı hâle geldiler. 2010 yılından 2016
Eylülüne kadar -rakamlar var elimde- tam 8,2 milyar liralık hayvan ithalatı
yapmışız. En son dün, bakın, dün Tarım Bakanlığı bütçesini görüşürken 500 bin
tane hayvanın girişine hem de 31/12’ye kadar izin veriyoruz. Bu ne biçim bir
politika? Kendi paramızı başka ülkelerin çiftçilerine, besicilerine veriyoruz,
hayvan yetiştiricilerine veriyoruz, kendi çiftçimiz geldiği zaman ona hiçbir
şey vermiyoruz; yazık günah!
Şimdi,
dişi hayvanlar kesildiği zaman ne oluyor biliyor musunuz? Onun sütünden de,
ilerideki yavrularında da mahrum kalıyoruz, bilinçli bir politika olmuyor arkadaşlar.
Benim burada bu önergeme gerçekten destek istiyorum. Neden? Süt fiyatı 1 lira 7
kuruş. Şimdi, az önce arkadaşımla görüştüm, benden sonra konuşacak arkadaşımla,
“Çok güzel, bizde 1 lira 3 kuruş.” diyor. Denizli’ye, İzmir’e soruyoruz, “Bizde
95 kuruş.” Peki, Tarım Bakanı ne demişti? “1 lira 15 kuruşta sabit tutacağım.”
Yok böyle bir şey. Demek ki piyasaları dengeleyemiyorsunuz.
Bakın,
ben aynı zamanda bir bilim adamıyım, araştırma yaptım, bu inek günde tam 23
liralık masraf yapıyor. Yani yem miktarı, veteriner masraflarıyla birlikte 23
lira masrafı var ama bize 21,5 liralık getiri sağlıyor. Yani şu anda süt
üreticileri zararda. 1 litre süt satıyor çiftçi, 1 kilogram yem alıyor; böyle
bir hesap dünyanın hiçbir yerinde olmaz. Bunun mantıklı politikası şudur: 2
litre süt satarsınız, karşılığında 6-7 kilogram yem alırsınız yani 1’e 2,5’tur;
1’e 3’tür ama şu anda 1’e 1; yazıktır, günahtır! Sonra ne oluyor? Et hayvanları
tekrar kesime gidiyor. Niye? Çünkü süt hayvanı olarak beslediğinizde zarar
ediyor işletme sahipleri, hem köyden kente göç ediyorlar hem de paramız boşa
gidiyor.
Bakın,
2010 yılından 2016 Eylülüne kadar tam 1 milyon 873 bin büyükbaş hayvan ithalatı
yapmışız, 2 milyon 207 bin de küçükbaş hayvan ithalatı yapmışız. Yani şu
mantık: “Eğer bu hayvanları ithal etmeseydik biz Kurban Bayramı yapamazdık.”
Yani danaya giremezdiniz, yani koç kesemezdiniz. Yazık günah değil mi? Neden
biz kendi hayvanımızı kendimiz üretmiyoruz? Peki, bu ithalatın karşılığında
kıyma fiyatı düşmüş mü? Hayır. 2010’un başında kıyma fiyatı 18 liraymış, şimdi
40 lira. Yani niye ithalat yapıyorsunuz? Ha, o çok basit, yandaşları korumak
için. Sözüm ona Et ve Süt Kurumuna, damızlık birliklerine, kırmızı et
birliklerine izin veriyorsunuz ama ithalatı firmalar yapıyor ve onların da çoğu
yandaş firmalar. 
Tarım
Bakanlığı bu arada ne diyor bize? Tarım Bakanlığı diyor ki: “Ben büyükbaş
hayvan işletmelerinin sayısını çoğalttım, eskiden, ben iktidarda değilken 50
baş hayvan üzeri tam 4.300 işletme vardı, şimdi 31.450 işletme var yani işletmeler
büyüdü.” E, peki, köyden kente göç ne oldu? Bu insanlar ne yiyorlar, ne
içiyorlar? Kırsal boşaldı, bunun bir katkısı oldu mu? Hayır. Peki, biz bu
işletmeleri büyütmek için ne yaptık? Sıfır faizli kredi verdik. 2010 yılından
2015 yılına kadar 9,3 milyar verdik -arkadaşlar, hepimizin vergilerinden
kesiliyor bu, alın terinin karşılığını alamayan üreticinin cebinden çıkıyor-
karşılığında kıyma fiyatı düşmedi. 
Bakın,
vergiler nereye gidiyor? 
Bu
da başka bir fotoğraf. Bu bir hayvancılık işletmesi. Bunun içinde bin tane
hayvan vardı, şimdi nerede? Yok. Çünkü ne yok? Yanında mera yok. Yem pahalı.
Meraya dayalı bir hayvancılık yapmazsanız, tamamen fabrika yemine dayalı bir
hayvancılık yaparsanız, zarar edersiniz. Yani bu işi oturalım, mantıklı bir
şekilde çözelim. Madem yerli üreticiyi korumak istiyoruz, çiftçinin alın
terinin karşılığını vermek istiyoruz, hep beraber çözelim. Bunun mantığı budur.

Süt
fiyatını yukarı çıkarmak zorundayız. Tamam, sanayiciyi de koruyalım ama siz
sanayiciyi koruyalım diye ton başına sanayiciye 4.500 lira süt tozu desteği
veriyorsunuz, üreticiye gelince 9 kuruşluk primi 6 kuruşa düşürüyorsunuz. Tam
tersini yapmanız gerekmez mi? Evet, tam tersini yapmanız gerekir. 
Peki,
Avrupa Birliği ülkelerinde -hani, bugünlerde girelim mi çıkalım mı tartışmaları
yapıyoruz, bizi istemiyorlar- et fiyatı 3 euro, 4 euro, bilemediniz 5 euro;
bizde 12-13 euro yani neredeyse 3 katı fark var. Yani bu şekilde hayvancılık
politikasını yürütemeyiz, çiftçimizi borç, faiz, ipotek baskısı altından
kurtaramayız. Yani istikrarlı bir et, süt politikası izlemek zorundayız. 
Cumhuriyet
Halk Partisi iktidarında bunun böyle olmayacağını tekrar söylemek istiyorum.
Coğrafyası tarıma elverişli olan Anadolu ve Trakya’da, biz üreten bir
Türkiye'yi hep birlikte kuracağız. Üreten ama hakça bölüşen bir ülkeyi
istiyoruz. 
(Mikrofon
otomatik cihaz tarafından kapatıldı) 
OKAN
GAYTANCIOĞLU (Devamla) – Hepinize teşekkür ediyorum.
Önergemize
de destek istiyorum. (CHP sıralarından alkışlar)
BAŞKAN
– Teşekkür ediyorum.
Önerinin
aleyhinde ilk söz, Ankara Milletvekili Erkan Haberal’a aittir.
Buyurun
Sayın Haberal. (MHP sıralarından alkışlar)
ERKAN
HABERAL (Ankara) – Sayın Başkan, değerli milletvekilleri; Türkiye'deki süt
fiyatları ve süt üreticilerinin sorunları hakkında verilen önerge için söz
almış bulunmaktayım.
Sayın
milletvekilleri, Türkiye'de süt problemini, süt fiyatları dolayısıyla
üreticilerin problemlerini sadece süt tarafından bakarak değerlendirmenin çok
doğru olmayacağı kanaatindeyim. Türkiye’de süt, aynı zamanda tarıma bağlıdır;
Türkiye’de süt, aynı zamanda hayvancılığa bağlıdır; Türkiye’de süt, aynı
zamanda bölgesel coğrafi koşullara bağlıdır; aynı zamanda, bir de eğitime
bağlıdır. Bu işin bir de eğitim tarafı vardır. 
Türkiye’de
bir genelleme yaparsak süt ve süt ürünleri sanayisi vardır, üreticiler vardır,
köylüler vardır, köylü üreticiler vardır, büyük çiftlik olarak üreticiler
vardır, aile işletmeleri olarak üreticiler vardır, mevsimlik çalışan mandıralar
vardır, çok büyük sanayi işletmeleri vardır. Türkiye’de bugün en büyük sıkıntı,
süt işletmelerinin büyük sanayilerinin Ege ve Marmara bölgelerinde toplanması,
diğer bölgelerde fiyatların daha ucuzlaması, sanayinin daha az olması, süt ve
süt ürünlerinin yeterince rantabl kullanılmamasından kaynaklanmaktadır.
Bölgesel farklılıklar özellikle Doğu Anadolu Bölgesi’nde çok ciddi, belirgin
olarak ortaya çıkmıştır. Doğu Anadolu Bölgesi’ndeki üreticiler çok zor
durumdadır. Süt üreticileri devlete fazlasıyla borçlanmaktadır, borçludur ve ne
yapacaklarını bilmedikleri bir âcizlik içindedirler. 
Türkiye’de
çiğ sütün kullanım alanları nerelerdir? Türkiye’de çiğ sütün yüzde 27’si modern
fabrikalarda, yüzde 33’ü mandıralarda, yüzde 20’si işletmelerde
tüketilmektedir, sokak satıcıları da geri kalan yüzde 20’yi sokaklarda
satmaktadırlar. Türkiye’de sütün şu anda ortalama fiyatı bölgesel olarak
farklılık göstermektedir. Doğu Anadolu Bölgesi’nde 1,08 lirayken Denizli’de 90
kuruş, Ankara’da 1,3 lira, Marmara Bölgesi’nde 1,4 lira ile 1,5 lira arasında
farklılık göstermektedir. 
Türkiye’de
süt sektörünün sorunlarını konuşurken sanayici ile üretici arasında ciddi bir
farklılık yaratmak durumundayız. Her ikisini birbirinden ayırt etmemiz mümkün
değil. Türkiye’de süt sektörünün sorunlarında temel, parçalı yapı önemlidir,
kalite düşüklüğü önemlidir, yüksek maliyet önemlidir, verim düşüklüğü
önemlidir; kayıt dışılık, bilgi eksikliği, sağlık, desteklemeler ve örgütlenme
çok ciddi problem teşkil etmektedir. Bunun yanında, işin bir de üretici
tarafından olan kısmı vardır, sanayici tarafından olan kısmı. Üretici, devamlı
sanayiden şikâyet etmektedir. Sebebi, çiğ süt fiyatlarını özellikle son bir
buçuk yıldır hep aynı fiyatta tutup sanayide ürettikleri ürünün fiyatlarını
artırmasından dolayıdır. Bundan dolayı sanayiciyi suçlayabilir miyiz? Hayır.
Niye? Ülkemizdeki girdi maliyetleri artmıştır, asgari ücret artmıştır, elektrik
fiyatları artmıştır ama süt üreticisi bundan mağdur olmuştur. Yapılması gereken
şey: Süt üreticisinin çok daha ciddi bir şekilde desteklenmesi, devlet
tarafından teşviklerin artırılması gerekmektedir.
Türkiye’de
süt sektörünün sorunları dedim; parçalı yapı ve kalite düşüklüğü. Türkiye’nin
parçalı yapısı diye bahsettiğim konuda en temel özellik, bölgesel kriterlerin
farklılık göstermesidir. Özellikle Doğu Anadolu ve Güneydoğu Anadolu Bölgelerinde,
kısmen de Karadeniz Bölgesi’nde kış mevsiminin uzunluğu süt verimini oldukça
azaltmaktadır. Bugün özellikle küçük işletmelerde üretilen sütlerin
antibiyotikli, denetimsiz ve sıcak olarak toplanıp işlenmesi gıda güvenliğine
uygun değildir. Soğuk zincir, özellikle küçük işletmelerde kullanılmamaktadır.
Bundan çıkacak en önemli sonuçlardan bir tanesi, küçük işletmelerin, köy
işletmelerinin ölçeklerinin büyütülerek en azından soğuk zincirin korunmasıdır.
Diğer
bir konu, bilgi eksikliği ve sağlık sorunudur. Özellikle kırsal kesimdeki
üreticilerin hayvan sağlığı ve beslenmesi konusundaki bilgi eksikliğinden
kaynaklanan kayıplar çok ciddi boyuttadır. Sağlıklı koşullarda hayvan
bakılamaması nedeniyle, son yıl, milyona yakın hayvan kaybı vardır, telef
olmuştur bu ülkede. Aşılamada yapılan eksiklikler bunun en önemli nedenlerinden
bir tanesidir. Özellikle ülkemizde, farkında olmadığımız şekilde brusella,
verem ve özellikle dişi düvelerdeki meme hastalığı mastitisin oldukça yaygın
olmasının sebebi budur. 
Yüksek
maliyet ve verim düşüklüğü dedik. Ülkede bir buçuk yıldır süt fiyatları
sabittir ve hatta bazı bölgelerde geriye doğru düşmüştür. Süt işletmeleri
yeterli miktarda ve kalitede süt bulamamaktadır. Dünyada mililitreye düşen
organizma sayısı 200 binin altındayken Türkiye ortalaması 1,5 milyonlar
civarındadır. Türkiye’de -en iyi- mililitrede 200 bin civarında getirene devlet
ve özel sektör teşvik vermektedir. En iyi, en mükemmel süt üretenler şu anda
“ari çiftlikler” olarak adlandırdığımız çiftliklerdir. Üretimleri mililitrede
150 bin civarındadır. Bunların da sayısı 3-5 taneyi geçmemektedir. 
Kayıt
dışılık, süt üretiminde çok ciddi bir etkendir. Yılda üretilen 10 milyon ton
sütün 2 milyon tondan fazlası kırsal aileler tarafından üretilmektedir. Bunlar,
devletin her türlü denetiminden ve desteğinden uzaktır, tamamen kayıt dışı
üretim yapılıp sokaklarda satılmaktadır ve pek çoğu zaten üretim koşulları
sebebiyle insan sağlığı için uygun değildir. 
Süt
üreticileri açısından en önemli olan kurumlardan bir tanesi örgütlenmelerdir.
Ülkede damızlık süt birliği üreticileri, et üreticileri birlikleri kurulmuş ama
yeterli seviyede ülke ekonomisine ve süt üreticilerine kendi alanlarında katkı
gösterememektedirler. Bunların en büyük sebeplerinden bir tanesi devlet
denetiminden ve iç denetimden uzak olmalarıdır. Örnek mi? Örnek: Ankara Süt
Damızlık Birliği. 
Süt
üretiminde kooperatiflerin kurulması olmazsa olmaz koşuldur ama
kooperatifleşmede pazarlamanın özellikle devlet tarafından muhakkak kontrol
edilmesi, sağlıklı bir şekilde bölgesel dağılımının yapılması şarttır. 
Desteklemeler,
kooperatifler ve kooperatif birlikleri, süt toplamadan soğutma tanklarının
sağlanmasına, süt kalite kontrolünden geçirilmesine kadar muhakkak devlet
tarafından denetlenmelidir. 
Yaz
ve kış fiyatlarının farklı fiyatlar olması muhakkak, muhakkak engellenmeli,
ortak bir fiyat altında gidilmelidir. Bildiğiniz üzere, kışın süt azaldığı için
süt fiyatları artmaktadır, süt tozuna yönelinmektedir. Devlet süt tozu
üreticilerine destek verdiği hâlde küçük üreticiye destek vermemektedir.
Türkiye için ciddi bir sorundur. 
Süt
ürünleri sektör strateji geliştirilmesi çok önemli konulardan biridir. Bu
sektörle ilgili Türkiye’de şu ana kadar ciddi bir yol katedilmemiştir. Neden
katedilmemiştir? Her iktidar, her hükûmet ve aynı hükûmetler içinde bile
baktığınız zaman ithalata izin verilmiş fakat bölgeler araştırılmadan, coğrafi
koşullara bakılmadan her bölgeye farklı cins sığırlar getirilmiştir. Ne
getirilmiştir? Holstein getirilmiştir, Angus getirilmiştir, Jersey getirilmiştir,
Limuzin getirilmiştir, Hereford getirilmiştir, Belçika mavisi getirilmiştir.
Ama ne dedik? Eğitim şart. Köylü hayatında görmediği sığırı karşısında görmüş,
hayatında görmediği düveyi karşısında görmüş. Hayvanını besleyip on iki ayda
300 kiloya getiren bir köylünün eline, eğitmeden, altı ayda 500 kiloya gelen
bir hayvanı verirseniz köylü onu satar. Satmaması gerektiğinin farkında değil
köylü. 
Çiğ
sütün kalitesi dedik. Çiğ süt bu sektörün en önemli sorunlarından biri. Teslim
edilen süt karşılığı yapılan ödemelerde kaliteyi gözden kaçırmaktayız maalesef.

Soğuk
zincirin bozulması dedim.
Hayvan
hastalıklarıyla mücadele dedim.
Süt
üretimini artırmak için sütte kalite-fiyat ilişkisinin çok iyi
değerlendirilmesi lazım. Kaliteli süt getiren çiftçiye daha fazla teşvik
verilmesi lazım, daha fazla desteklenmesi lazım. Bugün ari çiftlik sayılarının
ülkemiz bazında çok az olduğunu görüyoruz, devlet tarafından ari çiftliklerin
daha fazla desteklenerek sayılarının artırılması gerekmektedir. 
Çiğ
süt maliyetinin yüksek olması dedik, bu da çok önemli bir konu. Çiğ süt
maliyetinin yüksek olmasındaki en büyük sebeplerden biri yem maliyetlerinin
fazla olması. Yem maliyetlerinin fazla olması demin söylediğim baştaki konuya
geldi, tarımın desteklenmesi lazım. Ama tarımda yem bitkileri üreticilerinin
çok daha fazla desteklenmesi lazım. Neden? Yurt dışından saman ithal etmeyelim
diye, yurt dışından koyun ithal etmeyelim diye. 
(Mikrofon
otomatik cihaz tarafından kapatıldı) 
ERKAN
HABERAL (Devamla) – Bugün 500 bin baş hayvana eğer ülke izin vermişse emin olun
geçen yıl 1 milyon başa yakın hayvan da telef oldu. 
KDV’yi
söyleyecektim, söyleyemedim.
Teşekkür
ediyorum. (MHP sıralarından alkışlar)
BAŞKAN
– Teşekkür ediyorum Sayın Haberal.
Önerinin
lehinde ikinci söz Muş Milletvekili Ahmet Yıldırım’a aittir.
Buyurun
Sayın Yıldırım. (HDP sıralarından alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; evet, ülkenin birçok sektöründe yaşanan kriz
doğal olarak hayvancılık sektöründe ve özellikle süt üreticileri açısından da
yaşanmaktadır. Sadece süt üreticilerini ya da yalnız başına hayvan
üreticilerini ilgilendiren bir kriz süreciyle karşı karşıya değiliz. Son bir
buçuk iki yıldır yürütülen kriz ve savaş ekonomisi… Ülkedeki tarım, hayvancılık,
turizm, ihracat, ithalat dengesi, hepsi gelip bir noktada bu savaş ve kriz
ekonomisine dayanmaktadır. Ülkenin doğru yönetilmeyişi, yönetim sürecinde bir
barış hattı yerine içte ve dışta gerilim politikalarının izlenmesinin yeni
krizlerin üretilmesiyle alakalı olduğunu ifade etmek isterim.
TÜİK
verilerine göre 2015 yılında çiğ süt üretimi ciddi bir artışla 18,6 milyon tona
ulaşmıştır. Tabii, ülkede çiğ süt üretimi arttı ama üretimle beraber iki şeyin
artması gerekirken artmadı: Bir, üretimle birlikte tüketim artmadı; iki,
üretimle birlikte ihtiyaç fazlası olan ürünlerin ihracatı artmadı. Zaten 2014
yılından sonra -2015 ve 2016 yıllarında- ihracatın artmasını destekleyebilecek,
buna altyapı sunabilecek, buna zemin sunabilecek bir dış politikanın sahibi
değiliz. Komşularımızla iyi niyet ilişkisi içerisinde ekonomik alışveriş
yürüten bir hattımızın ve politik perspektifimizin olmadığını ifade etmek
isterim. 
Tabii, üretim arttı ama özellikle dövizle eş değer olan
yem fiyatlarının, hayvancılıktaki yem fiyatlarının artması üreticileri çok daha
fazla zora sokmuştur. Çünkü, dövizle beraber yem fiyatları arttı ama özellikle
çiğ süt üretimindeki tonajın artması sebebiyle süt fiyatları düştü. Gelinen
nokta itibarıyla biz 2008 koşullarına geri dönmüş bulunmaktayız. 2008’deki
gibi, çiğ süt üreticileri maalesef yem alamaz, hayvanını besleyemez, daha iyi
yetiştiremez duruma gelmiştir. 
Tarım Bakanlığı sektör bileşenleriyle toplantı üstüne
toplantı yapıyor. Şüphesiz diyalog açısından sektör bileşenleriyle toplantı
yapmak iyi bir şeydir ama yalnız başına toplantılar yapıyor olmak bir sorunun
çözümüne işaret etmez, çözümü de beraberinde, kendi doğallığında getirmez.
Bütün bunların, özellikle üretim fazlalarının dışarıya ihraç edilmesi bir
ülkenin doğru dış politikasıyla alakalı bir durumdur. 
Dün ifade ettik, bugün de ifade edeceğiz, şüphesiz bu
çatışmalarda ve savaşta yaşamını kaybeden herkes için Allah’tan rahmet
diliyoruz. Ancak bakın, dün El Bab operasyonunda öldürülen 3 asker veya oradaki
operasyonel personelle ilgili hâlâ Hükûmet şu Meclisi doğru bilgilendirebilmiş
değildir. Şimdi, havadan vuruldukları söyleniyor. Peki, vuran kimin uçağı?
Sadece Türk Silahlı Kuvvetleri bir cümle geçiyor, o cümle de şu: “Rejim güçleri
tarafından vurulduğu tahmin edilmektedir.” Düşünün, doksan üç, bugün doksan
dört gündür orada operasyon var, birliklerin saldırıya uğramasıyla ilgili
sağlıklı bir bilgi elde ya yok ya da varsa bile şu Meclis doğru
bilgilendirilmiyor. 
Şimdi,
bugün bazı yabancı ajansları incelerken -çıksın Hükûmet yetkilileri bu yabancı
ajansları yalanlasın- dün, geçen yıl Rus uçaklarının düşürülüş yıl dönümünde
Rus uçakları tarafından birliklerin vurulduğu söyleniyor. Bazı yabancı
ajanslar bunu yazıyor ama Mevlüt Çavuşoğlu, Dışişleri Bakanı Sayın Çavuşoğlu
dün şöyle bir açıklama yaptı: “Biz kaygılarımızı muhataplarımıza ilettik.” Biz
de soruyoruz: Kaygılarımızı ilettiğimiz muhataplarımız kimlerdir? O zaman, siz
bu askerleri havadan vuran gücü biliyorsunuz ve niye açıklamıyorsunuz? Muhatap
Suriye’nin rejim güçleri miydi, muhatap Rusya mıydı? Hani geçen yıl Türkmen
Dağı’nı Bayır Bucak Türkmenlerinden temizleyen Rus uçakları mı vurdu? Dışişleri
Bakanlığının veya bir Hükûmet yetkilisinin gelip bu Meclisi doğru
bilgilendirmesi gerekiyor. Dış politika böyle olunca, içte tarımsal veya
hayvancılığa dayalı olarak üretmiş olduğumuz ürünlerin doğru bir dış
politikayla kurulmuş iktisadi ilişkiler çerçevesinde ihracatını
sağlayamazsınız. 
Tekrar
ediyorum: Dün öldürülen güvenlik güçlerini, El Bab’da operasyonda olan güvenlik
güçlerini kimler vurdu? Mevlüt Çavuşoğlu’nun ifade ettiği, “Kaygılarımızı
muhataplarımıza ilettik.” dediği muhataplar kimlerdir? Muhataplar DAİŞ midir,
ÖSO mudur, rejim midir, Rusya mıdır? Çünkü, Rus uçağının geçen yıl Türkiye
tarafından düşürülüşünün yıl dönümünde özellikle oradaki güvenlik birimlerinin
saldırıya uğraması manidardır. Tekrar söylüyorum: Bazı Rus ve Avrupa kaynaklı
ajanslar bunun Rus uçakları tarafından havadan bombalandığını söylüyor. Eğer
Sayın Çavuşoğlu bu konuda muhatapları biliyorsa ya o ya da bir Hükûmet
yetkilisinin gelip şu Meclisi bilgilendirmesi gerekmektedir. Şu soru orta yerde
hâlâ durmaktadır. 
Bir
diğer husus: Değerli milletvekilleri, bakın, iç siyasetteki yanlışlar dış
politikadaki ilişkileri zedelemekte, yanlış dış politika ilişkileriyse iç siyaseti
etkilemektedir. Yanlış kurgulanmış dış politika tarım, hayvancılık ve turizm
sektörünü ve bu sektörün bileşenlerini olumsuz etkilemektedir ama iç siyasete
yansıyan bu dış politika çarpıklığı, aynı şekilde içte yapılan yanlışlıklar
-dün Avrupa Parlamentosunda alınan kararda olduğu üzere- ülkeyi uluslararası
toplum nezdinde bir itibar aşımına uğratmaktadır. Siyasi iktidarın almış olduğu
kararlar ve sürüklenilmiş olan yanlış dış politika sadece siyasi iktidarı
etkilememektedir, 79 milyon insan döviz kurları üzerinden etkilenmektedir. 
On
gün sonra Genel Kurula gelecek olan 2017 yılı merkezî yönetim bütçesiyle ilgili
olarak sadece bir cümle ifade edeceğim. Bakın, bugün Meclise gelirken radyoda
Sayın Maliye Bakanımız dedi ki: “Döviz kuru dalgalanmasından bizim 2017 merkezî
yönetimi bütçemiz 3 milyar dolar etkilenecek.” Ben de size bir rakam veriyorum,
açın, İnternet’ten girin, kaç milyar dolar etkilendiğimizi hep birlikte
hesaplayalım. Plan ve Bütçe Komisyonu üyesi olarak söylüyorum: 31 Ekim günü
Plan ve Bütçe Komisyonuna 2017 Merkezî Yönetim Bütçe Kanunu Tasarısı sunulurken
2017 bütçemiz 641 milyar lira olarak Sayın Ağbal tarafından açıklandı; 641
milyar lira, eski parayla 641 katrilyon. 31 Ekim günü Sayın Maliye Bakanı bunu
Komisyona sunarken bizim 641 milyar liramız 207,8 milyar dolardı o günkü kur
üzerinden, bakın, Komisyona sunulduğu zaman bütçedeki paramızın uluslararası
değeri 207,8 milyar dolardı; bir de girin, bugünkü kur üzerinden hesaplayın,
183 milyar dolara düştü. Sadece yirmi dört günde paramızın uluslararası kaybı
25 milyar dolar. Kim bunun yanlış dış politikanın döviz kurlarında yaratmış
olduğu dalgalanmanın sonucu olmadığını iddia edebilir? Ya değilse, 3 milyar
doları Sayın Bakan neye göre hesapladı, bilmiyorum. İç piyasada yaşatmış olduğu
erozyon bu olabilir, onu da o zaman bu 25 milyar dolarlık kaybın üzerine
eklememiz gerekiyor. Çünkü, tarımda, hayvancılıkta, turizmde, sanayide ve
birçok ekonomik sektörde dövizsiz, dolarsız, eurosuz hiçbir iş yapabilecek
firma kalmamıştır. Bu firmanın uluslararası firma, ihracat ya da ithalat
firması olmasına da gerek yok, direkt bir çiftçinin almış olduğu birkaç kiloluk
yemi bile etkilemektedir, her birimizin aracına doldurmuş olduğu benzin ya da
mazotu da etkilemektedir; bunu hepimiz iyi biliyoruz. Ya değilse “Bizi teğet
geçer.”, “Uluslararası krizin bir yansımasıdır.” demek bir hamasetin ötesinde
hiçbir şeye tekabül etmemektedir. Hadi, diyelim ki dolar Trump’ın gelmesiyle
bizim dışımızdaki küresel yansımanın sonucu olarak arttı. Peki, euro neye göre
artıyor? Pound neye göre artıyor? Yen neye göre artıyor? Hiç birbirimizi
kandırmaya gerek yok, sadece dolar değer kazanmıyor, Türk parası değer
kaybediyor. Sadece yirmi dört günlük süre içerisinde 2017 merkezi yönetim
bütçemiz 25 milyar dolarlık kayba uğramıştır. 641 milyarı o günkü kur olan
3,07’ye de bölebilirsiniz, bugünkü kur olan 3,46’yla da ilişkilendirerek,
bölerek de bulabilirsiniz.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Önerinin
aleyhinde ikinci ve son konuşmacı Karaman Milletvekili Recep Konuk.
Buyurun
Sayın Konuk. (AK PARTİ sıralarından alkışlar)
RECEP
KONUK (Karaman) – Sayın Başkan, değerli milletvekilleri; Cumhuriyet Halk
Partisi Grubunun süt üreticilerinin ve Ulusal Süt Konseyinin durumunun araştırılması
amacıyla verdiği grup önerisi hakkında grubumuz adına söz aldım. Bu vesileyle
yüce Meclisi ve asil milletimizi saygıyla selamlıyorum.
Sayın
milletvekilleri, öncelikle, bir üretici olarak, hâlâ üretici vasfını devam
ettiren bir çiftçi olarak CHP Grubunu, tarım sektörüne yönelik son zamanlarda
artan ilgileri nedeniyle tebrik ediyorum. CHP nihayet, siyasetin soyut alanları
dışında, somut meselelerle de ilgilenmesi gerektiğinin farkına vardı. (AK PARTİ
sıralarından alkışlar) 
ORHAN
SARIBAL (Bursa) – Başkanım, biraz da siz ilgilenin, beraber ilgilenelim. 
RECEP
KONUK (Devamla) – Bunun siyasi atmosfer açısından da, milletimiz açısından da
önemli bir gelişme olduğunu düşünüyorum. 
ORHAN
SARIBAL (Bursa) – Şu komisyonu bir toplayalım.
RECEP
KONUK (Devamla) – CHP’nin, her ne kadar gecikmeli de olsa milletimizin bazı
kesimlerinin günlük meselelerine söylemlerinde, siyasetinde yer vermeye
başlaması kendileri açısından pozitif, siyaset açısından da önemli bir
gelişmedir. Hatta, bugüne kadar pek şahitlik etmediğimiz bir dönüşümdür. Bugün
görüştüğümüz süt üreticisinin durumunu araştırmak üzere bir araştırma komisyonu
kurulması önerisi de gecikmiş bir öneridir. CHP yaklaşık sekiz, dokuz ay kadar
gecikti. Süt üreticisinin meselelerini her zamanki gibi CHP duyana kadar sekiz,
dokuz ay geçmiş oldu.
Değerli
milletvekilleri, süt üreticilerinin durumunu araştırmak için komisyonlar
kurmaya, komisyon marifetiyle araştırmalar yapmaya, sonu gelmez toplantılar
düzenlemeye gerek yok, doğrudan üreticiyle konuşursanız, üretileni işleyenle
konuşursanız meseleye zaten vâkıf olmuş olursunuz. Hükûmetimiz de zaten bunu
yaptı. Ne zaman yaptı? 2016 yılının başında yaptı. Sayın Bakanımız ve Bakanlık
yetkilileri bölge toplantılarında üreticiyi, üretici örgütlerini üreticinin
ayağına giderek dinledi; yetmedi, Ankara’da hem üreticilerle hem de üretileni
işleyen sanayiciyle konuyu istişare etti, iki aşamalı bir çözüm paketi
geliştirdi: Birincisi, bugün yaşanan meseleye çare yani yarayı tedavi;
ikincisi, meselenin bir daha yaşanmaması için uzun vadeli inşa. Çiftçinin
karşısına çıkan problem neydi? Süt fiyatlarındaki istikrarsızlık yani üretici
ürettiği sütü yarın kaça satacağını bilmiyordu. Neden? Arz-talep arasındaki
dengesizlikten. Neden yakınıyordu üretici? Sütün maliyetinin yüksekliğinden. Bu
problemin sonucunda da anaç hayvanların kesime gönderilmesi gibi bir durumdan
endişe ediliyordu, daha doğrusu hepimiz endişe ediyorduk. Hükûmetimiz
gecikmeden bu anlamda önlemlerini aldı ve ne yaptı? Önce yemdeki KDV’yi
kaldırdı yani sütün maliyetini düşürmek için yemin maliyetini düşürdü. Başka,
arz talep dengesizliğini mesele olmaktan çıkarmak için Et ve Süt Kurumunu
piyasa regülasyonunu sağlamak için görevlendirdi. Mart ayından itibaren Et ve
Süt Kurumu süt fiyatlarının düşmemesi için 214 bin tonluk alım gerçekleştirdi
yani günlük ortalama bin ton süt alımı gerçekleştirdi. Bu alım -fikir versin
diye söylüyorum- büyük ölçekli bir işletmenin yaklaşık bir günlük alımı
kadardır. Üçüncü olarak da süt tozu alımına geçildi. Dördüncü önlem ise yine
talebi yükseltmek için Okul Sütü Projesi’ni devreye soktu. Bu kısa vadeli
çözümlerin dışında ise gelecekte bu sorunların yaşanmaması için yapısal bir
dönüşüm programını da başlattı. Daha doğrusu, uygulanan uzun soluklu bir
programı yeni uygulamalarla zenginleştirildi. Mesela millî tarım politikası
kapsamında mera hayvancılığı konusunda önemli adımlar atıldı. Damızlık
yetiştirilecek ve damızlık üretiminin destekleneceği havzaları belirledi.
Değerli
milletvekilleri, ülkemiz hayvancılığının, özellikle süt üreticiliğinin en büyük
problemi üretilen sütün kalitesi ve hayvan başına verimidir. Bu mesele bugün
karşımıza çıkan bir mesele değildir, asırlık bir meseledir. Bunu değiştirmek de
bugünden yarına çok mümkün değildir. Israrla ve kararlılıkla ülkemizin sürü
kalitesi ve vasfını değiştirecek bir program uygulamak gerekiyor. Bakanlığımız
da bu konuda daha önce atılmış adımları pekiştirecek adımlar attı, atıyor,
atmaya devam edecek. Bu değişim şu açıdan önemli. Bizim ürettiğimiz süt ve süt
mamulleri dış pazarlarda iki engelle karşı karşıya. Birincisi, fiyat; ikincisi,
ürünlerimizin kalite standartlarının özellikle Avrupa pazarı standartlarında
olmamasıdır. Yani, dış pazarlara çıktığımızda iki engelle karşılaşıyoruz.
Birincisi, fiyat rekabeti; ikincisi, sürü özelliklerimiz ve kalite
standartlarımız sebebiyle ürünlerdeki somatik hücre fazlalığı gibi sebeplere
dayalı kalite sorunlarıdır. Bu meseleleri aşmak yani fiyat problemini aşmak
yani rekabetçi yapımızı güçlendirmek için hayvan başına süt verimini artırmamız
gerekiyor. Pazar kabiliyetlerimizi genişletmek yani talebi yükseltmek için ürün
standartlarımızı yükseltmemiz, bunun için de üretilen sütün kalitesini
artırmamız gerekiyor. Bunun da bir tane yolu var, sürü kalitesini artırmak.
Yani, hem hayvan başına verimi artıracaksınız hem de daha kaliteli süt verecek
bir sürü oluşturacaksınız. Bu iş bugünden yarına olacak bir iş değil; uzun
vadeli ve sabırla, ısrarla uygulanması gereken bir program. İşe neyle
başlayacaksınız? Süt verimi yüksek, bizim iklim koşullarımıza uyumlu, hastalıklardan
ari damızlıkları ülke hayvancılığına kazandıracaksınız. Hepimiz, Hükûmetimizin
zaten bu konuda önemli bir adım attığına vâkıfız. Dağınık şekilde, herkesin
kendi kafasına göre damızlık ithalatı gerçekleştirdiği sistemi kaldırarak
damızlık ithalatını bir program dâhilinde Bakanlığımız üzerinden yapmaya
başladık. Yani, besi veya süt üretimi için damızlık getirirken artık
Bakanlığımızın uygun gördüğü, ülkemiz şartlarına uyumlu, yüksek verimli ırk ve
cinsler ülke topraklarına getirilebilecek. Eldeki sürünün değişimi için önemli
bir adım atıldı ve bunun sonuçlarını da orta vadede almaya başlayacağız.
Nitekim, hükûmetlerimizin, ülkemizin sürü kalitesini artırmak için uyguladığı
programlar neticesinde önemli mesafeler alınmış, Türkiye 2002 yılında toplam 8
milyon 408 bin ton süt üretirken 2015 yılında bu rakam 18 milyon 654 bin tona
yükselmiştir. Türkiye, 2002 yılında 4 milyon 392 bin süt ineğinden toplam 7
milyon 490 bin ton süt alırken 2015 yılında 5 milyon 535 bin süt ineğinden
toplam 16 milyon 933 bin ton sütü almayı başarmıştır. Yani, oradaki kalite
artışını gerçekleştirmiş. Yani, bir başka ifadeyle hayvan başına 1.705 kilogram
süt alırken bugün 3.059 kilograma gelinmiştir. 
Sürü
kalitesini yükseltmek için 2002'den bu yana Hükûmetimizin, Bakanlığımızın uyguladığı
program sonucunda on dört yılda sağmal inek başına süt verimi yaklaşık yüzde 40
artışla karşılaşmıştır. 
Süt
ve süt ürünlerinde öne çıkmış bazı ülkelere göre…
(Mikrofon
otomatik cihaz tarafından kapatıldı) 
RECEP
KONUK (Devamla) - …hayvan başına verimimiz hâlâ onların gerisinde. Ancak, bu,
bir süreçtir ve Bakanlığımızın aldığı yeni önlemler ve 2002'den beri ısrarla…
BAŞKAN
– Teşekkürler Sayın Konuk. 
RECEP
KONUK (Devamla) – Hemen tamamlıyorum. 
…uygulanan
sürü kalitesini ve verimliliğini artırmaya devam ediyoruz. 
Tarım
sektörümüzün ve süt üreticisinin araştırma komisyonları marifetiyle politize
edilmeye değil, üretimi esas alan kararlı politikalara…
BAŞKAN
– Teşekkür ediyorum Sayın Konuk. 
RECEP
KONUK (Devamla) - …ihtiyacının olduğunu ve bunu uygulayan bir Hükûmetin
olduğunu ifade ederek CHP'nin verdiği bu gecikmeli öneriye “ret” oyu
kullanacağımızı belirtiyor, yüce heyetinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ediyorum. 
OKAN
GAYTANCIOĞLU (Edirne) – Sayın Başkan…
BAŞKAN
– Sayın Gaytancıoğlu. 
OKAN
GAYTANCIOĞLU (Edirne) – Sayın hatip bizim çok geç kaldığımızı söyleyerek direkt
parti grubumuzu hedef almıştır, iki dakika söz istiyorum. 
BAŞKAN
– Soyut siyasetten somut siyasete geçtiğinizi söyledi. 
Buyurun
efendim. 
IX.- SATAŞMALARA İLİŞKİN KONUŞMALAR
1.- Edirne Milletvekili Okan
Gaytancıoğlu’nun, Karaman Milletvekili Recep Konuk’un CHP grup önerisi üzerinde
yaptığı konuşması sırasında CHP Grubuna sataşması nedeniyle konuşması
OKAN
GAYTANCIOĞLU (Edirne) – Sayın Başkan, değerli milletvekilleri; biz Cumhuriyet
Halk Partisiyiz, bu ülkeyi kurarken kiminle yola çıktığımızı biliriz;
köylülerle yola çıktık. Ulu Önder Mustafa Kemal Atatürk, o köylülere “milletin
efendisi” unvanını vermiştir. O efendi bugün çok zor durumdadır. Biz Cumhuriyet
Halk Partisi olarak, her zaman efendinin yanında olduk, her zaman efendiye
yönelik politikaları burada, her ortamda dile getirdik. Tüm seçim
beyannamelerimizde tarıma yönelik somut politikalar vardır. Esas siz, o somut
politikaların farkına daha yeni vardınız. Bizden, 7 Haziran seçimlerinde değil
de 1 Kasım seçimlerinde kopyaladığınız yemdeki KDV’nin sıfırlanması olayını
gerçekleştirdiniz; yem fiyatları arttı, bunu bile başaramadınız.
Biz
ne dedik; tüm seçim vaatlerimizde vardır “Mazotu KDV ve ÖTV olmadan çiftçiye
vereceğiz.” dedik. Geçen seçimlerde 1,5 lira olacağını söyledik, siz daha yeni
“yarısı sizden, yarısı bizden” mantığıyla hareket ediyorsunuz ve bütçede yok
yani 2017 bütçesinde bu vaadiniz gerçekleşmeyecek. Yani siz sadece konuşuyorsunuz
ama biz Cumhuriyet Halk Partisi olarak önerilerimizin kopyalanmasından gurur
duyarız çünkü bizim önerilerimiz her zaman “efendi”nin yanındadır. 
Biz
ithalat yapmayalım, o dövizleri… Bakın, döviz 3 liradan, 3,5 liraya doğru
gidiyor. Yazık günah değil mi, Türkiye’de yetişen bütün hayvanları, Türkiye’de
yetişen buğdayı, arpayı, ayçiçeğini, mısırı, soyayı hepsini yetiştirebiliriz;
niye bunlara biz döviz ödüyoruz? Neden 8-9 milyar doları kendi çiftçimize
vermek yerine Rus’a, İtalyan’a, Fransız’a veriyoruz? 
Biz
Cumhuriyet Halk Partisi olarak her zaman üreten köylünün yanındayız.
Saygılar
sunuyorum. (CHP sıralarından alkışlar) 
BAŞKAN
– Teşekkür ediyorum. 
III.- YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Yoklama istiyoruz. 
BAŞKAN
– Cumhuriyet Halk Partisi grup önerisini oylarınıza sunmadan önce bir toplantı
yeter sayısı talebi var, önce onu karşılayacağım. 
Sayın
Gök, Sayın Gürer, Sayın Bayraktutan, Sayın Gaytancıoğlu, Sayın Akın, Sayın
Bektaşoğlu, Sayın Erdem, Sayın Gündoğdu, Sayın Yeşil, Sayın Sarıhan, Sayın
Yılmaz, Sayın Gökdağ, Sayın Öz, Sayın İrgil, Sayın Özdemir, Sayın Emir, Sayın
Sarıbal, Sayın Torun, Sayın Bekaroğlu, Sayın Yalçınkaya, Sayın Cihaner.
Evet,
toplantı yeter sayısı talebi için yoklama adına üç dakika süre veriyorum ve
süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı yoktur.
Birleşime
on beş dakika ara veriyorum. 
Kapanma Saati: 17.03
ÜÇÜNCÜ OTURUM
Açılma Saati: 17.19
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), İshak GAZEL (Kütahya)
-----0-----
BAŞKAN – Sayın
milletvekilleri, Türkiye Büyük Millet Meclisinin 27’nci Birleşiminin Üçüncü
Oturumunu açıyorum.
lll.- YOKLAMA
BAŞKAN -
Cumhuriyet Halk Partisi grup önerisinin oylamasından önce istem üzerine yapılan
yoklamada toplantı yeter sayısı bulunamamıştı. 
Şimdi, yoklama
işlemini tekrarlayacağım. 
Yoklama için üç
dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, süt üreticilerinin sorunlarının araştırılarak
alınması gereken önlemlerin belirlenmesi amacıyla verilmiş olan (10/229) esas
numaralı Meclis Araştırması Önergesi’nin, Genel Kurulun bilgisine sunulmak
üzere bekleyen diğer önergelerin önüne alınarak, Genel Kurulun 25 Kasım 2016
Cuma günkü birleşiminde sunuşlarda okunmasına ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
-Cumhuriyet Halk Partisi Grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir.
Şimdi,
Adalet ve Kalkınma Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım. 
3.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine ilişkin önerisi
25/11/2016
Türkiye Büyük Millet Meclisi Başkanlığına
Danışma
Kurulu 25/11/2016 Cuma günü (bugün) toplanamadığından, İç Tüzük’ün 19’uncu
maddesi gereğince, Grubumuzun aşağıdaki önerisinin Genel Kurulun onayına
sunulmasını arz ederim. 
 İlknur
İnceöz
 Aksaray
 AK
PARTİ Grup Başkan Vekili
Öneri:

Genel
Kurulun 25 Kasım 2016 Cuma günkü (bugün) birleşiminde 405 sıra sayılı Kanun
Tasarısı’nın görüşmelerinin tamamlanmasına kadar; 
29
Kasım 2016 Salı günkü birleşiminde 340 sıra sayılı Kanun Tasarısı’na kadar olan
işlerin görüşmelerinin tamamlanmasına kadar;
30
Kasım 2016 Çarşamba günkü birleşiminde 302 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
1
Aralık 2016 Perşembe günkü birleşiminde 390 sıra sayılı Kanun Tasarısı’na kadar
olan işlerin görüşmelerinin tamamlanmasına kadar; 
2
Aralık 2016 Cuma günkü birleşiminde 169 sıra sayılı Kanun Tasarısı’na kadar
olan işlerin görüşmelerinin tamamlanmasına; 
Yukarıda
belirtilen birleşimlerde gece 24.00’te günlük programların tamamlanamaması
hâlinde günlük programların tamamlanmasına kadar çalışmalarına devam etmesi
önerilmiştir. 
BAŞKAN
– Adalet ve Kalkınma Partisi Grup önerisi üzerinde, lehinde olmak üzere ilk söz
Bartın Milletvekili Yılmaz Tunç’a aittir.
Buyurun
Sayın Tunç. (AK PARTİ sıralarından alkışlar)
YILMAZ
TUNÇ (Bartın) - Sayın Başkan, değerli milletvekilleri; AK PARTİ grup önerisinin
lehinde söz aldım. Bu vesileyle, Genel Kurulu saygılarımla selamlıyorum.
AK
PARTİ grup önerisi Meclisin çalışma gün ve saatleriyle ilgili bir öneri. 5
Aralık tarihinde 2017 bütçesinin görüşmelerine başlayacağız ancak bütçe
görüşmeleri başlamadan önce gündemimizde, yasalaştırmak istediğimiz iki önemli
kanun tasarısı var. Bunun birisi, 12’nci maddesine kadar görüşmelerini
gerçekleştirdiğimiz, bugün de devam etmeyi planladığımız Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı. Bu tasarı
Millî Eğitim Bakanlığımızın görev, yetki, denetim konularında önemli
düzenlemeler içeren bir tasarı. Bu tasarının içerisinde, aynı zamanda, dün
çocukların korunmasıyla ilgili konuştuğumuz, özellikle öğrencilere barınma
hizmeti veren yurt, pansiyon, misafirhane, hangi ad altında olursa olsun,
bunlar ister belediyeler ister özel sektör tarafından işletilsin, bu, yurt ve
benzeri yerlerin, öğrencilere barınma hizmeti veren yerlerin ruhsatlarının tek
elden, Millî Eğitim Bakanlığı tarafından verilmesi ve denetimlerinin de yine
Millî Eğitim Bakanlığı tarafından yapılmasını içeren çok önemli bir kanun maddesi
de var. Bu konuda, çocukların korunması anlamında, özellikle çocuk istismarının
önlenmesi anlamında hepimiz hassasız. Bu maddeyi de içeren bu Millî Eğitim
Bakanlığının Teşkilat ve Görevleri Hakkında Kanun Hükmünde Kararname ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın bir an önce, bugün, bitimine kadar yasalaştırılmasında fayda var.
Burada, muhalefetten, sizlerden bu anlamda destek bekliyoruz.
Yine,
2’nci önemli tasarı da Sınai Mülkiyet Kanunu Tasarısı. Bu da 200 madde. Bütçe
görüşmelerine kadar bunu da yasalaştırmamız lazım çünkü uzun yıllardır Meclisin
gündeminde bekleyen bir tasarı. Sınai mülkiyet bir mülkiyet hakkı, temel hak;
bu temel hakkın korunması lazım. Ülkemizin bilim ve sanayide ileri noktalara gelmesini
istiyorsak marka, patent, bunların çoğalması ve bunların korunması lazım.
Bunları koruyan, çok önemli düzenlemeler içeren Sınai Mülkiyet Kanunu
Tasarısı’nı da bütçeden önce, önümüzdeki hafta salı gününden itibaren her gün
bitimine kadar çalışarak hayata geçirmek istiyoruz. Bu konuda muhalefet
partilerimizin özverili bir çalışma sergileyeceklerini, sadece muhalefet yapmak
için, bu tasarıları engellemek için muhalefet yapmak yerine, bu tasarıları
tamamlayıp milletimiz için, ülkemiz için faydalı olacak bu tasarıları hayata
geçirip ondan sonra muhalefet yapmak için zaten yeterli zamanımız olacaktır.
İkinci yolu tercih etmelerini ben özellikle onlardan istirham ediyorum.
Bugün
25 Kasım Kadına Yönelik Şiddetle Mücadele Günü. Gerçekten çok hassas bir konu,
önemli bir konu. Kadına yönelik şiddetin önlenmesi anlamında ülkemiz son
yıllarda gerçekten çok önemli tedbirler aldı, yasal düzenlemeler
gerçekleştirdi. 2012 yılında kadına yönelik şiddetin önlenmesiyle ilgili,
ailenin korunmasıyla ilgili önemli bir kanun çıkardık. Bu kanunda mülki idare
amirlerine acele hâllerde kadınlarımızı koruyucu tedbirleri almasıyla ilgili
önemli düzenlemeler yaptık. Yine, hâkim kararıyla alınacak tedbirlerle alakalı
önemli düzenlemeler yaptık. İşte, İstanbul Sözleşmesi yine bu dönemde
imzalandı. Uygulamada da kadın konukevleri, şiddet önleme merkezleri hep AK
PARTİ iktidarı döneminde bunlar hayata geçti. Türkiye'de 8 tane kadın konukevi
varken bugün ülkemizde 100’ü aşkın kadın konukevi var. Tabii ki gönül isterdi
ki bunu daha da çoğaltalım. İnşallah, çoğaltmaya da devam ediyoruz. 
Avrupa
Parlamentosunun kararını da buradan kınıyorum. Avrupa Parlamentosunun Avrupa
Birliğinin değerlerini koruması lazım. Avrupa Birliğinin değerleri
demokrasidir, insan haklarıdır. Türkiye, 15 Temmuz darbe girişimiyle karşı
karşıya kalan bir aday ülkedir. Aslında, Avrupa Birliğinin, 15 Temmuz
darbecilerine karşı bütün dünyaya demokrasi dersi veren, insan hakları dersi
veren Türkiye'yi tebrik edip onun yanında daha güçlü bir şekilde yer alması
gerekirken darbecilerle mücadele ettiği için, teröristlerle mücadele ettiği
için müzakereleri durdurma kararı almasını da gerçekten bir talihsizlik olarak,
Avrupa adına bir talihsizlik olarak gördüğümü belirtmek istiyorum. 
AK
PARTİ grup önerisinin hayırlı olmasını diliyor, Genel Kurulu saygılarımla
selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Tunç.
Önerinin
aleyhinde ilk söz, Kars Milletvekili Ayhan Bilgen’e aittir. 
Buyurun
Sayın Bilgen. (HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; burada daha önce de aynı
örneği vermiştim, bir kez daha vereyim: Meşhur bir fıkıh hükmüdür; bir gemide
99 suçlu olduğuna inansanız, 1 tane masum varsa siz gemiyi batırarak o 99 kişiyi
cezalandıramazsınız. Çünkü o 1 kişinin hakkı, 99’unun suçuyla asla
tartışılamaz, kıyas götürmez. 
Çok
örnek var söylenecek ama bir tanesi, çok yakın tanıdığım için söyleyeyim. Hani
kınadığınız Avrupa Birliği, Avrupa Parlamentosu 15 Temmuzdan sonra sizin
terörle mücadelenize destek vermedi, “Yeterince anlamadı.” diyorsunuz ya… Bir
tane dernek örnek vereyim, kapatılmış bir dernek, çalışmalarını çok yakından
tanıyorum. Anayasa sürecinde yani dört yıl önce “Türkiye sivil anayasa
yapıyor.” diye bir dernek kuruldu, sadece anayasa çalışmaları yaptı şimdiye
kadar, başka hiçbir faaliyet yapmadı. Kurucularının içerisinde cemaatle ilgili,
ilişkili hiç kimse yok, hepsini şahsen tanıyorum. Sadece, arkadaşlar, derneğin
ismi “Aktif” diye başladığı için, “Aktif Toplum” diye başlayan bir dernek ismi
olduğu için, bu “aktif” kelimesini daha çok cemaat kullanıyor diye kapatıldı.
Herhangi bir denetim yok, kimseyi çağırıp soran yok. Sadece gidip dilekçe verip
itiraz ediyorsunuz. Bugün aslında, hani, birinin ismi Fetullah’mış, öğretmen
demiş ki: “Git babana söyle, bu ismi değiştir.” Neredeyse bizim “aktif”
hikâyesi de buna benziyor. 
Değerli
arkadaşlar, siz bu kadar çok derneği araştırmış bile olamazsınız. Dernekler
masasında kaç kişinin çalıştığını siz de biliyorsunuz, ben de biliyorum. Bu
derneklerin büyük kısmı bu işi hiç bilmeyen, hiçbir araştırma yapma imkânı
olmayan birisinin oturup üstünü çizmesiyle gerçekleşti. Dolayısıyla, Avrupa
Parlamentosunu kınamadan önce, bence dönüp biz 15 Temmuz sonrası süreci ne
kadar ciddi yönetiyoruz, bununla yüzleşsek daha iyi olur.
Şimdi,
siz, tabii, Meclisin hızlı çalışmasını istiyorsunuz. Biz de çok açık
söylüyoruz. Bizim sorunumuz, bugün görüşülmeye devam edilecek olan millî eğitim
yasasıyla ilgili değil ya da arkasından getirmek istediğiniz, bütçeden önce
bitirmek istediğiniz sınai mülkiyeti yasasıyla ilgili değil sorunumuz. Bizim
sorunumuz, genel olarak Türkiye'nin temel sorunlarının bu Parlamentoda
konuşulamıyor olmasıyla ilgili. 
Biraz
önce değerli bir milletvekiliniz, örneğin süt üreticiyle ilgili çok ciddi bir
iddiada bulundu. Dedi ki: “Araştırma komisyonu kurmaya gerek yok -CHP’nin
önergesiyle ilgili- biz gittik, üreticilerle görüştük, sorunu biliyoruz,
sorunun sebebi budur.” Oysa onun “sorunun sebebi” dediği noktanın, örneğin
Konya’daki üretici açısından bir geçerliliği olabilir ama Kars’taki süt
üreticisi açısından hiçbir geçerliliği yok. Kars’taki süt üreticisinin sorunu
yayla yasaklarıdır. Şimdi, siz araştırma komisyonu kurup bu işi, mekanizmayı
gereğiyle işletmek yerine “Biz biliyoruz, yapıyoruz dolayısıyla, araştırma
komisyonuna ne gerek var?” diye yaklaşırsanız… Yani Parlamentonun denetim
işlevi görmesini boş bir çaba gibi, vakit harcama gibi, engelleme gibi
görürseniz, o zaman o boşluk başka türlü sonuçlar doğurur değerli arkadaşlar. 
Bakın,
bu Parlamento 1920’de daha henüz cumhuriyet yokken ve bir savaş devam ederken
ve belki bugünkünden daha fazla gerilim yaşanırken, -bırakın başka vakaları-
işte, Sakarya’da isyan varken, Yozgat’ta isyan varken yani her gün insanlar
ölüyorken bile muhalefete daha tahammül göstererek çalışıyordu. Muhalefetin
eleştiri yapmasına, muhalefetin ülke çıkarları için bir uzlaşma, bir ortak
gelecek kurma çabasına daha tahammülkâr davranıyordu. Elbette ki, o gün
partiler yoktu, sadece Birinci Grup, İkinci Grup gibi kendi içinde bir farklı
yaklaşımı tarif eden sistematik vardı ama geldiğimiz noktada üzerinden bu kadar
zaman geçmiş olmasına rağmen, parlamento kültürünün, siyaset kültürünün bir
uzlaşmayla ülke çıkarına ortak bir konsept geliştirmeye dönüşmemiş olması
galiba herkesin gücü ölçüsünde sorumluluğudur, vebalidir. 
Şimdi,
burada tabii ki muhalefet, şeklî olarak birtakım haklarını kullanıyor, siz de
-dün tepki gösterdiğiniz gibi- tepki gösteriyorsunuz. Mesela, yoklama
aldırmanın bir istismar olduğunu söylüyorsunuz. Değerli arkadaşlar, yoklamayla
ilgili bu kadar çok tekrar eğer gerçekten rahatsızlık veriyorsa o zaman içeride
oturan milletvekilleri yoklamada nasıl var gösteriyorlarsa kendilerini, dışarı
gitmeyip çalışma boyunca kalmaları gerekir çünkü mesele, şeklen burada bir
sayıyı tamamlamak değildir ki. Yani, İç Tüzük’teki rakamlar…
ORHAN
DELİGÖZ (Erzurum) – Buradasınız sisteme girmiyorsunuz, siz sisteme
girmiyorsunuz.
AYHAN
BİLGEN (Devamla) – Herkes görüyor vallahi, şu anda buradasınız ama değerli
arkadaşlar, bir saat önce araştırma önergesi görüşülürken ben saydım, içeride
sadece 11 arkadaşınız vardı. Şimdi, yoklamada 189’u tamamlayıp ama içeride 11
kişi varsa o zaman siz sadece formaliteyi tamamlıyorsunuz demektir.
Formaliteyle bu işi kurtarabilirsiniz, bu mümkün, buna gücünüz yeter ama
“meşruiyet” denilen şeyi, bir siyasi kararda “meşruiyet” denilen şeyi bununla
sağlayamazsınız, buna gücünüz yetmez.
Ben
denetimle ilgili birkaç çok kritik konuyu gündeminize getireyim. Değerli
arkadaşlar, mesela, bu konuda dört yıl, beş yıl önce burada mültecilerle ilgili
yapılan tartışmalara baktım, devletin, Hükûmetin, yürütmenin koyduğu bir sınır
var. Diyor ki o zamanın Başbakanı: “100 bin mülteci bizim kırmızı çizgimizdir.”
Yani, “100 bini geçerse biz koridor yaparız, şunu yaparız, bunu yaparız.” gibi
bir öngörüde bulunuyor. Şimdi, siyaset öngörüdür, siyaset planlamadır.
Öngördüğünüz rakamın yüzde 2.500 yanılması durumunda ne yaparsınız? Döner,
aynaya bakarsanız. Biz demek ki Suriye’yi doğru okumamışız. Suriye nüfusunu,
Suriye demografisini, sosyolojisini, Suriye’de güçler dengesini, Suriye’de
çarpışan tarafların arkasındaki güçleri iyi okumamışız ki yüzde 2.500
yanılmışız. 100 bin mülteciye sınır koymuşsunuz, şimdi 2,5 milyon mülteci var
bu ülkede.
Şimdi,
mültecilerle ilgili ya da Suriye kriziyle ilgili öngörülerinizde yanıldığınız
zaman, buraya bir komisyon önerisi geldiğinde, bir araştırma önergesi
geldiğinde yapılması gereken nedir? Zaten komisyon kurulduğunda da sizin
sayısal çoğunluğunuz var, yani alınacak karar, sonuç zaten sizin istediğiniz şekilde
şekillenecek. Bu konunun bir kez daha konuşulmasını, bir kez tartışılmasını
ülke aleyhine bir şey gibi okumayıp, tam tersine bir çalışma yapılmasına fırsat
vermektir. Yani burada çıkıp örneğin El-Bab yolunda hayatını kaybedenleri
anmak, bununla ilgili bir kınama mesajı vermek, siyasi sorumluluğumuzu ortadan
kaldırmaya yetiyor mu? Belli ki bir yanlış Suriye okuması yapmışız, yanılmışız,
hesap hatası yapmışız, o zaman yapılması gereken oturup bir daha planlama
yapmak, bir daha denetleme yapmak değil midir?
Darbeleri
Araştırma Komisyonuna darbenin en kritik isimlerinin çağrılmasını muhalefet
partileri öneriyorlar, en kritik isimler ve belki bütün arka planı bilen
isimler, siz sayısal çoğunluğunuzla bu isimlerin komisyona gelmemesi yönündeki
kararı geçiriyorsunuz ve işi çözmüş oluyorsunuz. Şimdi bu, 15 Temmuzla ilgili
bu Meclisin bu halka olan sorumluluğu, görevi, hayatını kaybeden 250
civarındaki insana karşı vebali değil mi? Eğer 15 Temmuzun aydınlanmasının
yolu, arka planı bilenleri en azından çağırıp konuşmak, dinlemek değilse, bu,
nasıl mümkün olacak? 
Değerli
arkadaşlar, çok konu var elbette konuşulacak ama mesela döviz rakamlarıyla
ilgili işte birkaç gün önce burada ekonomiyle ilgili, ekonomik göstergelerle
ilgili bir araştırma talebi oldu, yine reddedildi. Şimdi, dövizle ilgili
planlamada yanılma payı şu an itibarıyla en azından kırk-kırk beş gün
içerisinde hangi rakamı görecek bilmiyoruz ama en az yüzde 25’i buldu; 2,90
küsurları tahmin ettiğiniz bir pozisyondan şimdi 3,40’ların üzerinde bir döviz
var. Şimdi bu tablo, böyle inandırıcılığı olmayan, ekonomik açıdan ciddiyeti
olmayan sloganlarla, sözlerle geçiştirilebilecek şeyler midir? 
Değerli
arkadaşlar, kritik bir durumdayız, kritik bir noktadayız, aranızdan büyük
çoğunluk da aslında Türkiye’nin içinde bulunduğu kritik durumun farkında ama
zevahiri kurtarıyoruz ve ne yazık ki içinde bulunduğumuz gemi battığında burada
konuşmanın da, tartışmanın da, partilerin birbirini tuş etmesinin de çok anlamı
olmayacak, ama bir şeyi söyleyerek sözlerimi bitireyim. Lütfen, bu içinden
geçtiğimiz dönemde mültecilerle ilgili söylenilen sözleri bir kez daha masaya
yatırın. Mülteciler insandır ve mülteciler eğer gerçekten ensar-muhacir
hukukuyla ele alınacaksa başkasını tehdit etmek için götürülüp kapıya
bırakılacak nesneler, özneler değildir. Eğer sözlerinizde samimiyseniz lütfen
-mültecilerle ilgili özellikle- hiç olmazsa bu sözleri bu kürsüden gelip
düzeltin, katılmadığınızı, medeniyet anlayışınıza, kültür değerlerinize
uymadığını beyan edin. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum. 
Önerinin
lehinde ikinci söz, İstanbul Milletvekili Tülay Kaynarca’ya aittir. 
Buyurun
Sayın Kaynarca. (AK PARTİ sıralarından alkışlar) 
TÜLAY
KAYNARCA (İstanbul) – Sayın Başkan, değerli milletvekilleri; Adalet ve Kalkınma
Partisi grup önerisi lehinde söz aldım. Genel Kurulu saygıyla selamlıyorum. 
Partimizin
grup önerisi, Meclisimizin çalışma gün, takvim ve saatleriyle ilgili. Bugün
itibarıyla mevcut görüştüğümüz kanunun bitimine kadar çalışmaya devam edeceğiz
ve bütçe görüşmeleri nedeniyle, 5 Aralıkta başlayacak bütçe görüşmeleri
nedeniyle iki kanunun önümüzdeki hafta içerisinde bitirilmesini öngörüyoruz.
Bunlardan bir tanesi Patent Kanunu, biri de mevcut millî eğitimle ilgili,
12’nci maddesine geldiğimiz mevcut kanuni düzenleme. Bu nedenle de önümüzdeki
hafta salıdan itibaren salı, çarşamba, perşembe ve cuma da dâhil olmak üzere
bitiş saati de bitimine, her gün itibarıyla bitimi olmak üzere çalışma saatleri
planlanmıştır. 
Umuyor
ve diliyorum ki muhalefet partilerinin de desteğiyle halkımızın yıllardır
bekliyor olduğu bu iki kanunu çıkarmak onların da desteğiyle nasip olur diyor,
Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
Şimdi,
önerinin aleyhinde ikinci ve son konuşmacı, Ankara Milletvekili Levent Gök’tür.

Buyurun
Sayın Gök. (CHP sıralarından alkışlar) 
LEVENT
GÖK (Ankara) – Sayın Başkan, değerli milletvekilleri; hepinizi sevgiyle
saygıyla selamlıyoruz. 
Alışık
olduğumuz üzere, AKP’nin plansızlığından dolayı yine çalışma saatlerine ilişkin
bir önerge geldi. Önerge hoş geldi, sefa geldi. Biz çalışmaktan çekinmiyoruz,
cumartesi de çalışalım, pazar da çalışalım; ülkemizin yararına her türlü kanunu
beraberce, muhalefet-iktidar tartışarak çıkartalım, bunda hiçbir tereddüt yok.
Sayın
Başkan, değerli milletvekilleri; Türkiye, dün Avrupa Parlamentosundan gelen bir
kararla sarsıldı. Bu kararı incelediğimizde, irdelediğimizde Türkiye'nin
cumhuriyet tarihi boyunca dış dünyayla, dış politikayla ilgili bütün
kazanımlarının, itibarının nasıl sıfırlandığına, nasıl yerle bir edildiğine
tanık olduk.
Şimdi,
AKP sözcüleri kalkmışlar, Avrupa Birliğine kafa tutuyorlar. Diyorlar ki: “Senin
kararını yok sayıyoruz. Sen kimsin ki? Senin kararını biz tanımıyoruz.” Öyle
mi? 18 Aralık 2004’te bu ülkenin Başbakanı, şimdiki Cumhurbaşkanı, Ankara'da
coşkuyla karşılandı, Esenboğa Havalimanı’nda. Kızılay’a geldi binlerce kişi.
Gündüz kimsenin görmediği havai fişekler atıldı ve orada Başbakan dedi ki:
“Bugün, tarihî bir gündür. Biz çağdaş ülkeler arasındaki yerimizi alıyoruz.”
Bütün gazete manşetlerinde “Başbakan Erdoğan, Avrupa Birliği…” O zaman
iyiydiniz. Ne oldu size? Hani, ne oldu size? 
HÜSEYİN
BÜRGE (İstanbul) – Avrupa Birliğine “Ne oldu? diye sor. Avrupa'ya sor. Avrupa'ya
soracaksın onu. 
LEVENT
GÖK (Devamla) – Daha beş ay önceki Hükûmet programınız… Ayıptır, bari bunları
yazmayın; gerçekçi olun, samimi olun. Hangi AKP? Hükûmet programından okuyorum:
“Türkiye'nin Avrupa Birliğine tam üyeliğini stratejik bir hedef olarak
görüyoruz.” Görüyor musunuz şimdi? Hükûmet programını çiğniyor musunuz? Bu
programdan dolayı güvenoyu aldınız. Ne diyeceksiniz şimdi? Ne diyeceksiniz? Ne
diyeceksiniz?
SEBAHATTİN
KARAKELLE (Erzincan) – Şartlar değişti.
LEVENT
GÖK (Devamla) – Şimdi, zannediyorsunuz ki, siz burada böyle bağırdıkça Avrupa
sizi anlayacak, dünya anlayacak. Anlamıyorlar değerli arkadaşlarım. 
Bakın,
ana muhalefet partisinin bir grup başkan vekili olarak sizleri uyarıyorum.
Önceki gün Avrupa Konseyi geldi, bugün de Yeşiller geldi. Onlara yapmayın,
etmeyin, Türkiye’yi tutun Avrupa Birliğinde dedik ama onlar, sizden çok, bizden
çok, Türkiye’yi biliyorlar; Türkiye’deki işkence iddialarını, olağanüstü hâlin
uygulamalarını, Türkiye’deki kötü idare alışkanlıklarını, her birini bizlerden
daha iyi biliyorlar. Buna nasıl…
ALİM
TUNÇ (Uşak) – Siz ispiyonluyorsunuz. 
LEVENT
GÖK (Devamla) – Biz onlara karşı koyuyoruz. Diyoruz ki Türkiye’nin yeri Avrupa
Birliği. 
Şimdi,
bu tabloda, zannediyorsunuz ki siz bağırmakla çağırmakla işi çözeceksiniz. Onlar,
size 37’ye karşı 479 oy arkadaşlar. Bu, nasıl bir rezalet sonuçtur? Bu
Dışişleri, bu Hükûmet nasıl yerinde duruyor, anlamak mümkün değildir. Bir
ülkenin itibarı bundan daha nasıl alaşağı edilebilir? 
Böyle
bir tabloyu yaşattığınız için -Hükûmete sesleniyorum- utanmıyor musunuz? Özür
dilemeyecek misiniz Türkiye’den? Ne hakla? Tam altmış üç yıldır bu mücadeleyi
veriyoruz, altmış üç yıldır. Siz daha hâlâ konuyu anlamıyorsunuz. Siz
diyorsunuz ki: “Avrupa’nın kararını tanımıyoruz.” Bugün de Almanya Başbakanı
Sözcüsü diyor ki: “Bizde senin tehditlerinin faydası yok, boşuna konuşma.” Ne
diyeceksiniz? Şunları söyleyeceksiniz onlara karşı, değerli arkadaşlarım. Bugün
Cumhurbaşkanının yaptığı gibi değil. Cumhurbaşkanı bugün konuşma yapıyor;
Avrupa Birliğine, bakın, nasıl kafa tutuyor ve müzakere sürecini nasıl
başlatacağını öngörüyor. İbret vericidir. Bir ülkenin içine düştüğü çok zavallı
bir durumdur bu. Bugün Cumhurbaşkanı, kalkmış konuşuyor, Avrupa Birliğine diyor
ki: “Bana bakın daha ileri giderseniz, bu sınır kapıları açılır. Bunu da böyle
bilesiniz.” Yani şimdi, Avrupa Birliğiyle ilgili müzakere süreci “Türkiye’de
ben insan haklarını daha iyi geliştireceğim” diyerek mi alınır, yoksa “Sınır
kapılarını açacağım, mülteciler size gelsin.” diyerek, tehdit ederek mi alınır?
Hangisi doğru? (AK PARTİ sıralarından gürültüler)
AHMET
TAN (Kütahya) – Hangisinden anlıyorsan!
LEVENT
GÖK (Devamla) – “Ben Türkiye’de işkenceyi, sıfır işkenceyi gerçekleştireceğim.”
diye vaatte bulunmanız gerekirken, sınır kapılarını açacakmışsınız… Hani
övünüyordunuz, 3 milyon Suriyeliyi burada misafir ediyordunuz, ne oldu size?
Niye açıyorsunuz kapıları? Tutsanıza içeride. 
YUSUF
BAŞER (Yozgat) – Sana ne!
LEVENT
GÖK (Devamla) – Bir Cumhurbaşkanı böyle mi müzakere edebilir? Böyle mi dış
dünyada itibar sağlayabiliriz? (AK PARTİ sıralarından gürültüler)
SALİM
USLU (Çorum) – Öğrenin! Öğreneceksiniz!
NİHAT
YEŞİL (Ankara) – Dinle, dinle! Dinlemesini öğren bir!
LEVENT
GÖK (Devamla) – Böyle bir tablo içerisinde demiyorsunuz ki “Ben kadın-erkek
eşitliğini sağlayacağım, merak etmeyin.” “Cinsel istismarı önleyeceğim, merak
etmeyin.” diyeceğinize, “Türkiye’de her türlü kötü alışkanları yok edeceğim.”
diyeceğinize, “Sınır kapılarını açarım!” diye tehdit eden bir Cumhurbaşkanı.
Hükûmet neresinde? Hükûmet de aynı kafada. 
Değerli
dostlarım, değerli arkadaşlarım; bu yol, iyi bir yol değil; bu yol, iyi bir yol
değil. 
SEBAHATTİN
KARAKELLE (Erzincan) – Daha iyisini bilmiyoruz. Daha iyisini de siz yapın. 
LEVENT
GÖK (Devamla) – Ben biliyorum bir müddet sonra, geçen yıl Rusya’yla yaptığınız
gibi çark edeceksiniz ve koşa koşa Rusya’ya gittiğiniz gibi Avrupa Birliğine
gideceksiniz. (AK PARTİ sıralarından gürültüler)
AHMET
SAMİ CEYLAN (Çorum) – Siz çark ettiniz!
LEVENT
GÖK (Devamla) – Otur oturduğun yerde! Otur!
MURAT
EMİR (Ankara) – Sayın Başkan, lütfen müdahale edin! Sayın Başkan, görevinizi
yapın!
SALİM
USLU (Çorum) – “Bağımsızlık benim karakterimdir.” demiyor mu Atatürk?
NİHAT
YEŞİL (Ankara) – Sayın Başkan, grup başkan vekili konuşuyor. Lütfen ya!
BAŞKAN
– Sayın milletvekilleri, müdahale etmeyelim lütfen.
LEVENT
GÖK (Devamla) – Türkiye’de işsizlik artmış, Türkiye’de siyasetçilerin hukuki
güvenliği kalmamış, Türkiye’de her yer kapanıyor, bütün kurumlar kapatılıyor.
(AK PARTİ sıralarından gürültüler)
SEBAHATTİN
KARAKELLE (Erzincan) – Hangi siyasetçinin kalmamış?
LEVENT
GÖK (Devamla) – Bugün Millî Eğitim Bakanına teşekkür ederim, “Mağdur yok.”
diyordunuz, 5 bin öğretmeni iade ediyor. E, bunlar mağdur değil miydi? Bunları
biz konuşmasaydık, gündeme getirmeseydik iade edilir miydi? 
SEBAHATTİN
KARAKELLE (Erzincan) – Siz konuştunuz diye değil.
LEVENT
GÖK (Devamla) – Niye kafa yormuyorsunuz bunlara? Niye kafa yormuyorsunuz? Varsa
yoksa AKP-Cumhurbaşkanı. Başkanlık olursa her şey iyi olacak, öyle mi? Hiçbir
zaman öyle bir şey olmayacak! Parlamenter demokrasi, 15 Temmuzda burada nasıl
direndiyse bundan sonra da direnecek! 
O
gün bombalar altında burada mücadele ederken öyle konuşmuyordunuz, “Ülkeyi
beraber yöneteceğiz.” diyordunuz. 
SEBAHATTİN
KARAKELLE (Erzincan) – Siz yan çizdiniz. 
LEVENT
GÖK (Devamla) – Hemen olağanüstü hâl, tek başına keyfî bir yönetim, bütün
muhalefeti sustur, gazeteleri sustur, gazeteciler içeride, e, AKP, demokrasi…
Batı bunları görmüyor mu? Görmüyor mu bunları? (AK PARTİ sıralarından
gürültüler)
ALİM
TUNÇ (Uşak) - Teröristler içeride!
SALİM
USLU (Çorum) – Kazan’ı da millet görüyor, Kazan’ı!
LEVENT
GÖK (Devamla) – Türkiye’de… Türkiye’de…
SALİM
USLU (Çorum) – Kartal Mitingini millet görüyor!
BAŞKAN – Sayın milletvekilleri, müdahale etmeyelim
lütfen. 
LEVENT
GÖK (Devamla) – Türkiye’de FETÖ’yle ortak olacaksınız, Bank Asya’yı açarken
kurdele keseceksiniz… Avrupa Birliğindeki Kati Piri diyor ki: “Bize Fetullah’ı
AKP’liler anlattı.” Ne diyorsunuz siz? PKK’yla kol kola olacaksınız, Oslo’da
masaya oturacaksınız, ondan sonra herkesi “Teröristsin.” diye suçlayacaksınız.
Yok öyle bir şey. Herkes sizin gerçek yüzünüzü görüyor değerli arkadaşlarım. 
Bu
tabloda ülkeyi götüremezsiniz. Bu tabloda Türkiye'nin, şimdi, tam da alınan bu
kararda bir uzlaşma kültürüne ihtiyacı var. Bunu ister bilin ister bilmeyin,
buna ihtiyaç var. Türkiye'nin çıkarları, Avrupa Birliğinden geçiyor. Biz
yönümüzü altmış üç yıldır o yöne doğru kurduk ve gidiyoruz. Böyle kafa tutarak,
Avrupa Birliği değerlerini, insan hakları değerlerini yok sayarak bir yere
varmak mümkün değildir; olmayacağını zaten göreceksiniz. Bakın, Merkez Bankası
faizi artırdı, doları düşüreceğinizi zannediyordunuz ama dünya o kadar
birbirine entegre ki Türkiye, bundan kurtulamıyor, Avrupa Parlamentosunun
aldığı bu kararla dolar aldı başını gidiyor. E, ne yapacaksınız? Hadi, indirin
bakalım doları, indirebiliyor musunuz? 
SEBAHATTİN
KARAKELLE (Erzincan) - Doların mı var? 
LEVENT
GÖK (Devamla) - Kurallarıyla oynayacaksınız. Dünyanın kuralları var değerli
arkadaşlar: İyi komşuluk ilişkileri, medeni ilişkiler, insan hakları, evrensel
haklar. “Benim dediğim, doğrudur.” değil, muhalefeti dinleyeceksiniz,
muhalefeti. Dün bizi burada dinleseydiniz ilk bölüm bitmiş, evinize giderdiniz.
(AK PARTİ sıralarından gürültüler)
Şimdi,
beni konuşturmayın burada. Kalkmış, AKP sözcüleri diyor ki: “Muhalefet de
çabalasa bu kanunlar geçse.” Bizim neler yaptığımızı ben burada anlatmayacağım,
bana iletilen sözlere duyduğum ciddiyet nedeniyle. Anlatmayacağım burada, beni
buna mecbur bırakmayın. Eğer bugün burada oluyorsanız, burada çalışıyorsanız
sorunu başka yerde arayın, sorunu başka yerde arayın. (AK PARTİ sıralarından
“Anlat, anlat!” sesleri) 
BAŞKAN-
Sayın milletvekilleri, istirham ediyorum, lütfen. 
LEVENT
GÖK (Devamla) – Samimi olun, dürüst olun. Verdiğiniz sözleri tutun. 15 Temmuzda
bombalar altında biz demokrasiyi, hepimizi, Türkiye’yi kurtardık ama çok geç
artık. Bundan sonra ülkeyi felakete sürüklemeyin. Bundan sonra sizi biz bile
kurtaramayız. (CHP sıralarından alkışlar) 
BAŞKAN
– Teşekkür ediyorum. 
SEBAHATTİN
KARAKELLE (Erzincan) – Felaket tellallığına gerek yok Sayın Gök.
İLKNUR
İNCEÖZ (Aksaray) – Sayın Başkan…
BAŞKAN
– Bir saniye, söz vereceğim Sayın İnceöz. 
Adalet
ve Kalkınma Partisi grup önerisini oylarınıza sunuyorum: Kabul edenler… Kabul
etmeyenler… Öneri kabul edilmiştir.
Buyurun
Sayın İnceöz.
İLKNUR
İNCEÖZ (Aksaray) – Sayın Başkan, az evvel konuşan grup başkan vekilinin açıkça
bir sataşması söz konusudur. 
LEVENT
GÖK (Ankara) – Ne söylemişim efendim? Ne söylemişim? Bir söylensin.
İLKNUR
İNCEÖZ (Aksaray) – Bunlara cevap vermek zorunluluğu doğmuştur.
LEVENT
GÖK (Ankara) – Sataşmayı öğrenmek durumundasınız Sayın Başkan.
BAŞKAN
– Bir saniye Sayın Gök, ben dinliyorum.
İLKNUR
İNCEÖZ (Aksaray) – Elbette ki biraz evvel bütün bu politikalarımızdan, AK PARTİ
milletvekillerine bakmak suretiyle, grubumuza “Utanmıyor musunuz?” demek
suretiyle grubumuza ithamda bulunmuştur.
LEVENT
GÖK (Ankara) – Ben, Hükûmete söyledim o sözümü. 
Sayın
Başkan, ben o “Utanmıyor musunuz?” sözünü Hükûmete söyledim. Getirin
tutanakları, bakarsınız. 
BAŞKAN
– Sayın Gök, ben de dinledim.
LEVENT
GÖK (Ankara) – Neyi dinlediniz efendim? Neyi dinlediniz?
İLKNUR
İNCEÖZ (Aksaray) – Hükûmet de bu grubun içerisinden çıkan milletvekillerinden
oluşmaktadır. Bu, açıkça bir sataşmadır. “Dürüst olun, samimi olun.” demek
suretiyle de grubumuzu itham etmiştir. 
BAŞKAN
- Buyurun Sayın İnceöz, iki dakika süre veriyorum. Lütfen yeni bir sataşmaya
meydan vermeyelim. (AK PARTİ sıralarından alkışlar) 
IX.- SATAŞMALARA İLİŞKİN KONUŞMALAR (Devam)
2.- Aksaray Milletvekili İlknur İnceöz’ün,
Ankara Milletvekili Levent Gök’ün AK PARTİ grup önerisi üzerinde yaptığı
konuşması sırasında Adalet ve Kalkınma Partisine ve AK PARTİ Grubuna sataşması
nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; öncelikle, dün Avrupa
Parlamentosundan çıkan karara karşı buradaki Parlamentodan farklı bir sesin
çıkmaması temennisinin, her şeyden önce bu ülkenin bir vatandaşı olarak
beklentim olduğunu açıkça dile getirmek zorundayım. 
Bizim
18 Aralık 2004’teki duruşumuzda, bakışımızda, önümüze koyduğumuz hedeflerde
herhangi bir sapma söz konusu değildir ama şunu sormak lazım: Biz o günden
bugüne kadar pek çok düzenleme yaptık, bunlar da doğru düzenlemeler. Bu
düzenlemelerin de sonuna kadar arkasındayız, bunlardan asla tavizimiz yok, bir
geri adımımız yok. Ama şimdi sormak lazım: Avrupa hangi yüzüyle bugün bizimle
görüşmeleri gerçekleştirmekte, hangi Avrupa?
Bunları
söyledikten sonra, özellikle bugün bakıyoruz, bizim terör örgütleriyle mücadele
ettiğimiz, hem içeride PKK’yla, FETÖ’yle, dışarıda PYD’yle, diğer terörist
örgütlerle, DEAŞ’la mücadele ettiğimiz bir ortamda bir bakıyorsunuz bu ülkenin
yüzde 52 oyuyla seçilmiş Sayın Cumhurbaşkanımızı oradaki bir ülkede
telekonferansla bağlamayan Avrupa Birliği ülkelerinden mi bahsediyoruz? Aynı
Avrupa ülkesi bir başka teröriste, Türkiye’ye karşı saldırıda bulunan bugün
gerçekleşen o terörist faaliyetlere, her birimizin burada yüreklerini yakan,
lanetlediğimiz o terörist elebaşlarını, orada utanmadan, sıkılmadan bağlayan
Avrupa Birliğini mi savunuyoruz biz burada? (AK PARTİ sıralarından alkışlar) 
Bununla
birlikte, bugün biz 3 milyon mülteciye kucak açmışız. Onlara misafirperverlik
gösterirken, bugün mültecilere karşı yağmurun, çamurun, pisin içerisinde,
geçmiş dönemde duvarları yıkarak özgürlüklerden bahseden Avrupa’nın, bugün
mültecilere karşı kapılarda tutan, duvarlar ören Avrupa’nın dünkü kararını mı
savunuyoruz bu kürsüde? (AK PARTİ sıralarından alkışlar) 
Avrupa’nın
bugün dev sanayisine sahip bir ülkede…
(Mikrofon
otomatik cihaz tarafından kapatıldı) 
İLKNUR
İNCEÖZ (Devamla) - …9 bin tane mülteci çocuk kayıp. Bunu sormamız gerekmiyor
mu? 
BAŞKAN
– Teşekkür ediyoruz Sayın İnceöz.
İLKNUR
İNCEÖZ (Devamla) – Dolayısıyla, Avrupa Parlamentosunun almış olduğu karara
karşı hep birlikte, yekvücut ses çıkarmamız gerekmektedir. 
Teşekkür
ediyorum. (AK PARTİ sıralarından alkışlar) 
BAŞKAN
– Sayın İnceöz, teşekkür ediyorum. 
(AK
PARTİ ve CHP sıralarından karşılıklı laf atmalar)
BAŞKAN
– Sayın milletvekilleri, alınan karar gereğince, gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz. 
1’inci
sırada yer alan Millî Eğitim Bakanlığının Teşkilat ve Görevleri Hakkında Kanun
Hükmünde Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı, Tebligat Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı, Osmaniye
Milletvekili Ruhi Ersoy ve Milliyetçi Hareket Partisi Grup Başkanvekili Manisa
Milletvekili Erkan Akçay’ın 2547 Sayılı Yükseköğretim Kanununda Değişiklik
Yapılmasına Dair Kanun Teklifi, Erzurum Milletvekili Mustafa Ilıcalı’nın
Yükseköğretim Kanununda Değişiklik Yapılmasına Dair Kanun Teklifi, Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural’ın Yükseköğretim Kanununda Değişiklik
Yapılmasına Dair Kanun Teklifi ile Millî Eğitim, Kültür, Gençlik ve Spor
Komisyonu Raporu’nun görüşmelerine kaldığımız yerden devam edeceğiz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547 Sayılı
Yükseköğretim Kanununda Değişiklik Yapılmasına Dair Kanun Teklifi (2/511),
Erzurum Milletvekili Mustafa Ilıcalı’nın Yükseköğretim Kanununda Değişiklik
Yapılmasına Dair Kanun Teklifi (2/546), Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın
Yükseköğretim Kanununda Değişiklik Yapılmasına Dair Kanun Teklifi (2/666) ile
Millî Eğitim, Kültür, Gençlik ve Spor Komisyonu Raporu (S. Sayısı: 405) (x)
BAŞKAN
- Komisyon ve Hükûmet yerinde. 
Dünkü
birleşimde, İç Tüzük’ün 91’inci maddesine göre temel kanun olarak görüşülen 405
sıra sayılı Kanun Tasarısı’nın birinci bölümünde yer alan 11’inci madde kabul
edilmişti. 
HAKAN
ÇAVUŞOĞLU (Bursa) – Türkiye’yi gözden çıkardınız be.
Bakın
anketlere, yüzde 20’den aşağı düştünüz. 
Yapmayacaktınız
onu, yapmayacaktınız. Bunu bilin, olamayacaksınız, iktidar miktidar yok size,
yok kardeşim.
Ülkeyi
gözden çıkardınız teröristler için be, yazık!
NİHAT
YEŞİL (Ankara) – Sayın Başkan, uyar işte. Adam durmadan bir şey diyor. (AK
PARTİ ve CHP sıraları arasında karşılıklı laf atmalar)
BAŞKAN
– Sayın milletvekilleri, lütfen…
Şimdi
12’nci madde üzerinde, ikisi aynı mahiyette olmak üzere üç adet önerge
okutuyorum: 
Türkiye Büyük Millet Meclisi Başkanlığına
Görüşülmekte
olan 1/721 esas numaralı Kanun Tasarısı’nın 12’nci maddesinin tasarı metninden
çıkarılmasını ve diğer maddelerin teselsül ettirilmesini arz ve teklif ederiz.
 Zühal Topcu Ruhi
Ersoy Erkan Haberal
 Ankara Osmaniye 
Ankara
 Arzu Erdem Mehmet
Necmettin Ahrazoğlu  İstanbul Hatay 

Aynı
mahiyetteki diğer önergenin imza sahipleri:
 
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Dilek Öcalan Feleknas
Uca Bedia Özgökçe Ertan  Şanlıurfa
 Diyarbakır Van
 
Aynı
mahiyetteki diğer önergenin imza sahipleri:
 
 Gaye Usluer Ceyhun
İrgil Mustafa Akaydın
 Eskişehir Bursa Antalya
 Selina Doğan Sibel
Özdemir Metin Lütfi Baydar 
 İstanbul İstanbul Aydın
 Candan Yüceer Mustafa
Ali Balbay
 Tekirdağ  İzmir
BAŞKAN
– Komisyon aynı mahiyetteki her üç önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL (Karabük) –
Katılmıyoruz.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Aynı mahiyetteki ilk önerge üzerinde söz isteyen, Aydın Milletvekili Sayın
Metin Lütfi Baydar.
Bu
arada Metin Lütfi Baydar’ı da tebrik ediyoruz, NATOPA Başkan Yardımcısı
seçildi. (CHP sıralarından alkışlar) 
Buyurun.
METİN
LÜTFİ BAYDAR (Aydın) – Sayın Başkan, değerli milletvekilleri, Sayın Bakan;
önergemiz, görüşülen kanun tasarısının 12’nci maddesinin tasarı metninden
çıkartılmasıdır. Neden? Çünkü maddede adı geçen düzenlemeler, ÖSYM’ye verilen
bazı yetkilerin Millî Eğitim Bakanlığı müsteşarına devrini öngörmektedir. Bu
durum, ÖSYM tarafından yapılan sınavları, Bakanın ve müsteşarın doğrudan
kontrolüne alarak siyasi etkilere açık hâle getirecektir. O yüzden sakıncalı
buluyoruz. Özellikle son dönemdeki, ÖSYM’yle ilgili iddialar delilleriyle
ortadayken ÖSYM’deki siyasallaşma Türkiye’de ÖSYM aracılığıyla yapılan
sınavlardaki şaibeyi ortadan kaldıramayacaktır. 
ÖSYM
ve FETÖ ilişkisinin karmaşıklığı ortadadır. Şimdi, önce ÖSYM, sonra da bazı
üniversitelerdeki FETÖ bağlantılarından söz etmek istiyorum. Eski Spor Bakanı
Suat Kılıç döneminde yapılan Dünya Güreş Şampiyonası’yla ilgili yolsuzluk
iddiaları dile getirilmiştir. İlgili savcılığa yapılan şikâyetle alakalı
dosyaya bakan Ankara Cumhuriyet Savcısı Şadan Sakınan bu organizasyondan hemen
sonra Çin’de yapılan olimpiyatlara götürülmüştür. Bu savcı güreşle alakalı bu
dosyayı yıllarca sümen altı etmiş, bu savcının 15 Temmuz FETÖ olaylarından
sonra KPSS’de çalınan soruları imha etmekten dolayı açığa alınıp
tutuklanmasından sonra güreş organizasyonlarıyla ilgili şikâyet dosyaları
raflardan indirilmiş, şimdi bu dosyalar FETÖ/PDY yapılanması kapsamında,
soruşturma kapsamında gizli dosya olarak incelemeye alınmıştır. Yani ÖSYM
ilişkisi çok derin ve karışıktır Sayın Bakanım, size anlatıyorum. 
15
Temmuz kalkışması şunu gösterdi ki üniversiteler hedef olmuştur, üniversiteler
kuşatılmıştır, üniversiteler ihanetin arkabahçesi hâline getirilmiştir. FETÖ,
üniversiteler üzerinden Türkiye’nin geleceğine kastetmiştir. Bir yandan yandaş
kişilerin üniversitelere yerleştirilmesi, öte yandan niteliksiz kişilerin kadroları
doldurması ve en önemlisi, yetkin ve nitelikli akademik potansiyele sahip
olanların dışarıda kalması ülkenin on yıllık birikimine kastetmek anlamına
gelmektedir. Bunun içindir ki sadece Türkiye Büyük Millet Meclisi, Özel
Kuvvetler, sokaklar bombalanmamış, ülkenin geleceği de bombalanmış, yarınlarına
kastedilmiş, özüne kurşun sıkılmıştır. Kendi varlığına, kendi insanına, kendi
değerlerine böylesine bir o kadar yaban ve düşman bir unsurun üniversiteler
ayağında yaptıkları tahribatı ortaya koymaktadır. 
672
sayılı Kanun Hükmünde Kararname’yle 2.346 akademisyen ihraç edilmiştir ancak
ihraç edilenleri atayanlar ne yazık ki görevlerindedir ve bunlarla ilgili
birkaç örnek vermek istiyorum: İzmir Kâtip Çelebi Üniversitesi 2010 yılında
kurulmuş ve Üniversite Rektörü olarak 10 Aralık 2010 tarihinde Galip Akhan
atanmıştır. Rektör, üniversiteye yer tahsisi gerçekleşmemiş ve henüz oturacak
ofisi bile yokken ilk resmî ziyaretini ABD’ye yapmıştır.
Michigan-Ohio-Pittsburgh üzerinden Pensilvanya’ya yapılan ziyaret, dönemin
Mevlana Üniversitesi Rektörü Profesör Doktor Bahattin Adam tarafından organize
edilmiş ve onun da katılımıyla gerçekleşmiştir. Beraberinde İzmir Kâtip Çelebi
Üniversitesi adına ziyarete katılan, FETÖ bağlantısı sabit olan Ege
Üniversitesinden Profesör Doktor Bülent Miran 672’yle ihraç edildi, Dokuz Eylül
Üniversitesinden katılan Profesör Doktor Vedat Pazarlıoğlu ise açığa
alınmıştır. Yine, bu ziyarette kendisine verilen isimlerden olan, ABD’de Gülen
hareketinde faaliyette bulunan Profesör Doktor Yetkin Yıldırım’ın Mühendislik
Fakültesi İnşaat Mühendisliği bölümüne alımı sağlanmış ama ilgili kişi üç sene
boyunca Türkiye'ye hiç uğramamıştır. 
Sayın
Bakanım, Rektör kendisine emanet edilen üniversiteye hemen hemen...
Kendisi ve 1 kişi hariç FETÖ’den ihraç edilmiştir, yönetim kurulunun hemen
hemen hepsi ihraç edilmiştir ama Rektör görevinde durmaktadır. Sayın Bakan, bu
kişiyi kim korumaktadır? Lütfen, ilgilenmenizi rica ediyorum. 
Kâtip
Çelebi Üniversitesiyle ilgili bir dosyayı da size arz edeceğim. Afyon Kocatepe
Üniversitesi Rektörüyle ilgili verdiğim dosyayla da ilgili olarak ne
yapıldığını, lütfen, öğrenmek istiyorum çünkü Rektör olurken Afyon imamı
Muhammet’ten icazet alan bu kişinin hâlâ Rektörlük yapmasını içime
sindiremiyorum. 
Çok
teşekkür ediyorum. (CHP sıralarından alkışlar)
BAŞKAN
– Teşekkür ediyorum.
Aynı
mahiyetteki diğer önerge üzerinde söz isteyen Van Milletvekili Bedia Özgökçe
Ertan.
Buyurun
Sayın Özgökçe Ertan. (HDP sıralarından alkışlar)
BEDİA
ÖZGÖKÇE ERTAN (Van) – Teşekkür ediyorum. 
Sayın
Başkan, değerli milletvekilleri; Genel Kurulu saygıyla selamlıyorum.
Türkiye'de uygulanan eğitim sistemi AKP hükûmetleri
döneminde de birçok politika değişikliğine uğradı ama şunu çok net olarak
söyleyebiliriz ki AKP iktidarıyla eğitim sistemi artık iflas etmiş durumdadır.
“Darbeyle mücadele ediyorum.” yalanıyla OHAL sürecini başlatıp uzatan Hükûmet,
açıkça OHAL fırsatçılığı yapıyor. Çıkan kanun hükmünde kararnamelerle bugün on
binlerce öğretmen kamudan ihraç edilmiş durumdadır. Sayı vermek gerekirse, 1 Eylül
gece yarısı çıkarılan 672 sayılı KHK’yla tek seferde 28.163 öğretmenin
mesleğine son verildi. Bu süreçte, en temel hukuk ilkeleri ve Anayasa ayaklar
altına alındı, öğretmenler adil yargılanma ve savunma hakkı bile tanınmadan
kamu görevinden ihraç edildi. Onları iade etmiş olmanız, bir kısmını iade etmiş
olmanız, Anayasa’yı ve hukuku çiğnediğiniz gerçeğini değiştirmez. 8 Eylülde ise
hemen hepsi, özellikle Kürt illerinden olmak üzere tam 11.285 öğretmen ihraç
edildi, milyonlarca öğrenci belirsiz bir sürece sokuldu.
Bölgede görev yapan ve orayı çok iyi tanıyan
öğretmenlerin ihraç edilmesiyle, Hükûmetin yeni bir inkâr ve asimilasyon
politikası başlatacağı çok açıktır ve daha önce de bu kürsüden defalarca
anlattığımız gibi, bu öğretmenlerin büyük çoğunluğu ana dilde, cins ayrımcı
olmayan, eşit, demokratik, laik, bilimsel, parasız ve kamusal nitelikli eğitimi
savunan EĞİTİM SEN üyesi öğretmenlerdir. Hükûmet, aynı zamanda, sendikal
mücadele de yürüten EĞİTİM SEN üyelerini ihraç etmekle darbe fırsatçılığı
yapmaktadır. İhraçlarda, fişlemelerin ve yandaş sendikaların ihbar listelerinin
haricinde başka bir ölçüt yoktur. 
Muhalif öğretmenlerin kamudan uzaklaştırılmalarındaki
amaç çok açıktır. Dinî argümanlar kullanılarak, eğitim sistemini ticarileştirme
amacının önündeki en büyük engel ortadan kaldırılmak isteniyor. Yıllardır bu
hedefe karşı koyan, aynı zamanda emek, barış ve demokrasi mücadelesi yürüten
eğitim emekçilerinden intikam alınıyor. Diğer yandan, paralel yapılanmayla
somut ilişkisi olmayan çok sayıda öğretmen de sadece Bank Asyada hesabı var
diye görevinden alındı.
Eğitim
sistemini kendi ideolojik çıkarları doğrultusunda yeniden yapılandırmak
isteyenler, karşılarında hiçbir örgütlü güç istemedikleri için eğitim
emekçilerinin sendikal mücadelesine saldırmışlardır. Hükûmet, kendisine muhalif
herkesi terörle ilişkilendirerek kendi işledikleri suçun üzerini örtbas etmeye
çalışmaktadır. Kendi tabirinizle “Normal zamanda yapamadıklarımızı OHAL
sayesinde yapıyoruz.” diyorsunuz ya, işte, asıl mesele, niyetinizi bu kadar
açık yapıyor olmanız; başka ispata, başka izaha da gerek yok zaten.
Değerli
milletvekilleri, okul dediğimiz şey etrafı dört duvarla örülü binalardan ibaret
değildir. Türkiye’yi batağa sürüklemeye hiç kimsenin hakkı yoktur. Yanlış
yapıyorsunuz ve bu yanlışın bedelini Türkiye halkları ödüyor. Yıllar sonra bu
uygulamalarınızın faturasıyla mutlaka karşılaşacaksınız. İşlediğiniz tüm
suçların hesabını mutlaka hukuk önünde vereceksiniz. 
Değerli
milletvekilleri, neredeyse her mahalleye imam-hatip okulu açılması, Türkiye’nin
en iyi statüsünde olan köklü devlet okullarını “proje okul” ilan edip
öğretmenlerinin sürgün edilmesi Hükûmetin okullarda bilim adına hiçbir şey
görmek istemediğinin de kanıtıdır. 
Hükûmetin
ve sarayın muhaliflere yönelik öfkesi elbette bununla sınırlı değil, Barış İçin
Akademisyenler inisiyatifinin çatışma ortamının son bulması adına açıkladığı
barış bildirisine imza atanlar da bu nefretin hedefindedir. Son olarak, yine
sabaha karşı bir KHK’yla, bildiriye imza atan 15 barış akademisyeni de üniversitelerindeki
görevlerinden ihraç edildiler. Yaptıkları bilimsel çalışmalarla adlarını
bildiğimiz bu akademisyenler barış istedikleri için bu bedelleri ödüyorlar. 
Sizlerle
bir ismi paylaşmak istiyorum, bu kişi KHK’yla Selçuk Üniversitesindeki
görevinden ihraç edildi, adı Nuriye Gülmen. Muhtemelen birçoğunuzun isminden
haberi yoktur ama bu kadın çok anlamlı bir direniş sergiliyor. Nuriye Gülmen
200-300 metre ileride yani Yüksel Caddesi’nde her gün tek başına eylem yapıyor
ve polis tam on beş gündür Nuriye Hocayı her gün darbederek, işkence yaparak
gözaltına alıyor. Bu açık işkencenin ve kötü muamelenin tek sebebi korku olmalı
ve sizler sokaktaki sesten korkan bir iktidar olarak da aslında iktidar
olamadığınızı, yönetemediğinizi açıkça sergilemiş oluyorsunuz; işine geri
dönmek için tek başına direnen bu insana duyulan nefret başka ifadeyle
açıklanamaz. 
Bilimsel araştırmayı toplumsal yaşamla buluşturmaya
çabalayan bu bilim insanlarını bir gecede işsiz bırakmak bu ülkenin geleceğini
karartmak demektir. Bu karanlığı biz bugün yaşıyoruz. On dört yıllık AKP
iktidarının eğitim politikaları nedeniyle, analitik düşünme yeteneğine sahip
olamamış binlerce çocuk yetiştiğini görüyoruz. 2015 yılında yapılan üniversite
giriş sınavlarında…
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) –…tam 42 bin öğrenci sıfır çekmiş durumdadır. Bu da
sizin eğitim politikanızın sonucudur diyorum. 
Saygılar
sunuyorum. (HDP sıralarından alkışlar)
BAŞKAN
– Teşekkürler. 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun. 
V.- AÇIKLAMALAR (Devam)
25.- İstanbul Milletvekili Mehmet Muş’un,
Türkiye’de “Kürt illeri” diye bir tanım olmadığına ve akademisyen olmanın terör
propagandası yapma özgürlüğü anlamına gelmeyeceğine ilişkin açıklaması
MEHMET
MUŞ (İstanbul) – Türkiye Cumhuriyeti devletinde, 780 bin kilometrekarede 7
coğrafi bölge vardır, 81 vilayet vardır. “Kürt illeri” diye bir tanım yoktur.
Bazı illerimizde Kürt vatandaşlarımız daha fazladır, bazı illerimizde daha
azdır. Bu açıdan, bunun düzeltilmesi için kayıtlara geçmesini istiyorum. 
BAŞKAN
– Evet, biz de çok kereler kayda geçirdik ama… 
MEHMET
MUŞ (İstanbul) – Bir diğeri, akademisyen olmak, bilim insanı olmak terör
propagandası yapma özgürlüğü anlamına gelmez. Türkiye’de bir terörist aktivite,
faaliyet vardır, bir de bunun propagandası vardır. Bu açıdan, ikisi de Türkiye
Cumhuriyeti devleti yasalarına göre suç teşkil etmektedir. Bununla alakalı
kararı da bağımsız mahkemeler verecektir. 
BAŞKAN
– Teşekkür ediyoruz. 
AHMET
YILDIRIM (Muş) – Sayın Başkan, İç Tüzük 60’a göre bir dakika söz istiyorum. 
BAŞKAN
– Buyurun, vereyim. 
Buyurun,
bir dakika. 
26.- Muş Milletvekili Ahmet Yıldırım,
“kürdistan” ifadesinin sosyolojik, tarihî, coğrafi bir kavram olduğuna ve
siyasi partilere göre değişiklik göstermeyeceğine ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Şimdi,
sayın hatip “Kürt illeri” sözcüğünden rahatsız oldu. O zaman ben “kürdistan”
sözcüğü üzerinden bir örneklem ifade edeyim. 
Sayın
Erdoğan, dönemin Başbakanı, Kasım 2012’de Şivan Perver’le, Mesut Barzani’yle
Diyarbakır Kantar Meydanı’nda sıklıkla “kürdistan” kelimesi kullandığı ve
halaylar eşliğinde beraber türküler söylediği konuşmasından sonra…
ALİM
TUNÇ (Uşak) – Irak’la ilgili o, Türkiye’yle ilgili değil. 
AHMET
YILDIRIM (Muş) –…muhalefetten gelen tepkiler üzerine, bir hafta sonra -eğer
gerekirse kürsüden de dinletirim- kendi grup toplantısında altı buçuk dakika
sadece “kürdistan” kelimesini kullanmadı, “kürdistan” kelimesinin neden
kullanılması gerektiğinin gerekçelerini altı buçuk dakika grup toplantısında
anlattı. İşinize gelince siyaset pragmatizmi uğruna bazı kelimeleri
kullanacaksınız ama yeri geldiğinde de…
(Mikrofon
otomatik cihaz tarafından kapatıldı) 
AHMET
YILDIRIM (Muş) - …bugün, zamanın ruhuna göre davranacaksınız. Bunun kabul
edilebilir bir tarafı yoktur. Kürdistan sosyolojik, tarihî, coğrafi bir
kavramdır, siyasi partilere göre de değişiklik göstermez.
Teşekkür
ederim.
BAŞKAN
– Teşekkür ediyorum.
MEHMET
MUŞ (İstanbul) – Sayın Başkanım…
BAŞKAN
– Sayın Muş…
MEHMET
MUŞ (İstanbul) – Sayın Başkan, bizim “Kürt” kelimesinden rahatsızlık duyduğumuz
kesinlikle söz konusu değildir. Türkiye Cumhuriyeti devletinde Kürtler de
yaşamaktadır, Türkler de yaşamaktadır, hepsi Türkiye Cumhuriyeti’nin eşit
yurttaşlarıdırlar. Bundan bir rahatsızlık duymamız kesinlikle söz konusu
değildir, bunu özellikle ifade etmek istiyorum. “Kürdistan” da Kuzey Irak’taki
Kürdistan Bölgesel Yönetimidir.
BAŞKAN
– Teşekkür ediyorum Sayın Muş.
VI.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ahmet
Aydın’ın, “Kürt illeri” ile “Türk illeri” ayrımının çok tehlikeli olduğuna ve
ülkenin bölünmez bütünlüğü açısından herkesin bu hassasiyetlere dikkat etmesi
gerektiğine ilişkin konuşması
BAŞKAN
- Sayın milletvekilleri, daha önce de ben ifade etmiştim, özellikle Sayın
Cumhurbaşkanının ifadesini çokça dile getirdiniz. Aslolan, onun sosyolojik,
tarihî ve coğrafi bağlamından koparılmaması. Koparılmadığı ölçüde böyle bir
vakıanın olduğunu, doğruluğunu kabul ediyor ama bunun sosyolojik bağlamından,
tarihî bağlamından, coğrafi bağlamından koparılarak farklı bir anlamda
adlandırılması, farklı bir manaya da getirilmesinin doğru olmadığını bizler de
ifade ettik. 
Bakın,
Sayın Cumhurbaşkanı aynen şu ifadeyi kullanıyor, çok dile getirdiğiniz için
söylüyorum ben: “Osmanlı’ya baktığımız zaman, Kürdistan eyaleti var, Lazistan
eyaleti var. Bu millet köksüz değildir. Yüz yıl öncesine gidin, Meclis
zabıtlarına baksınlar, ‘Kürdistan’ kelimesini o Meclis zabıtlarında görecekler.
Osmanlı’ya gittiklerinde, doğu, güneydoğuyu Kürdistan eyaleti olarak
görecekler, Karadeniz’i Lazistan eyaleti olarak görecekler.”
Şimdi, Sayın Cumhurbaşkanı toplumların tarih bilincine
atıf yapıyor. Osmanlı bakiyesi üzerinde kurulmuş olan Türkiye Cumhuriyeti
devletinin bu tarihî bağlamından kopamayacağından söz ederek bir tarih okuma
çağrısı yapıyor; bugün Osmanlı bakiyesi üzerinde inşa edilen üniter Türkiye
Cumhuriyeti devletine ilişkin bir tanımlama yapmıyor. Dolayısıyla, Türkiye
Cumhuriyeti’nin üniter yapısı içerisinde bu şekildeki bölgesel tanımlamaların
gerçekçi olmadığını ifade ediyor. Bunu ifade ediyor ve bu bağlamda
düşündüğünüzde…
AHMET YILDIRIM (Muş) – Nereden çıktı bu?
BAŞKAN - Bakın, çok sık kullanıyorsunuz. “Kürt illeri”,
“Türk illeri”, “başka iller” ayrımının çok tehlikeli bir ayrım olduğunu,
Anayasa’nın 126 ve 127’nci maddeleriyle birlikte pek çok maddesine aykırı
olduğunu defalarca ifade ettik. Bu bağlamda, siz İstanbul’u nerenin ili olarak
göreceksiniz? Bütün iller, 81 il de Türkiye Cumhuriyeti’nin ilidir. Hepsinin de
adı bellidir, bölgesel, coğrafi isimleri de bellidir.
Bu açıklamayı yapma zarureti olduğu için -sürekli bunu
örnek veriyorsunuz- bunu yapma gereği hissettim. Ülkenin bölünmez bütünlüğü
açısından hepimizin bu hassasiyetlere dikkat etmesi gerektiği kanaatiyle bu
ifadeleri kullandım.
Teşekkür ediyorum. (AK PARTİ sıralarından alkışlar)
AHMET YILDIRIM (Muş) – Sayın Başkan, kayıtlara geçmesi
açısından söylüyorum.
BAŞKAN – Buyurun Sayın Yıldırım.
AHMET YILDIRIM (Muş) – Sayın Cumhurbaşkanının söz
konusu konuşmasını günümüze göre yorumlayarak eksik okudunuz. O zaman, açın
bakın, eğer şu cümlem yoksa içinde bütün Genel Kuruldan özür dileyeceğim.
Bakın, Diyarbakır’da o kavramı kullandıktan sonra, “kürdistan” kavramını
kullandıktan sonra CHP ve MHP’den gelen tepkiler üzerine, ona “bölücü” denmesi
üzerine diyor ki: “Kardeşim, Atatürk de mi bölücüydü?” Bakın, siz, o kavramı
çıkararak… O zaman size söylerim, her şeyi yasal düzlem içerisinde
değerlendirecekseniz.
HÜSNÜYE ERDOĞAN (Konya) – Siz bu terimleri mecrasından
çıkarıp kendi kafanıza göre anlıyorsunuz. Kendi kafanıza göre, kendinize göre
yorumluyorsunuz. 
AHMET YILDIRIM (Muş) – Son cümle olarak söylüyorum:
Yasada olan, olmayan üzerinden biz tartışamayız. Kapadokya vardır bu ülkede,
yasası mı vardır? Serhat bölgesi vardır, Trakya vardır, yasal olarak nereye
tekabül ediyor? Ama ben bir coğrafyacıyım, coğrafya akademisyeniyim, “kürdistan
coğrafyası” diye bir tarihsel gerçeklik, güncel gerçeklik vardır, kullanmaya
devam edeceğiz.
Teşekkür ederim. (HDP sıralarından alkışlar)
MEHMET MUŞ (İstanbul) – Türkiye’de yoktur. 
HÜSNÜYE ERDOĞAN (Konya) – Yüz yıl önce vardı, şimdi
yok.
BAŞKAN – Tarihsel ve sosyolojik gerçekliğe diyeceğimiz
yok ama Türkiye Cumhuriyeti sınırları içerisinde şu anda resmî anlamda…
MEHMET MUŞ (İstanbul) – Biz de her gördüğümüz yanlışı
düzeltmeye devam edeceğiz.
BAŞKAN – Teşekkür ediyorum.
AHMET YILDIRIM (Muş) – Gidin Cumhurbaşkanının yanlışını
düzeltin o zaman, gidin Cumhurbaşkanının yanlışını düzeltin!
BAŞKAN – Buyurun Sayın Usta.
Size de bir dakika süre veriyorum 60’a göre.
YUSUF BAŞER (Yozgat) – Otur yerine!
AHMET YILDIRIM (Muş) – Otur yerine, sus, konuşma sen.
YUSUF BAŞER (Yozgat) – Sen sus, sen otur!
ALİM TUNÇ (Uşak) – Otur yerine, otur!
AHMET YILDIRIM (Muş) – Konuşma!
YUSUF BAŞER (Yozgat) – Otur, sus!
AHMET YILDIRIM (Muş) – Muhatabım değilsin! İlimle,
irfanla konuş.
BAŞKAN – Sayın milletvekilleri, Sayın Usta’ya söz
verdim.
Buyurun.
V.- AÇIKLAMALAR (Devam)
27.- Samsun Milletvekili Erhan Usta’nın,
Türkiye Cumhuriyeti’nde “kürdistan” ve “Kürt illeri” diye bir tanım olmadığına
ilişkin açıklaması
ERHAN USTA (Samsun) – Teşekkür ederim Sayın Başkan.
Türkiye
Cumhuriyeti vardır. Türkiye Cumhuriyeti’nde “kürdistan” da yoktur, “Kürt
illeri” diye de bir tanım yoktur. (MHP sıralarından alkışlar) Türk milleti vardır,
Türk vatanı vardır ve bu vatan bölünmezdir. Birileri geçmişte bunu söylemiş
olsa, hangi bağlamda söylerse söylesin hatadır, yanlıştır. Hele hele bugün
siyasi amaçla kullanılması da tamamen bölücülüktür. 
Teşekkür
ederim. (MHP sıralarından alkışlar) 
BAŞKAN
– Sayın Gök, sisteme girmişsiniz, buyurun size de söz veriyorum. 
28.- Ankara Milletvekili Levent Gök’ün, her
konunun anayasal sınırlar içerisinde ve coğrafi bölgelerin şu anda bulunan
geçerli adlarıyla söylenmesinden yana olduklarına ilişkin açıklaması
LEVENT
GÖK (Ankara) – Sayın Başkan, Türkiye’de herkesin anayasal sınırlar içerisinde
kalmasının ne kadar doğru bir önerme olduğu ortaya çıkmıştır. 
Bu
ülke, Cumhurbaşkanının ve AKP Grubunun kimi zaman başka yöne evrilen, başka
zaman başka yöne evrilen tanımlamalarına göre hareket edemez. Diyarbakır
meydanlarında Sırrı Süreyya Önder’e Abdullah Öcalan’ın mektubu okutulurken
Sırrı Süreyya Önder göklerde, şimdi, daha sonra eleştiriliyor. Bu, AKP’nin
ikircikli tavrıdır. Orada, Hükûmet destek olmuştur, Abdullah Öcalan’ın
mektubunu Diyarbakır Meydanında okutmuştur. 
Biz
diyoruz ki: Ne Cumhurbaşkanının söylemleri ne de başka siyasetçilerin
söylemleri; biz her konunun anayasal sınırlar içerisinde ve coğrafi
bölgelerimizin şu anda bulunan geçerli adlarıyla söylenmesinden yanayız. 
(Mikrofon
otomatik cihaz tarafından kapatıldı) 
LEVENT
GÖK (Ankara) – Bu nedenle, herkesin dikkatli olması gerekir, başta
Cumhurbaşkanının. 
AHMET
GÜNDOĞDU (Ankara) – Anlaşılmıştır.
BAŞKAN
– Teşekkür ediyorum. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547 Sayılı
Yükseköğretim Kanununda Değişiklik Yapılmasına Dair Kanun Teklifi (2/511),
Erzurum Milletvekili Mustafa Ilıcalı’nın Yükseköğretim Kanununda Değişiklik
Yapılmasına Dair Kanun Teklifi (2/546), Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın
Yükseköğretim Kanununda Değişiklik Yapılmasına Dair Kanun Teklifi (2/666) ile
Millî Eğitim, Kültür, Gençlik ve Spor Komisyonu Raporu (S. Sayısı: 405) (Devam)
BAŞKAN
– Aynı mahiyetteki son önerge üzerinde, Sayın Usta…
ERHAN
USTA (Samsun) – Gerekçe okunsun. 
BAŞKAN
– Gerekçeyi okutuyorum: 
Gerekçe:

Ölçme,
Seçme ve Yerleştirme Merkezi Başkanlığınca yürütülen sınavlardaki bazı
uygulamaların Millî Eğitim Bakanlığınca yürütülen merkezî sınavlarda da uygulanması
gerekli görülmemektedir. 
BAŞKAN
– Aynı mahiyetteki her üç önergeyi oylarınıza sunuyorum…
AHMET
YILDIRIM (Muş) – Karar yeter sayısı istiyoruz. 
BAŞKAN
– Karar yeter sayısı arayacağım. 
Aynı
mahiyetteki önergeleri kabul edenler… Kabul etmeyenler… 
Elektronik
oylama cihazıyla oylama yapacağız. 
İki
dakika süre veriyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır, önergeler reddedilmiştir.
Şimdi,
maddenin oylamasından önce Komisyonun bir redaksiyon talebi var.
Buyurun.
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Görüşülmekte olan 405 sıra sayılı Kanun Tasarısı’nın 12’nci
maddesinde geçen “EK MADDE 4” ibaresinin “EK MADDE 5” şeklinde değiştirilmesi
gerekmektedir.
BAŞKAN
– Teşekkür ediyorum.
Komisyonun
redaksiyon talebiyle birlikte 12’nci maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. Yazım esnasında bu
redaksiyon talebiniz dikkate alınacaktır.
13’üncü
madde üzerinde, aynı mahiyette olmak üzere dört adet önerge vardır, okutup
işleme alıyorum.
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 13’üncü maddesinin tasarıdan
çıkarılmasını arz ve teklif ederiz.
 Mustafa Elitaş Mehmet Doğan Kubat Ramazan
Can
 Kayseri İstanbul Kırıkkale
 Mücahit Durmuşoğlu Halis
Dalkılıç Hacı Bayram Türkoğlu
 Osmaniye İstanbul Hatay
Aynı
mahiyetteki diğer önergenin imza sahipleri:
 Zühal Topcu Erkan Haberal Arzu
Erdem
 Ankara Ankara İstanbul
 Mehmet Necmettin
Ahrazoğlu Ruhi Ersoy
 Hatay Osmaniye
Aynı
mahiyetteki diğer önergenin imza sahipleri:
 Çağlar Demirel Sibel Yiğitalp Ayşe
Acar Başaran
 Diyarbakır Diyarbakır Batman
 Dilek Öcalan Ziya
Pir  Feleknas Uca
 Şanlıurfa Diyarbakır Diyarbakır
Aynı
mahiyetteki diğer önergenin imza sahipleri:
 Mustafa Akaydın Gaye Usluer Ceyhun
İrgil
 Antalya Eskişehir Bursa
 Candan Yüceer Sibel
Özdemir Selina Doğan
 Tekirdağ İstanbul İstanbul
 Mustafa Ali Balbay
 İzmir
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Takdire bırakıyoruz Başkanım.
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
BAŞKAN
– Aynı mahiyetteki ilk önerge üzerinde Aytuğ Atıcı, Mersin Milletvekili. 
LEVENT
GÖK (Ankara) – Sayın Ceyhun İrgil…
BAŞKAN
– Aslında ortak önergeler, gerekçeyi okutup oylayalım.
Gerekçeyi
okutuyorum:
Gerekçe:
Sözleşmeli
öğretmenlik, esastan karşı olduğumuz bir düzenlemedir. Bu düzenlemeyle öğretmenlerin
kadro ve özlük hakları aşındırılacak, yetkileri sınırlandırılacak, toplumdaki
itibarları zarar görecektir. Bu sebeple, sözleşmeli öğretmenliği yasallaştıran,
bu madde de dâhil tüm düzenlemelerin eğitim sistemimize zarar vereceğini
düşünüyoruz.
BAŞKAN
– Aynı mahiyetteki diğer önerge…
Sayın
Yıldırım, gerekçeyi mi okutalım?
AHMET
YILDIRIM (Muş) – Hayır, Sayın Ziya Pir konuşacak Sayın Başkan.
BAŞKAN
– Buyurun Sayın Pir.
ZİYA
PİR (Diyarbakır) – Teşekkür ederim Sayın Başkan.
Sayın
Başkan, değerli milletvekilleri…
Beni
kürsüye davet ederken bir eksiklik yaptınız. Benim ismim, doğru, Ziya Pir’dir
ama eksikleri gidermek istiyorum: Aynı zamanda ben Abdullah Zeydan’ım; Nursel
Aydoğan, Leyla Birlik, Nihat Akdoğan, Selma Irmak, Ferhat Encu, Gürsel
Yıldırım…
HAKAN
ÇAVUŞOĞLU (Bursa) – Bakmadan oku, bakmadan. 
BAŞKAN
– Sayın milletvekilleri, müdahale etmeyelim.
ZİYA
PİR (Devamla) - …İdris Baluken, Figen Yüksekdağ, Selahattin Demirtaş ve 12
Eylül cuntasına boyun eğmeyen Gültan Kışanak ve Ahmet Türk’üm ben.
Şimdi
gelelim bu kanun tasarısına. Ne işe yarıyor bu? Bizim gördüğümüz kadarıyla
müfredatla ilgili herhangi bir şey yok. Ancak ve ancak bazı birimlerin bir
müdürlükten alınıp öbür tarafa… Anladığımız kadarıyla anlaştığınız başka bir
partiyle “İşte, dörtte 3 kadroyu biz dolduralım, dörtte 1’ini başkaları
doldursun.” gibi böyle bir sürü teknik şeyler var. Oysa Türkiye’nin ihtiyacı
olan bunlar değil. Bunlar önemli olabilir ama on dört yıldır bunu
yapamadıysanız bu sizin hatanız. Asıl önemli olan müfredattır. Bununla ilgili
de maalesef herhangi bir şey yok. 
Şimdi,
bir de KHK çıkarmışsınız. Gene KHK’nın 4’üncü maddesinde çok açık bir şekilde
Anayasa’nın 42’nci maddesini ihlal ediyorsunuz. Ne diyor orada? “Kimse eğitim
ve öğrenim hakkından yoksun bırakılamaz.” Ama siz orada, cezaevlerinde herhangi
bir nedenden dolayı tutuklu olan bir kişiyi eğitim hakkından yoksun
bırakıyorsunuz. Maalesef bu konuyu da bence bir an önce düzeltmeniz gerekiyor. 
Şimdi,
biraz önce de burada dile getirildi Avrupa Birliğinin Türkiye konusundaki kararı.
Biliyorsunuz, dün hem Avrupa Birliği, akşam saatlerinde de Avusturya Meclisi
Türkiye’nin pek hoşuna gitmeyecek, bizim de mutlu olmadığımız bazı kararları
aldı. Bu ışıkta konuşmamız gerekiyor burada. Nedir yani -hep burada
eleştiriyoruz- niye Avrupa Birliği ya da Avusturya böyle bir karar aldı, neden
Batı, “Ey, Batı!” böyle bir karar aldı? Ben size söyleyeyim. Şimdi okudum,
Anayasa’nın 42’nci maddesini ihlal ediyorsunuz da ondan. İnsanların sosyal ve
ekonomik haklarını, temel hak ve özgürlüklerini teker teker cımbızlayarak
ellerinden alıyorsunuz. Bırakın uygulamadığınızı, ellerinden aldığınızı,
Anayasa’nın içinden de çıkarıyorsunuz. Bu yüzden Batı sizi eleştiriyor. Bence
demokrat olan herkesin, hukuk devletine, demokrasiye inanan herkesin bunu eleştirmesi
lazım, başta bu yüce Meclis olmak üzere. 
Şimdi,
ben size bir örnek söylüyorum. Bakanlarınız burada ve dışarıda sürekli bir şey
söylüyorlar, diyorlar ki: “HDP vekilleri gözaltına alınmadan önce -ben, o
gözaltına alınan 13 kişiden birisiyim- prosedür neyse hukukta, uygulandı.” Bu
nedir? Önce bir çağrı gider, oraya gitmezseniz, elbette, savcı ya da hâkim sizi
zorla getirebilir, bu vardır. Ama, arkadaşlar, bana, ne benim evime -ben bunu
Adalet Bakanına da söyledim geçen hafta sonu- ne makamıma ne avukatıma herhangi
bir çağrı kâğıdı gelmeden, gece biri çeyrek geçe evimden, yataktan beni alıp
götürdüler. “Savcılığa itiraz edersin, seni zorla götüreceğiz.” dedi polisler.
Savcının karşısına çıktık. Baktı “Ha, evet bir hata olmuş ama hata benim hatam
değil, özel kalemin.” dedi. Nasıl Sayın Cumhurbaşkanı “Eyvah kandırıldık, Allah
bizi affetsin.” diyorsa savcı da aynı kelimeleri kullanıyor. Yani, burada böyle
körü körüne başkalarını savunuyorsa birisi, o kişi mutlaka kendisini de bir
miktar inkâr ediyordur. 
Değerli
arkadaşlar, burası 550 milletvekilinin seçilmiş olduğu, geldiği, konuştuğu bir
yüce Meclistir. Etmeyin, kendinizi inkâr etmeyin lütfen. Öyle Foucault’nun,
Sartre’ın ya da Gandhi’nin bir cümlesini burada kullanarak akil insan
olunmuyor. Bunları da bilmek lazım. Lütfen başkasını körü körüne savunmayın,
kendinizi inkâr etmeyin. Konuyla ilgili söyleyeceklerim vardı ama zaman
yetmiyor, bir sonraki konuşmamda inşallah onları da dile getireceğim. 
Sağ
olun. (HDP sıralarından alkışlar)
BAŞKAN
– Teşekkür ediyorum.
Aynı
mahiyetteki diğer önerge üzerinde Sayın Zühal Topcu konuşacaktır.
Buyurun
Sayın Topcu. (MHP sıralarından alkışlar)
ZÜHAL
TOPCU (Ankara) – Sayın Başkan, değerli milletvekilleri; evet, sözleşmeli
öğretmen konusu yine gündemde, eğitim konusu yine gündemde. Ülkenin içinde
bulunduğu durum ile şu anda tartıştığımız konuları mukayese ettiğimizde
gerçekten içler acısı hâlimiz, bu tabloyla karşı karşıya kalıyoruz aslında.
Yine
tekrar ediyoruz: Baktığımızda gerçekten, ülkemizin her tarafı yangın yeri gibi
ama iktidar hâlâ kendine yandaş kadro oluşturmak için öğretmenlikte
“sözleşmelilik” kavramını ve uygulamasını gündeme getirmekte ısrar ediyor.
Tekrar ediyoruz: Özellikle öğretmenlik mesleği konusunda öğretmenin
sözleşmelisi olmaz ve diyoruz ki üstüne basarak bunu oluştururken KPSS
puanlarını da 70’e düşürdünüz. Önce, öğrencilerin girdikleri KPSS sınavından
aldıkları puanların yukarıdan aşağıya doğru sıralanmasıyla bu başarılarına göre
atamalar yapılırken şu anda puanı minimuma indirerek -70’e indirerek- özellikle
sözlüyü ve sözlüde almak istediğiniz kişileri seçerek ne yaptınız, atamayı
gündeme getirdiniz; yazıktır, günahtır diyoruz. 
Burada kontenjanları şimdi bu şekilde gündeme
getirirken eğitimdeki başarısızlığı eğitim fakültelerine atmaya çalışıyorsunuz
ama yıllardır eğitim fakültelerinin de kontenjanlarını artırarak gündemi meşgul
etmeye çalıştınız. Şu anda da aynısını yapıyorsunuz, üniversite açıyorsunuz,
eğitim fakültelerinin kontenjanlarını artırıyorsunuz ve öğretmenlikte, öğretmen
adaylığı konusunda problemleri daha da artırıyorsunuz.
Şimdi diyoruz ki: Sınavlar yapıldı. İşte KHK’yla bu
konu, sözleşmeli öğretmenlik konusu Millî Eğitim Komisyonunda görüşülürken daha
netleşmeden kanun hükmünde kararnameyle uygulamaya geçildi. 10 binden fazla
öğretmen atandı ve burada büyük sorunlar dile geldi. Biz diyoruz ki: Bu konunun
geri çekilmesi lazım, yine KPSS puanlarıyla alınması lazım ve sözlü sınavın
ortadan kaldırılması lazım ama hâlâ iktidar, bu yanlışta ısrarını sürdürüyor,
sözlüyle bu mesleğe öğretmen alımı konusunda şaibeleri iyice yükseltiyor.
Bakın, sorular konusunda, yapılan mülakatlarda sorulan
sorular konusunda bir sürü şaibe ortaya çıktı. KPSS puanlarında “90 aldık.”
diyorlar ve sorulan sorulara baktığımızda, sorulan soruların alanlarıyla ilgili
olmadığına ve yeterliliklerinin, 3 alanla ilgili yeterliliklerinin
ölçülmediğine yönelik sızlanmaların ayyuka çıktığına da şahitlik ediyoruz. Ama,
bunları bilmenize rağmen, burada sürekli olarak gündeme getirmemize rağmen hâlâ
ısrar edildiğine de şahitlik ediyoruz. 
Geçen
günkü konuşmada Sayın Bakan şöyle bir savunmada bulundu: “Özel okullar da
mülakat yaparak alıyor.” diye. Aslında şunu söyleyeyim: Özel okullar mülakat
yaparken, özel bir kuruluş kâr amacı da güttüğü için, gerçekten aldığı
elemanlara ne yaptırıyor? İnce eleyip sık dokuyor. Öğretmenini seçerken böyle,
on dakikalık ve ne idiği belirsiz soruların sorulduğu bir sınav değil de
gerçekten anlatım yaptırıyor, bir demo gösteri yaptırıyor, öğretmen adayına
ders anlattırıyor, orada öğrencilere soru sordurarak iletişimine bakıyor, orada
hepsini gözlemliyor. Tecrübeli öğretmenler de burada, özellikle komisyonda
görev alıyorlar. Şimdi, özellikle, bunu geçiştirmek için Sayın Bakan böyle bir
ifade kullandı, gerçekten yazık ve üzüntü verici. 
Tekrar
ediyoruz: Burada, bu maddenin kaldırılması lazım, sözleşmeli öğretmenlik
alımlarının hemen durdurulması lazım ve tekrar, eğitimde kalitenin
yükseltilmesi isteniyorsa… Bakın, en başarılı öğrencilerin bu alanda istihdam
edilmesinin önünün açılması lazım ve yeniden öğretmen alımı, öğretmen
yetiştirilmesi ve öğretmen istihdamı konusunun tekrar yeni bir politikayla
gündeme getirilmesi lazım. 
Saygılarımı
sunuyorum. Teşekkür ediyorum. (MHP sıralarından alkışlar)
BAŞKAN
– Teşekkür ediyorum. 
Sayın
İrgil, 60’a göre…
Buyurun.

V.- AÇIKLAMALAR (Devam)
29.- Bursa Milletvekili Ceyhun İrgil’in,
Cumhuriyet Halk Partisi olarak sözleşmeli öğretmenlik ve mülakat uygulamasına
karşı olduklarına ve gerekirse bu konuyla ilgili Anayasa Mahkemesine
gideceklerine ilişkin açıklaması
CEYHUN
İRGİL (Bursa) – Sayın Başkan, teşekkür ederim. 
Biz,
bu maddede, madde önergeyle geri çekileceği düşüncesiyle ve çekildiği için de
özellikle konuşma almadık çünkü kanun hükmünde kararnameyle görüşülmüştü ve
zaten kanunlaşmış bir maddeydi; teknik olarak yasanın içinde kaldığı için
usulen buraya gelmiş oldu. 
Bu
maddeyle ilgili, sözleşmeli öğretmen atamasıyla ilgili hem komisyonda hem de
birçok mecrada Cumhuriyet Halk Partisinin çok net bir tavrı var. Genel
Başkanımızın da partimizin de net tavrı bellidir. Sözleşmeli öğretmenliğe,
mülakata karşıyız ve bu işin eskiden olduğu gibi, her zaman olduğu gibi yasal
sınır içinde, KPSS baz alınmak üzere kadroyla olması gerektiğini savunuyoruz ve
bunun için mücadelemizi sürdüreceğiz. Gerekirse bununla ilgili Anayasa
Mahkemesine de gideceğiz.
Teşekkür
ederim.
BAŞKAN
– Teşekkür ediyorum.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Aynı mahiyetteki son önerge üzerinde…
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum: 
Gerekçe:
25/7/2016
tarihli ve 668 sayılı Olağanüstü Hâl Kapsamında Alınması Gereken Tedbirler ile
Bazı Kurum ve Kuruluşlara Dair Düzenleme Yapılması Hakkında Kanun Hükmünde
Kararname’nin 4’üncü maddesinin (6)’ncı fıkrasında sözleşmeli öğretmen
istihdamı düzenlenmiş ve 27/7/2016 tarihli ve 29783 sayılı Resmî Gazete’de
yayımlanarak yürürlüğe girmiş olup tasarının 13’üncü maddesinde yer alan
sözleşmeli öğretmen istihdamını öngören düzenlemeye ihtiyaç kalmamıştır. 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmiştir. 
Böylece, kabul edilen önergeler doğrultusunda madde
metinden çıkarılmıştır. 
Bir
karışıklığa mahal vermemek için, sıra sayısı metninin mevcut maddeleri
üzerinden görüşmelere devam edeceğiz. Kanun yazımı sırasında madde numaraları
Başkanlıkça teselsül ettirilecektir. 
Birleşime
beş dakika ara veriyorum. 
Kapanma Saati: 18.38
DÖRDÜNCÜ OTURUM
Açılma Saati: 18.46
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), İshak GAZEL (Kütahya)
-----0-----
BAŞKAN – Sayın
milletvekilleri, Türkiye Büyük Millet Meclisinin 27’nci Birleşiminin Dördüncü
Oturumunu açıyorum.
405 sıra sayılı
Kanun Tasarısı’nın görüşmelerine devam ediyoruz.
Komisyon ve
Hükûmet yerinde.
Şimdi, 14’üncü
madde üzerinde dört adet önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 14’üncü maddesiyle 652 sayılı Kanun
Hükmünde Kararname’ye eklenen geçici madde 11'in (1)’inci fıkrasının (a) bendi
ile (2)’nci fıkrasının ilk cümlesinin aşağıda belirtilen şekilde
değiştirilmesini ve birinci cümleden sonra gelmek üzere ikinci cümle olarak da
aşağıda belirtilen cümlenin eklenmesini ve madde numarasının geçici madde 12
olarak düzeltilmesini arz ve teklif ederiz.
 Mustafa Elitaş Mehmet
Doğan Kubat Öznur Çalık
 Kayseri İstanbul Malatya
 Ramazan Can Hacı
Bayram Türkoğlu İlyas Şeker
 Kırıkkale Hatay Kocaeli
"a)
I. Hukuk Müşaviri ile Rehberlik ve Denetim Başkanı
kadrolarında görev yapan personelin görevleri sona erer ve bunlar hakkında 375
sayılı kanun hükmünde kararnamenin ek 18 inci maddesine göre işlem tesis
edilir."
"Bu
maddenin yürürlüğe girdiği tarihten itibaren bir yıl içinde; 190 sayılı Kanun
Hükmünde Kararnamenin eki (I) sayılı cetvelin
Bakanlığa ait bölümünde yer alan Bakanlık Maarif Müfettişi unvanlı toplam
serbest kadro adedini geçmemek üzere, Maarif Müfettişi, Eğitim Müfettişi, Millî
Eğitim Denetçisi ve İl Eğitim Denetmeni unvanlarını ihraz etmiş olup halen
Bakanlık teşkilatında görevli olanlar ile Bakanlık teşkilatında şube müdürü ve
üstü kadrolarda fiilen çalışanlar ve milli eğitim uzmanı ile millî eğitim uzman
yardımcılarından yönetmelikte belirlenen yabancı dil ve tez şartını
karşılayanlar arasından yapılacak mülakatta başarılı olanlar, 9/3/2016 tarihli
ve 6682 sayılı 2016 Yılı Merkezi Yönetim Bütçe Kanunu ile belirlenen atama sayı
sınırlarına tabi tutulmaksızın Bakan Onayı ile Bakanlık Maarif Müfettişi olarak
atanabilir."
"Bakanlık
teşkilatında halen şube müdürü ve üstü kadrolarda çalışanlar ile milli eğitim
uzmanı ve millî eğitim uzman yardımcıları arasından yapılacak atamaların
sayısı, ihdas edilen Bakanlık Maarif Müfettişi kadro sayısının yüzde beşini
geçemez."
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Hükmünde Kararname ile Bazı Kanun ve Kanun Hükmünde Kararnamelerde
Değişiklik Yapılmasına Dair (1/721) esas numaralı Kanun Tasarısı'nın 14’üncü
maddesiyle 652 sayılı Kanun Hükmünde Kararname’ye eklenen geçici madde 11'in
(1)’inci fıkrasının (a), (b), (c) ve (ç) bentlerinin tasarı metninden
çıkarılmasını ve (2)’nci fıkrasının aşağıdaki şekilde değiştirilmesini arz ve
teklif ederiz.
 Mustafa Akaydın Gaye
Usluer Ceyhun İrgil
 Antalya Eskişehir Bursa
 Candan Yüceer Sibel
Özdemir Mustafa Ali Balbay
 Tekirdağ İstanbul İzmir
 Selina Doğan
 İstanbul 
"(2)
Bu Maddenin yürürlüğe girdiği tarihten itibaren Maarif Müfettişi ve Maarif
Müfettiş Yardımcısı olarak görev yapanların 9/3/2016 tarihli ve 6682 sayılı
2016 Yılı Merkezi Yönetim Bütçe Kanunu ile belirlenen atama sayı sınırlarına
tabi tutulmaksızın metne ekli iki (2) sayılı listede yer alan serbest kadro
adedi kadar; Bakanlık Maarif Başmüfettişi, Bakanlık Maarif Müfettişi ve
Bakanlık Maarif Müfettiş yardımcısı kadrolarına herhangi bir işleme gerek
kalmaksızın Bakan onayı ile atanmış sayılırlar"
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 14’üncü maddesinin (1)’inci fıkrasının
(b), (c) ve (ç) bentlerinin tasarı metninden çıkarılmasını, (2)’nci fıkrasının
aşağıdaki şekilde değiştirilmesini ve aşağıdaki (3)’üncü fıkranın eklenmesini
arz ve teklif ederiz.
 Erkan Akçay  Erhan
Usta  Kamil Aydın
 Manisa Samsun
 Erzurum
 Ruhi Ersoy  Kadir
Koçdemir Zühal Topcu
 Osmaniye Bursa
 Ankara
 Erkan Haberal
 Ankara
“(2)
Bu Maddenin yürürlüğe girdiği tarihten itibaren Maarif Müfettişi ve Maarif
Müfettiş Yardımcısı olarak görev yapanların 9/3/2016 tarihli ve 6682 sayılı
2016 Merkezi Yönetim Bütçe Kanunu ile belirlenen atama sayı sınırlarına tabi
tutulmaksızın kanuna ekli (2) sayılı listede yer alan serbest kadro adedi kadar;
Bakanlık Maarif Başmüfettişi, Bakanlık Maarif Müfettişi ve Bakanlık Maarif
Müfettiş Yardımcısı kadrolarına herhangi bir işleme gerek kalmaksızın Bakan
onayı ile atanmış sayılırlar.
(3)
652 sayılı Milli Eğitim Bakanlığının Teşkilat ve Görevleri Hakkında Kanun
Hükmünde Kararnameye 6528 sayılı Kanun'un 25 inci maddesi ile eklenen geçici 10
uncu maddenin 3 üncü fıkrası gereğince Şahsa Bağlı Eğitim Uzmanı kadrolarına
atanmış sayılanlara atandıkları tarihten itibaren bu kadrolarda kaldıkları
sürece bu kadrolara atanmadan önceki kadrolarına ait mali haklarının ödenmesine
devam olunur. Bunlardan halen başka görev ve kadro unvanı ile görev yapanlar,
bu maddenin yürürlüğe girdiği tarihten itibaren bir ay içinde yazılı olarak
talep etmeleri halinde Şahsa Bağlı Eğitim Uzmanlığı Kadrolarına atanırlar.”
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 14’üncü maddesinin kanun tasarısından
çıkartılmasını arz ve teklif ederiz.
 Çağlar Demirel Sibel
Yiğitalp Ayşe Acar Başaran
 Diyarbakır 
Diyarbakır Batman
 Dilek Öcalan Feleknas
Uca  İbrahim Ayhan
 Şanlıurfa Diyarbakır Şanlıurfa
BAŞKAN
– Komisyon son okunan önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Reddediyoruz efendim.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) - Katılmıyoruz Sayın Başkan.
BAŞKAN
– Önerge üzerinde Şanlıurfa Milletvekili İbrahim Ayhan konuşacaktır. 
Buyurun
Sayın Ayhan. (HDP sıralarından alkışlar)
İBRAHİM
AYHAN (Şanlıurfa) – Sayın Başkan, değerli arkadaşlar; şimdi, tabii, şu anda
konuşmuş olduğumuz millî eğitim temel kanunuyla ilgili düzenlemelerin -ben de
bir Millî Eğitim Komisyonu üyesi olarak- uzun süre üzerinde konuştuk,
tartıştık. Ki, o konuştuğumuz dönem darbe girişiminden önceki dönemdi ve bizim
orada ısrarla vurguladığımız şey HDP Grubu olarak, yapılacak düzenlemelerin
-daha objektif kriterler esas alınarak- eğitim sistemini daha özgürlükçü ve
demokratik bir norma ve düzeye kavuşturabilecek bir şekilde olmasına dairdi ve
bu özellikle OHAL süreci başladıktan sonra, kaygılarımızda ne kadar haklı
olduğumuzu da çok net ve bariz bir şekilde gördük. Özellikle, muhalif görülen,
eğitim alanında Hükûmetle, siyasal iktidarla aynı frekansta düşünmeyenlere
yönelik; 15 Temmuz darbe girişimi fırsat bilinerek OHAL ve ona bağlı kanun
hükmünde kararnamelerle bu insanların birçoğu kamu kuruluşlarından, eğitim
alanından ya ihraç edildiler ya açığa alındılar. Bunun en somut, en bariz
örneği şu anda konuştuğumuz konu itibarıyla -millî eğitim olunca- 11.284 eğitim
emekçisinin açığa alınmasıdır yani öğretmenin açığa alınmasıdır ve bugün
itibarıyla, yaklaşık üç aydır açığa alınan bu öğretmenlerin 6 bini geri
gönderiliyor. Bakın, üç aylık bir süre içerisinde yani öğretmenin kendisi,
ailenin kendisi, öğrencinin kendisi, eğitim sistemimizin kendisi askıya alındı
ve bu arkadaşlar hakkında, şu anda görevine iade edilenler hakkında herhangi
bir soruşturma, açığa alınmasını gerektirecek esaslı bir soruşturma yapılmadan,
bu insanlar şimdi görevine döndürülüyor. 
İşte,
tam da biz, Millî Eğitim Komisyonu toplantısında millî eğitimde yapılacak
değişikliklerin objektif kriterlere göre olması gerektiğini söylerken de bunu
söyledik. Yani, bu açığa alınmalar, şu andaki, bugün geri dönmelerle beraber,
demek ki objektif kriterlere göre yapılmamış ve bu yanlış uygulamadan dolayı,
başta öğretmenler olmak üzere öğrenciler ve birçok insan bundan mağdur
edilmiştir. Dolayısıyla, bu yanlış politikalara muhalefetin de görüş ve
önerileri dikkate alınarak başvurulmaması ve bu yanlış politikalara da
girişilmemesi gerekiyor. 
Şimdi,
dün -burada Naci Hocam yok- aslında, o tecavüz yasasıyla ilgili, Naci Hoca
Foucault’dan örnekler verdi; cinselliğin tarihiyle ilgili 3 cilt kitabını
okuduğunu söyledi ve cinsellik alanının karanlık bir alan olduğunu söyledi. Ben
de okudum, Naci Hoca eksik bilgi veriyor. Cinsellik alanı şüphesiz karanlık bir
alan ama cinsellik alanı, Foucault’nun deyimiyle “17’nci yüzyıldan günümüze
kadar hep iktidar alanının istismarına maruz kalmış bir alandır.” Dolayısıyla,
cinsellik üzerinden iktidar devşirilmeye, cinsellik üzerinden insanlar
şekillendirilmeye çalışılıyor. 
Bugün,
AKP iktidarının bu getirmiş olduğu çocuk istismarı davasına ilişkin toplumdaki
genel algı şu: AKP bu cinsel istismar yasası ve tecavüz yasasıyla bir, gündemi
değiştirmek istiyor; iki, kendisine tabi kılmak istediği, kendi tabanını
oluşturmaya yönelik politikalar üretiyor. Alın size, işte -Naci Hoca burada
olsaydı- bir iktidar alanı, bir iktidar sömürme biçimi ve iktidarı oluşturma ve
özneyi -ki burada değil- şekillendirme çabası. 
İşte,
eğitim alanında da bu iktidarı oluşturma çabaları gerçekleştiriliyor,
cinsellikte de kadın alanında da böyle yapılıyor, birçok alanda kendi
iktidarını egemenlikçi anlayışla oluşturmaya çalışan ve kendi muhaliflerini
dinlemeyen, demokrasiyi de kendisine göre algılayan bir siyasal zihniyetle
karşı karşıyayız. 
Değerli
arkadaşlar, bu zihniyet demokratikleşmediği müddetçe Türkiye’de hiçbir sorun
çözülmeyecektir, bugün eğitim üzerine konuştuğumuz konular da dâhil olmak üzere
hiçbir sorun çözülmeyecektir. Bizim temel referansımız, temel hareket noktamız
demokrasi olmalıdır, daha fazla iktidar olmamalıdır. 
Saygılar
sunuyorum. (HDP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 14’üncü maddesinin (1)’inci fıkrasının
(b), (c) ve (ç) bentlerinin tasarı metninden çıkarılmasını, (2)’nci fıkrasının
aşağıdaki şekildi değiştirilmesini ve aşağıdaki (3)’üncü fıkranın eklenmesini
arz ve teklif ederiz.
Ruhi Ersoy (Osmaniye) ve
arkadaşları
"(2)
Bu maddenin yürürlüğe girdiği tarihten itibaren Maarif Müfettişi ve Maarif
Müfettiş Yardımcısı olarak görev yapanların 9/3/2016 tarihli ve 6682 sayılı
2016 Merkezi Yönetim Bütçe Kanunu ile belirlenen atama sayı sınırlarına tabi
tutulmaksızın kanuna ekli (2) sayılı listede yer alan serbest kadro adedi
kadar; Bakanlık Maarif Başmüfettişi, Bakanlık Maarif Müfettişi ve Bakanlık
Maarif Müfettiş Yardımcısı kadrolarına herhangi bir işleme gerek kalmaksızın
Bakan onayı ile atanmış sayılırlar."
(3)
652 sayılı Milli Eğitim Bakanlığının Teşkilat ve Görevleri Hakkında Kanun
Hükmünde Kararnameye 6528 sayılı Kanun'un 25 inci maddesi ile eklenen geçici 10
uncu maddenin 3 üncü fıkrası gereğince Şahsa Bağlı Eğitim Uzmanı kadrolarına
atanmış sayılanlara atandıkları tarihten itibaren bu kadrolarda kaldıkları
sürece bu kadrolara atanmadan önceki kadrolarına ait mali haklarının ödenmesine
devam olunur. Bunlardan halen başka görev ve kadro unvanı ile görev yapanlar,
bu maddenin yürürlüğe girdiği tarihten itibaren bir ay içinde yazılı olarak
talep etmeleri halinde Şahsa Bağlı Eğitim Uzmanlığı Kadrolarına
atanırlar."
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Osmaniye Milletvekili Ruhi Ersoy konuşacaktır. 
Buyurun
Sayın Ersoy. (MHP sıralarından alkışlar)
RUHİ
ERSOY (Osmaniye) – Sayın Başkan, değerli milletvekilleri; çocuklarımızın,
geleceğimizin âdeta teminatı olabilen, Türk milleti ailesinin gençliğinin
eğitim programıyla ilgili önemli konular konuşuyoruz. Elbette, yönetici
sınıfının, yöneticilerin mevzuatları da ince elekten geçirilerek bu konular
tartışılıyor. Ben 14’üncü maddedeki önergede Milliyetçi Hareket Partisinin
düşüncelerini paylaşmak üzere huzurunuzdayım.
Bu,
14’üncü maddede temel olarak 2 tane alt başlık var; (1) ve (2)’nci fıkra.
(1)’inci fıkranın (a) bendinde yönetici atamasıyla ilgili usul ve esaslar var,
ona dair şerhimiz söz konusu değil, eski hâliyle de kalabilir belki. Ama, bizim
buna ilave olarak önerdiğimiz bir husus var ki bu dillendirilmeyen bir konu.
Şahsa bağlı eğitim uzmanlarının maaşları dondurulmuş durumda. Biz, bu durumda
çalışanların durumlarının düzeltilmesi ve maaşlarının artırılması gerektiğini
düşünüyoruz ama asıl önerimiz ve üzerinde durduğumuz konu, tasarının (2)’nci
bendindeki maarif müfettişlerinin durumu. Bununla ilgili görüşlerimizi yazılı
metinden paylaşmak istiyorum. 
Tasarıyla,
Millî Eğitim Bakanlığı merkez teşkilatında Müsteşara bağlı olarak hizmet veren
Rehberlik Denetim Başkanlığı kaldırılmaktadır, yerine Bakanlığa bağlı Teftiş
Kurulu Başkanlığı kurulmaktadır. Teftiş Kurulu Başkanlığına bağlı olarak
gerekli görülen illerde Bakan onayıyla çalışma merkezleri kurulabilecek veya
kaldırılabilecektir. 81 ildeki il millî eğitim müdürüne bağlı maarif
müfettişleri başkanlıkları kaldırılmaktadır. Mevcut Rehberlik ve Denetim
Başkanı hiçbir işleme gerek kalmaksızın Teftiş Kurulu Başkanlığına
atanmaktadır. İllerde maarif müfettişleri başkanlığına bağlı olarak görev yapan
2.334 maarif müfettişi, bunlarla birlikte diğer kurumlarda denetçi ve müfettiş
unvanını taşıyanlar arasında mülakat sonrasında 500 kişi Bakanlık maarif
müfettişi unvanıyla Teftiş Kurulu Başkanlığına Bakan onayıyla atanabilecektir.
Dolayısıyla, yaklaşık 2 bin maarif müfettişi illerde il millî eğitim müdürü
emrinde şahsa bağlı maarif müfettişi kadrosuyla inceleme, araştırma, rehberlik
hizmetleri ile il millî eğitim müdürünün vereceği diğer görevleri yapacaktır. 
Anayasa
Mahkemesi kararına göre kariyer mesleği olan maarif müfettişlerinin tekrar
mülakatla bir ayrıma tabi tutularak Bakanlık maarif müfettişi olarak seçilmesi
hukuki değildir. Bu husus Anayasa’ya ve uluslararası sözleşmelere de aykırıdır.
Millî Eğitim Bakanlığı bünyesinde bugün itibarıyla 2.334 maarif müfettişi
bulunmaktadır. Bu müfettişler 95.000 okul, kurum, 17 milyon 590 bin öğrenci, 9
milyon 910 bin kursiyer ve 927 bin öğretmeni denetlemektedir. Tasarıyla 500
Bakanlık maarif müfettişi ve 250 Bakanlık maarif müfettiş yardımcısı kadrosu
ihdas edilmektedir. Ancak yeni alınacak Bakanlık maarif müfettiş yardımcıları
üç yıl boyunca denetim yapamayacaktır. Dolayısıyla, Millî Eğitim Bakanlığı en
az üç yıl boyunca 500 Bakanlık müfettişi ve Bakanlık maarif müfettiş yardımcısı
tarafından denetlenecektir. Sadece örgün eğitimde bulunan 35.180 öğrenciye 1
Bakanlık maarif müfettişi düşmektedir. 500 Bakanlık maarif müfettişinin tetkik,
eğitim ve denetim yapabilmesi mümkün müdür? Dolayısıyla, okul, kurumlar ve
personel yıllarca denetim göremeyecektir. Yönetme sorumluluğu taşıyanların,
kurum ve kuruluşlarda yaşanan ve yaşanabilecek tehlikelerden haberi
olmayacaktır. Eğitim kurumlarında keyfî tutum ve uygulamalar artacaktır.
Usulsüzlük, yolsuzluk, şiddet, istismar olayları artabilecektir. Öğretmenlere
rehberlik ve mesleki gelişim boyutunda destek verilme ihtimali düşecektir.
Denetim, devletin garantisidir. Denetim birimlerinin tek çatı altında
birleştirilmesi kamu kaynaklarının daha etkili ve verimli kullanılmasını
sağlayacaktır. Denetim hizmetlerinin merkezden yürütülmesi, hizmet alanındaki
bütün kurumların düzenli aralıklarla denetlenebilmesi ve bu hizmeti sunanlara
etkin olarak rehberlik yapılma imkânı verecektir. Ayrıca, eğitim, öğretim,
yönetim ve denetim hizmetlerinin yerel etkilerden kurtarılması sağlanacaktır. 
Önergemiz,
denetim hizmetlerinin merkezden tek çatı altında yürütülmesi, hizmet alanındaki
bütün kurumların düzenli aralıklarla bütüncül olarak denetlenmesini
öngörmektedir. Eğitim, öğretim, yönetim ve denetim hizmetlerinin yerel
etkilerden, çağdaş bilimin öngördüğü nesnel olgulara dayalı olarak sürdürülmesi
amaçlanmaktadır. 
Bu
kapsamda, önerimizin kabul edilmesini diliyor, Genel Kurulu saygıyla
selamlıyorum. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Hükmünde Kararname ile Bazı Kanun ve Kanun Hükmünde Kararnamelerde
Değişiklik Yapılmasına Dair (1/721) esas numaralı Kanun Tasarısı'nın 14’üncü
maddesiyle 652 sayılı Kanun Hükmünde Kararname’ye eklenen geçici madde 11'in
(1)’inci fıkrasının (a), (b), (c) ve (ç) bentlerinin tasarı metninden
çıkarılmasını ve (2)’nci fıkrasının aşağıdaki şekilde değiştirilmesini arz ve
teklif ederiz.
Ceyhun İrgil (Bursa) ve
arkadaşları
"(2)
Bu Maddenin yürürlüğe girdiği tarihten itibaren Maarif Müfettişi ve Maarif
Müfettiş Yardımcısı olarak görev yapanların 9/3/2016 tarihli ve 6682 sayılı
2016 Yılı Merkezi Yönetim Bütçe Kanunu ile belirlenen atama sayı sınırlarına
tabi tutulmaksızın metne ekli iki (2) sayılı listede yer alan serbest kadro
adedi kadar; Bakanlık Maarif Başmüfettişi, Bakanlık Maarif Müfettişi ve
Bakanlık Maarif Müfettiş yardımcısı kadrolarına herhangi bir işleme gerek
kalmaksızın Bakan onayı ile atanmış sayılırlar"
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz.
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Bursa Milletvekili Ceyhun İrgil konuşacaktır. 
Buyurun
Sayın İrgil. (CHP sıralarından alkışlar) 
CEYHUN
İRGİL (Bursa) – Sayın Başkan, değerli milletvekilleri, arkadaşlar; bu Millî
Eğitim Yasa Tasarısı’yla ilgili birçok maddeyi Komisyonda konuştuk, birçok
konuda uzlaşığız, birçok konuda hemfikiriz ama bazı maddeler var ki, özellikle
bu maarif müfettişliğiyle ilgili madde, bu konuda kesinlikle uzlaşma şansımız
yok. 
Arkadaşlar,
birçoğunuz, madde çok teknik bir madde olduğu için, içselleştirmeden, ne
olduğunu hissetmeden el kaldırıyorsunuz ama ben size çok anlaşılabilir bir
dille anlatmaya çalışıyorum. Şu an getirilmek istenen bu maddeyle ve özellikle
AKP’nin verdiği son önergeyle, maarif müfettişliği gibi kariyer bir mesleğin,
neredeyse şube müdürlerine, eğitim uzmanlarına -mülakatla- veya daire
başkanlarına, herhangi bir kariyer mesleği olmayan, siyasi atama yoluyla gelen
insanlara maarif müfettişi olma yolunu açıyoruz. 
Arkadaşlar,
orta yaş ve üstünde olanlar bilirler, maarif müfettişliği cumhuriyetin en temel
kurumlarından biridir. Birçok şairin, birçok yazarın, bildiğimiz birçok ünlünün
kariyerine baktığımızda hep maarif müfettişi olduğunu görürüz. Yani, Can
Yücel’in şiirinde bahsettiği gibi, maarif müfettişleri o kadar kariyer mesleği…
Ve önemli bir görev atfedilmiştir ki Hasan Âli Yücel gibi bir kişi maarif
müfettişliğinden Millî Eğitim Bakanlığına gelmiştir. Şimdi biz burada bu işi
sıradanlaştırıp siyasallaştırmaya çalışıyoruz. O yüzden, ben bu önerge
konusunda AKP Grubuna, bu işten anlayan ve ilgilenenlerin biraz ciddiyetle
bakmasını ve daha dikkatli olmasını öneriyorum. İçinizden birçoğunun, millî
eğitimle ilgili olan vekillerin bu konuda rahatsız olduğunu biliyorum. O
yüzden, tekrar, bu konuda bir kez daha uyarıda bulunuyoruz. 
Bunun dışında, bugün Millî Eğitim Bakanlığından nihayet
iyi bir haber alabildik. Açığa alınan 6.007 öğretmen görevlerine iade edildi ve
illere bildirildi, tebliğ edildi valilere. Fakat, biz isterdik ki bu kadar geç
kalmasaydınız çünkü bu süreçte açığa alınan 20 öğretmen arkadaşımız veya
öğretmenimiz, bu ülkenin “öğretmen” unvanı verdiği insan intihar etti. 
Örneğin, dün Öğretmenler Günü’nde, 47 yaşındaki Ergülü
Yıldız kendini asarak intihar etti; açığa alınmış bir öğretmendi, maalesef
kararınıza yetişemedi. Bir gün önce olsaydı belki bugün iade etmiştiniz ama
bilmiyoruz. Aynı şekilde, yine ihraç edilen öğretmenlerden bir tanesi,
Bilecik’te, Mustafa Güneyler, 50 yaşında, evinde tüp gazıyla intihar etti.
Yine, aynı şekilde, Muğla’nın Ortaca ilçesinde, 37 yaşında Mehmet Karadoğan
limon bahçesinde kendini vurarak intihar etti. Yine, aynı şekilde, Mersin’de,
öğretmen olan oğlu tutuklanan bir imam, bu itibarsızlığa, bu karalamaya
tahammül edemeyip intihar etti. 
Gördüğünüz gibi, onurlarıyla oynanan insanlar özellikle
haksız ithama uğradıklarında eğer bunu kaldıramıyorlarsa ve bu yükün altından
kalkamıyorlarsa intihar ediyorlar. Bu intiharlar kul hakkı değil mi? Bu
haksızlıklar, hiç sorgusuz sualsiz bu ihraçlar, bu açığa almalar kul hakkı
değil mi? Bu insanları geriye kim getirecek? Belki bugün onları iade ettiniz,
haberleri yok ama bu insanlar öldüler ve her şey bitti. 
Bizim sizden ricamız, bunların ders olması, bunlardan
bir mesaj çıkarılması. Biz bundan sonra geri kalan, açığa alınan öğretmenlerin
dosyalarının veya yapılacak işlemlerin bir an önce gözden geçirilmesini,
olabilecek en hızda iadelerini veya bir hükme varılmasını istiyoruz. Çünkü,
insanlarla ilgili hüküm kurmadan, bir hükme varmadan onları karaladığınızda
onurlarını yaralamış oluyorsunuz.
Başınıza geldiğini düşünün. Lütfen, bir an önce ihraç
edilen veya açığa alınan öğretmenlerle ilgili kriterleri net olarak belirleyin
ve bu kriterleri -genişletmek değil- daraltarak insanların onurlarını,
aşlarını, işlerini iade edin. 
Onun dışında, bugün, MEB Teşkilat Yasası’ndaki bu
maddeyle ilgili son söyleyeceğim de, burada yapılmak istenen şeylerden bir
tanesi, Bakanlığın daha etkin bir denetleme mekanizması oluşturmak istemekten
ziyade, daha çok, kişilere dönük ve siyasi atama yoluyla belli bir güç
devşirmeye odaklı bir teşkilat yapılanmasına gitmek istediğini ve bu yapıyı
oluşturmak istediğini görüyoruz. Maalesef bu sıkışıklık içerisinde ve bu
karmaşa ve kaos içerisinde bu yapı geçiyor ama maarif müfettişliği mesleğini,
kariyer mesleğini heba ederseniz gelecekteki denetlemelerde ve millî eğitimin
sorgulanmasında veya bazı meselelerin sonuçlandırılmasında kalite ve niteliği
kaybedeceksiniz. Bunda tekrar sizi uyarmak istiyorum.
Teşekkür ederim. (CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Madde üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 14’üncü maddesiyle 652 sayılı Kanun
Hükmünde Kararname’ye eklenen geçici madde 11'in (1)’inci fıkrasının (a) bendi
ile (2)’nci fıkrasının ilk cümlesinin aşağıda belirtilen şekilde
değiştirilmesini ve birinci cümleden sonra gelmek üzere ikinci cümle olarak da
aşağıda belirtilen cümlenin eklenmesini ve madde numarasının geçici madde 12
olarak düzeltilmesini arz ve teklif ederiz.
Mustafa
Elitaş (Kayseri) ve arkadaşları
"a)
I. Hukuk Müşaviri ile Rehberlik ve Denetim Başkanı
kadrolarında görev yapan personelin görevleri sona erer ve bunlar hakkında 375
sayılı kanun hükmünde kararnamenin ek 18 inci maddesine göre işlem tesis
edilir."
"Bu
maddenin yürürlüğe girdiği tarihten itibaren bir yıl içinde; 190 sayılı Kanun
Hükmünde Kararnamenin eki (I) sayılı cetvelin
Bakanlığa ait bölümünde yer alan Bakanlık Maarif Müfettişi unvanlı toplam
serbest kadro adedini geçmemek üzere, Maarif Müfettişi, Eğitim Müfettişi, Millî
Eğitim Denetçisi ve İl Eğitim Denetmeni unvanlarını ihraz etmiş olup halen
Bakanlık teşkilatında görevli olanlar ile Bakanlık teşkilatında şube müdürü ve
üstü kadrolarda fiilen çalışanlar ve millî eğitim uzmanı ile millî eğitim uzman
yardımcılarından yönetmelikte belirlenen yabancı dil ve tez şartını karşılayanlar
arasından yapılacak mülakatta başarılı olanlar, 9/3/2016 tarihli ve 6682 sayılı
2016 Yılı Merkezi Yönetim Bütçe Kanunu ile belirlenen atama sayı sınırlarına
tabi tutulmaksızın Bakan Onayı ile Bakanlık Maarif Müfettişi olarak atanabilir."
"Bakanlık
teşkilatında halen şube müdürü ve üstü kadrolarda çalışanlar ile millî eğitim
uzmanı ve millî eğitim uzman yardımcıları arasından yapılacak atamaların
sayısı, ihdas edilen Bakanlık Maarif Müfettişi kadro sayısının yüzde beşini
geçemez."
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Takdire bırakıyoruz efendim.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum:
Gerekçe:
Tasarı
ve bu maddeyle Millî Eğitim Bakanlığı Rehberlik ve Denetim Başkanlığı, Teftiş
Kurulu Başkanlığı olarak yeniden yapılandırılmaktadır. Bakanlığın merkez
teşkilatındaki denetim birimi kadrolu denetim elamanına kavuşturulmaktadır.
Bakanlıkça yürütülen eğitim ve öğretim hizmetlerinin devlet adına gözetim ve
denetimi görevini yürütecek olan Teftiş Kurulunun bu önemli ve özellikli
görevini, taşra teşkilatı kadrolarında görevli maarif müfettişlerinin geçici
olarak merkez teşkilatında görevlendirilmesi yöntemiyle yürütmesinde uygulamada
bazı zorluklarla karşılaşılmakta, zamanında, verimli ve etkili bir hizmet
üretme gayesi olumsuz etkilenmektedir. Bu itibarla, Başbakanlık ve diğer
bakanlıklardaki merkez teşkilatı yapılanması esas alınarak, Teftiş Kurulu
hareket kabiliyeti daha yüksek bir şekilde yeniden yapılandırılmaktadır.
Bakanlık teşkilatında Maarif Müfettişi olarak görev yapanların, güvenlik
soruşturması ve arşiv araştırması sonrasında, ihdas edilen Bakanlık Maarif
Müfettişi kadrolarına mülakattaki başarı sırasına göre öncelikle atanmalarında
kamu, kurum ve hizmet yararı görülmektedir. Ayrıca, Bakanlık teşkilatında şube
müdürü ve üstü kadrolarda fiilen çalışanlar ile millî eğitim uzmanı ve millî
eğitim uzman yardımcılarından yönetmelikte belirlenen yabancı dil ve tez
şartını karşılayanlar arasından da yapılacak mülakatta başarılı olanların,
güvenlik soruşturması ve arşiv araştırması sonrasında, ihdas edilen Bakanlık
Maarif Müfettişi kadro sayısının yüzde 5’ini geçmemek üzere başarı sırasına
göre atanmalarının da Teftiş Kurulu kadrosuna idari ve mali konular ile eğitim
öğretim branşlarında katkı sağlayacaktır. Bu şekilde atananlar öncelikle en az
bir yıllık mesleki hizmet içi eğitime tabi tutulacaktır. Bu düzenlemeyle teftiş
hizmetleri merkezden sevk ve idare edilen nitelikli ve etkin bir yapıya
kavuşturulmaktadır. 652 sayılı KHK’ya 674 sayılı KHK ile geçici madde 11
eklenmiş olduğundan madde numarasının geçici madde 12 olarak düzeltilmesi
gerekmektedir.
BAŞKAN
– Gerekçesini okuttuğum Mustafa Elitaş ve arkadaşlarının önergesini oylarınıza
sunuyorum: Kabul edenler… Kabul etmeyenler… Önerge kabul edilmiştir.
Kabul
edilen önerge doğrultusunda 14’üncü maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
Birleşime
saat 20.00’ye kadar ara veriyorum. 
Kapanma Saati: 19.14
BEŞİNCİ OTURUM
Açılma Saati: 20.04
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 27’nci Birleşiminin Beşinci
Oturumunu açıyorum.
405
sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet yerinde. 
15’inci
madde üzerinde üç adet önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 15’inci maddesiyle değiştirilen 652
sayılı Kanun Hükmünde Kararname’nin ekli (1) sayılı cetvelinin “Müsteşar
Yardımcısı” başlıklı üçüncü sütununun aşağıdaki şekilde değiştirilmesini arz ve
teklif ederiz.
 Çağlar Demirel Sibel
Yiğitalp Feleknas Uca
 Diyarbakır Diyarbakır Diyarbakır
 Ayşe Acar Başaran Dilek
Öcalan
 Batman Şanlıurfa




Müsteşar Yardımcısı




Müsteşar Yardımcısı
Müsteşar Yardımcısı
Müsteşar Yardımcısı



BAŞKAN – Şimdi okutacağım iki önerge aynı mahiyette
olup birlikte işleme alınacaktır.
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 15’inci maddesinin tasarı
metninden çıkarılmasını ve diğer maddelerin teselsül ettirilmesini arz ve
teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Mehmet
Necmettin Ahrazoğlu Mahmut Tanal
 İstanbul Hatay İstanbul
Aynı
mahiyetteki diğer önergenin imza sahipleri:
 Ömer Fethi Gürer Niyazi
Nefi Kara Ceyhun İrgil
 Niğde Antalya Bursa
 Gaye Usluer Mehmet
Göker Nihat Yeşil
 Eskişehir Burdur Ankara
 Tur Yıldız Biçer Vecdi
Gündoğdu Mahmut Tanal
 Manisa Kırklareli İstanbul
 Murat Bakan Ahmet
Akın Mustafa Ali Balbay
 İzmir Balıkesir İzmir
 Mehmet Gökdağ
 Gaziantep
BAŞKAN
– Komisyon aynı mahiyetteki önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Aynı mahiyetteki ilk önerge üzerinde Gaziantep Milletvekili Mehmet Gökdağ
konuşacaktır. 
Buyurun
Sayın Gökdağ. (CHP sıralarından alkışlar) 
MEHMET
GÖKDAĞ (Gaziantep) – Sayın Başkan, değerli milletvekilleri; dün Öğretmenler
Günü’ydü. Ben bir defa daha, başta Başöğretmen Mustafa Kemal Atatürk olmak
üzere tüm öğretmenlerimizin Öğretmenler Günü’nü kutluyorum.
Değerli
arkadaşlar, on dört yıldır üzerinde çok fazla oynanan eğitim sisteminin
yarattığı deformasyona rağmen, öğretmenlerimiz cumhuriyetin ve çağdaşlığın
ışığını yurdun en ücra köşelerine götürmeye devam ediyor. 
Değerli milletvekilleri, EĞİTİM İŞ’in 24 Kasım
Öğretmeler Günü nedeniyle 43 ilde öğretmenlerle görüşerek yaptığı
“Öğretmenlerin Ekonomik Durumlarına İlişkin Öğretmen Görüşleri Araştırması”
adlı araştırma sonuçları öğretmenlerin karşı karşıya olduğu sorunları ortaya
koymuştur. Araştırmanın dikkat çeken sonuçları şöyle: Öğretmenlerin yüzde 83’ü
mesleğinden elde ettiği gelirleri yetersiz buluyorlar. Öğretmenlerin yüzde
86’sı eğitim öğretime hazırlık ödeneğini yetersiz buluyorlar. Öğretmenlerin
yüzde 74’ü maaşının düşük olması nedeniyle toplumdaki saygınlığının azaldığını,
yüzde 75’i borçları nedeniyle mesleki verimliliğinin düştüğünü, yüzde 82’si
kazandığı parayla çocuklarının gıda ihtiyaçlarını rahat bir şekilde
karşılayamadığını, yüzde 52’si gelirlerindeki yetersizlik nedeniyle psikolojik
sorunlar yaşadığını, yüzde 24’ü de az da olsa psikolojik sorunlar yaşadığını
belirtiyor. Yine, öğretmenlerin yüzde 50’si bir iş bulmaları hâlinde mesleği
değiştirebileceklerini, bırakabileceklerini belirtiyorlar. Yüzde 82’si son on
yılda alım gücünün düştüğünü, yüzde 52’si görevden alınma korkusuyla
yaşadığını, yüzde 66’sıysa öğretmenler odasında kendilerini özgürce ifade edemediğini
belirtmiştir. Yani, öğretmenlerimiz mutsuzdur değerli arkadaşlar.
Bunun yanı sıra, son zamanlarda on binlerce öğretmen
görevden alınmış, öğrencilerinden ayrı bırakılmıştır. Yaşananlar acıdır,
yaşananlar insanların, toplumun vicdanını kanatıyor. Yüz binlerce örneğini
vermek mümkün. Örneğin, Gaziantep’te okul müdürü, millî eğitim müdürü, teftiş
kurulu tarafından sehven açığa alındığı kabul edilen 2 EĞİTİMİŞ üyesi öğretmen
iki buçuk aydan bu yana hâlâ görevlerine dönmemişlerdir. Bugün, açığa
alınanların bir kısmının görevlerine iade edildiklerini öğrendik, mutlu olduk,
sevindik; diğerlerinin de bir an önce görevlerine dönmelerini bekliyoruz.
Peki, bu öğretmenlerimiz göreve iade edilince kendi
okullarında nasıl çalışacaklar? Velinin, öğrencinin, diğer çalışma
arkadaşlarının yanında suçsuzluğunu ifade etmek zorunda mı kalacaklar? Bunu
öğretmenlerimize nasıl reva görürsünüz değerli arkadaşlar?
Bu
da yetmezmiş gibi, öğretmenler alımlarında kadrolu öğretmenlikten vazgeçilmiş,
mülakata dayalı yani torpille sözleşmeli öğretmen alımına geçilmiştir. Ataması
yapılmayan öğretmenler artık bu ülkede canına kıyar hâle gelmiştir. Sayıları
onlarca şehrimizin nüfusundan daha kalabalıktır. Bir an önce ataması yapılmayan
öğretmenlerimizin atamalarının yapılmasını gerçekten önemli görüyoruz ve bunu
talep ediyoruz. 
Bir
başka üzerinde durulması gereken nokta, imam-hatip okulları konusudur. Değerli
arkadaşlar, Gaziantep’te FETÖ’den devredilen 37 okulun 36 tanesi imam-hatip
okulu olmuştur, zaten öğrenci mevcudu çok az olan imam-hatip okullarına
yenileri eklenmiştir. Türkiye’de ve Gaziantep’te eğitim vermekte olan
imam-hatip okullarının öğrenci mevcutları incelendiğinde, kapasitesinin yüzde
20’sini bile doldurmadığı görülecektir. Gaziantep’te birçok okulun sınıf başına
öğrenci sayısı 40’ın üzerindeyken okullarımızın boş bırakılması sonucunu
doğuran bu uygulamada neden ısrar ediliyor, anlamak mümkün değildir. 
Diğer
taraftan, Gaziantep’te okullarda çalışan öğretmenler sokak sokak gezdirilerek
okul yaşında olan Suriyeli öğrencilerin sayısının tespit edilmesi istenmiştir.
Değerli arkadaşlar, öğretmenlerin iş tanımı içinde ne zamandan beri sokaktan
hem de mülteci toplamak var? 
Hizmetlisi,
yardımcı personeli, yakıtı olmayan, belki de tek başına bir köy okulunda,
güvenlik görevlisi olmadığı için can güvenliği olmayan ortamlarda
öğretmenlerimizin kutsal mesleklerini icra etmelerini bekliyoruz. 
Değerli
arkadaşlar, öğretmenlerimiz bunları hak etmiyor. 
Ben,
sözlerimi Mustafa Kemal Atatürk’ün sözleriyle tamamlamak istiyorum. Atatürk
diyor ki: “Ulusları kurtaranlar yalnız ve ancak öğretmenlerdir. Öğretmenden,
eğiticiden yoksun bir ulus, henüz “ulus” adını alma yeteneğini kazanmamıştır.” 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum. 
Aynı
mahiyetteki diğer önerge üzerinde söz isteyen Ankara Milletvekili Zühal Topcu. 
Buyurun.

ZÜHAL TOPCU (Ankara) – Sayın Başkan, değerli
milletvekilleri; bu maddede 1416 sayılı Kanun’la yetiştirilmek üzere yurt
dışına gönderilen öğrencilerle ilgili bazı hükümler var.
Şimdi, bunlarla ilgili, özellikle 24’üncü Dönemdeki
yasama faaliyetleri sırasında, bu maddeyle ilgili de çok fazla tartışma
yapıldı. Önce, yurt dışına yalnızca ALES puanıyla öğrenci gönderilirken yine
iktidarın yaptığı düzenlemeyle 1416 sayılı Kanun’a “sözlü ve/veya yazılı”
ibaresi konularak orada, yine, keyfî uygulamalara yönelik birtakım adımlar
atıldı. Burada ısrarımıza rağmen, tabii ki sayısal çoğunluk olarak bakıldığında
iktidar partisi muhalefeti hiçbir zaman dinlemeden bu “ve/veya”yı koyarak bu
maddelerle bu alımları devam ettirdi. Şu anda yine, burada bu 1416 sayılı
Kanun’la ilgili madde var. Özellikle ilgili kurumlar, üniversiteler tarafından
kaç tane, hangi alanda öğrenci gönderilecekse onlara yönelik bazı maddeler var.
Tabii, burada biz başından beri özellikle söyledik, burada “ve/veya”nın
konmasındaki amaç her zaman olduğu gibi siyasi bir fayda, siyasi bir etkileme
amacını da gütmektedir.
Şimdi, buna bakıldığında, bunlar seçilirken, özellikle
bu gençler yurt dışına gönderilmek için seçilirken kim karar verecek, nasıl
karar verecek, neden bu kadar bu konu üzerinde ısrarla duruldu? Uygulamalara
baktığımızda, yine 1416 sayılı Kanun’la yurt dışında çalışmalarını yapıp
döndükten sonra gelenlerin nasıl istihdam edildiğini ben buradan sormak
istiyorum. Acaba “Aynı görüşten değiliz.” diye başlatılmak istenmeyenler oldu
mu? 
Sayın
Bakan, bunları özellikle size sormak istiyorum: 1416 sayılı Kanun’la yurt
dışına gidip döndüğünde “Siz, bizim görüşümüzden değilsiniz, bölüm istemiyor.”
diye kabul edilmek istenmeyen öğrenciler oldu mu; burada, onları soruyoruz.
Çünkü eğer burada bir çocuğumuzu, bir gencimizi gönderiyorsak -bunların hepsi
bizim çocuğumuz- oraya gidip bu ülkenin, bu vatanın onlara sağladığı
imkânlardan faydalanıp, ondan sonra da dönüp bu ülkeye hizmet etme aşkında olan
çocuklar bunlar. Ama bu iktidar yandaş tavırlarla, bu gibi suistimal içerisinde
olan düşüncelerle bu gençliği itmektedir. Onun için diyoruz ki: Lütfen, bu
çocukların, yurt dışından geldikten sonra uygun olan yerlerde ve onurlarını
kırmadan istihdam edilmeleri ve bunlar için harcanan paranın da bu ülkenin
ihtiyacının giderilmesi yönünde kullanılması gerekir. Buradan özellikle bunu
belirtiyoruz.
Bir
diğer konu da şu: Dün YÖK sitesinde açıklama yapıldı, bin araştırma görevlisi
alınacak. Şimdi, madem bin araştırma görevlisine ihtiyaç vardı da bu en son
KHK’yla, 674 sayılı KHK’yla 3 binden fazla ÖYP’li yani öğretim üyesi
yetiştirilmek üzere alınan gençler atıldılar. Şimdi, karar veriliyor işte “Siz
bizim işimize yaramıyorsunuz.” diye, bir taraftan da bin kadro açıklıyorsunuz.
O zaman hepsini potansiyel suçlu olarak değil, eğer suçlu varsa suçlarını
tespit edin, atın ama gerçekten potansiyel suçlu olarak hepsini
değerlendirmeyin.
Şimdi,
özellikle vurgulamak istediğimiz şu: Burada, biz Türkiye Büyük Millet
Meclisinde bu devletin yasama çalışmaları sırasında her şeyi tartışıyoruz ama
asla bu devletin varlığını ve birliğini tartışmıyoruz ve tartıştırmayız da.
Bizim adımız “Türk milleti”, devletimizin adı da “Türkiye Cumhuriyeti devleti”;
bundan da geri dönüş yok. Daha önceki konuşmacılardan bir tanesi “kürdistan”
lafını etti. Biz de buradan diyoruz ki: Ne kürdistanı, diğer iller nasıl
Türk’ün öz yurdu ise Diyarbakır’ı da, Van’ı da, Tunceli’si de Türk’ün öz yurdu
ve orada yaşayan bireylerin, vatandaşların, kardeşlerimizin hepsi de Türk
milletinin birer şerefli mensubudur. Bunu da buradan ifade etmek istiyoruz.
Teşekkür
ediyorum. (MHP ve AK PARTİ sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler... 
ÇAĞLAR
DEMİREL (Diyarbakır) – Karar yeter sayısı istemiştik ama…
BAŞKAN
– Artık geçti, bir dahakine.
Önergeler
kabul edilmemiştir.
Sayın
Topal, sisteme girmişsiniz.
60’a
göre, buyurun.
V.- AÇIKLAMALAR (Devam)
30.- Hatay Milletvekili Serkan Topal’ın,
açığa alınan öğretmenlerden terör örgütüyle bağlantılı olmayanların mağdur
edilmemesi hususunda hassas davranan Millî Eğitim Bakanına teşekkür ettiğine
ilişkin açıklaması
SERKAN
TOPAL (Hatay) – Evet, teşekkür ediyorum Sayın Başkan.
Ana
muhalefet milletvekili olarak bazen sayın bakanlarımızı burada eleştiriyoruz.
Burada tanıklık ettiğim bir gerçeği ifade etmek istiyorum. Değerli öğretmen
arkadaşlarımızın açığa alındığı ilk günden bugüne kadar diyalog yolunu açık
tutan ve terör örgütüyle bağlantılı olmayan hiçbir öğretmenin mağdur edilmemesi
hususunda çok hassas davranan Sayın Millî Eğitim Bakanımıza gerçekten yürekten
teşekkür ediyorum. Geriye kalan öğretmen arkadaşlarımız için de aynı
hassasiyeti göstereceğinize olan inancım tamdır. Sizlere, Bakan Yardımcısına,
Müsteşara teşekkür ediyorum. 
Ayrıca,
yine, bu diyalog kanalında Meclis Başkan Vekilimiz Sayın Ahmet Aydın’a, AK
PARTİ Grup Başkan Vekili Mustafa Elitaş’a, Naci Bostancı’ya ve AK PARTİ Hatay
milletvekillerine, bu konuda yine hassas davrandıkları için, gerçekten öğretmen
arkadaşlarım adına, veliler adına, öğrenciler adına teşekkür ediyorum,
saygılarımı sunuyorum. (AK PARTİ sıralarından alkışlar)
BAŞKAN
– Biz de teşekkür ediyoruz nezahetiniz, nezaketiniz için.
X.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Evet, sayın milletvekilleri, 15’inci madde üzerindeki son önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 15’inci maddesiyle değiştirilen 652
sayılı Kanun Hükmünde Kararname’nin ekli (1) sayılı cetvelinin “Müsteşar
Yardımcısı” başlıklı üçüncü sütununun aşağıdaki şekilde değiştirilmesini arz ve
teklif ederiz.




Müsteşar Yardımcısı




Müsteşar Yardımcısı
Müsteşar Yardımcısı
Müsteşar Yardımcısı



Sibel Yiğitalp
(Diyarbakır) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkan.
BAŞKAN
– Önerge üzerinde Diyarbakır Milletvekili Sibel Yiğitalp konuşacaktır.
Buyurun
Sayın Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; bugün 25 Kasım
Kadına Yönelik Şiddete Karşı Uluslararası Mücadele Günü ve 25 Kasım 1960
yılında, Dominik Cumhuriyeti’nde Trujillo diktatörlüğüne karşı direniş
sergileyen Mirabal Kardeşlerin, cezaevinde bulunan eşlerini ziyaret ettikten
sonra tecavüze uğraması ve öldürülmesinden dolayı bu tarih “Kadına Yönelik
Şiddete Karşı Uluslararası Mücadele Günü” olarak bütün dünya ülkelerinde bu
şekilde anılıyor. Bugün de kadınlara yönelik şiddete karşı herkes, neredeyse
Türkiye’nin bütün illerinde… Sadece kürdistan illerinde ne yazık ki yok.
OHAL’de çıkarılan kanun hükmünde kararnamelerden dolayı her türlü eylem ve
etkinliklerin yasaklanmış olduğunu, tabii, buradan söylemek istiyorum.
Konuşmama
başlamadan önce bizleri kadın olmanın onuruyla tanıştıran, iradeleştiren, kadın
özgürlük şehitlerimizi minnet ve saygıyla anıyorum. Katledilen direnişçi
Mirabal Kardeşlerden Minerva’nın sözleriyle konuşmama başlamak istiyorum.
“Bunca acıyla dolu ülkemiz için yapılacak her bir şeyi yapmak bir mutluluk
kaynağı ancak kollarını kavuşturup oturmak ise çok üzücü.” Mirabal Kardeşlerin
ölümünün üzerinden yarım yüzyıl geçti ancak hâlâ dünyanın her yerinde kadınlar
baskı ve şiddete maruz kalıyor, tecavüze uğruyor ve katlediliyor; kadınların
rengi, dili, inancı, ülkesi değişiyor ama uğradıkları şiddetin kaynağı
değişmiyor ve bu şiddet, ev içi şiddetten kamusal alana varana kadar farklı
şiddet türleriyle kendini yenileyerek katbekat artıyor. Nitekim ülkemizde
kadına yönelik şiddetin hangi boyuta ulaştığını birkaç örnekle size sunmak
istiyorum.
Sayın Başkan, değerli milletvekilleri; yaşamın her
alanında varlık mücadelesi veren, rengini ortaya koymak için mücadele eden, gerek
ev içinde gerek kamusal alanda ve gerekse de siyasette “Ben varım.” diyen
direnişçi kadına tahammülü olmayan erk hükûmetinin kadına yaklaşımının en vahşi
şeklini görmekteyiz. Öyle ki 15 Temmuzdan sonraki KHK’larla kadın
seçilmişlerimize ve kadına yönelik şiddetle mücadele eden kurumlarımıza yapılan
baskılar, bu Hükûmetin kadın politikasını çok net bir şekilde göstermiştir.
Nitekim gasbedilen belediyelerimizde gaspçı kayyumların ilk icraatları kadın
merkezlerini kapatmak, kadın mücadelesi veren çalışanların işlerine son vermek
olmuştur. Aynı şekilde, kadını ötekileştiren, tahakküm altına almak isteyen,
direnişçi kadına tahammül edemeyen bu Hükûmet sadece belediyelere bağlı kadın
merkezlerini kapatmakla kalmamış, bu mücadeleyi veren kadın derneklerini, kadın
emeğini ortaya çıkarmaya dönük faaliyet yürüten merkezleri de çıkarılan kanun
hükmünde kararnamelerle kapatmıştır. Yine bu gaspçı kayyumlar, sadece
bulundukları yerlerde değil, her yerde, çay içerken bile son derece kaygılı;
yaptıklarının farkında oldukları için, halkın iradesini gasp ettikleri için son
derece huzursuz bir şekilde çalışma faaliyeti yürütmeye çalışıyorlar.
Yine,
bunların yanında, demokratik tutum almak ve demokratik mücadelesini yürütmek
isteyen Sebahat Tuncel arkadaşımız -onlarca yıl burada mücadele yürütmüş bir
arkadaşımızdı- ve Ayla Akat arkadaşımız kolluk kuvvetlerinin en vahşi şekilde
saldırısına maruz kalarak gözaltına alındılar ve tutuklandılar. Onlara da bu
şekilde şiddet uygulayan güvenlik, kolluk güçlerini de şiddetle kınıyorum buradan.
Kadınların
şiddet gördüğü, öldürüldüğü, ayrımcılığa ve kötü muameleye maruz kaldığı bu
coğrafyada, kadınlar için eşitlik mekanizmalarına, şiddetten uzakta hayat kurma
yollarına erişmede kadın örgütleri hayati önemdedir. Fakat, şu iyi bilinmelidir
ki her kadının şiddetten uzaklaşma mücadelesi bütün OHAL kararlarını geçersiz
kılacak meşruiyete sahiptir. Tüm bu uygulamalar bize gösteriyor ki erkek
adaleti yok etmeden gerçek adalete ulaşamayacağız. 
Biz
kadınlar olarak doğamız gereği hiçbir zaman savaş ve şiddetten yana olmadık.
Tüm sorunların demokratik normlar çerçevesinde çözüleceğine olan inancımız
hâlen taptaze durmaktadır. Hep hatırlayalım ki örgütlü kadın direnen kadındır,
direnen kadın özgürleşir, özgürleşen kadın güzelleşir. 
Sözlerime
şiddetin her türlüsüne maruz kalan; tacize, tecavüze uğrayan, katledilen her
kadın isyanımızdır diyerek son veriyorum…(*)
(HDP sıralarından alkışlar)
ÇAĞLAR
DEMİREL (Diyarbakır) – Karar yeter sayısı…
BAŞKAN
– Önergeyi oylarınıza sunuyorum, karar yeter sayısı arayacağım: Kabul edenler…
Kabul etmeyenler…
Elektronik
cihazla oylama yapacağım.
İki
dakika süre veriyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır, önerge reddedilmiştir. 
Şimdi
15’inci maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir. 
16’ncı
madde üzerinde üç adet önerge vardır, okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 16’ncı maddesinde yer alan “eş ve
çocuklarının” ibaresinin “bakmakla yükümlü olduğu kişilerin” şeklinde
değiştirilmesini arz ve teklif ederiz. 
Çağlar Demirel Sibel
Yiğitalp Ayşe Acar Başaran
Diyarbakır Diyarbakır Batman
Dilek Öcalan Feleknas
Uca Müslüm Doğan
Şanlıurfa  Diyarbakır İzmir

Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 16’ncı
maddesinde geçen "Bu Kanun kapsamında yurt dışına gönderilenlerin bakmakla
yükümlü oldukları eş ve çocuklarının" ibaresinden sonra "başka
kardeşlerinin bulunmadığı takdirde bakıma muhtaç durumda olduğu tespit edilen
anne ve babaların da" ibaresinin eklenmesini arz ve teklif ederiz.

 Mustafa
Ali Balbay Gaye Usluer Mehmet
Göker
 İzmir Eskişehir Burdur
 Nihat Yeşil Vecdi
Gündoğdu Ömer Fethi Gürer
 Ankara Kırklareli Niğde
 Mahmut Tanal Murat
Bakan Ceyhun İrgil
 İstanbul İzmir Bursa
 Ahmet Akın Tur
Yıldız Biçer Bülent Öz
 Balıkesir Manisa Çanakkale
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 16’ncı maddesinin ikinci
fıkrasının aşağıdaki şekilde değiştirilmesini arz ve teklif ederiz.
 Zühal
Topcu Erkan Haberal Ruhi
Ersoy
 Ankara Ankara Osmaniye
 Arzu Erdem Mehmet
Necmettin Ahrazoğlu
 İstanbul Hatay
"Bu
Kanun kapsamında yurt dışına gönderilenlerin bakmakla yükümlü oldukları eş ve
çocuklarının tedavi giderleri ile sürekli görevle yurt dışına gönderilen Devlet
memurlarının bakmakla yükümlü oldukları kişiler için 31/5/2006 tarihli ve 5510
sayılı Sosyal Sigortalar ve Genel Sağlık Sigortası Kanununda belirlenmiş olan
usul ve esaslar çerçevesinde ilgili kamu kurum ve kuruluşlarınca karşılanır."
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Muhterem Başkanım.
BAŞKAN
– Önerge üzerinde söz isteyen Ankara Milletvekili Zühal Topcu.
Buyurun
Sayın Topcu. (MHP sıralarından alkışlar)
ZÜHAL TOPCU (Ankara) – Sayın Başkan, değerli
milletvekilleri; yine 1416 sayılı Kanun’la yurt dışına öğrenci göndermeyle
ilgili olarak bu madde konuyor. Özellikle öğrenciyle beraber yanında gidecek
olan -aile bütünlüğünü korumak amacıyla- ailenin de ihtiyacını gidermeye
yönelik, birtakım sağlık problemlerini ve kalma problemlerini de gidermeye
yönelik bir madde. Aslında olması gerektiğini düşünüyoruz çünkü aile çok
önemli. Kimseyi tek başına, birey olarak da düşünmememiz gerekiyor burada.
Önemli bir madde ama yine de üzerinde durulması gereken o kadar çok konu var ki
millî eğitimin içinde bulunan, biz bunlardan hangisinden başlayacağımızı da
bilmiyoruz. Ama buradaki çalışma sistematiğine baktığımızda, yalnızca kabul
etme veya maddelerin kabul edilme veya edilmemesine yönelik olarak tek bir
algılama olduğu için, şu anda vakit geçirmekten başka bir şey yapmıyoruz ama
biz yine de vicdanımızın sesini dinleyerek olması gerekenleri burada altını
çizerek bahsetmek istiyoruz. 
Evet, daha önce de belirttiğimiz gibi, bu maddenin
olması gerektiğini düşünüyoruz, ihtiyaçların bir bütün olduğunu ve giderilmesi
gerektiğini düşünürken bakıyoruz ki eğitimin çok daha fazla, bundan farklı olan
sorunlarının olduğunu da görebiliyoruz. Eğitimin en önemli sorunu, eğitime
bütünsel açıdan bakılmaması çünkü sürekli olarak, eğitimde nerede yırtık varsa
o tarafın yamanmasına yönelik olarak çalışmalar yapılıyor. 4+4+4’te olduğu gibi
bunun problem getireceğine yönelik, çocukların küçük yaşta öğretime başlamaması
gerektiğine yönelik ve ilk 4’ün, bunun bazı ihtiyaçları gidermeyeceğine yönelik
olarak itirazlarımıza rağmen işte çok sık bakan değişmesi ve her bakana yönelik
olarak da eğitim sisteminin değişmesi sonucunda sürekli olarak sisteme yama
yapılıyor. Bu yamalardan bazıları da işte bu Hükûmet döneminde yapılıyor.
Özellikle, işte, çıkartılan 5’inci sınıfların dil hazırlık sınıfı olmasına
yönelik düzenleme çünkü orada çok büyük problemler ortaya çıktı. Onun için,
özellikle ikinci 4’ün 1’inci sınıfı dil hazırlık sınıfı olarak ihdas edildi ama
gelecek yıl başlayacak bunlar. Bu da aniden karar verilmiş bir şey olduğu için
başka hangi problemlere yol açacak şu anda bilmiyoruz. Hani göç yolda düzülür
misali yola çıkıyoruz, olmadı ne yapalım? “Bunu kestirip atalım, burası
tutmadı, öbür sene değiştiririz, onu da atalım.” şeklinde neler var? Sürekli
böyle “copy paste” şeklinde “kes, at” şeklinde neler var? Çalışmalar var. 
Şimdi,
Türkiye’deki eğitim sisteminin problemi yalnızca yabancı dil mi? Yabancı dil
öğretimi mi? Bakıyoruz, daha biz Türkçeyi öğretemiyoruz. Sürekli bu kürsüde
söylüyoruz; sınavlarda hem üniversite giriş sınavlarında -ortaöğretimde sonuç
biraz daha değişti ama- Türkçe başarı ortalaması yüzde 50. Diğerlerini
söylemiyoruz daha. Yani, dilin Türkçe olduğu bir Türkiye Cumhuriyeti devletinde
Türkçe dersinin ortalaması yüzde 50 başarıya karşılık geliyor. Şimdi, bu açıdan
bakıldığında demek ki balık baştan kokuyor, problemimiz baştan; demek ki yanlış
yerden başlıyoruz problemi çözmeye. Acaba nasıl bir öğretme yöntemi olur ve
bunun yanında, kaçıncı sınıfta başlanır, süresi kaç yıl olur? Acaba bunlar
tartışıldı mı? Hangi derse ne kadar saat ayırmak gerekiyor? Hangi öğretim
tekniğini kullanmak gerekiyor? Ne yapıyoruz? Bunları da sürekli olarak
değiştiriyoruz. Yine -sürekli olarak- Talim Terbiye Kurulu ne yapar, bilmiyoruz
ama yalnızca bildiğimiz bir şey var: İktidarın ve kudretli olanın bastırmasına
göre kitap yazıyor. Bakın, bu sene bir sürü kitap özellikle FETÖ’den dolayı,
FETÖ terör örgütünden dolayı imha edildi yani öyle bir hâle gelindi ki,
müfredatta, terör örgütü liderinin resmini koyabilecek kadar, ona yönelik
örnekler verebilecek kadar kitaplarda alıntılar mevcuttur. Bu nasıl bir garabettir?
Bu nasıl bir zafiyettir? Şu anda iptal edildi ama gördük ki “Yırtılan yeri
yama, yapıştır.” derseniz bundan sonra bu eğitim sistemi de dikiş tutmaz. 
Teşekkür
ediyorum, saygılarımı sunuyorum. (MHP sıralarından alkışlar)
BAŞKAN
– Teşekkür ediyoruz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
TBMM Genel
Kurulunda görüşülmekte olan 405 sıra sayılı Millî Eğitim Bakanlığının Teşkilat
ve Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 16’ncı maddesinde
geçen "Bu Kanun kapsamında yurt dışına gönderilenlerin bakmakla yükümlü
oldukları eş ve çocuklarının" ibaresinden sonra "başka kardeşlerinin
bulunmadığı takdirde bakıma muhtaç durumda olduğu tespit edilen anne ve
babaların da" ibaresinin eklenmesini arz ve teklif ederiz.
Bülent Öz (Çanakkale) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Çanakkale Milletvekili Bülent Öz konuşacaktır. 
Buyurun
Sayın Öz. (CHP sıralarından alkışlar)
BÜLENT
ÖZ (Çanakkale) – Sayın Başkan, değerli milletvekilleri; 405 sıra sayılı
Tasarı’nın 16’ncı maddesi üzerinde CHP Grubu adına söz almış bulunuyorum. Türk
milletini ve Genel Kurulu saygıyla selamlıyorum.
Millî
Eğitim Temel Kanunu’nda genel amaç “Türk milletinin bütün fertlerini Atatürk
ilke ve inkılaplarına sadık, laik ve sosyal bir hukuk devleti olan ülkesine
bağlı kişiler olarak yetiştirmektir.” şeklinde tanımlanıyor. Akıldan ve
bilimden uzaklaşan, liyakatin yerini sadakatin, devlete bağlılığın yerini
cemaat şeyhlerine bağlılığın aldığı bir yapıyı on dört yılın sonunda inşa
ettiniz. Gençleri geleceğe kaygıyla bakan ve hayalleri yurt dışına çıkmak olan
bir kuşak yetiştirdiniz. Cemaatlere teslim ettiğiniz kurumlar eliyle 15 Temmuz
FETÖ darbe teşebbüsüne zemin hazırladınız. Süreçten ders almadınız, hâlâ diğer
cemaatler birçok kurumda yapılanmaya devam ediyor. Unutmayın, cemaat eken darbe
biçer. 
Atanamayan
öğretmenler sorunu kar topu gibi büyüyerek çığa dönüştü. Yönetici
atamalarındaki usulsüzlüklerden, sözleşmeli öğretmenlik icadı ile mülakatlarda
torpille işe başlatma gibi birçok yanlışa tanıklık etti bu millet. Akıldan ve
bilimden uzaklaştıkça sadece bir nesle değil ülkeye kötülük yapıyorsunuz.
Eğitimden hukuk sistemine kadar cumhuriyet kurumlarını itibarsızlaştırma ve
yasa marifetiyle biat ettirme dâhil her türlü yöntemi kullandınız. Türkiye’de
laik, bilimsel, çağdaş eğitim hiçbir dönem bu kadar saldırıya uğramamıştı.
Hükûmetleriniz döneminde gerici söylem ve eylemleriyle vücut bulmuş TÜRGEV,
Ensar gibi bazı vakıf ve dernekler Millî Eğitim Bakanlığının politikasını
belirler hâle gelmiştir. Amacı, siyasal iktidarın ideolojisine uygun nesiller
yetiştirmek olan bu vakıflar, yönetici atamalarından tutun eğitimin bütün
kademelerine egemen olmuştur. 
Ülkenin
aydınları eğitim sistemiyle neden uğraştığınızın farkında. Bu toprakların
çocukları, parçalanan bir imparatorluğun küllerinden yeni bir ulus devlet inşa
eden 1923 aydınlanma devrimine ne pahasına olursa olsun sahip çıkmaya devam
edecektir. Cumhuriyete meydan okuyan her yapı önünde sonunda yenilgiye
mahkûmdur. 
Ülkedeki
bütün okulları imam-hatiplere dönüştürme isteğiyle başladığınız yolculuk “proje
okulu” safsatasıyla devam ediyor. Bakan “Eğitimin kalitesini, niteliğini
yükseltelim.” diyor. Madem derdiniz eğitimin kalitesini yükseltmek, projenizi
neden başarısız okullarda uygulayıp başarıyı artırmayı hedeflemiyorsunuz? Çünkü
samimi değilsiniz. Proje okullarına atanan öğretmenler hangi kriterlere göre
belirlenmektedir. Bakan dilediği okulu proje okuluna dönüştürecek, dilediği
öğretmeni ve müdürü atayacak; bu keyfîlik, bu uygulama kabul edilemez. Neden
bütün öğretmenlere açık bir yarışma sınavı düzenlemediniz? Sınavla idareci
olmuş binlerce okul müdürünü bir gecede neden görevden aldıysanız o nedenle bu
okullara da müdahale ettiniz. Çünkü o okul müdürleri el etek öpmediler, o
müdürler size tabi sarı sendikaya üye olmadılar. Çünkü onlar biliyorlar ki bu
topraklar istibdat rejimine geçit vermeyecek. Çünkü onlar güce biat etmenin
değil, haksızlık karşısında boyun eğmemenin doğruluğunu öğreten cumhuriyet
öğretmenleri tarafından yetiştirildi. 
Mezunu
olmaktan onur duyduğum Kabataş Erkek Lisesi Müdür Yardımcısını geçen yıl
atadınız. “Artık bütün okullarımızın imam-hatip lisesi olma zamanı geldi.”
diyor bu müdür. Bu cüreti nereden alıyor, sormak istiyorum. 4+4+4 dayatmasıyla
eğitim sisteminin altına dinamit koyarken hedefiniz buydu.
Bu
duygu ve düşüncelerle yüce heyetinizi saygıyla selamlıyorum. (CHP sıralarından
alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 16’ncı maddesinde yer alan “eş ve
çocuklarının” ibaresinin “bakmakla yükümlü olduğu kişilerin” şeklinde
değiştirilmesini arz ve teklif ederiz.
Müslüm Doğan (İzmir) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde söz isteyen İzmir Milletvekili Müslüm Doğan.
Buyurun
Sayın Doğan. (HDP sıralarından alkışlar)
MÜSLÜM
DOĞAN (İzmir) – Sayın Başkan, değerli milletvekilleri; AK PARTİ Hükûmeti eğitim
sisteminin yıllardır çözüm bekleyen en temel sorunlarını bile çözemezken aradan
geçen her yılda bu sorunlar giderek artmakta ve derinleşmektedir. Millî Eğitim
Bakanlığı ise bu sorunların çözüm merkezi olmaktan çok yeni eğitim
politikalarıyla bu sorunları derinleştirmekte, çocuklarımızı, öğretmenlerimizi
ve ailelerimizi daha fazla mağdur etmektedir. Açığa alınan ve ihraç edilen
öğretmenler, akademisyenler, yıkılan, artık kullanılamaz durumda olan okullar,
4+4+4 karmaşası, tek bir inancı merkezine alan zorunlu din dersleri, cinsiyet
eşitsizliğin eğitimde yarattığı tahribat artık onarılamaz duruma gelmiştir. 
2015
yılında gerçekleştirilen üniversite giriş sınavlarında tam 42 bin öğrenci sıfır
puan almıştır. 42 bin öğrencinin en temel problemleri bile çözemediğini,
analitik bir yorumda dahi bulunamadığını, bu düşünceden uzak olduğunu
görüyoruz. Peki, üniversiteye girince bu durum çok mu değişiyor? 
Üniversitelerimizin
dünya sıralamasındaki yeri giderek aşağılara düşmektedir. Mesela, bir
üniversitenin bilim üretme kriterlerinden biri yayımlanan bilimsel makale
sayısıdır bildiğiniz gibi. Artık bilimsel makale yayımlama sıralamasında ilk
100’e giren üniversitemiz bulunmamaktadır. Elle tutulan birkaç üniversitemiz de
kanun hükmünde kararname darbesiyle yok edilmek istenmektedir. Bu ülkenin
çocuklarının ve gençlerinin hak ettiği eğitim seviyesi bu mudur?
Değerli
milletvekilleri, OHAL’le birlikte işinden atılan Nuriye Gülmen’in işine geri
alınması için destek veren lise öğrencisi Sıla Yalçın, Ankara Valiliğinin
İncirli Anadolu Lisesine gönderdiği bir yazıyla birlikte okulundan atılmıştır.
Sayın Bakanın bu hassasiyetini bildiğim için özellikle arz etmek istiyorum, bu
çocuğun yeniden okula dönmesi gerekmektedir. Bir taraftan görevine iade edilmek
için on beş gündür tek başına direnen, 15’inci kez gözaltına alınan bir
akademisyen, bir tarafta da ona destek verdiği için valilik kararıyla okuldan
atılan bir lise öğrencisi. Bu kabul edilebilecek bir durum mudur? Bir
çocuğumuzun eğitim hakkının elinden alınması bu kadar kolay mıdır sayın
milletvekilleri, bunu kabullenebiliyor musunuz? 
Şunu
önemle belirtmek isterim ki dünyanın pek çok ülkesinde eğitim tüm yurttaşlar
için insan olmaktan kaynaklı temel bir hak olarak kabul edilmektedir. Herkes
insan olduğu için kendini geliştirme ve eğitim görme hakkına sahiptir.
Uluslararası insan hakları belgelerinde bu durum açıkça ifade edilmiştir. Bu
anlamda devlet tüm yurttaşlarına ayrım gözetmeksizin eşit ve parasız olarak
eğitim olanağı sağlamak zorundadır. Eğitimin niteliği ile eğitim hizmetlerinin
düzenli ve sürekli bir şekilde yürütülmesi, eğitim öğretim hizmeti verenlerin
niteliği ve çalışma koşulları arasında doğrudan bir bağ vardır. Eğitim süreci
özgür düşüncenin önünü açacak, çocukların zihinsel gelişimlerine yardımcı
olacak biçimde düzenlenmelidir. Eğitim süreçlerinin bilimsel bir temelde gerçek
anlamda laik bir anlayışla yürütülmesi nitelikli eğitimin vazgeçilmez
ilkelerindendir. AİHM kararlarına, insan haklarına ve din ve vicdan hürriyetini
düzenleyen uluslararası düzeyde imzalanmış birçok anlaşmaya rağmen
çocuklarımıza dayatılan zorunlu din dersi uygulaması eğitimin laikliği ilkesine
aykırıdır, bu anlamda derhâl bu uygulamadan vazgeçilmesi gerekmektedir. 
Küresel
kapitalist sistemin piyasacı anlayışıyla bütünleşen müfredat, sormayan,
sorgulamayan, toplumsal değil bireysel değerleri ön plana çıkaran, dayanışma
ruhunu kavramamış, benmerkezci bireyler yetiştirmeye hizmet etmektedir.
Piyasanın ihtiyaçları doğrultusunda şekillenmiş bu müfredat eğitimi, bilimsel
değişim ve gelişim ruhuna aykırıdır. Bilimsel bir temel üzerinde ve eğitimin
gerçek ihtiyaçlarına uygun olarak düzenlenmemiş olan bu müfredatla nitelikli
bir eğitim süreci yürütmek mümkün değildir.
Değerli
milletvekilleri, Türkiye’de eğitimi hak ettiği noktaya taşımak ancak
gerçekleştirilebilecek köklü değişikliklerle olanaklı olabilir. Bu nedenle
eğitim sisteminde yapısal değişiklikler gereklidir. Okul öncesi eğitimden
başlayarak eğitim yatırımlarına, ders kitaplarının hazırlanmasından eğitim
yöneticilerinin belirlenmesine, sınıf mevcutlarından eğitimin bilimsel,
demokratik, laik yönünün geliştirilmesine; derslik, okul, öğretmen açıkları,
eğitimin genel bütçe içindeki payına kadar eğitimin hemen her kademesinde köklü
bir değişime gereksinim vardır. Ancak bu köklü değişiklik toplumun tüm
kesimlerinin görüşlerinin alınarak ve kaygılarının giderilmesiyle söz konusu
olabilecektir. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum. 
ÇAĞLAR
DEMİREL (Diyarbakır) – Karar yeter sayısı…
BAŞKAN
– Karar yeter sayısı arayacağım. 
Önergeyi
oylarınıza sunuyorum: Önergeyi kabul edenler… Kabul etmeyenler… Karar yeter
sayısı vardır, önerge kabul edilmemiştir. 
Şimdi
16‘ncı maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir. 
17’nci
madde üzerinde üç adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 17’nci maddesinde yer alan "iki ay
zarfında" ibaresinin "90 gün içinde" şeklinde değiştirilmesini
arz ve teklif ederiz.
 Çağlar Demirel  Sibel Yiğitalp  Ayşe
Acar Başaran
 Diyarbakır  Diyarbakır
 Batman
 Dilek Öcalan  Feleknas
Uca  İbrahim Ayhan
 Şanlıurfa  Diyarbakır Şanlıurfa

Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 17’nci
maddesinde geçen “iki ay zarfında" ibaresinin "Dört ay zarfında"
şeklinde değiştirilmesini arz ve teklif ederiz.
 Gaye Usluer Vecdi
Gündoğdu  Ömer Fethi Gürer
 Eskişehir Kırklareli Niğde
 Murat Bakan Ahmet
Akın Mustafa Ali Balbay
 İzmir Balıkesir İzmir
 Mehmet Göker Nihat
Yeşil Mahmut Tanal
 İzmir Ankara İstanbul
 Tur Yıldız Biçer Ceyhun
İrgil Sibel Özdemir
 Manisa Bursa İstanbul
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 17’nci maddesinin birinci
fıkrasında bulunan "iki ay zarfında" ibaresinin "altı ay
zarfında" şeklinde değiştirilmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara  Ankara Osmaniye
 Arzu Erdem Mehmet
Necmettin Ahrazoğlu İzzet Ulvi Yönter
 İstanbul Hatay İstanbul
BAŞKAN
– Son okunan önergeye Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
– Hükûmet?
MİLLİ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde söz isteyen İzzet Ulvi Yönter, İstanbul Milletvekili.
Buyurun
Sayın Yönter. (MHP sıralarından alkışlar) 
İZZET
ULVİ YÖNTER (İstanbul) – Sayın Başkan, değerli milletvekilleri; hepinizi saygılarımla
selamlıyorum.
Millî
Eğitim Bakanlığının Teşkilat ve Görevleri Hakkında Kanun Hükmünde Kararname ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 17’nci maddesinde bir değişiklik öneriliyor. Bu 1416 sayılı
Kanun’un malum ve mezkûr maddesinin ikinci fıkrasının birinci cümlesinde yer
alan “üç ay zarfında” ibaresinin “iki ay” şeklinde değiştirilmesi düşünülüyor.
Milliyetçi
Hareket Partisi olarak bu “iki ay zarfında”yı eksiz ve yetersiz buluyoruz. Onun
için de “altı ay” olarak değiştirilmesini ve düzeltilmesini talep ediyoruz.
Çünkü eğitimini tamamlayıp yurt dışından dönen bir öğrencinin üç ay içinde
taahhütnameyle bağlı olduğu makama müracaatı mecbur ve bu müracaattan itibaren
mensup olduğu makamca bu öğrencinin bir göreve tayin edilmedikçe, üç ay
müddetçe, yabancı ülkelerde öğrenimde bulunurken öğrenci için ödenmesi gereken
asgari aylığın yarısını alması şeklinde maddenin ilk hâli var. Fakat iki ay
içinde müracaatı şart koşmak, yurt dışında eğitimini tamamlayıp tekrar ülkesine
dönen öğrencilerin hayata intibakını, görevlerine uyumunu zorlaştıracaktır.
Bunun için altı aylık bir süre şüphesiz çok ama çok faydalı olacaktır. 
Bu
konuda, gerek Sayın Bakanın gerek Komisyonun teklifimizi dikkate alacağını ümit
ediyoruz. Çünkü yabancı ülkelerde bulunan öğrencilerimize bir destek veriyoruz.
Onlar için milletimiz gelirinden ayırdığı payı ödüyor, alın terimizi harcıyoruz
çünkü niye? Onlardan geri dönüşleri hâlinde devlete ve millete yapacakları
katkıyı bekliyoruz. Üretecekleri katma değer, milletimizin ve ülkemizin
büyümesinde, kalkınmasında, zenginleşmesinde eşsiz imkânlar sağlayacaktır. 
Bu
nedenle, yurt dışından dönüşlerde uyum zorluklarını aşabilmek için ilgili
makamlara müracaat süresini düşürmek değil, aksine artırmak lazımdır. 
Millî
Eğitim Bakanlığının teşkilat ve görevlerini konuşurken keşke millî eğitimin
içinde bulunmuş olduğu sorunları da çok kapsamlı bir şekilde ele almış
olsaydık. Millî eğitim bizim geleceğimiz, gelecek nesillerimizin güvencesi.
Bugün, biz, Millî Eğitim Bakanlığının teşkilat ve görevleriyle ilgili yine bir
torba kanuna konulan tasarıyı konuşuyoruz fakat bu tasarıda ne öğrenci var ne
öğretmen var. Millî Eğitim Bakanlığının teşkilat ve görevleriyle ilgili
tasarıyı konuşuyoruz ne okul var ne gelecek var ne vizyon var ne umut var. Bu
nedenle, Millî Eğitim Bakanlığının Teşkilat ve Görevleri Hakkında Kanun
Hükmünde Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nı konuşurken, istirham ederim, öncelikle
gündemimize almamız gereken, konuşmamız gereken bir atanamayan öğretmen çilesi
var. Yüzbinlerce atanamayan öğretmen buradan duyacağı güzel ve umut dolu bir
ses bekliyor. Ayrıca, atanamayan öğretmenlerin -ki yaklaşık 400 bine ulaşıyor-
bilhassa 15 Temmuzdan sonra FETÖ operasyonuyla Millî Eğitimin tamamıyla değilse
bile çok büyük bir kısmının boşaltıldığı düşünüldüğünde, Sayın Bakanım, artık
bu atanamayan öğretmen çilesini, istirham ederim, bitirelim ve bu
kardeşlerimizin ne yediklerini, ne içtiklerini düşünelim. Bunların büyük
problemleri var. 
Ayrıca
-sürem de azalıyor- sözleşmeli öğretmenlerin mülakatla alınması bir başka, ayrı
sorun olarak gündemimizde ve biz, bu sözleşmeli öğretmen alımında siyasi
kararların, eğilimlerin belirleyici olduğunu düşünüyoruz. KPSS’den yüksek puan
alan öğretmenlerimiz maalesef atanamıyor. Bu konudaki mağduriyetlerin de
süratle çözülmesi gerektiğini düşünüyor, sizleri saygılarımla selamlıyorum.
(MHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük
Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Milli Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanunu Tasarısı’nın 17’nci
maddesinde geçen "iki ay zarfında" ibaresi "Dört ay
zarfında" şeklinde değiştirilmesini arz ve teklif ederiz.
Gaye
Usluer (Eskişehir) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde söz isteyen İstanbul Milletvekili Sibel Özdemir. 
Buyurun
Sayın Özdemir. (CHP sıralarından alkışlar) 
SİBEL
ÖZDEMİR (İstanbul) – Teşekkür ederim Sayın Başkan. 
Sayın
Başkan, değerli milletvekilleri; görüşülmekte olan 405 sıra sayılı Kanun Tasarısı’nın
17’nci maddesi üzerine Cumhuriyet Halk Partisi Grubu adına söz almış
bulunmaktayım. Yüce heyetinizi saygıyla selamlıyorum. 
Değerli
milletvekilleri, yurt dışına gönderilen öğrencilerin ve özellikle bazı kamu
görevlilerinin taleplerinin karşılanması noktasında, gerek bu tasarıda gerekse
bir önceki maddede yapılan düzenlemeleri biz de destekliyoruz. Bildirim
süresinin değiştirilmesini de gerekli görüyoruz, talebimiz dört aya çıkarılması
noktasındadır. Hatta, bu kanun tasarısı kapsamında, yurt dışına gönderilenlerin
bakmakla yükümlü oldukları eş, çocuklarının tedavi giderlerinin, sürekli
görevle yurt dışına gönderilen devlet memurlarının bakmakla yükümlü oldukları
kişiler için sağlık giderlerinin ilgili kamu kurumları ve kuruluşlarınca
karşılanmasını da ayrıca olumlu buluyoruz. 
Değerli
milletvekilleri, bugün eğitimle ilgili kapsamlı bir tasarıyı görüşürken ben de
geçtiğimiz hafta Plan Bütçe Komisyonunda Millî Eğitim Bakanlığının bütçe
görüşmelerine ilişkin önemli bulduğum bazı tespitlerimi paylaşmak istiyorum. 
Öncelikle,
Millî Eğitim Bakanlığının bütçe sunumunda, eğitim sistemimizin bütününe ilişkin
temel, niteliksel ve toplumun çözülmesini beklediği yapısal sorunların çözümüne
ilişkin herhangi bir somut plan, vizyon ya da strateji göremediğimi belirtmek
istiyorum. On dört yıllık AKP hükûmetlerinin bugüne kadar sürekli bir sistem
değişikliği anlayışıyla çözülemeyen yabancı dil öğretimi, okul öncesi öğretim,
mesleki eğitim, üniversitelerin niteliği, teknoloji üretimi, yönetimi ve
kullanımı, öğretmen kalitesi gibi hâlâ bu sorunları konuşuyor olmamız dahi bir
mesafe kaydedemediğimizin ortada olduğunu göstermektedir. AKP hükûmetlerinin bu
temel sorunlarımızı nasıl çözeceğini bilmiyoruz. Millî Eğitim Bakanlığı,
hepinizin karşı karşıya olduğu ve çözümünü beklediği eğitimin yapısal
sorunlarını, eğitim camiasının tüm paydaşlarını da sürece dâhil ederek bütüncül
bir yol haritasını maalesef ortaya koyamamaktadır. 
Bakanlığın
2017 bütçesiyle ilgili çok önemli bir konu da, özellikle özelleştirmelerin
hızlandırılması ve eğitimin kamusal hizmet alanından çıkarılması konusu,
gerçekten çok önemli. Önümüzdeki yıldan itibaren eğitimde özelleştirme
gerçekten çok kaygı verici bir boyuta ulaşacaktır. Oysa bugün ülkemizde en
yüksek gelir grubu ile en alt gelir grubu arasındaki fark tam 12,5 kat ve bu
makas giderek açılmaktadır. En zengin yüzde 20’lik grup yüzde 70 eğitim
harcaması yaparken en yoksul yüzde 20’lik grup maalesef sadece 1,6 düzeyinde
harcama yapabilmektedir. 
AKP
hükûmetleri döneminde yoksul sayısının hızla artması, neredeyse 20 milyon
yoksulun olması… Özelleştirmenin önünün açılması demek, gelir düzeyi düşük
ailelerin çocuklarının eğitimden uzaklaşması ve zaten var olan fırsat
eşitsizliği ve adaletsizliğin daha da açılması demek. 
Değerli
milletvekilleri, Hükûmet ve Bakanlığın bir övünç kaynağı olarak sunduğu eğitim
harcamalarının bütçe içerisindeki payının artması, evet, önemlidir, bu zaten
bir zorunluluktur. Ancak burada asıl bakmamız gereken, bütçe içerisindeki
eğitim harcamalarıdır. Bu harcamalarda, maalesef, 2002’den itibaren yüzde
17’den yüzde 8’e doğru bir düşüş gerçekleşmiştir ve bütçenin yaklaşık yüzde
80’i personel giderlerine ayrılmaktadır. Bu da eğitimdeki temel sorunlarımızı
bu kısıtlı bütçeyle nasıl çözeceğimiz sorusunu gündeme getirmektedir. 
Ben
az evvel, madde 14’te, Sayın Bakan, maarif müfettişleriyle ilgili bir düzenleme
yapıldı, bu soruna değinmek istedim, siz salonda değildiniz, Genel Kurulda
değildiniz. Burada zaten, 14’üncü maddede eğitimde ideal bir denetim ve teftiş
yapısının yapısı bozuldu ve az evvel verilen önergeyle de gerçekten daha ciddi
bir sorunla karşı karşıyayız. Bu önergeyle, illerde maarif müfettişi,
bakanlıklara bağlı olarak görev yapan 2.334 maarif müfettişiyle birlikte şube
müdürü ve üstü kadrolarda fiilen çalışanlar ve Millî Eğitim uzmanı ile Millî
Eğitim uzman yardımcısı arasından mülakat sonrasında 500 kişi Bakanlık maarif
müfettişi unvanıyla Teftiş Kurulu Başkanlığına Bakan onayıyla atanabilecektir.
Benim sizden istirhamım bu önergeyi tekrar gözden geçirmenizdir, Komisyonda sizin
dikkatinize sunduğumuz önemli önerileri de dikkate almanızdır.
Son
olarak, değerli milletvekilleri, geldiğimiz aşamada menzili, gündemi ve
önceliği ülke gündeminden tamamen uzak olan AKP hükûmetleriyle hepimizin
özellikle bugün üzerinde konuştuğumuz şiddet başta olmak üzere ekonomik anlamda
kalkınmış bir toplum olabilmemiz için hayati öneme sahip eğitim sistemimizdeki
temel yapısal sorunlarımızın çözülemeyeceği maalesef aşikârdır. 
Bu
duygularla sizleri saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 17’nci maddesinde yer alan “iki ay
zarfında” ibaresinin “90 gün içinde” şeklinde değiştirilmesini arz ve teklif
ederiz.
Çağlar Demirel (Diyarbakır)
ve arkadaşları
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Şanlıurfa Milletvekili İbrahim Ayhan konuşacak.
Buyurun
Sayın Ayhan. (HDP sıralarından alkışlar)
İBRAHİM
AYHAN (Şanlıurfa) – Sayın Başkan ve değerli arkadaşlar; şimdi, geçtiğimiz
günlerde 677 sayılı Kanun Hükmünde Kararname’nin 4’üncü maddesiyle özellikle
cezaevlerinde olan tutuklu ve hükümlülerin eğitim hakkı ellerinden alındı ve bu
kararnameyle cezaevlerinde bulunan terör örgütü üyeliği ve buna benzer
suçlardan dolayı hüküm giyenlerin veya tutuklu olanların OHAL süreci boyunca
sınavlara giremeyecekleri görülmektedir. Yani bu gerçekten çok ciddi bir
şekilde insan hakkı ihlali, anayasa hakkı ihlali ve benzeri ihlalleri
içerisinde barındıran çok ağır bir uygulamadır. Yani bir defa, mevcut
Anayasa’mızda eğitim ve öğretim hakkının herkesin temel bir hakkı olduğu
maddesi söz konusu. Anayasa’nın 42’nci maddesi bunu çok açık bir şekilde
düzenlemekte ve bu hakkı vermektedir. Hiç kimsenin öğrenim hakkından mahrum
bırakılmayacağı söylenmektedir. Dolayısıyla, cezaevine atılmış, hâlen suçluluğu
ve hakkında hüküm tesis edilmeyen insanların bu haktan mahrum bırakılması asla
kabul edilebilecek bir şey değildir. Kaldı ki hükümlü olanların da bu hakkının
ihlal edilmemesi gerekir. Yani biz insanların daha iyi eğitim almasını,
insanların daha bilinçli, daha gelişmeye, dönüşmeye açık olmasını mı istiyoruz
yoksa daha bir cehaletle, daha bir bilmezlikle yaşaması gerektiğini mi
savunuyoruz? 
Bu
mevcut kanun hükmünde kararnameyle, aslında insanların bilinçlenmesi ve
gelişmesinin önü kapatılıyor. Bakın, bu ciddi bir hak ihlalidir ve bu hak
ihlalinin bir an önce düzeltilmesi gerekiyor. OHAL gerekçesiyle, birtakım
intikam ve benzeri saiklerle eğer bu yapılıyorsa kesinlikle yanlış bir şeydir.
Yani insanlara acı yaşatarak, insanları birtakım temel değerlerinden yoksun
bıraktırılarak eğer intikam alınmak isteniyorsa bu çok ilkel bir hesaptır.
Dolayısıyla, bu hesabın içerisine girilmemesi gerekiyor. Yani buradan benim
aklıma Spinoza’nın bir sözü geldi. Bilmiyorum, Spinoza’yı bilen var mı, yok mu?
17’nci yüzyılda Hollanda’da yaşamış Yahudi bir felsefeci. Kendi cemaati
tarafından aforoz edilmiş ve bu aforoz edilmeyle beraber, o cemaatin yanlış
uygulamalarının karşısında tek başına kalmayı ve tek başına mücadele etmeyi de
göze alabilmiş ender filozoflardan biridir. Spinoza der ki: “İktidarların
kitlelerin yani halkın kederine ihtiyacı vardır.” Yani iktidarlar, kendi
iktidarlarını hegemonik bir şekilde sürdürebilmek için insanlara acı
çektirmekten zevk mi alırlar veya buna ihtiyaç mı duyarlar, o bapta bir şeyler
söylemiştir. Şu anda yapılan şey, siyasal iktidar acı çektirerek, keder
üreterek kendi iktidarını inşa etmeye çalışıyor ve kendi iktidarını
kalıcılaştırmaya çalışıyor yani bu, aslında bir yönüyle güçlü olmanın yansıması
olarak ortaya çıkabilir ama bence büyük bir zayıflığın, büyük bir acziyetin
sonucudur. Biz niye insanlardan korkalım, biz niye bilgiden korkalım, biz niye
insanların bilinçlenmesinden korkalım? Bırakalım, insanlar dört duvar arasında
da kendi eğitim öğretimlerine devam etsinler; olanaklar elverdiği ölçüde
dünyayı tanıma, kendini anlama, kendini bilme faaliyetlerini
gerçekleştirebilsinler. Dolayısıyla, bu hakkın bir an önce teslim edilmesi ve
bu insanlara bu eziyetin, bu zulmün reva görülmemesi gerekiyor. Burada Sayın
Millî Eğitim Bakanı da var. Bunun da düzeltilmesini özellikle rica ediyorum. 
Ben
de cezaevinde kaldım ve gerçekten, adli, siyasi mahkûmlar arasında müthiş
derecede bir okuma arzusu vardı ve bu okuma arzusu -ben inanıyorum ki- dışarıda
görünmeyen, bilinmeyen birtakım...
MİLLÎ
EĞİTİM BAKANI İSMET YILMAZ (Sivas) – Geçici bir süredir.
İBRAHİM
AYHAN (Devamla) – İşte geçici bir süre de, şimdi geçici bir süre niye
konuluyor?
MİLLÎ
EĞİTİM BAKANI İSMET YILMAZ (Sivas) – Bu, kanun hükmünde kararname kapsamında
olanlar için. Diğer normal adli suçlar için böyle bir durum da yok.
BAŞKAN
– Tamamlayın, sonra Sayın Bakanla görüşürsünüz Sayın Ayhan.
İBRAHİM
AYHAN (Devamla) – Neyse. 
Umarım,
bu geçici süreliğine bile olmaz ve bu tamamen kaldırılır, insanların eğitim
hakkı elinden alınmaz; Anayasa'nın mevcut hakkı koruyan maddeleri de
gözetilerek bir daha böyle bir şeye tevessül edilmez.
Saygılar
sunuyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
17’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
18’inci
madde üzerinde üç adet önerge vardır, okutup işleme alıyorum:
Türkiye Büyük Millet Meclisi
Başkanlığına
Görüşülmekte olan 405 sıra sayılı Kanun Tasarısı’nın
18’inci maddesinde yer alan “iki ay” ibaresinin “90 gün” şeklinde
değiştirilmesini arz ve teklif ederiz.
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Dilek Öcalan Feleknas
Uca Ahmet Yıldırım
 Şanlıurfa Diyarbakır Muş 
Türkiye Büyük Millet Meclisi
Başkanlığına
Görüşülmekte olan (1/721) esas numaralı Kanun
Tasarısı’nın 18’inci maddesinin birinci
fıkrasında bulunan “iki ay zarfında” ibaresinin “altı ay zarfında” şeklinde
değiştirilmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Mehmet Necmettin
Ahrazoğlu  Fahrettin Oğuz Tor
 İstanbul Hatay  Kahramanmaraş
Türkiye Büyük Millet Meclisi
Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 18’inci
maddesine “Ayrıca sağlık sorunu yaşayan öğrencinin hastane masrafları Millî
Eğitim Bakanlığı bütçesinden karşılanır” ibaresinin eklenmesini arz ve teklif
ederiz. 
 Mustafa Ali Balbay Gaye
Usluer Mehmet Göker
 İzmir  Eskişehir Burdur
 Nihat Yeşil Vecdi
Gündoğdu Ömer Fethi Gürer
 Ankara Kırklareli Niğde
 Mahmut Tanal Özgür
Özel Murat Bakan
 İstanbul Manisa İzmir
 Tur Yıldız Biçer Ahmet
Akın Orhan Sarıbal
 Manisa Balıkesir Bursa
 Mehmet Göker Ceyhun
İrgil
 Burdur Bursa
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde söz isteyen Bursa Milletvekili Orhan Sarıbal.
Buyurun
Sayın Sarıbal. (CHP sıralarından alkışlar) 
ORHAN
SARIBAL (Bursa) – Sayın Başkan, değerli milletvekilleri; evet, toprak altında
kalan madenciler olduğunda biz onları görüyorduk, greve giden işçilerin
yanındaydı onlar; bilimsel, demokratik eğitim isteyen öğrencilerin
yanındaydılar; ana dilde eğitim isteyenlerin yanındaydılar; örneğin insan
hakları konusunda sorun yaşayanların, işkence görenlerin yanındaydılar. Tek
amaçları vardı, 12 Eylül faşizminin getirmiş olduğu baskı duvarlarını, baskı
alanlarını yırtmak, yok etmek için kar yollarını açan bir lokomotif gibi
çalışıyorlardı; evet, Grup Yorum. Grup Yorum yine tutuklandı. Onlar bu ülkede
demokrasinin, özgürlüğün öncüleriydi. Aynen William Shakespeare’ın dediği gibi
“Bir ulusun türkülerini yapanlar yasalarını yapanlardan daha güçlüdür çünkü
türküleri halk yapar.” 
Evet,
değerli milletvekili arkadaşlarım, 12 Eylül cuntasının dayatmasıyla 24 Kasım
Öğretmenler Günü olarak kutlanmak istendi, dayatıldı, Türkiye’nin öğretmenleri
de bunu kutluyor. 12 Eylül faşizmi bunu öğretmenlere dayattı ve bu şekilde
geliyor. Yine bir korkunun, dayatmanın, sindirmenin olduğu bir dönemde ne yazık
ki bir Öğretmenler Günü’nü kutlamak yerine, trajedik bir günü, trajedik bir
olayı olsa olsa sadece ortaya dökmüş, gündeme getirmiş oluruz. 
AKP ve saray rejimi eğitime ilişkin hedeflerini
gerçekleştirmek için çok tehlikeli adımlar atıyor. 12 Eylül darbesi
emperyalizmin ve sermayenin çıkarları için gerçekleşmiş, mali sermayenin ve
uluslararası tekellerin ihtiyaçlarına göre oluşturulan neoliberal politikalarla
Türkiye’ye giriş kapısı bulmuştur. 
12 Eylül darbesi sonrası süreçte, Türkiye’nin önemli
toplumsal dinamikleri darmadağın edilmiş, son derece sistemli ve planlı bir
çabayla toplum her türlü otoriter, faşist rejim karşısında giderek örgütsüz
yani savunmasız bırakılmıştır. Cumhuriyetin tüm temel kazanımları adım adım
değersizleştirilmiş, içi boşaltılmış, her türlü saldırıya açık hâle gelmiştir.
Evet, çok uzun zaman önce yaşananları belki bugün bir kez daha yeni bir
yapıyla, AKP ve saray rejiminin dayatmalarıyla yaşıyoruz ve görüyoruz. 
Sayın Bakanım, dün gece buradan süt ile, ekmek ile
öğretmen maaşlarını karşılaştırdınız. Ben aynen şunu istiyorum: Ne olursunuz,
durduğunuz ve bulunduğunuz koltukta şu öğretmenlerin maaşlarını kendi
maaşınızla bir karşılaştırıverin. 
AYŞE SULA KÖSEOĞLU (Trabzon) – Ne alaka ya? Ne alaka?
ORHAN SARIBAL (Devamla) – Yani, bu ülkenin
öğretmenlerinin, sizi, bizi, Başbakanı, Cumhurbaşkanını yetiştiren
öğretmenlerimizin maaşları daha mı düşük olmalı?
AYŞE SULA KÖSEOĞLU (Trabzon) – Bu kadar demagoji
yapmaya gerek yok. 
ORHAN SARIBAL (Devamla) – Yine, Sayın Bakanım, şu
gayrisafi millî hasılanın yüzde 54’ünü alan…
AYŞE SULA KÖSEOĞLU (Trabzon) – Şov yapma yeri değil
burası ya.
ORHAN SARIBAL (Devamla) – …yüzde 1’lik sınıfın aldığı
kâr payı ile, ücret ile ne olursunuz şu öğretmenleri bir karşılaştırıverelim. 
Yine, Sayın Bakanım, bugün bir açıklama yaptınız,
dediniz ki: “Yeni bir sisteme geçeceğiz.” On dört yılda 14 kez değiştirdiğiniz
sistemde yeni bir sistem; “Tam gün, kesintisiz eğitim yapacağız.” dediniz, “70
bin sınıf açığımız var.” dediniz. “Paranız nerede?” diye sorarlarsa “Halkımız
var.” dediniz. Merak şu: Zaten bir eliniz halkın bir cebinde, diğer eliniz
cüzdanında. Dolaylı vergiyle halkın tümünün gelirini alıyorsunuz, Hükûmet
olarak kullanıyorsunuz. Ya, biraz el vicdan! Bu kadar vergi toplayarak hâlâ
halka diyorsunuz ki “Bir sistem değişikliği yapacağız ama o sistemin parasını
da sizden alacağız.” 
Sayın Bakanım, şu bakmaktan vazgeçip gerçekten asli
görevimizi yapsak. Mesela laik, demokratik, sosyal hukuk devletinin gereği
olarak bilimsel ve laik eğitim için gerçek bir eğitim sistemini kullansak,
gerçek bir eğitim sistemi ortaya koysak, gerçekten cumhuriyetin bütün
kazanımlarını yok etmek yerine onlara sahip çıksak olmaz mı Sayın Bakanım? (CHP
sıralarından alkışlar)
Bu anlamda, ne olursunuz, tarım alanında çökerttiğiniz
süt ve ekmek meselesi üzerinden buğdaycıyı, 16 milyon çiftçi vatandaşı daha
fazla incitmeyin, daha fazla acıtmayın. 
Aslında yaptığınız, on dört yıllık tarım politikanızın
bir sonucudur. Bir tarafı çökerterek öbür tarafı onunla kıyaslıyorsunuz. Buna
hakkınız yok, kimsenin buna hakkı yok. Bu ülkenin onurlu insanlarıdır
çiftçiler, onurlu üreticileridir çiftçiler.
BAŞKAN – Genel Kurula dönelim, Genel Kurula.
ORHAN SARIBAL (Devamla) – Hepinize saygılar sunuyorum.
Kurtuluş yok tek başına, ya hep beraber ya hiç birimiz.
(CHP sıralarından alkışlar)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
İLKNUR İNCEÖZ (Aksaray) – Sayın Başkan…
BAŞKAN - Sayın İnceöz, buyurun.
İLKNUR İNCEÖZ (Aksaray) – Sayın Başkanım, hatip
konuşması içerisinde, siyasi iktidarın kendi rejimini kurmak üzere, bu faşist
düzeni tesis etmek üzere olup biteni bunu sürdürmek adına yaptığını söylemek
suretiyle grubumuza…
BAŞKAN – Buyurun, iki dakika sataşmadan söz veriyorum.
Lütfen, yeni bir sataşmaya meydan vermeyelim.
IX.- SATAŞMALARA İLİŞKİN KONUŞMALAR (Devam)
3.- Aksaray Milletvekili İlknur İnceöz’ün,
Bursa Milletvekili Orhan Sarıbal’ın 405 sıra sayılı Kanun Tasarısı’nın 18’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
İLKNUR İNCEÖZ (Aksaray) – Sayın Başkan, değerli
milletvekilleri; öncelikle biz defaatle söyledik ki bizim hiçbir şekilde,
Hükûmet olarak, grup olarak, parti olarak rejimle bir sorunumuzun olmadığını
özellikle belirttik. Burada bir sistem sorunu olduğunu, sistemin tartışılması
gerektiğini, bunu her fırsatta söylüyoruz. 
Şimdi, biraz evvelki hatip özellikle konuşmasında,
sanki anlatılan Grup üyelerinin ya da benzeri kişilerin hiçbir suçu yok, hiçbir
suçu yokken onlara saldırılmış gibi, onlar tutuklanmış gibi, onlar gözaltına
alınmış gibi.
Şimdi isterseniz, biraz Grup Yorum üyelerinden
bahsetmekte fayda var. Bu anlamda kamuoyunun da doğru bilgilendirilmesi, aziz
milletimizin de doğru bilgilendirilmesi lazım.
Hiçbir
şekilde bu Grup Yorum üyeleri öyle müziğini yaparken, vatan, millet peşinde
koşarken bunlarla ilgili bir işlem yapılmış değil. Bakın, biraz bahsedeyim, bir
kere, her şeyden önce bunların gitarının tellerine on binlerce Suriyelinin kanı
bulaşmış, Grup Yorum üyeleri. Burada Baasçı, faşist, eğer bahsedeceksek
bunlara… 
MURAT
EMİR (Ankara) – Nasıl ya?
İLKNUR
İNCEÖZ (Devamla) - Geliyorum. 
Kendileri
terör örgütü… Neye? Terör örgütüne üye olmaktan, DHKP-C, MLKP terör örgütüne
yardım ve yataklık yapmaktan, terör örgütünün propagandasını yapmaktan… 
Ayrıca,
yine, bu, biraz evvel ballandıra ballandıra anlatılan, âdeta birer masummuş,
demokrasiyi şiar edinmiş gibi gösterilen aynı Grup Yorum üyeleri, savcı Mehmet
Selim Kiraz’ı şehit eden Şafak Yayla adına aynı zamanda beste yapmış, müzik
yapmış, yine Gazi Polis Merkezi’ne saldırıda bulunan teröristle aynı karede yer
almaktan çekinmeyen Grup Yorum üyelerini… 
MURAT
EMİR (Ankara) - Sizin aldığınız kare ne olacak, Fetullah Gülen’le aldığınız
kare? Gülen’le karenizi hatırlıyor musunuz, Gülen’le?
İLKNUR
İNCEÖZ (Devamla) - …bir CHP milletvekilinin ağzından bu şekilde sözleri
duymaktan gerçekten aziz milletim adına mahcup oldum. (AK PARTİ sıralarından
alkışlar)
MURAT
EMİR (Ankara) – Hatırlıyor musunuz Gülen’le karenizi? Gülen’le karenizi
hatırlıyor musunuz? Karede olmak suçsa sizin cezaevinde olmanız gerekiyordu
çoktan.
İLKNUR
İNCEÖZ (Aksaray) – Hiç öyle bir şey yok, her sıkıştığınızda bunu hatırlatmanıza
gerek yok. Grup Yorum üyelerinin devamını da söyleyebilirim.
MURAT
EMİR (Ankara) – Ama bakın, siz “kare” diyorsunuz, kareye girmek suç olur mu?
Hukuk biliyorsanız olmaz böyle bir şey. 
BAŞKAN
– Buyurun Sayın Sarıbal.
ORHAN
SARIBAL (Bursa) – Sayın Başkan, çok açık bir sataşma görünüyor. Ben
söylediğimin çok dışında alanlara taştığını, doğrudan CHP Grubu ve bir
milletvekili olarak şahsıma yapılmış bir saldırı olarak görüyorum. Sizden zaman
istiyorum.
BAŞKAN
– Peki, buyurun.
ORHAN
SARIBAL (Bursa) – Çok teşekkür ediyorum.
BAŞKAN
– Lütfen yeni bir sataşmaya meydan vermeyelim.
4.- Bursa Milletvekili Orhan Sarıbal’ın,
Aksaray Milletvekili İlknur İnceöz’ün sataşma nedeniyle yaptığı konuşması
sırasında şahsına sataşması nedeniyle konuşması
ORHAN
SARIBAL (Bursa) – Sayın Başkan, değerli milletvekilleri; on üç buçuk yıl
boyunca birlikte, ağır ağır, kalkınmacı ve gerici birinci aşama olan…
Muhafazakâr kalkınmacı birinci aşama, muhafazakâr kalkınmacı ikinci aşama
olarak öngördüğümüz… Birinci aşaması, Cumhurbaşkanlığı seçiminden önceki dönem
AKP ve Fetullah Gülen Cemaati yapılanması. İkinci aşaması, Cumhurbaşkanı
seçildikten sonra olan… Her aşamayı birlikte geçirdiğiniz, her noktada birlikte
paylaştığınız, Fetullah Gülen’in “Ben hiçbir yere sızmadım, devlet eliyle
yerleştirildim, herkesin haberi var.” dediği bir süreçte ne yazık ki 15 Temmuz
gecesinde büyük bir faciayla bu ülkeye mal ettiğiniz bir kopuş yaşadık.
Fetullah Gülen Cemaati’ne ait olmayan, sıradan, herhangi biri ama sadece saray
ve AKP’ye muhalif olan herkesi bir gecede içeri attınız. Gerekçe de şu:
Fetullah Gülen Cemaati’ne yardım ve yataklık etmekten dolayı. El insaf! Eğer
ortada Fetullah Gülen Cemaati’ne ve paralel devlet yapılanmasına yardım ve
yataklık etmiş biri varsa, lütfen, şu camiada herkes şöyle bir kafasını
kaldırsın, bir kendine baksın, bir de yaşadıklarımıza baksın. Bu nedenle bir
terör örgütünü desteklemek ve bununla ilgili bir yardım ve yataklık varsa
Fetullah Gülen Cemaatine, saray ve AKP’yi gözden geçirmek gerekiyor. 
Hepinize
saygılar sunuyorum. (CHP sıralarından alkışlar)
BAŞKAN
– Bir sonraki önergeyi…
İLKNUR
İNCEÖZ (Aksaray) – Sayın Başkan, sadece kayıtlara girmesi açısından söylüyorum.
Eğer bunların bir terör örgütü, geçmiş dönemde bunlar bilinmiş olsaydı… 17-25
Aralık burada ciddi bir emaredir. 
MURAT
EMİR (Ankara) – Biz biliyorduk. 
İLKNUR
İNCEÖZ (Aksaray) – Bundan önceki MİT tırlarının durdurulması ciddi bir
emaredir. Bizim bunları gördükten sonra tavrımız nettir, aynı tavrı da
kendilerinden bekliyoruz. Bunları bile bile bu açıklamaları yapıyor olmak
ayrıca açık ve net bir şekilde destektir. 
CEYHUN
İRGİL (Bursa) – Hep uyardık sizi, hep uyardık. 
BAŞKAN
– Sayın Gök…
LEVENT
GÖK (Ankara) – Sayın Başkan, elbet bu ülkede Fetullah Gülen’e siyasi destek
sağlayanlar bir bir ortaya çıkacak ve hesap vereceklerdir. Bunda hiçbir
tereddüdüm yok ve öyle de olmalıdır. Kimse burada Fetullah Gülen’i nasıl
büyüttüğünü, nasıl palazlandırdığını, devlet kurumlarına yerleştirdiğini,
devlet kadrolarına bizzat elleriyle yerleştirildiğini görmezden gelmesin. Bu
büyük hesaplaşma Türkiye’de mutlaka olacak. Sanılmasın ki kimse bundan
sıyrılacak. 
Bakın,
Sayın Bakanı tenzih ederim. 17-25 Aralığı Fetullah Gülen’le irtibatlı olmak
için savcılar baz alıyorlar ve iddianame düzenleyip dava açıyorlar. Sayın
Bakanım, Millî Eğitim Bakanı Nabi Avcı’nın Bakanlığı döneminde, Millî Eğitim
Bakanlığı adına bütün valilere, bütün okullara yazılı talimat gönderilerek
üyelerinin Aktif Sen Sendikasına üye olması istenmiştir, bankadaki hesap
numaraları verilmiştir. Bunları ne yapacaksınız, ne yapacaksınız bunları,
bunlara niye bakmıyorsunuz? (CHP sıralarından alkışlar)
BAŞKAN
– Sayın Gök, kayıtlara geçmiştir. 
Diğer
önergeyi…
LEVENT
GÖK (Ankara) – Bir saniye efendim… 
BAŞKAN
– Tamamlayalım lütfen, buyurun.
LEVENT
GÖK (Ankara) – Bir saniye…
BAŞKAN
– Tamam da bir saniyede bitirelim efendim.
LEVENT
GÖK (Ankara) – Yani, “terör örgütü” diyeceksiniz, yanına gittiğiniz zaman
başörtüsü takıp poz vereceksiniz, ondan sonra burada gelip FETÖ terör örgütüne
karşı mücadele ettiğinizi zannedeceksiniz. Bunu kimse yutmaz, kimse yutmaz.
(CHP sıralarından alkışlar) 
İLKNUR
İNCEÖZ (Aksaray) – Kayıtlara girsin diye özellikle belirtmek lazım. Her
sıkıştıklarında bu sataşmayı yapabilirler, hiç önemli değil. Bizi bilen bilir,
bilmeyen de kendisi gibi zanneder. (AK PARTİ sıralarından alkışlar) 
LEVENT
GÖK (Ankara) – Sayın Başkan…
BAŞKAN
– Şimdi, Sayın Gök, bakın ama bu şekilde olmuyor, ağır bir sataşmada
bulundunuz.
LEVENT
GÖK (Ankara) – Ben kimsenin adını vermedim.
BAŞKAN
– Şahsiyatla uğraştınız, kime ne dediğiniz çok açık ortada Sayın Gök. 
LEVENT
GÖK (Ankara) – Ben kimsenin adını vermedim Sayın Başkan.
BAŞKAN
– Şahsiyatla uğraşmayın burada, lütfen, tamam.
LEVENT
GÖK (Ankara) – Ben kimsenin adını vermedim.
İLKNUR
İNCEÖZ (Aksaray) – Cevap vermeyi de zül adderim kendisine.
LEVENT
GÖK (Ankara) – Şimdi, eğer herkes birbirini biliyorsa, elbette biz de
biliyoruz. 
BAŞKAN
– Tamam, okey, problem yok, vatandaş da hepimizi biliyor, oldu, bitti. Önemli
olan milletin bizi nasıl bildiği, öyledir, aslolan o. (AK PARTİ sıralarından
alkışlar) 
LEVENT
GÖK (Ankara) – Bakın, bu ülkede bu hesaplaşmalar yapılacak. Yani, bir yandan
siz çok kolayca bir şekilde insanları suçlayacaksınız ama darbenin
mimarlarından birisinin kardeşini de genel başkan yardımcısı olarak partide
tutmak da herhâlde AKP’ye yakışır. (CHP sıralarından alkışlar) 
Değil
mi arkadaşlar? Ne yapıyorsunuz bu konuda, ne yapıyorsunuz?
BAŞKAN
– Evet, diğer önergeyi okutuyorum…
ÇAĞLAR
DEMİREL (Diyarbakır) – Sayın Başkan…
BAŞKAN
– Bir saniye… Önergeyi okutmaya başlıyorum, sonra vereceğim size. 
LEVENT
GÖK (Ankara) – Bir partinin genel başkan yardımcısının kardeşi bu ülkede
darbeye teşebbüs etmiş, darbecilik yapmış, onun kardeşini partide tutacaksınız.
Var mı böyle bir şey?
BAŞKAN
– Sayın Gök, uzadı bu iş, böyle bir usul yok. 
LEVENT
GÖK (Ankara) – Konuşurken herkes dikkatli olsun, dikkatli. 
ÇAĞLAR
DEMİREL (Diyarbakır) – Sayın Başkan, İç Tüzük hakkımdan kaynaklı söz istiyorum.
BAŞKAN
– Vereceğim size, tamam, bekleyin, önergeyi işleme koyayım.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- Önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 18’inci maddesinin birinci
fıkrasında bulunan “iki ay zarfında” ibaresinin “altı ay zarfında” şeklinde
değiştirilmesini arz ve teklif ederiz.
Fahrettin
Oğuz Tor (Kahramanmaraş) ve arkadaşları
BAŞKAN
– Komisyon aynı mahiyetteki önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde söz isteyen, Kahramanmaraş Milletvekili Fahrettin Oğuz Tor.
Buyurun
Sayın Tor. (MHP sıralarından alkışlar) 
FAHRETTİN OĞUZ TOR (Kahramanmaraş) – Sayın Başkan,
değerli milletvekilleri; 405 sıra sayılı Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 18’inci maddesi
hakkında Milliyetçi Hareket Partisi adına verilen önerge üzerinde söz almış
bulunuyorum. Genel Kurulu saygıyla selamlıyorum.
Değerli
milletvekilleri, 18’inci madde 1416 sayılı Yasa’yla ilgilidir, 19’uncu
maddesini değiştiriyor. 1416 sayılı Yasa, Ecnebi Memleketlere Gönderilecek
Talebe Hakkında Kanun’dur. Ne zaman çıkmıştır? 1929 yılında çıkmıştır.
Cumhuriyetin ilk yılları, Kurtuluş Savaşı’nda çok sayıda aydın cephede şehit
düşmüş, birçok alanda yetişmiş insan kalmamış veya yeterli değil, kanun da tam
zamanında çıkmış. Nitekim, 1929’dan sonra Türkiye yetiştirmek amacıyla yurt
dışına çok sayıda insan göndermiş. Şimdi, bu insanlardan bir kısmını saymak
istiyorum: Ali Fuat Başgil bunlardan bir tanesi, Refik Saydam bunlardan bir
tanesi, Aydın Sayılı bunlardan bir tanesi, Arif Müfid Mansel bunlardan bir
tanesi, Cahit Arf, bunlardan bir tanesi; Haldun Taner, Halil İnalcık bunlardan
bir tanesi; Oktay Sinanoğlu bunlardan bir diğeri, Süleyman Demirel ve Turgut
Özal bunlardandır. Hepsine de, rahmete kavuşmuş bu insanlara Allah’tan rahmet
diliyorum. Hepsi de bu güzel ülkeye çok ciddi, çok önemli hizmet etmişlerdir
kendi alanlarında, özellikle idari kademelerde.
Değerli
milletvekilleri, şimdi, değişikliğe uğrayan 19’uncu madde nedir? 19’uncu
maddeyle, geriye çağrılan talebe ile -yurt dışına göndermişiz, bir şekilde
geriye çağırıyoruz- tahsillerini bitirerek üç ay zarfında avdet etmeyen ve
müracaat ve teklif olunan hizmetleri kabul etmeyen, bunlardan mecburi hizmet
müddeti içinde istifa eden veyahut memuriyetten ihraç cezasına uğrayanlar
hakkında devletimiz yapmış olduğu masrafları faiziyle birlikte ödetiyordu,
madde bu şekildeydi. Bu maddeye, 1416 sayılı Kanun’un 19’uncu maddesine bir
fıkra ekleniyor. Bu fıkrada da yurt dışına gönderilenlerden ruh veya beden
sağlığının öğrenimini sürdürmesine imkân tanımaması durumu, eğitim ve araştırma
hastaneleri veya üniversite hastanelerinden alınacak sağlık kurulu raporu ve bu
hususla ilgili Millî Eğitim Bakanlığınca istenen diğer destekleyici belgelerle
tespit edilenlerin öğrencilikle ilişiği kesiliyor. Bu kişilerden tahsil masrafı
istenmiyor. Bu kişiler, mecburi hizmet yükümlüsü de olmuyor. Yani, geriye
çağrılan, tahsillerini bitirerek, iki ay içinde dönmeyen, müracaat ve teklif
olunan hizmetleri kabul etmeyen, mecburi hizmet süresi içinde istifa eden,
memuriyetten ihraç edilenlerden masraflarımızı faiziyle beraber istiyoruz ancak
sağlık sebebiyle, bunu da raporla, diğer belgelerle ispat etmek şartıyla
bunlardan da mecburi hizmet yükümlüsü olmuyor, paralarını da almıyoruz. Doğru
bir düzenlemedir, fıkra hükmü gayet açıktır. Yurt dışına gönderilen talebelerin
ruh ve beden sağlığının bozulması tabii ki öğrenimine devam etmesine engeldir. 
Değerli
milletvekilleri, yurt dışından dönecek öğrencilere iki ay süre tanınıyor
tasarıda, önergemizde biz bu sürenin uzatılmasını istiyoruz. Niye uzatılmasını
istiyoruz? Yıllarca yurt dışında kalmış, otomobil almış, bazıları ev almış
olabilir. Bu öğrencilere bunları satmak için belli bir mühlet gerekebilir.
Çocuğu okula gidenler nakil, okul işlemlerini yetiştiremeyebilirler. Eşlerinin
başka bazı problemleri olabilir. Bunlar göz önüne alınarak biz diyoruz ki
önergemizde: Bu süreyi iki aydan daha uzun bir süreye taşıyalım, altı ay
yapalım. Bu süre altı ay olduğu zaman iki ayağı bir pabuca girmeyecektir, daha
hazırlıklı olarak ülkemize dönecektir. 
Bu
vesileyle saygılar sunuyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… 
Sayın
Demirel, 60’a göre, bir dakika süreyle söz veriyorum. 
Buyurun.

V.- AÇIKLAMALAR (Devam)
31.- Diyarbakır Milletvekili Çağlar
Demirel’in, cemaatin organizasyonunu yürüten siyasi ayağıyla ilgili hiçbir
şekilde hiçbir açıklama yapılmadığına ilişkin açıklaması
ÇAĞLAR
DEMİREL (Diyarbakır) – Teşekkürler Başkan. 
Sayın Başkan, bugün Türkiye’de öyle bir süreci
yaşıyoruz ki OHAL’i devlet için gerçekleştirdiğini söyleyen, kendisiyle
yüzleşmeye çalışan iktidar ve devlet, ne yazık ki, OHAL’i gazetecilere,
akademisyenlere, öğrencilere, sanatçılara, siyasetçilere gerçekleştirilen ve
kanun hükmünde kararnamelerle ülkeyi kaosa sürükleyen bir süreci yaşatıyor. Bu
süreç içerisinde tüm Türkiye toplumu bu süreçten etkilendi. Sadece cemaatin
organizasyonunu yürüten siyasi ayağıyla ilgili hiçbir şekilde hiçbir açıklama
yapılmadı. İdris Baluken niye şu anda tutuklu? Niye rehin aldınız? Çünkü
cemaatin siyasi ayağını sorduğu için. “Cemaatin siyasi ayağı nerede?” dedi, “Bu
darbenin siyasi ayağını niye açığa çıkarmıyorsunuz?” dedi. Bugün İdris
Baluken’in rehin alınması, bir grup başkan vekilimizin rehin alınması
sorgulanmıyor.
(Mikrofon
otomatik cihaz tarafından kapatıldı)
SEBAHATTİN
KARAKELLE (Erzincan) – Bağırma! Bağırma!
ÇAĞLAR
DEMİREL (Diyarbakır) – Bağıracağız, daha da bağıracağız; çünkü siz bunun, bu
sürecin ortağısınız; onun için bağıracağız, bağırmaya da devam edeceğiz. Hiçbir
grup başkanı burada demiyor ki “Grup başkan vekilimizle birlikte bir kahve
içtik.” Bir soralım bakalım niye şu anda rehin? Ama nedir?
SEBAHATTİN
KARAKELLE (Erzincan) – Terörden dolayı tutuklandı, terörden dolayı.
ÇAĞLAR
DEMİREL (Diyarbakır) – Esas terörün başı sizsiniz, siz bunu gerçekleştirdiniz.
SEBAHATTİN
KARAKELLE (Erzincan) – Terörden dolayı tutuklandı.
ÇAĞLAR
DEMİREL (Diyarbakır) – Cemaatin siyasi ayağı sizsiniz ve açığa çıkın o zaman,
açığa çıkacak bunlar.
BAŞKAN
– Sayın Demirel, lütfen, böyle bir usul yok.
RAVZA
KAVAKCI KAN (İstanbul) – Niye bağırıp çağırıyorsunuz? Düzgün konuşun. Niye gidip
ifade vermedi? 
SİBEL
YİĞİTALP (Diyarbakır) – Ne alakası var? Ne alakası var? İfade vermedi diye
tutuklayacak mısın?
ÇAĞLAR
DEMİREL (Diyarbakır) - Biz sizi göreceğiz, göreceğiz, siyasi ayağının nasıl
açığa çıkacağını göreceğiz.
RAVZA
KAVAKCI KAN (İstanbul) – PKK’ya bir kelime söylemiyorsunuz, utanmıyorsunuz.
Korkutamazsınız bizi. Yeter! 
SİBEL
YİĞİTALP (Diyarbakır) – Ya ayıp, ayıp; senin ablana sahip çıkamıyor,
cezaevinde, onu bile çizmişsin, o kadar ki nankörsün ya.
RAVZA
KAVAKCI KAN (İstanbul) – Korkutamazsınız. Düzgün konuşun. Korkutamazsınız bizi.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- Sonraki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 18’inci maddesinde yer alan “iki ay”
ibaresinin “90 gün” şeklinde değiştirilmesini arz ve teklif ederiz.
Çağlar
Demirel (Diyarbakır) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
SİBEL
YİĞİTALP (Diyarbakır) – Nankörsünüz.
RAVZA
KAVAKCI KAN (İstanbul) – Yeter!
SİBEL
YİĞİTALP (Diyarbakır) – Ne oldu? Merve Kavakcı ablan değil miydi senin?
BAŞKAN
– Sayın Yiğitalp, bakın, kendi önergeniz üzerinde konuşmacınız çıkacak şimdi,
oradan oraya bağırmak hiç de doğru değil, yakışık da olmuyor.
SİBEL
YİĞİTALP (Diyarbakır) – Ama tamam da o niye bağırıyor?
ÇAĞLAR
DEMİREL (Diyarbakır) – Karşılıklı Başkan, karşılıklı olmasın.
İLKNUR
İNCEÖZ (Aksaray) – Bağırmasın. Sayın Başkan, söyleyin bağırmasın oradan buraya
SİBEL
YİĞİTALP (Diyarbakır) – Ne ikaz yapıyorsun, niye sadece benim ismimi
anıyorsunuz?
BAŞKAN
– Tüm milletvekillerine söylüyorum.
ÇAĞLAR
DEMİREL (Diyarbakır) – Hayır, herkese eşit davranmıyorsunuz Başkan.
BAŞKAN
- Önerge üzerinde söz isteyen, Muş Milletvekili Ahmet Yıldırım.
Buyurun
Sayın Yıldırım. (HDP sıralarından alkışlar)
SİBEL
YİĞİTALP (Diyarbakır) – Elbette konuşacağız, 10 arkadaşımız cezaevinde. Ne
yapacağız yani?
BAŞKAN
– Sayın Yiğitalp, lütfen, istirham ediyorum.
Buyurun
Sayın Yıldırım.
AHMET
YILDIRIM (Muş) – Teşekkür ederim Sayın Başkan.
Sayın
Başkan, bakın, siz o sıralardan geliyorsunuz, uzun yıllar grup başkan vekilliği
yapmış birisiniz. Bir grup başkan vekili konuşurken siz önergeyi okutmaya
başladınız, bizim grubumuza dair isim anarak uyarıyorsunuz ama bizden itiraz
gelince kalkıp “Bütün milletvekilleri için söylüyorum…” Tutumunuzun doğru
olmadığını, adil, eşitlikçi olmadığını ifade etmek isterim.
Değerli
milletvekilleri, Türkiye yüzü Avrupa’ya dönük bir ülke olmalıdır. Son
yıllardaki bütün gelişimlerini, eğitimde, sağlıkta… Sayın Bakan burada, bilir,
eğitim politikaları Avrupa Birliği eğitim programları çerçevesinde belli bir
mesafe almıştır. Erasmus, Socrates, Leonardo, Comenius gibi eğitim
programlarınızın hâlâ Ulusal Ajans tarafından yürütüldüğünü biz iyi biliyoruz.
Bu anlamda, Avrupa Birliğine dair ilişkiler iyiyken ve oraya göre dizaynlar
yapılırken, burada yasal değişiklikler yapılırken konuşulan bazı cümleleri ve
verilen vaatleri, tam üyelikle ilgili müzakere tarihinin alındığı süreçten
sonraki bazı cümleleri okumak istiyorum. Evet, 20 Aralık 2004 günü şu kürsüden
dönemin Başbakanı konuşuyor: “17 Aralık kararıyla beraber Atatürk’ün hedef
olarak gösterdiği muasır medeniyet seviyesinin üstüne çıkma yolunda ciddi bir
kazanım elde edilmiştir.” Yine, dönemin Başbakanı: “Bu nedenle bugüne kadar bu
süreçte emeği geçen tüm devlet ve siyaset adamlarına, hükûmet mensuplarına,
bürokratlara, bilim adamlarına, gazetecilere, sivil toplum örgütlerine huzurlarınızda
bir kez daha teşekkür ediyorum.” Bugün kapatılan sivil toplum örgütleri, bugün
tutuklanan, işten atılan bilim adamları ile gazeteciler. “Artık Türkiye net bir
müzakere tarihi almıştır, bu tarih 3 Ekim 2005’tir ve bu tarihle ilgili olarak
bir de hedef konulmuştur, bu hedef tam üyelik hedefidir. Tam üyelik hedefi de
bu kayıtlarda mevcuttur ve dağıtıldığı gibi, anlatıldığı gibi değil bu işler.”,
“Buna 25 ülkenin tamamı onay vermiştir ve bu onay veren ülkeler içerisinde
Güney Kıbrıs da mevcuttur, bunu bir kenara koyamazsınız.”, “Gözlemciler
tarafından ‘sessiz devrim’ olarak nitelendirilmektedir. Reform sürecini, bu
sessiz devrimi devam ettirmek ve bunu uygulamaya tam olarak yansıtmakta
kararlıyız. Dolayısıyla, ortada herhangi bir ciddi sorun yoktur.”, “Allah
aşkına düşünün, ya, şu Avrupa Parlamentosuna bugüne kadar Türkiye’nin lehinde
acaba 10 tane ‘evet’ oyu çıkar mıydı be? Şimdi, Türkiye’nin lehine oradan 400’ü
aşkın ‘evet’ oyu çıkıyor.” Sayın Recep Tayyip Erdoğan. Şu kürsüden söylüyor. 
O
gün, Avrupa Birliği için, Türkiye'nin, gerek ekonomik gerek siyasi kriterleri
yerine getirmesi, müzakereler konusunda ilerlemesi için 400 oy veren vekiller,
bugün yükümlülüklerini yerine getirmediği için 479’la, özellikle görüşmelerin,
müzakerelerin dondurulmasını tavsiye ediyor.
“Bilindiği
gibi, Avrupa Parlamentosu kararlarının -bunun da altını çiziyorum- bağlayıcı
bir niteliği yoktur. Bununla birlikte, ancak Avrupa Parlamentosunun Türkiye'ye
‘evet’ dediği kararlarla ilgili oylamanın tüm dünya basınına yansıyan görüntüsü,
aslında Türkiye için çok büyük bir tanıtım olmuştur. Burayı çok iyi görmemiz
lazım.”
Yine,
o gün söylüyor: “Ha, burada bir şey vardır. Nedir o? Tam üyelikle ilgili bir
garanti yoktur.” Sayın Erdoğan’ın kendisi söylüyor, onun ifadesi. “Bizden öncekilere
tam üyelik verilmiştir ama ondan sonra, örneğin, İngiltere on bir buçuk yılda
bitirebilmiştir müzakereleri. 
Amacımız,
tüm yükümlülükleri yerine getirmektir ve tam üye olmaktır. Önümüzde güçlü bir
dönem vardır, her türlü çabayı göstermeye hazırız. 
Müzakerelerin
başlatılması kararı Türkiye için önemli bir başarıdır. Türkiye bu başarıyla
bütün dünyanın gündemindedir. Önümüzde daha güç bir dönem vardır, ama en
önemlisi, reform sürecinin her alanda yaygınlaştırılarak sürdürülmesidir. Biz,
bu yönde her türlü çabayı göstermeye hazırız. Bu süreçte, Avrupa Birliğinin de
bizimle iş birliği yapmasına ve desteğine önem vermekteyiz. Bunu açıkça ifade
ediyoruz. 
Aziz
milletimiz bir noktada müsterih olsun. Bu kararlar çocuklarımızın daha iyi bir
Türkiye'de yaşamasına imkân verecektir. 
Bu
konuda şimdiye kadar verdiği destek için, ben, tekrar ana muhalefet partisine
teşekkür ediyorum, diğer muhalefet milletvekillerine teşekkür ediyorum, sivil
toplum örgütlerimize tekrar teşekkür ediyorum.
Burada
bazı gerçekleri de ifade etmek için bunları söylemek durumundaydım. AB’yle
modern bir Türkiye'nin kuruluşu gündemde olacaktır.” diyor dönemin Sayın
Başbakanı.
Teşekkür
ederim. (HDP sıralarından alkışlar)
III.- YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Yoklama istiyoruz.
BAŞKAN
– Önergeyi oylarınıza sunmadan önce bir yoklama talebi var, önce bu talebi
karşılayacağız.
Sayın
Gök, Sayın İrgil, Sayın Bektaşoğlu, Sayın Sarıhan, Sayın Öz, Sayın Balbay,
Sayın Özdemir, Sayın Gökdağ, Sayın Karadeniz, Sayın Gaytancıoğlu, Sayın Emir,
Sayın Sarıbal, Sayın Tuncer, Sayın Yalçınkaya, Sayın Temizel, Sayın Akın, Sayın
Gündoğdu, Sayın Bayraktutan, Sayın Ayata, Sayın Cihaner, Sayın Yılmaz.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda Değişiklik
Yapılmasına Dair Kanun Teklifi (2/546), Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın
Yükseköğretim Kanununda Değişiklik Yapılmasına Dair Kanun Teklifi (2/666) ile
Millî Eğitim, Kültür, Gençlik ve Spor Komisyonu Raporu (S. Sayısı: 405) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
18’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
19’uncu
madde üzerinde 3 adet önerge vardır, okutup işleme alıyorum.
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 19’uncu
maddesinde "Aylıksız izin sebebinin ortadan kalkmasından itibaren iki ay
içinde görevine dönmeyenler, memuriyetten çekilmiş sayılır." ibaresinde
geçen iki aylık sürenin "üç ay" olarak değiştirilmesini arz ve teklif
ederiz.
 Mustafa Ali Balbay Gaye
Usluer Levent Gök
 İzmir Eskişehir Ankara
 Nihat Yeşil Vecdi
Gündoğdu Ceyhun İrgil
 Ankara  Kırklareli Bursa
 Mahmut Tanal Murat
Bakan Ahmet Akın
 İstanbul İzmir Balıkesir
 Tur Yıldız Biçer  Murat
Emir Mehmet Göker
 Manisa Ankara Burdur
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 19’uncu maddesinde geçen “aylıksız”
ibarelerinin çıkarılmasını arz ve teklif ederiz. 
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Dilek Öcalan  Feleknas
Uca Ayhan Bilgen 
 Şanlıurfa Diyarbakır
 Kars
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 19’uncu maddesinin ikinci
fıkrasının aşağıda belirtilen şekilde değiştirilmesini arz ve teklif ederiz. 
 Zühal Topcu Erkan
Haberal Ruhi Ersoy
 Ankara  Ankara Osmaniye
 Arzu Erdem Mehmet
Necmettin Ahrazoğlu Deniz Depboylu
 İstanbul Hatay Aydın
“Yükseköğretim
kurumları adına ve Milli Eğitim Bakanlığı hesabına lisansüstü öğrenim
görenlerin mecburi hizmet yükümlülüklerinin, yükseköğretim kurumları ile kamu
kurum ve kuruluşlarına devrine Yükseköğretim Kurulunun uygun görüşü üzerine
Milli Eğitim Bakanlığı tarafından karar verilir. Kamu kurum ve kuruluşları
adına lisansüstü öğrenim görenlerin mecburi hizmet yükümlülüklerinin kamu kurum
ve kuruluşları ile yükseköğretim kurumlarına devrine ise Millî Eğitim Bakanlığı
tarafından karar verilir.”
BAŞKAN
– Son okunan önergeye Komisyon katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Sayın Başkanım. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde söz isteyen, Aydın Milletvekili Deniz Depboylu. 
Buyurun
Sayın Depboylu. (MHP sıralarından alkışlar) 
DENİZ
DEPBOYLU (Aydın) – Sayın Başkan, değerli milletvekilleri; Milliyetçi Hareket
Partisi Grubumuz adına vermiş olduğumuz önergemizle ilgili olarak söz almış
bulunmaktayım. Aziz Türk milletini ve sizleri saygıyla selamlıyorum. 
Değerli
milletvekilleri, ülkemiz, 15 Temmuz gecesi Türkiye Cumhuriyeti ve Türk
milletine karşı düzenlenmiş hain bir saldırıyla karşı karşıya kalmıştır. Terör
örgütlerinin soluğunu kesecek ciddi ve etkili çalışmaların takipçisi olarak
devletin ve Türkiye Büyük Millet Meclisinin görevlerini kusursuz olarak
yapmasını beklemekteyiz.
15
Temmuzda saldırıyı gerçekleştirenlerin, daha çocukluk çağlarında iyi bir
eğitim, gözetim ve koruma iddialarıyla, kendileri veya aileleri ikna edilerek
gözetim altına alınmış çocuklar olarak özel amaçla açılmış evlerde nasıl
yetiştirildiklerini bugün itirafçılarından dinliyoruz. Bunun adı çocukların
dinî, siyasi ve ideolojik istismarıdır. 
Türkiye
Büyük Millet Meclisinde gerçekleştirilen toplantılarda ilgili evlerin ve
yurtların denetiminin yapılmadığı, toplantılara katılan Bakanlık
görevlilerinden aldığımız “Bizim yetki alanımızda değiller.” cevabından
anlaşılmıştır. “Bu evlerin sayısı ne kadar?” diye sorduğumuzda ise evlerden
haberdar olmadıklarını savunmuşlardır. 
Sayın
Bakan, herhangi bir eğitim kurumunda öğrenim gören çocukların kaldığı evlerin
tespit edilmesi hiç de zor değildir, sadece buna niyet etmek, bu evlerin
varlığını ve adreslerini öğrenmek için yeterlidir. Zira, okullarda görev yapan
sınıf öğretmenleri, rehber öğretmenler, okul psikolojik danışmanları bu
bilgileri içeren formları sürekli olarak doldururlar. Bu bilgilere ulaşmak için
çaba harcamamak, kusuru görmezden gelmeye niyet etmektir. Ne yazık ki devleti
yöneten iktidarın çocukların önemi ve onları korumayla ilgili söylemleri iyi
dilek niyetlerinden öteye geçmemektedir. 
Milliyetçi
Hareket Partisi olarak FETÖ için uyardığımız AKP, 17-25 Aralık yolsuzluk
iddialarının olduğu tarihten önce uyarılarımıza karşı bu hareketi ve liderini
savunurken bugün yanıldıklarını kabul etmekte ve yapılanmayı “terör örgütü”
olarak kabul etmektedirler. AKP iktidarının aynı hataları tekrarlamaması ve bir
kez daha yanılmaması için bu saatten sonra yapması gereken tabiri caizse
yoğurdu üfleyerek yemektir. 
Bilindiği
gibi, iktidar, önce köy okullarını kapatmaya başlamıştır ve çocukları taşımalı
eğitime mahkûm etmiştir. Taşımalı eğitimle eğitimine devam edemeyen çocukların
güven içinde sığındığı yatılı bölge ilköğretim okulları ise “Güvenliği
sağlayamıyoruz.” gerekçesiyle kapatılmaya başlanmıştır ve bu sebeple de
çocuklar, vakıf ve derneklerin açtığı yurtlar ya da kayıt dışı açılan evlere
muhtaç edilmiştir. 
Tekrar hatırlatmamız gerekirse Anayasa’nın 41’inci
maddesinin ikinci fıkrası uyarınca devlet, çocukların korunmasıyla ilgili
önlemleri almakla yükümlüdür. Millî Eğitim Bakanlığı sorumlu olduğu kurumlarda
gerekli denetimi yaparak çocuklar için oluşturulabilecek tehditleri erken
dönemde saptayıp önlem almak ve istismarları engellemek zorundadır. “Ben bu işi
beceremiyorum.” diyerek yatılı okulları kapatmak, yenilerini açmaktan kaçınmak
zafiyettir. Ailelerinden uzakta eğitim görmek zorunda kalan çocukların sağlıklı
ortamlarda güvenle barınabilmesi için devlet gereken yatırımı yapmak, yurtlar
veya yatılı bölge ilköğretim okulları açmak zorundadır. Çocukların eğitimi,
korunması vakıf ve derneklerin görevi değildir. 
Bugüne kadar gerçekleşmiş olan istismar olaylarını bir
değerlendirecek olursak da maalesef çok da iç açıcı bir sonuçla
karşılaşmıyoruz. Biz çocuk istismarlarını engelleme komisyonu olarak Karaman’a
gittik ve Karaman’da bu çocuklarımızın üzücü olayından sonra gereken
soruşturmaların ihmal ve kusura dayalı olarak ne gibi hata ve kusurların olduğu
araştırılmamış, bu konuyla ilgili soruşturma açılmamıştır. Hatta il çocuk
koruma koordinasyon kurulu bile oluşturulmamıştır, bunun bile bilgisini almış
durumdayız.
Böylesine kötü olaylardan sonra gerekli soruşturmanın
eksik yapılması, ihmal ve kusurların araştırılmaması onaylanacak bir tutum
değil, yönetim zafiyetidir. Zira işlenen suçun faaline verilecek bir ömrü aşan
cezanın caydırıcılığı, benzer suçların önlenmesi için yeterli değildir. Bugün
yakın zamanda maalesef Adıyaman’da çok sayıda çocuğumuzun da tacize uğradığını
biliyoruz, duyuyoruz. Karaman’da gösterilen zafiyetin orada da gösterilmemesini
umuyor, yüce heyetinizi saygıyla selamlıyorum. (MHP sıralarından alkışlar) 
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 405 sıra sayılı Kanun Tasarısı’nın
19’uncu maddesinde geçen “aylıksız” ibarelerinin çıkarılmasını arz ve teklif
ederiz. 
Çağlar
Demirel (Diyarbakır) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) -
Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde söz isteyen, Kars Milletvekili Ayhan Bilgen.
Buyurun
Sayın Bilgen. (HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; biraz önce, Sayın Bakan,
tam güne geçilmesiyle ilgili konuşmayı onayladı, galiba bu konuda netler ama
ben dün de Sayın Müsteşarın ders sayısının azaltılmasıyla ilgili açıklamasını
okudum. Bu, tabii, ikisi birlikte mümkün, dünyada böyle eğitim modelleri de var
fakat bizde, pratikte bu nasıl uygulanacak, doğrusu ben çok çözebilmiş değilim.
Umarım, daha somut biçimde net bir projeye dönüşür, biz de öğreniriz.
Ben
bugün göreve dönen öğretmenlerle ilgili bir noktaya dikkat çekmek istiyorum.
Elbette 6 bin civarında öğretmenin daha fazla gecikmeden tekrar görevine dönmüş
olması sevindirici ama eylüldeki bir kararnameyle 11.200 civarında öğretmen
görevden alındı ve şimdi, onların yarısına yakını geri döndü. O zaman, 11 bini
neye göre belirlemişlerdi, nasıl tespit edilmişti? Bu süre zarfında bu 6 bin
neye göre seçildi? Doğrusu, bu tablo şunu çok net gösteriyor: Âdeta, insanlar,
öğretmenlerimiz suçsuzluklarını ispat etmek zorundalar. Bu, hukukun en temel
kaidelerine aykırı bir durum. Yani, siz bir kararnameyle görevden alacaksınız,
sonra o kişiler, iddia edilen pozisyonda olmadıklarını ispatlamak için çaba
sarf edecekler ve eğer şanslılarsa geri dönmeyi başaracaklar. Bu yaklaşımın
kendisi, zaten baştan sona bir hak ihlalidir. Eğer bu bir psikolojik harp
yöntemi tekniği olarak uygulanıyorsa bunu öğretmenlere bari yapmayalım. Belki
güvenlik birimleri için bir anlamı olabilir ama hiç olmazsa öğretmenlere
yapmayalım. 
Değerli
milletvekilleri, burada yapılan tartışmalar bazen bana 28 Şubat dönemini çok
hatırlatıyor. Bir yakın arkadaşım, 28 Şubatta Silahlı Kuvvetlerden atıldı ve
atılma gerekçesinde, kendisine tebliğ edilen yazıda aynen şu ifadeler
geçiyordu: “Hizbullah’ın Adıyaman Menzil tarikatına mensuptur.” Bu, resmî yazı.
Yani, bir subayı görevden alıyorsunuz, tebliğ ettiğiniz yazıda “Hizbullah’ın
Adıyaman Menzil tarikatına mensuptur.” yazıyordu. 
Şimdi,
biraz önce bu kürsüde -resmî kayıtlara giriyor, tutanaklara giriyor- Grup
Yorum, MLKP’yle ilişkilendirildi. Yani, daha fazlasını söylemeyeyim ama lütfen
bu konuda hiç olmazsa 28 Şubat dönemindeki vahim hataları başkaları için siz
tekrarlamayın. 
Son
derece tutarsız bir tabloyla karşı karşıyayız. Bakın, birkaç saat önce Türkiye
Dışişleri Bakanlığı, Kolombiya Hükûmeti ile FARC gerillaları arasında imzalanan
barış anlaşmasını memnuniyetle karşıladığını ilan etti arkadaşlar. Elbette
doğru olan bu ama FARC gerillaları ile Kolombiya Hükûmetinin arasında imzalanan
anlaşmayı memnuniyetle karşılayan bir hükûmetin, kendi sorunlarıyla ilgili de
buna benzer bir yaklaşımının olması gerekmiyor mu? 
Sayın
Cumhurbaşkanı, Pakistan’a gitti “Keşmir sorunu Keşmirlilerin, Keşmir halkının
iradesi doğrultusunda çözülsün.” dedi; doğru bir ifade bu. Elbette böyle olması
gerekiyor ama Keşmir, Hindistan açısından bölücülüktür arkadaşlar, çok açık
ayrılıkçılıktır; bunun başka hiçbir izahı yoktur. “Keşmir halkının iradesiyle
çözülsün.” demenin eğer bir standart kabulü varsa bunun dünyanın her yerinde
bütün halklar için bir şey ifade etmesi gerekir. 
Filipinler
ile Moro arasındaki sorunda Türkiye arabuluculuk yaptı uzun bir süre. Sivil
toplum örgütleri gitti; Sayın Davutoğlu, bir önceki Başbakan yoğun bir çalışma
sarf etti. Çok önemli, elli yıllık bir sorunun barışçı çözülmesi elbette çok
değerli bir girişimdir ama sonuç itibarıyla Moro İslami Hareketi, Filipinler
devleti açısından ayrılıkçı bir harekettir. 
Değerli
milletvekilleri, burada “Kürt illeri” ifadesi, kültürel, sosyolojik, tarihî
anlamda bile kullanıldığında tepki veriyoruz. Daha Neçirvan Barzani buradan
gideli yirmi dört saat olmadı, Mesut Barzani’nin basına açıklamaları düştü:
“Bağımsız Kürdistan kimse tarafından engellenemez, hiçbir güç bunu
engelleyemez.” 
Değerli
milletvekilleri, eğer bir şeyi başkasına tavsiye ediyorsanız kendiniz de
uyacaksınız, kendiniz için istiyorsanız başkası için de isteyeceksiniz. Bu,
siyasetin tutarlı olmasının gereğidir. Bir politika yanlış olabilir, doğru
olabilir; test edersiniz, yanılırsınız, düzeltirsiniz, eksiğinizi giderirsiniz
ama tutarlı değilse yanlışlığını, doğruluğunu test etmeye bile imkân
bulamazsınız. 
Herkesi
saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanunu Tasarısı’nın 19’uncu
maddesinde "Aylıksız izin sebebinin ortadan kalkmasından itibaren iki ay
içinde görevine dönmeyenler, memuriyetten çekilmiş sayılır." ibaresinde
geçen iki aylık sürenin "üç ay" olarak değiştirilmesini arz ve teklif
ederiz.
Levent Gök (Ankara) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde söz isteyen, Ankara Milletvekili Murat Emir.
Buyurun
Sayın Emir. (CHP sıralarından alkışlar)
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum.
Bugün
güzel bir haber aldık, 6.007 öğretmenimizin, EĞİTİM SEN’li öğretmenimizin,
görevine iade edildiğini öğrendik, mutlu olduk. Ancak, Sayın Bakanın, bu
nedenle bir teşekkürü hak ettiğini düşünmüyorum. Değerli arkadaşlar, Bakanlık
bildirgesinde şöyle söylüyor: “Söz konusu kişiler hakkında soruşturma ve
incelemeler devam etmektedir.” E, soruşturma ve incelemeye devam
edebiliyordunuz da 6.007 öğretmeni niye görevden aldınız? Hangi gerekçeyle
aldınız? Biz burada defalarca söyledik, yanlış yapıyorsunuz dedik, FETÖ’yle
böyle mücadele edemezsiniz dedik, terör örgütleriyle böyle mücadele edemezsiniz
dedik. Sadece muhalif olduğu için, öğretmenleri, bütün toplumsal kesimleri
susturmaya çalışmanın hiçbir sonucu olmayacağını ifade ettik ama siz burada
bunları dinlememeyi tercih ettiniz. Ama sonuçta, bakın, neye göre
değerlendirildiği, neye göre alındığı, neye göre iade edildiği belli olmayan
bir süreç yaşıyoruz. Bunların hepsinde vebal vardır, haksızlık vardır,
hukuksuzluk vardır ve bunların hepsi de bu Hükûmetin boynundadır ve bu Hükûmete
böylesine kayıtsız kalan AKP Grubunun sırtındadır. 
Değerli
arkadaşlar, eğitim alanı, Hükûmetinizin en başarısız olduğu alanların başında
geliyor, alanlardan birisi. Zaten, biraz önce sayın grup başkan vekili de dedi
ki: “Evet, bu eğitim sistemini tartışmak lazım, konuşmak lazım sistemi.” “E,
günaydın!” derler. On dört yıldır iktidarsınız, hâlâ eğitim sistemini
konuşuyorsunuz. Kaç defa yaptığınızı, kaç defa bozduğunuzu siz bile unuttunuz. Bir
çocuğun, anaokulundan başlayıp doktorasını yapana kadar kaç sınava girmesi
gerektiğini siz bile bilmiyorsunuz. Son üç sınav sistemini, Sayın Bakan dâhil,
hiçbir bürokrat şu anda irticalen, açıktan söyleyemez. Bütün kavramlar,
sınavlar birbirine karışmış durumda ve bunun içerisinde biz eğitimi maalesef bu
keşmekeşten nasıl çıkaracağımızı düşünüyoruz ama öncelikle bu anlayışın, bu
kafanın değişmesi gerekiyor değerli arkadaşlar.
Bakın,
o kadar başarısız ki merkezî sınav sonuçlarını açıklamıyorsunuz. Yani üniversite
sınavında, TEOG sınavlarında Türk öğrencisi hangi başarıyı gösteriyor, kaç soru
cevaplayabiliyor, ortalamaları, standart sapmaları ne kadar? Bakın, bu
rakamları bilmiyoruz, bunlar saklanıyor. Peki, saklanamayan şeyler yok mu?
Elbette var. OECD’nin PISA programı var ve biz de ona üyeyiz, 64 ülke yapıyor,
15 yaşındaki çocukları alıyorlar, sınava tabi tutuyorlar ve bilmelisiniz ki
bizim o sınavlardan aldığımız sonuçlar içler acısı. Yani öyle bir ırkın
ahfadıyız ki matematikte 45’inciyiz, fen bilimlerinde 41’inciyiz, okuduğunu
anlamada 37’nciyiz. Yani zaten, bakıyorum, okuyorsunuz ama değerli arkadaşlar,
maalesef, okuduğunu anlamada, haberiniz olsun, bu ülkenin insanları –yani
sizler de buna dâhilsiniz- çok gerilerdeyiz.
HİKMET
AYAR (Rize) - Sen değil misin?
MURAT
EMİR (Devamla) - Ben de dâhilim, maalesef ben de dâhilim ama bu düzeni
değiştirmek için uğraşıyoruz, uğraşmamız gerekiyor. Ben en azından Türkiye'nin
OECD sıralamasında 45’inci olmasından utanç duyuyorum, üzülüyorum ve sizden de
aynı utancı duymanızı bekliyorum. Üstelik siz iktidar partisisiniz, ben
muhalefetim.
OSMAN
AŞKIN BAK (Rize) – Ama senin çok çalışman lazım, çok.
MURAT
EMİR (Devamla) - Bakın, on dört yıllık iktidarsınız, on beşinci yılınıza
gelmişsiniz, hâlâ “Sistemi tartışalım.” diyorsunuz. 
OSMAN
AŞKIN BAK (Rize) – Muhalefetsen çok çalışman lazım, çok.
MUHAMMET
RIZA YALÇINKAYA (Bartın) – Osman, bu, eğitim, güreş değil. 
MURAT
EMİR (Devamla) - Bakın, atanamayan öğretmenler var, 400 bin öğretmen atanamıyor
arkadaşlar. Siz geldiğinizde atanamayan öğretmen sorunu yoktu ama bugün 400 bin
atanamayan öğretmen sorunu varsa bunun sorumluluğu kimin sırtındadır? Elbette
ki iktidarın sırtınadır.
Değerli
arkadaşlar, öğretmenler atanamadıkları için bir sürü başka işlerde çalışmak
zorundalar, polis olanlar var, polis olup şehit olanlar var benim bölgemden de,
madenlerde çalışanlar var, işportada çalışanlar var. 
Bakın,
ben bir gazetede okudum, Sayın Cumhurbaşkanımız, spiker olmak istiyormuş ve
TRT’nin spikerlik sınavına girmiş, ilk tercihi spiker olmakmış. Bence keşke
kazansaymış, spiker olsaymış, Cumhurbaşkanlığından daha iyi spikerlik
yapabileceğini düşünüyorum.
Değerli
arkadaşlar, bu anlayışla Genel Kurulu saygıyla selamlıyorum ve eğitim
sistemimizin artık bir an evvel durup, oturup sakin bir şekilde ve kindar ve
dindar nesil yetiştirme hedefi olmaksızın fikri hür, vicdanı hür, irfanı hür
nesiller yetiştirmek üzere düzenlenmesini öneriyorum. 
Saygılar
sunuyorum. (CHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
19’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
Bakanın pek kısa bir açıklaması var.
Buyurun.
V.- AÇIKLAMALAR (Devam)
32.- Millî Eğitim Bakanı İsmet Yılmaz’ın,
Bakanlıkça sadece AKTİF EĞİTİM SEN’in değil pek çok sendikanın duyurusunun
yapıldığına ilişkin açıklaması
MİLLÎ
EĞİTİM BAKANI İSMET YILMAZ (Sivas) – Muhterem Başkanım, gerçekten pek kısa bir
açıklama yapacağım, özü de şu: Biraz önce bir sayın vekilimizin “AKTİF
EĞİTİMSEN’in kurulduğunu bütün kurumlarınıza duyurdunuz, üye olunmasını
istediniz.” diye bir açıklaması oldu, bununla ilgili bir bilgi vermek isterim. AKTİF
EĞİTİMSEN kurulduktan sonra diyor ki: “Bizi kurumlarınıza duyurun.” Bakanlığın da
dediği şey: “Kurulmuştur, dosya sayısı almıştır, konunun birimlerinizde görevli
tüm personele duyurulması.” “Duyurulması” var, üye değil. Ancak bu, sadece
AKTİF EĞİTİMSEN’e ilişkin değil, hemen önümde var, ATASEN, bir başka yine
Bakanlığımız… “ATASEN kurulmuş olup Çalışma Bakanlığınca şu numara verilmiştir,
bilgilerinize ilgililere duyurulmasını.” Bizim Bakanlık gönderiyor, merkez
teşkilatı ve 81 il valiliğine. Bir başkası: “Bilinçli ve Gelişimci Eğitim
Çalışanları Sendikası kurulmuş olup bilgilerinize ve konunun birimlerinizde tüm
personele duyurulması.” SAYSEN: “Eğitim ve Saymanlık Çalışanları Sendikası
kurulmuştur, gerekli iş kolunda üye kaydına başlayacağımız için kurumunuza
bağlı gerekli duyuruların yapılması.” diyor. Burada yaklaşık 20 veya 30’a yakın
sendika var, size verebilirim, bakabilirsiniz. Dolayısıyla da demokratik olduğu
düşünülen bir sendika, bir yapılanma ve kendi ailenizin içerisinde bir
yapılanmaya geçiyor, “Bunu üyelere duyurun.” diyor. Sadece bir sendikaya
yönelik bir yazı değildir, hemen hemen Bakanlığa bu konuda müracaat etmiş
herkese yapılmıştır. 
Bilgilerinize.
BAŞKAN
– Teşekkür ediyorum.
ERHAN
USTA (Samsun) – Sayın Bakan, tarihi ne?
MİLLÎ
EĞİTİM BAKANI İSMET YILMAZ (Sivas) – 2010, 2010, 2011, 2012, 2013, 2014,
sendika 2014.
LEVENT
GÖK (Ankara) – Sayın Bakan, onun dağıtım tarihini bir söyler misiniz? Kayıtlara
bir girsin.
MİLLÎ
EĞİTİM BAKANI İSMET YILMAZ (Sivas) – Tabii. 
LEVENT
GÖK (Ankara) – Lütfen yüksek…
MİLLÎ
EĞİTİM BAKANI İSMET YILMAZ (Sivas) – “AKTİF EĞİTİMSEN’in duyurulmasını
istiyoruz” diye bir talep 3/5/2012 birincisi. İkincisi…
LEVENT
GÖK (Ankara) – Yok yok…
MİLLÎ
EĞİTİM BAKANI İSMET YILMAZ (Sivas) – Bir daha var, lütfen durun, onu da
söyleyeyim. 
Bir
başka, ATA EĞİTİMSEN, 2005’te…
LEVENT
GÖK (Ankara) – Efendim, AKTİFSEN’i soruyorum ben, AKTİFSEN’i.
MİLLÎ
EĞİTİM BAKANI İSMET YILMAZ (Sivas) – AKTİFSEN burada, burada. 
LEVENT
GÖK (Ankara) – AKTİFSEN’inkini söyler misiniz Sayın Bakanım? AKTİFSEN’in
teşkilatlarınıza duyurma tarihini. Ben sizi tenzih ettiğimi de söyledim.
MİLLÎ
EĞİTİM BAKANI İSMET YILMAZ (Sivas) – Duyurma tarihi 2 Ocak 2014.
LEVENT
GÖK (Ankara) – Yani, Sayın Başkan, 17-25 Aralık 2013 tarihini FETÖ’yle ilgili
bir milat kabul eden iktidar partisi, bizzat, 2014 yılında…
MİLLÎ
EĞİTİM BAKANI İSMET YILMAZ (Sivas) – Ocak ayında.
LEVENT
GÖK (Ankara) – …AKTİFSEN sendikasının kuruluşunu, parasının nereye
yatırılacağını resmî bir şekilde valilere, okullara duyurmuştur. Olay bundan
ibaret. Biz de bunu söylüyoruz. 17-25 Aralığı milat alıyorsanız 2014 tarihinde
AKTİFSEN’i duyuran Millî Eğitim Bakanlığını ne yapacaksınız? Buyurun bakalım. 
BAŞKAN
– Sayın Gök, kayıtlara geçmiştir. 2014’ün Ocağı olduğu ifade edildi. 
LEVENT
GÖK (Ankara) – Buyurun. Buyurun.
BAŞKAN
– 20’nci madde üzerinde…
LEVENT
GÖK (Ankara) – Sayın Başkan…
BAŞKAN
– Kayıtlara geçti, iki üç defa tekrar ettiniz, tamam Sayın Gök.
LEVENT
GÖK (Ankara) – Sayın Başkan, bakın… Sayın Başkan, bir saniye…
BAŞKAN
– Sayın Gök, bak, öyle bir usul yok ama. 
LEVENT
GÖK (Ankara) – Bir saniye efendim. 
BAŞKAN
– Tamam.
LEVENT
GÖK (Ankara) – Önemli bir konu konuşuyoruz. 
İSMAİL
TAMER (Kayseri) – Sayın Gök, el böyle olmaz. Bu, ne demek? bu?
BAŞKAN
– Böyle bir usul yok Sayın Gök. Sisteme girin, yerinizden size bir dakika söz
vereyim, tamam.
LEVENT
GÖK (Ankara) – Sayın Bakan söz aldı. Bir açıklamada bulunuyorum.
BAŞKAN
– Evet.
LEVENT
GÖK (Ankara) – Kendisine teşekkür ederim.
BAŞKAN
– Eyvallah. 
LEVENT
GÖK (Ankara) – Kendisi şu anda çok önemli bir konuyu açıklıyor. 
İSMAİL
TAMER (Kayseri) – Ayıp be, ayıp! Karşındaki Bakan.
RUHİ
ERSOY (Osmaniye) – Herkes potansiyel bakan burada Hocam.
LEVENT
GÖK (Ankara) – “Biz savcılara AKP iktidarı olarak şunu söyledik: FETÖ’yle
mücadelede 17-25 Aralık 2013’ü biz milat aldık.” diyorsunuz. Ama Sayın Bakan
diyor ki: “2014 yılında AKTİFSEN’in kuruluşunu -yani FETÖ’yle ilgili olduğu
söylenen sendikanın kuruluşunu- bu Hükûmet bizzat Millî Eğitim Bakanlığı eliyle
valilere, bütün okullara bildirmiştir.” Peki, bunun sorumlusu yok mu? Yok mu?
BAŞKAN
– Sayın Gök, kayıtlara geçmiştir. 2014’te duyurunun yapıldığını Sayın Bakan
ifade etti. 
LEVENT
GÖK (Ankara) – Peki, savcılar ne yapacak? Savcılar ne yapacak? Bu kadar
vurdumduymaz olunur mu? Olur mu böyle bir şey?
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– 20’nci madde üzerinde dört adet önerge vardır, okutup işleme alıyorum.
LEVENT
GÖK (Ankara) – Yani, burada, Sayın Bakanın… Bunu suç duyurusu olarak bütün
savcıların ele alması gerekir. 
BAŞKAN
– Sayın Gök, ama böyle bir usulümüz yok.
LEVENT
GÖK (Ankara) – O andaki Millî Eğitim Bakanı kim ise, kim talimat vermişse,
FETÖ’yle ilgili olarak soruşturma açılması gerekir.
BAŞKAN
– Sayın Gök, buyurun.
Önergeleri
okutuyorum:
“Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 20’nci maddesinin aşağıdaki şekilde
değiştirilmesini arz ve teklif ederiz.
 Mustafa Elitaş  Mehmet
Doğan Kubat  Ramazan Can
 Kayseri  İstanbul
 Kırıkkale
 Hacı Bayram Türkoğlu  Mücahit
Durmuşoğlu  Halis Dalkılıç
 Hatay  Osmaniye
 İstanbul
 İlyas Şeker 
 Kocaeli…”
LEVENT
GÖK (Ankara) – Bunu yapabiliyor musunuz? Yok. Nerede o yürek? Nerede o yürek?
Bende var efendim. Bende var. Biz zaten bunları söylüyoruz. 
İSMAİL
TAMER (Kayseri) – Ama el hareketi çok yanlış Sayın Gök. Şu hareket çok kötü bir
şey. Yakışmıyor sana.
“…Madde
20- 10/2/1954 tarihli ve 6245 sayılı Harcırah Kanununun 33 üncü maddesinin (b)
fıkrasına ‘Maarif Müfettişleri ve Maarif Müfettiş Yardımcıları’ ibaresinden
önce gelmek üzere ‘Gençlik ve Spor Bakanlığı Denetçileri ile Gençlik ve Spor
Bakanlığı Denetçi Yardımcıları, Bakanlık Maarif Müfettişleri ve Bakanlık Maarif
Müfettiş Yardımcıları,’ ibaresi eklenmiştir.”
LEVENT
GÖK (Ankara) – Yani, bakın, nasıl yakalandınız FETÖ’yle ilgili irtibatta,
nasıl… 
İSMAİL
TAMER (Kayseri) – Yakışmıyor bu hareket. 
LEVENT
GÖK (Ankara) – Onu senin grup başkan vekilin de yapıyor. Ne var onda? 
İSMAİL
TAMER (Kayseri) – Hiç de öyle bir şey yapmaz onlar.
LEVENT
GÖK (Ankara) – Ne var onda?
İSMAİL
TAMER (Kayseri) – Olur mu böyle bir şey? Ne demek?
BAŞKAN
– Sayın milletvekilleri, istirham ediyorum…
LEVENT
GÖK (Ankara) – Sen şu FETÖ’yle mücadeleye cevap ver.
İSMAİL
TAMER (Kayseri) – Veriyoruz biz. Yapıyoruz FETÖ’yle mücadele, yapıyoruz.
LEVENT
GÖK (Ankara) – Ver bakayım FETÖ’yle mücadeleye cevap. Bu kadar basit mi o iş?
BAŞKAN
– Şimdi okutacağım üç önerge aynı mahiyette olup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 20’nci maddesinin tasarı metninden
çıkartılmasını arz ve teklif ederiz.
 Çağlar Demirel  Ayşe
Acar Başaran  Dilek Öcalan 
 Diyarbakır  Batman
 Şanlıurfa
 Sibel Yiğitalp  Feleknas
Uca Erol Dora
 Diyarbakır  Diyarbakır
 Mardin
Aynı
mahiyetteki diğer önergenin imza sahipleri:
 Mustafa Ali Balbay  Gaye
Usluer  Mehmet Göker
 İzmir  Eskişehir
 Burdur
 Nihat Yeşil  Vecdi
Gündoğdu  Ömer Fethi Gürer
 Ankara  Kırklareli
 Niğde
 Mahmut Tanal  Ahmet
Akın  Murat Bakan
 İstanbul  Balıkesir
 İzmir
 Tur Yıldız Biçer  Ceyhun
İrgil  Levent Gök
 Manisa Bursa
 Ankara
Aynı
mahiyetteki diğer önergenin imza sahipleri:
 Zühal Topcu  Erkan
Haberal  Ruhi Ersoy
 Ankara  Ankara
 Osmaniye
 Arzu Erdem  Deniz
Depboylu  Kamil Aydın
 İstanbul  Aydın Erzurum
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz.
BAŞKAN
– Hükûmet, aynı mahiyetteki önergelere katılıyor musunuz?
MİLLÎ
EĞİTİM BAKANI İSMET YILMAZ (Sivas) – Katılmıyoruz efendim.
BAŞKAN
– Aynı mahiyetteki ilk önerge üzerinde söz isteyen Aydın Milletvekili Deniz
Depboylu.
Buyurun.
(MHP sıralarından alkışlar) 
DENİZ
DEPBOYLU (Aydın) – Sayın Başkan, değerli milletvekilleri; Milliyetçi Hareket
Partisi Grubumuz adına vermiş olduğumuz önergemizle ilgili olarak söz almış
bulunmaktayım. Aziz Türk milletini ve sizleri saygıyla selamlıyorum.
Sayın
milletvekilleri, Adalet ve Kalkınma Partisi döneminde öğretmenlerimiz maddi
manevi pek çok kayba uğramıştır. Kısıtlı bir gelirle yaşamak zorunda olduğu,
aynı zamanda da işini de kaybetmekten korktuğu günler yaşamaktadır. 
TÜRK
KAMU-SEN ve TÜRK EĞİTİMSEN 2-15 Kasım 2016 tarihleri arasında öğretmenlerin
sosyoekonomik durumları, mesleki sorunları, güncel olaylara bakışıyla ilgili
anket çalışması gerçekleştirdi. Ben sizlerle bu anketin sonuçlarını paylaşmak
istiyorum: Öğretmenlerin yüzde 80’i yoksulluk sınırının altında para
kazanmaktadır. Herkese borçlular maalesef. Öğretmenlerin yüzde 36’sının kendine
ait bir evi yok; yüzde 36’sı ev kredisi ödüyor, yüzde 32’si kirada oturuyor.
Yüzde 21’i çocuklarının eğitimi için bankalardan kredi çekmiş durumda. Yüzde
25’i ek iş yapıyor. Yüzde 47’si ikiden fazla kredi kartı kullanmak durumunda
çünkü geliriyle direkt para ödeyerek alışveriş yapmakta zorlanıyor.
Öğretmenlerin yüzde 22’sinin esnafa, yüzde 25’inin şahıslara nakit, yüzde
52’sinin herhangi bir bankaya, yüzde 52’sinin de maalesef kredi kartı borcu
var. Öğretmenlerin yaptığı ek işler arasında; pazarlamacılık, pazarcılık, boya,
badana, tamirat işleri, oto alım satım, şoförlük, garsonluk, müzisyenlik,
tesisatçılık, aşçılık, kalorifer bakımı, odun kömür satıcılığı var. 
4
kişilik bir ailenin sağlıklı, dengeli ve yeterli beslenebilmesi için yapması
gereken gıda harcaması tutarı yani açlık sınırı 1.509 lira. Gıda harcaması ile
giyim, konut, kira, elektrik, su, yakıt gibi, ulaşım, eğitim, sağlık ve benzeri
ihtiyaçlar için yapılması zorunlu diğer harcamaların toplam tutarı ise yine
yoksulluk sınırında, 6.192 lira. Öğretmenler yoksulluk sınırının neredeyse
yarısı kadar maaş almak durumunda. 
Öğretmenlerimiz
fikirlerini bile açıklayamıyorlar. Yüzde 60’ı gelecekten ümitli değil. Yüzde
64’ü özgürce fikirlerini açıklayamıyor. Öğretmenlerin yüzde 24’ü okul
yöneticileri tarafından siyasi baskı altında olduklarını belirtirken yüzde 69’u
da yöneticilerinin siyasi iktidarın etkisiyle atandığını düşünmekte. Çoğu
öğretmen artık çocuğunun öğretmen olmasını bile istemiyor. Bu, çok üzücü bir
şey. 
Yaklaşık
26 bin öğretmene yapılan anketlerde çıkan tablo şu şekilde: Yüzde 31,3’ü puanı
öğretmenlik programlarına yettiği için bu mesleği seçmiş. Yine, katılımcıların
yüzde 42,3’ü çocuğunun öğretmen olmasını, öğretmenlik yapmasını istemiyor.
Yüzde 65,7’si toplumsal statülerinin gittikçe düştüğü kanaatinde. 
Okullarımızın
sorunlarını da dile getirmemiz gerekiyor tabii ki. Öğretmenlerimizin görev
yaptığı, içinde eğitim hizmetlerini verdiği okulların da birçok sorunu mevcut.
Okullar varlığını sağlıklı ve kaliteli bir şekilde sürdürme noktasında devletten
yeterli destek alamıyor maalesef. Yakıt yardımları yetersiz. Temizlik
noktasında hizmetli sayısı yetersiz ve ihtiyaç maddelerinin temini için yeterli
para verilmiyor. Okullarda velilerden maddi yardım alınmaması konusunda sürekli
uyarılar yapılıyor. Bu, velilerin de bilgisi dâhilinde. Ancak okullar
çocukların daha sağlıklı bir ortamda kalması ve eğitim materyallerinin
karşılanabilmesi için veliye gitmek durumunda kaldıklarında veli, okul
idareleri ve okul aile birlikleri ne yazık ki karşı karşıya geliyor. Okullara
verilen maddi yardım olmayınca okulların tamirat, tadilat gibi işlemlerinin
yapılması da zorlaşıyor. Elbette veliler ekonomik açıdan yıpratılmamalı ama
aynı zamanda okullardaki öğretmenler de, idareciler de bu tür sorunlarda
velilerle karşı karşıya getirilip mağdur duruma düşürülmemeli. 
Devletten
gereken yardım okullara gittiği sürece, biz okullarımıza sahip çıktığımız,
öğretmenlerimizi yücelttiğimiz sürece geleceğimizin yüceleceğine inanıyor, sizi
saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum.
Aynı mahiyetteki diğer önerge üzerinde söz isteyen
Ankara Milletvekili Levent Gök. 
Buyurun
Sayın Gök. (CHP sıralarından alkışlar) 
LEVENT
GÖK (Ankara) – Sayın Başkan, değerli milletvekilleri; az önce burada ısrarla
sorduğum soruya hiçbir AKP’li milletvekilinden cevap alamadım. 
EMRULLAH
İŞLER (Ankara) - AK PARTİ’li dersen…
ALİ
ÖZKAYA (Afyonkarahisar) – Ne sordun?
LEVENT
GÖK (Devamla) – AKP’li milletvekillerine dönüyorum, onlardan cevap almak
istiyorum. 
EMRULLAH
İŞLER (Ankara) – AKP’li vekil yok burada, AK PARTİ’li var. 
ÖZNUR
ÇALIK (Malatya) – Levent Bey, burada AKP’li milletvekili yok, buradakiler AK
PARTİ milletvekili. 
LEVENT
GÖK (Devamla) – Değerli arkadaşlarım, siz FETÖ’yle mücadelenin samimi olarak
verildiğine inanıyor musunuz? İnanıyor musunuz bu konuda? 
YUSUF
BEYAZIT (Tokat) – İnanıyoruz. 
LEVENT
GÖK (Devamla) – O zaman, Şaban Dişli’yi niye Genel Başkan Yardımcısı olarak
tutuyorsunuz hâlâ, niye tutuyorsunuz? 
İSMAİL
TAMER (Kayseri) – Ne var, Şaban Dişli’de ne var?
LEVENT
GÖK (Devamla) – Niye tutuyorsunuz?
EMRULLAH
İŞLER (Ankara) – Sen Kılıçdaroğlu’nu niye tutuyorsun?
BAŞKAN
– Şahsiyatla uğraşmayalım lütfen Sayın Gök. 
LEVENT
GÖK (Devamla) – Darbeyi gerçekleştirmek isteyenlerin başında bulunan bir
kişinin kardeşinin partideki bağı ne? 
Şimdi…
HİKMET
AYAR (Rize) – Kendine bak, kendine, Sayın Gök. Sen kendi içine bak. 
İSMAİL
TAMER (Kayseri) – Ne var? Ne yapsın?
UĞUR
AYDEMİR (Manisa) – Sana ne?
LEVENT
GÖK (Devamla) – “Sana ne?” değil, bu, milletin meselesi, milletin. 
HİKMET
AYAR (Rize) – Sen kendi içine bak. 
UĞUR
AYDEMİR (Manisa) – Suçlu kim, suçlu?
LEVENT
GÖK (Devamla) – FETÖ’nün siyasi bağını az önce Sayın Bakan açıkladı. 
UĞUR
AYDEMİR (Manisa) – Suçlu kim, suçlu?
LEVENT
GÖK (Devamla) – Şimdi, Hükûmet bas bas bağırıyor, diyor ki: “17-25 Aralık
milattır.” 
MURAT
EMİR (Ankara) – Başkanım, dinlesinler. 
ALİ
ÖZKAYA (Afyonkarahisar) – Anayasa’nın 38’inci maddesi ne diyor?
LEVENT
GÖK (Devamla) – “Bu tarihte, bu tarihe kadar, bu tarihten sonra FETÖ’yle bağı
olan herkes yargılanacak.” Öyle değil mi? 17-25 Aralık. 
Bu,
Millî Güvenlik Kurulu 2004’te karar almış, Fetullah Gülen’i bildirmiş, “Buna
dikkat edin.” demiş. Hilmi Özkök, zamanın Genelkurmay Başkanı geldi, Darbe
Komisyonunda açıklamada bulundu. “Biz Hükûmete bildirdik, kimse tedbir almadı.”
dedi. Yalan mı bunlar, yalan mı? Bir “yalan” deyin bakalım.
OSMAN
AŞKIN BAK (Rize) – Yalan…
UĞUR
AYDEMİR (Manisa) – Ne demiş? Ne demiş? 
LEVENT
GÖK (Devamla) – Onlar yalan ama bakın, Sayın Bakan doğruyu söyledi. Millî
Eğitim Bakanlığı… Değerli milletvekilleri, FETÖ’yle ilgili olduğu ifade edilen
AKTİFSEN sendikası diye bir sendika var. Bu sendikanın üyeleri, bu sendikaya
üye oldukları için tutuklanıyorlar, ihraç ediliyorlar, işten atılıyorlar. 
OSMAN
AŞKIN BAK (Rize) – Aktif sendikaydı, şimdi pasif sendika oldu. Aktif sendika
pasif sendika oldu. 
LEVENT
GÖK (Devamla) – Şimdi, bu sendikanın kuruluşunu 2014 yılında iktidarınız,
zamanın Millî Eğitim Bakanı, İsmet Bey değil, Nabi Avcı döneminde… 
OSMAN
AŞKIN BAK (Rize) – Aktif, pasif sendika muhasebe işlerinde oluyor. 
LEVENT
GÖK (Devamla) – …bakan adına bir yazıyla valilere bildiriyorlar, bütün
Emniyete, bütün okullara bildiriyorlar; davulla zurnayla AKTİFSEN sendikasının
üyeliği 17-25 Aralıktan sonraki bir tarihte herkese bildiriliyor.
OSMAN
AŞKIN BAK (Rize) – Pasif oldu, pasif üye.
LEVENT
GÖK (Devamla) – Banka numarası bu, bütün personel üye olsun; herkese dikkat
etsin, buna üye olsun diye bildiriliyor. Yalan mı bu? Sayın Bakan elindeki
belgeyi açıkladı. İsmet Yılmaz yalan mı söyledi şu anda? Ne söyledi? 15-25
Aralıktan sonra Millî Eğitim Bakanlığı FETÖ’yle ilgili bir sendikanın
kuruluşunu, hangi bankaya para yatırılacağını bildirdi. Ne yapıyorsunuz? Nerede
bunun siyasi sorumlusu, kim? Savcılar, neredesiniz? AKP’liler, niye
gülüyorsunuz ağlanacak hâlinize?
OSMAN
AŞKIN BAK (Rize) – AK PARTİ’liyiz biz, AK PARTİ’li.
LEVENT
GÖK (Devamla) – Niye gülüyorsunuz, niye gülüyorsunuz?
OSMAN
AŞKIN BAK (Rize) – Levent Başkan, biz AK PARTİ’liyiz, AKP’li yok burada.
LEVENT
GÖK (Devamla) – Şimdi, bu, Fetullah Gülen meselesi var ya, her ortama
geldiğinde AKP’lilerin Fetullah Gülen’le ilgili sözleri var. Hele bir…
OSMAN
AŞKIN BAK (Rize) – Ya, AKP’li yok burada Başkan, yanlış anlatıyorsun, AK
PARTİ’liler var burada.
MURAT
EMİR (Ankara) – İsminizden utanmayın.
LEVENT
GÖK (Devamla) – Fetullah Gülen’le irtibatı olmayan AKP’li neredeyse yok. 
UĞUR
AYDEMİR (Manisa) – Yalan söylemek yakışıyor mu sana? Yakışıyor mu sana bu
sözler, yakışıyor mu? CHP’li Grup Başkan Vekiline yakışıyor mu bu sözler?
LEVENT
GÖK (Devamla) – Bir grup başkan vekili çıkıyor, diyor ki: “Gülen’i AKP
kurtardı.” Kim söylüyor bunu? Sizin grup başkan vekiliniz söylüyor. “Biz yasada
değişiklik yaptık ey solcular, siz oturun, gülün. Gülen’i biz kurtardık.”
diyor. Kim diyor bunu? Sizin grup başkan vekiliniz söylüyor. Yani bir yandan…
ALİ
ÖZKAYA (Afyonkarahisar) – Fetullah Gülen’in iki tane affı var, ikisi de
Ecevit’ten.
LEVENT
GÖK (Devamla) – Affettiniz mi? Affettiğinizi söylüyorsunuz.
Yani
Fetullah Gülen’i affedeceksiniz, sendikalarının kuruluşunu davulla zurnayla
bildireceksiniz; Millî Güvenlik Kurulu karar alacak, “Bununla ilgili tedbir
alın.” diyecek, onu yok hükmünde sayacaksınız. Var mı böyle bir şey?
UĞUR
AYDEMİR (Manisa) – Tiyatro yapıyor ya. Sen tiyatro yapıyorsun ya. CHP grup
başkan vekili orada tiyatro yapıyor resmen.
ALİ
ÖZKAYA (Afyonkarahisar) – Fetullah’ın iki tane affı var, ikisi de Ecevit’ten.
LEVENT
GÖK (Devamla) – Yani Millî Güvenlik Kurulunu yok hükmünde saydığınızı
söyleyeceksiniz ve işin içinden sıyrılacaksınız.
İMRAN
KILIÇ (Kahramanmaraş) – Rahmetli Ecevit’i nereye koyacaksınız, rahmetli
Ecevit’i nereye koyacaksınız?
LEVENT
GÖK (Devamla) – Ama Sayın Bakan şimdi savcılara bir ihbarda bulundu, dedi ki:
“Benim Bakanlığımda, benim Bakan olmadığım bir zamanda…”
UĞUR
AYDEMİR (Manisa) – Şu anda CHP ne yapıyor ya, şu anda? Şimdiki zamandan
bahsedelim bir, CHP ne yapıyor şu anda, CHP? Hayır, CHP ne oldu şimdi?
LEVENT
GÖK (Devamla) – “…AKTİFSEN sendikasının kurulduğu…”
OSMAN
AŞKIN BAK (Rize) – Ya, AKTİFSEN yok, Pasif-sen oldu, pasif-sen.
LEVENT GÖK (Devamla) – “…üye olunması yönündeki banka
hesapları bütün herkese bildirilmiştir.” Haydi, çıkın işin içinden, hadi
bakalım.
UĞUR
AYDEMİR (Manisa) – Ya, sen çık işin içinden! CHP nerede şu anda? Tavrınız yok.
Ya, şu andaki tavrınız ne, tavrınız?
LEVENT
GÖK (Devamla) – Bu memlekette yürekli bir savcı arıyorum, yürekli bir savcı
arıyorum. (CHP sıralarından alkışlar)
UĞUR
AYDEMİR (Manisa) – Tavrınız ne, tavrınız? CHP’nin tavrı ne, CHP’nin?
LEVENT
GÖK (Devamla) – Sen öyle konuşma oradan, okumadığın önergeye imza atarak
konuşma. Konuşma! Bak, Sayın Bakan resmî belge açıkladı, kalkın da onu
yuhalayın! Fetullah Gülen’le irtibatlısınız. 
(Mikrofon
otomatik cihaz tarafından kapatıldı)
OSMAN
AŞKIN BAK (Rize) – AKTİFSEN yok, pasif-sen var.
LEVENT
GÖK (Devamla) – Onu palazlandırdınız, büyüttünüz, devlete kök saldırdınız ama
hesap vermiyorsunuz, o günler de gelecek.(CHP sıralarından alkışlar)
UĞUR
AYDEMİR (Manisa) – Şu anda CHP’nin tavrı ne?
İMRAN
KILIÇ (Kahramanmaraş) – Rahmetli Ecevit’in FETÖ’ye desteği olmadı mı?
BAŞKAN
– Aynı mahiyetteki diğer önerge üzerinde söz isteyen Mardin Milletvekili Erol
Dora.
LEVENT
GÖK (Ankara) – Haydi bakalım, Sayın Bakanı yalanlayın, beni değil. Benimle
uğraşmayın bugün, Sayın Bakanla uğraşın.
BAŞKAN
– Buyurun Sayın Dora. (HDP sıralarından alkışlar)
LEVENT
GÖK (Ankara) – Bakın, 2014 tarihli belge açıkladı Sayın Bakan, teşekkür ederim
kendisine gerçeği ortaya koydu diye. Onun üzerine yüreklice gidin, yüreklice.
OSMAN
AŞKIN BAK (Rize) – Başkan, sen AKP’lilere söyledin, burada AK PARTİ’liler var.
LEVENT
GÖK (Ankara) – Yürekli olun, yürekli!
BAŞKAN
– Sayın milletvekilleri, lütfen… 
Sayın
Dora, bir saniye…
Sayın
milletvekilleri, bakın, şahsiyatla uğraşmadan eleştirilerimizi yapalım, bir.
CEYHUN
İRGİL (Bursa) – Osman, tarihi söylüyor tarihi, “2014 yılı” diyor.
LEVENT
GÖK (Ankara) – Belge konuşuyor, belge. Bakanınız konuşuyor. Ne konuşuyorsunuz
daha, ne konuşuyorsunuz?
UĞUR
AYDEMİR (Manisa) – Senin hainliğini konuşuyoruz.
BAŞKAN
– Sayın milletvekilleri, bakın, Sayın Dora’yı kürsüye davet ettim. Lütfen,
şahsiyatla uğraşmadan…
LEVENT
GÖK (Ankara) – Ne konuşuyorsunuz? Sayın Bakana cevap verin, bana değil. Gücünüz
bana mı yetiyor? 
BAŞKAN
– Değerli kardeşler, değerli arkadaşlarım, lütfen…
LEVENT
GÖK (Ankara) – Bana da yetemez de gidin Bakana gücünüz yetsin.
BAŞKAN
– Yine, suçların ve cezaların şahsiliğini her platformda dile getiriyoruz ama
işimize geldiği zaman da bunu ihlal ediyoruz, lütfen buna dikkat edelim.
Buyurun.
LEVENT
GÖK (Ankara) – Sayın Başkan, siz de taraflı yönetmeyin.
BAŞKAN
– Taraflı yönetmiyorum ben.
LEVENT
GÖK (Ankara) – İşinize geldiği zaman konuşuyorsunuz, siz yorum yapmak zorunda
değilsiniz.
BAŞKAN
– Buyurun Sayın Dora.
LEVENT
GÖK (Ankara) – Ben konuşurum burada, ben milletvekiliyim. Siz Başkansınız.
Ortada ciddi bir iddia var. (AK PARTİ sıralarından gürültüler)
BAŞKAN
– Ben de milletvekiliyim aynı zamanda, ben de milletvekiliyim.
LEVENT
GÖK (Ankara) – Sayın Bakan bir açıklama yaptı. Ona niye bir yorum
yapmıyorsunuz?
BAŞKAN
– Yorum yapmıyorum.
Sayın
Dora, yeniden başlatacağım.
LEVENT
GÖK (Ankara) – Her konuda konuşuyorsunuz. Bu, suç değil mi sizce? Sayın Bakanın
açıkladığı suç değil mi?
BAŞKAN
– Sayın Gök, şu ifadeyi hep kullanmıyor muyuz, suçların ve cezaların şahsiliği
prensibini?
LEVENT
GÖK (Ankara) – Bu suç değil mi, bu suç değil mi?
BAŞKAN
– Kullanmıyor muyuz? Kullanıyoruz ama işimize geldiği zaman da bunu çok rahat
bir şekilde ihlal ediyoruz. 
LEVENT
GÖK (Ankara) – Siz işinize geldiği zaman yorum yapıyorsunuz.
BAŞKAN
– Etmeyelim diyorum, hepimiz açısından diyorum; sizin için demiyorum sadece,
herkes açısından. 
LEVENT
GÖK (Ankara) – Sayın Bakan resmî belge açıkladı, resmî belge. Bundan kaçmaya
çalışıyorsunuz, var mı öyle şey?
BAŞKAN
– Sayın Dora, kusura bakmayın.
Buyurun.

LEVENT
GÖK (Ankara) – Kalkmışlar bir de FETÖ’yle mücadele ediyorlar. Hepinize gülerim,
hepinize! (AK PARTİ sıralarından gürültüler)
UĞUR
AYDEMİR (Manisa) – Ya, yeter ya! Otur yerine, yeter!
BAŞKAN
– Buyurun Sayın Dora.
LEVENT
GÖK (Ankara) – Kalkın Bakana cevap verin, bana cevap vermeyin.
BAŞKAN
- Sayın hatibe saygılı olalım, sayın hatip kürsüde. Bakın, üç dakikadır
kürsüde.
Sayın
Dora, buyurun.
LEVENT
GÖK (Ankara) – Bakın, FETÖ’yle öyle mücadele edilmez. Onun gereğini yapın,
ondan sonra konuşun benimle, ondan sonra konuşun. Korkaklar!
UĞUR
AYDEMİR (Manisa) – Yeter ya yeter, tamam, yeter! İki saat seni mi konuşacağız
ya?
BAŞKAN
– Sayın Gök, bakın sayın hatip kürsüde, lütfen.
UĞUR
AYDEMİR (Manisa) – Ya yeter!
LEVENT
GÖK (Ankara) – Yüreğiniz yetmiyor değil mi? Şaban Dişli’yi atamadınız. Şaban
Dişli’yi niye tutuyorsunuz? Niye tutuyorsunuz?
BAŞKAN
- Buyurun Sayın Dora, sürenizi yeniden başlatıyorum.
ÇAĞLAR
DEMİREL (Diyarbakır) – Böyle olmaz Başkan.
BAŞKAN
– Buyurun, buyurun Sayın Dora.
EROL
DORA (Mardin) – Sayın Başkan, değerli milletvekilleri; Millî Eğitim Bakanlığı
Teşkilat ve Görevlerin Hakkında kanun Hükmünde Kararname’de Değişiklik
Yapılmasına İlişkin Kanun Tasarısı’nın…
HAKAN
ÇAVUŞOĞLU (Bursa) – Sayın Gök, Alper Keten ile Ahmet Caner Yenidünya’yı
konuşmayalım burada.
EROL
DORA (Devamla) - …20’nci maddesi üzerinde söz almış bulunuyorum. Genel Kurulu
saygıyla selamlıyorum. 
ÇAĞLAR
DEMİREL (Diyarbakır) – Başkan, dinlemiyorlar, böyle olmaz yani!
HAKAN
ÇAVUŞOĞLU (Bursa) – Sizin Parti Meclisi üyeniz, ikisi de akademisyenlikten
ihraç edildi. 
BAŞKAN
– Sayın Çavuşoğlu, lütfen ama!
LEVENT
GÖK (Ankara) –Varsa gereğini yapalım.
HAKAN
ÇAVUŞOĞLU (Bursa) – Konuşmayın burada, konuşmayın. Konuşmayın burada. Alper
Keten ile Ahmet Caner Yenidünya’yı konuşmayalım mı burada?
MURAT
EMİR (Ankara) – Mahkemeler sizin elinizde değil mi, yap gereğini.
HAKAN
ÇAVUŞOĞLU (Bursa) – Parti Meclis üyeniz, niye atmıyorsunuz? Niye atmıyorsunuz?
Attılar, ihraç ettiler, niye atmıyorsunuz? 
EROL
DORA (Devamla) – Sayın Başkanım…
ÇAĞLAR
DEMİREL (Diyarbakır) – Erol Bey, gelin Erol Bey.
BAŞKAN
– Bir saniye, yeniden başlatacağım.
ÇAĞLAR
DEMİREL (Diyarbakır) – Böyle olmaz Başkan, böyle yönetilir mi bu?
BAŞKAN
- Birleşime on beş dakika ara veriyorum.
Kapanma Saati: 22.16
ALTINCI OTURUM
Açılma Saati: 22.36
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Mustafa AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 27’nci Birleşiminin
Altıncı Oturumunu açıyorum.
405
sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet yerinde. 
20’nci
madde üzerindeki önerge işlemlerinde kalmıştık.
Şimdi,
aynı mahiyetteki önergeler üzerinde son konuşmacı olan Mardin Milletvekili Erol
Dora’yı kürsüye davet ediyorum.
Buyurun
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; Millî Eğitim Bakanlığı
Teşkilat ve Görevleri Hakkında Kanun Hükmünde Kararnamelerde Değişiklik
Yapılmasına İlişkin Kanun Tasarısı’nın 20’nci maddesi üzerine söz almış
bulunuyorum. Genel Kurulu saygıyla selamlıyorum.
Değerli
milletvekilleri, sadece kasım ayının 24’ünde sarf edilen, öğretmenliğin çok
kutsal ve onurlu bir meslek ve öğretmenlerin de ne kadar değerli oldukları
klişe sözlerinin miadı çoktan dolmuştur ve bu ifadelerin eğitim emekçilerinin
nazarında artık bir kıymetiharbiyesi yoktur. Başka bir şekilde ifade etmek
gerekirse eğitimin ve öğretmenlerin gerçek sorunlarını çözmek yerine, ısrarla
görmezden gelenlerin bildik nutukları son bulmalıdır.
Değerli
milletvekilleri, öğretmenlerin siyasal iktidarı eleştirmekten, sorunlarını aktarmaktan
ve demokratik taleplerini göstermekten korktuğu bir kara dönem içindeyiz.
Örgütlü mücadeleden giderek uzaklaştırılan, örgütlü mücadelesiyle direnenlerin
cezalandırıldığı ve en meşru hak taleplerinin bile soruşturma konusu olduğu bir
dönem görmekteyiz. 
Değerli
milletvekilleri, darbe süreci sonrasında açığa alınan ve ihraç edilen eğitimci
sayısı 50 bini geçmiştir. Sendikal eylem ve etkinliklerin darbeyle hiçbir
alakası yokken bu faaliyetler nedeniyle 10 bine yakın EĞİTİMSEN üyesi yetmiş
altı gündür açıktadır ve göreve dönmeyi beklemektedir. Eğitimde yaşanan
ihraçlar ve açığa alma uygulamaları sonucunda en az 1,5 milyon öğrencinin
eğitim öğretim hakkı bizzat Hükûmet, Millî Eğitim Bakanlığı uygulamalarıyla
fiilen engellenmiştir. 
Değerli
milletvekilleri, yıllardır ülkenin dört bir yanında fedakârca görev yapan çok
sayıda öğretmen, OHAL hukuku dayanak yapılarak gerçekleştirilen ihraçlar, açığa
almalar, gözaltı, tutuklama, soruşturma ve sürgün gibi antidemokratik
uygulamalarla karşı karşıyadır. Örneğin, ilkokul 4’üncü sınıf öğrencilerine
okutulan insan hakları, yurttaşlık ve demokrasi dersini veren bir öğretmenin,
OHAL hukukunun başımızda âdeta Demokles’in kılıcı gibi sallandığı şu günlerde
öğrencilerine evrensel insan haklarını, eşit yurttaşlık bağlamında eşitliği,
adaleti, hukukun üstünlüğünü ve demokrasiyi anlatırken yüzüne acı bir
gülümsemenin yerleşmemesi mümkün müdür? Eğitim sistemi, tarihin hiçbir
döneminde olmadığı kadar büyük bir kaosa ve karanlığa doğru sürüklenmektedir. 
Değerli
milletvekilleri, son on dört yıl içerisinde giderek artan bir şekilde
üniversitelerin, basının, sendikaların ve diğer demokratik kitle örgütlerinin
sesi kısılmaya çalışılmış, OHAL hukukuyla devreye sokulan kararnamelerle bu
ülkenin pek çok emekçi yurttaşı işsizlikle, yoksullukla, cezaevi tehdidiyle
terbiye edilmeye çalışılmaktadır. İçerisinden geçtiğimiz şu uğursuz OHAL
günlerinde, gadre uğramış olmanın, kendini yetersiz ve kimsesiz görmenin,
işsizliğin ve en nihayetinde, çoluğuna çocuğuna bir ekmek götürememenin onur kırıcı
sonuçlarına dayanamayan, katlanamayan öğretmenlerin intihara teşebbüs ettiği
haberleri gelmektedir. 
Sayın
Başkan, değerli milletvekilleri; diğer taraftan, eğitimiş kolunda faaliyet
gösteren bir sendikanın araştırma sonuçları, OHAL hukukunun öğretmenler
üzerinde yarattığı ağır psikolojik travmayı gözler önüne sermektedir. Bu
araştırma sonuçlarına göre, öğretmenlerin yüzde 52’si görevden alınma
korkusuyla yaşıyor ve yüzde 66’sı ise öğretmenler odasında kendisini özgürce
ifade edemediğini belirtiyor. 
Değerli
milletvekilleri, son on dört yılda eğitimde hayata geçirilen uygulamaların
geneline bakıldığında, eğitimde çağ dışı, akıl dışı, zorlama yaklaşımlar
çocuklarımızın eğitim hakkı üzerinde büyük bir tehdit olmayı sürdürmekte ve
toplumsal gerilimi her saniye biraz daha artırmaktadır. 
Değerli
milletvekilleri, eğitimde dert bir değil ki hangisini sayalım? Başladığımız
yerden bitirelim öyleyse. Türkiye’nin sadece öğretmenleri değil, tüm eğitim ve
bilim emekçileri, her yıl sadece bir gün hatırlanmayı değil… Yaşadıkları
ekonomik, sosyal ve mesleki sorunlara gerçekçi ve kalıcı çözümler üretilmediği
sürece öğretmenlerin sorunları devam edecektir. 
Bu
anlamda, yine, bir kez daha Millî Eğitim Bakanlığını ve Sayın Bakanı
duyarlılığa davet ediyor, hepinizi saygıyla selamlıyorum. (HDP sıralarından
alkışlar)
BAŞKAN
– Teşekkür ediyorum. 
Aynı
mahiyetteki önergeleri oylarınıza sunuyorum…
ÇAĞLAR
DEMİREL (Diyarbakır) – Karar yeter sayısı…
BAŞKAN
– Karar yeter sayısı arayacağım. 
Kabul
edenler… Kabul etmeyenler…
Elektronik
oylama cihazıyla oylama yapacağım. 
İki
dakika süre veriyorum.
LEVENT
GÖK (Ankara) – Sayın Başkan, gözüküyor, yok olduğunu görüyorsunuz. 
BAŞKAN
– Tamam, yoksa yoktur, ara vereceğiz.
İki
dakika süreyi başlatıyorum.
(Elektronik
cihazla oylama yapıldı) 
BAŞKAN
– Karar yeter sayısı vardır.
Aynı
mahiyetteki önergeler reddedilmiştir.
Sayın
Gök, sisteme gireceksiniz galiba, görüyorum.
60’a
göre bir dakika söz veriyorum.
Buyurun.
V.- AÇIKLAMALAR (Devam)
33.- Ankara Milletvekili Levent Gök’ün,
Millî Eğitim Bakanının FETÖ’yle bağlantılı olduğu için kapatılan AKTİF EĞİTİM
SEN’in kuruluşunu bütün valiliklere, okullara gönderen sorumlular hakkında ne
işlem yapacağını öğrenmek istediğine ilişkin açıklaması
LEVENT GÖK (Ankara) – Sayın Başkan, az önce burada
yaşanan tartışmanın pek çok kişiyi rahatsız ettiğini biliyorum. FETÖ’yle
mücadelede ne derecede samimi olup olmadığının, iktidarın test edilmesi
açısından çok önemli bir belgeyi açıkladı az önce Sayın Bakan.
FETÖ’yle
ilgili, bağlantılı olduğundan dolayı kapatılan ve üye olan hemen hemen herkesin
tutuklandığı ya da ihraç edildiği bir sendikanın, AKTİFSEN sendikasının
kuruluşunu, FETÖ’yle mücadeleyle ilgili milat kabul edilen tarihten sonra, Nabi
Avcı’nın Bakanlığı döneminde bütün valiliklere, Millî Eğitim okullarına gönderen
sorumlular hakkında, Bakan hakkında ne işlem yapılacaktır? Soru çok nettir ve
basittir. Eğer bu sorunun cevabı verilemez ise Türkiye’de FETÖ’yle ilgili
mücadele asla başarıya ulaşamaz. Aradığımız gerçektir, hakikatlerdir. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
Buyurun.
LEVENT
GÖK (Ankara) – Bir yandan 17-25 Aralık 2013 tarihini milat kabul edeceksiniz,
sonra 2014 tarihinde Millî Eğitim Bakanı adına herkese yazı göndererek bu
sendikaya üye olunmasını teşvik edeceksiniz… 
MİLLÎ
EĞİTİM BAKANI İSMET YILMAZ (Sivas) – Teşvik yok.
LEVENT
GÖK (Ankara) – …hangi bankaya para yatırılması gerektiğini bildireceksiniz.
Bunun siyasi bağlantısı soruşturulmayacak mı? Aradığımız gerçek bu. Herkes niye
rahatsız oluyor? Elbette rahatsız edici bir tablo. Bunların üzerine gidilmeden
bu FETÖ’yle mücadele edilmez, kimse kendini aldatmasın.
BAŞKAN
– Teşekkür ediyorum Sayın Gök. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 20’nci maddesinin aşağıdaki şekilde
değiştirilmesini arz ve teklif ederiz.
Mustafa Elitaş (Kayseri) ve
arkadaşları
“MADDE
20- 10/2/1954 tarihli ve 6245 sayılı Harcırah Kanununun 33 üncü maddesinin (b)
fıkrasına “Maarif Müfettişleri ve Maarif Müfettiş Yardımcıları” ibaresinden
önce gelmek üzere “Gençlik ve Spor Bakanlığı Denetçileri ile Gençlik ve Spor
Bakanlığı Denetçi Yardımcıları, Bakanlık Maarif Müfettişleri ve Bakanlık Maarif
Müfettiş Yardımcıları,” ibaresi eklenmiştir.
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Takdire bırakıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) - Katılıyoruz Başkanım.
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum.
Gerekçe:
10/2/1954
tarihli ve 6245 sayılı Harcırah Kanunu’nun 33’üncü maddesinin (b) fıkrasında,
Türkiye düzeyinde teftiş, denetim ve inceleme yetkisini haiz bulunan Gençlik ve
Spor Bakanlığı denetçi ve denetçi yardımcılarına atıf yapılmamış olunması
nedeniyle, adı geçenlerin ülke genelindeki görevlerine ilişkin denetim elemanı
harcırahı verilebilmesi için değişiklik yapılması öngörülmektedir.
BAŞKAN
– Gerekçesini okutmuş olduğum Mustafa Elitaş ve arkadaşlarının önergesini
oylarınıza sunuyorum: Kabul edenler… Kabul etmeyenler… Önerge kabul edilmiştir.
Kabul
edilen önerge doğrultusunda 20’nci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
21’inci madde üzerinde üç adet önerge vardır, okutup
işleme alıyorum. 
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 21’inci maddesinde yer alan
"fıkrasına" ibaresinin "fıkrasında yer alan" şeklinde
değiştirilmesini arz ve teklif ederiz.
 Çağlar Demirel  Sibel
Yiğitalp Ayşe Acar Başaran 
 Diyarbakır Diyarbakır Batman
 Mehmet Ali Aslan  İbrahim
Ayhan İmam Taşçıer
 Batman  Şanlıurfa
 Diyarbakır
Türkiye Büyük Millet Meclisi
Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanunu Tasarısı’nın 21'inci
maddesinde yer alan "vakıf yükseköğretim kurumları" ibaresinin
"bir vakıf tarafından özerk olarak işletilen yükseköğretim kurumları"
olarak değiştirilmesini arz ve teklif ederiz.
 Gaye Usluer Vecdi
Gündoğdu Nihat Yeşil 
 Eskişehir Kırklareli Ankara
 Mahmut Tanal  Levent
Gök Ahmet Akın
 İstanbul Ankara Balıkesir
 Ceyhun İrgil  Tur
Yıldız Biçer  Mustafa Ali Balbay
 Bursa  Manisa İzmir
 Mehmet Göker  Murat
Bakan  Murat Emir 
 Burdur İzmir Ankara

Türkiye Büyük Millet Meclisi
Başkanlığına
Görüşülmekte olan 1/721 esas numaralı Kanun
Tasarısı’nın 21’inci maddesinin aşağıda belirtilen şekilde değiştirilmesini arz
ve teklif ederiz.
 Zühal Topcu Arzu
Erdem  Ruhi Ersoy
 Ankara İstanbul Osmaniye
 Mustafa Mit Deniz
Depboylu Erkan Haberal 
 Ankara Aydın Ankara
"MADDE
21- 11/2/1959 tarihli ve 7201 sayılı Tebligat Kanununun 1 inci maddesinin
birinci fıkrasında bulunan "sosyal güvenlik kurumları ile"
ibaresinden sonra gelmek üzere "vakıf yükseköğretim kurumları,"
ibaresi eklenmiştir."
BAŞKAN
– Komisyon son okunan önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz.
BAŞKAN
– Hükûmet?
MİLLİ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde Ankara Milletvekili Mustafa Mit konuşacak. 
Buyurun
Sayın Mit. (MHP sıralarından alkışlar)
MUSTAFA
MİT (Ankara) – Sayın Başkan, değerli milletvekilleri; görüşülmekte olan 405
sıra sayılı Millî Eğitim Bakanlığının Teşkilat ve Görevleri Hakkında Kanun
Hükmünde Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanunu Tasarısı’nın 21'inci maddesi hakkında Milliyetçi Hareket
Partisi Grubunca verilen önerge üzerinde MHP Grubu adına söz almış
bulunmaktayım. Genel Kurulu saygıyla selamlıyorum. 
Değerli
milletvekilleri, millî eğitim gibi çok önemli bir konuda düzenleme yapıyoruz.
Genel Kurulda millî eğitim üzerine çok önemli açıklamalar yapılmaktadır. Millî
eğitimin önemi ve içinde bulunduğu durum hakkında bir ortak kanaat ortaya
çıkmaktadır. Ancak, bu tespitlere, görüşlere rağmen, uygulamada yine
yanlışlıklar bulunmaktadır. Böylesine önemli bir konuda getirilen 76 maddelik tasarı
alt komisyon görüşmelerinde 104 maddeye çıkarılmıştır. Hepimizin önemini ifade
ettiğimiz millî eğitimle alakalı bir tasarı üç günde, toplam on beş saat on beş dakika görüşülerek çok önemli olan ve
alt komisyonda ciddi ciddi tartışılması gereken maddelerin çoğu üst komisyona
bırakılmıştır. 104 madde olarak Millî Eğitim, Kültür, Gençlik ve Spor
Komisyonuna gelen tasarı iki günde on dokuz saat otuz
yedi dakika görüşülerek yürürlük ve yürütme maddeleri hariç, 83 madde
olarak son şeklini almıştır. Üst Komisyon çalışmalarında bazı maddeler
çıkarılmış, bazılarında değişiklik yapılmış ve birçok yeni madde de eklenmek
suretiyle Komisyondan geçerek Genel Kurula gelmiştir.
Değerli
milletvekilleri, en önemli problem olarak gördüğümüz millî eğitimle alakalı bir
düzenlemenin, herhâlde, enine boyuna düşünülmesi, tartışılması, etki
analizlerinin yapılması, sonra tasarı hâline getirilmesi gerekmektedir. Böyle
yapılmadığı ortadadır. Getirilen tasarı ile Genel Kurula gelen tasarı arasında
bu kadar değişiklik olması ciddiyet ve samimiyet açısından sorunludur. Millî
eğitimin sorunları geleceğimiz açısından son derece önemlidir. Millî eğitim bu
şekilde ele alındığında, şüphesiz, boşluğu hiç arzu etmediğimiz gruplar
tarafından doldurulmaktadır, sonuçları ise 15 Temmuzda görülmüştür.
Değerli milletvekilleri, getirilen tasarının
öğretmenlerle ilgili sakıncalı bazı bölümlerini de heyetinize ifade etmek
isterim. Sözleşmeli öğretmenlik beş yıl aradan sonra yeniden getirilmek
istenmektedir. Bir planlama dâhilinde tespit edilmediği için eğitim
fakültelerinden verdiği mezunlar atama beklerken, okullar öğretmen beklerken
sözleşmeli öğretmenlik kabul edilemez. Öğretmenliği sıradan bir meslek gibi
görmek yanlıştır. Bakanlığın adı, adı üstünde Eğitim Bakanlığıdır.
Çocuklarımızı teslim ettiğimiz, çocukları eğitecek öğretmenleri sözleşmeye ve
sözlü sınava mahkûm edemeyiz. Öğretmenler, KPSS’den yüksek puan alsa bile sözlü
sınava girerek sözleşmeli olmaya hak kazanacaklar; üç yılın sonunda taleplere
bakılarak kadroya alınacaklar; kadro atamalarının yapıldığı ilde iki yıl daha
görev yapacak yani beş yılı doldurduktan sonra tayin isteme hakkını
kazanacaklar. Hem sözleşmeli öğretmenlik hem de sözlü sınav getirilmesi millî
eğitimin sorunlarını çözemeyecek. Tedirgin olan öğretmenden, istenilen verim alınamayacaktır.
Değerli milletvekilleri, tasarının 21’inci maddesi,
7201 sayılı Tebligat Kanunu’nun 1’inci maddesinde değişiklik yaparak vakıf
yükseköğretim kurumları tarafından yapılacak elektronik ortam dâhil tüm
tebligatın 7201 sayılı Kanun hükümlerine göre PTT veya memur vasıtasıyla
yapılması düzenlenmektedir.
7201 sayılı Tebligat Kanunu’nda yapılan değişikliği
yerinde bulmakla beraber, yukarıdaki görüşlerimiz doğrultusunda tasarıda
değişiklik yapılması gerektiğini ifade ediyor, Genel Kurulu saygıyla selamlıyorum.
(MHP sıralarından alkışlar)
BAŞKAN – Teşekkür ediyorum Sayın Mit.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
TBMM Genel Kurulunda görüşülmekte olan 405 sıra sayılı
Millî Eğitim Bakanlığının Teşkilat ve Görevleri Hakkında Kanun Hükmünde
Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 21’inci maddesinde yer alan “vakıf yükseköğretim
kurumları” ibaresinin “bir vakıf tarafından özerk olarak işletilen
yükseköğretim kurumları” olarak değiştirilmesini arz ve teklif ederiz.
Murat
Emir (Ankara) ve arkadaşları
BAŞKAN – Komisyon önergeye katılıyor mu?
MİLLİ EĞİTİM, KÜLTÜR, GENÇLİK VE SPOR KOMİSYONU SÖZCÜSÜ
ERTAN AYDIN (Ankara) – Katılmıyoruz efendim.
BAŞKAN – Hükûmet?
MİLLÎ EĞİTİM BAKANI İSMET YILMAZ (Sivas) – Katılmıyoruz
Başkanım.
BAŞKAN – Önerge üzerinde Ankara Milletvekili Levent Gök
konuşacaktır.
Buyurun Sayın Gök. 
LEVENT
GÖK (Ankara) – Sayın Başkan, değerli milletvekilleri, Sayın Bakan; büyük
tartışmaların içerisinden geçiyoruz ama ben, iktidar partisindeki kafa
karışıklığını anlamakta gerçekten güçlük çekiyorum.
Avrupa
Birliği sizce nedir, nasıl bir projedir? Sizce Avrupa Birliği çöküyor mu
değerli arkadaşlarım? Çöküyor, değil mi? 
Arkadaşlar,
bütün AKP’li milletvekilleri diyor ki: “Avrupa Birliği çöküyor.” Herkes bunu
konuşuyor günlerdir. AKP’li milletvekili arkadaşlarımız Avrupa Birliğinden bir
başarı çıkmayacağını iddia ediyorlar.
NİHAT
ÖZTÜRK (Muğla) – Biz öyle bir şey demedik. 
LEVENT
GÖK (Devamla) - Avrupa Birliğinin, tam tersine, dünyaya huzur ve refah getiren
bir proje olup olmadığı konusunda da kafaları karışık. 
OSMAN
AŞKIN BAK (Rize) – Kendi içlerinde de karışık Başkan. İtalya da öyle. 
LEVENT
GÖK (Devamla) - Önceki günden beri, Avrupa Birliğiyle ilgili söylemediğiniz
kalmadı. Avrupa Birliği kararlarını, Avrupa Parlamentosunun kararlarını yok
sayıyorsunuz, ona minnetiniz yok. 
OSMAN
AŞKIN BAK (Rize) – Bağlayıcı değil Başkan, bağlayıcı değil. 
LEVENT
GÖK (Devamla) - Zaten Avrupa Birliği çöküyor, ona girseniz ne girmeseniz ne?
Şanghay örgütü var, oraya doğru yolumuzu çevirelim. Şanghay’da ne olacak, onu
bilmiyorsunuz. Avrupa Birliği sizi müzakerelerden dışlarsa ne gelecek başınıza,
onu bilmiyorsunuz. Büyük bir kafa karışıklığı var. Bu büyük kafa karışıklığı
ülkede ekonomiyi etkiliyor, turizmi etkiliyor, dolar artıyor.
OSMAN
AŞKIN BAK (Rize) – Merkel ne diyor Başkanım? Merkel’i dinlesene. Merkel ne
diyor, bak.
LEVENT
GÖK (Devamla) – Değerli arkadaşlarım, bugün, Ankara’nın en ünlü alışveriş
merkezlerinde çok ünlü firmalar dört beş aydır kira ödeyemiyor, dört beş aydır.
Ekonomi çökmüş.
OSMAN
AŞKIN BAK (Rize) – Aaa!
LEVENT GÖK (Devamla) - Türkiye terörün batağına
saplanmış, her yerinde yangın yeri var, illa Recep Tayyip Erdoğan başkan olsun,
bütün dert bu. Recep Tayyip Erdoğan başkan olunca dolar düşecek, alışveriş
merkezlerindeki firmalar kiralarını ödeyecek…
MİLLÎ
EĞİTİM, KÜLTÜR, GENÇLİK VE SPOR KOMİSYONU ERTAN AYDIN (Ankara) - Allah
söyletti.
LEVENT
GÖK (Devamla) - …ekonomi canlanacak, öyle mi zannediyorsunuz? Terör bitecek,
öyle mi zannediyorsunuz?
Şu
anda her türlü yetkiyi kullanmıyor musunuz? Elinizi tutan ne? Hiçbir şey. Varsa
yoksa başkanlık. Ne olacak? Ben bir karar çıkartacağım, tıpkı OHAL’da olduğu
gibi, kimse bunu denetlemeyecek, kimse bunun üzerine gidemeyecek; Kuzey Kore
gibi bir devlet anlayışı.
Şimdi,
değerli arkadaşlarım, bu tablo iyi bir tablo değil. Bakın, bu kafa
karışıklığınızın, zihinsel dünyanızın çok ciddi bir şekilde sarsılması
gerekiyor. Bir yandan FETÖ'yle, bir yandan PKK’yla, bir yandan IŞİD’le bu
kafayla mücadele edilmez. Biz 15 Temmuzda bombaların altında sizlerle beraber
durduk, beraber FETÖ'yle de mücadele ederiz, PKK’yla da ederiz, IŞİD’le de
ederiz.
ALİM
TUNÇ (Uşak) – Edemezsiniz!
İLKNUR
İNCEÖZ (Aksaray) - Bu dille mi?
LEVENT
GÖK (Devamla) – Yeter ki doğru yol ve yöntemlerle, doğru yol ve yöntemlerle.
Bir sağduyuya ihtiyaç var, bu sağduyuyu duymak istiyoruz. Bu sağduyu gelişmezse
biliniz ki hızla duvara çarpmak üzereyiz. 
Allah’tan,
değerli arkadaşlarım… Ya, şu AKP milletvekilleri, iktidar partisi birkaç gündür
Avrupa Birliğine, Avrupa Parlamentosuna veryansın ediyorlar, “Sen kimsin?”
diyorlar, Cumhurbaşkanı “Siz kimsiniz ya?” diyor. “Sen kimsin? Seni nasıl
takarım?” derken…
NİHAT
ÖZTÜRK (Muğla) – Ağzına sağlık.
OSMAN
AŞKIN BAK (Rize) – Ya, o Avrupa Parlamentosundakiler kendi ülkelerinde
seçilemiyorlar, boş kalmasınlar diye oraya gönderiyorlar onları, kendi
bölgelerinde seçilemiyorlar Başkanım. Onlar kendi bölgesinde seçilemiyorlar,
işsiz kalmasın diye oraya yolluyorlar onları.
CEYHUN
İRGİL (Bursa) – Bir saniye Osman, bir dinle. Bak, dinle bak, bir şey
söyleyecek, dinle.
LEVENT
GÖK (Devamla) - …bugün, nihayet, kafa karışıklığı olan iktidar partisinden bir
sağduyulu ses çıktı, sağduyulu ses çıktı. Şimdi, o sesi ve söylediklerini
sizlere söyleyeyim de kafalarınızın ne kadar karışık olduğunu anlayın.
OSMAN
AŞKIN BAK (Rize) – Avrupa Parlamentosundakiler kendi bölgesinde seçilemiyor,
kendi bölgesinde seçilemiyor, onun için gönderiyorlar onları.
LEVENT
GÖK (Devamla) – Bugün, Başbakan Yardımcısı Mehmet Şimşek, sizin burada
günlerdir yaptığınız bütün konuşmaları, Cumhurbaşkanının yaptığı bütün
konuşmaları tekzip eden bir değerlendirmede bulundu. Mehmet Şimşek bugün diyor
ki Sayın Bakan: “Avrupa Birliği çökmüyor.” diyor değerli arkadaşlarım, bunu
Başbakan Yardımcınız söylüyor. 
BÜLENT
YENER BEKTAŞOĞLU (Giresun) – Evet, söyledi.
LEVENT
GÖK (Devamla) – “Tam tersine büyük bir başarı hikâyesi. Yaklaşık 510 milyon
insan huzur ve refah içinde yaşıyor, Avrupa Birliği çökmüyor.” diyor.
OSMAN
AŞKIN BAK (Rize) – İngilizler neden çıktı Başkan? Ya, orada bir İngiliz oyunu
olabilir.
LEVENT
GÖK (Devamla) - Şimdi, değerli arkadaşlarım, ben her zaman soruyorum: Hangi
AKP? Hangi AKP? Bakın, burada bir sağduyunun sesi var, ben bu yönde evrilmeniz
gerektiğini düşünüyorum.
Hepinizi
sevgiyle, saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 21’inci maddesinde yer alan “fıkrasına”
ibaresinin “fıkrasında yer alan” şeklinde değiştirilmesini arz ve teklif
ederiz.
Çağlar
Demirel (Diyarbakır) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Diyarbakır Milletvekili İmam Taşçıer.
Buyurun
Sayın Taşçıer. (HDP sıralarından alkışlar) 
İMAM
TAŞÇIER (Diyarbakır) – Sayın Başkan, değerli milletvekilleri; UNESCO tarafından
17 Kasım 1999 yılında alınan bir kararla 21 Şubat tarihi Uluslararası Anadil
Günü olarak ilan edilmiştir. Birleşmiş Milletlere üye 194 ülkenin 113’ünde
birçok dil resmî eğitim dili olarak kullanılmaktadır. Örnek olarak Hindistan’da
20’den fazla kabul edilen yerel dil vardır ve bu dillerin konuşulduğu
bölgelerin önemli bölümünde de ana dilde eğitim hakkı tanınmaktadır. Türkiye’de
de ana dilde eğitim hakkı Anayasa’nın 42’nci maddesine göre yasaklanmıştır. 20
milyonun üstünde Kürt’ün yaşadığı Türkiye Cumhuriyeti’nde vatandaşlarının ana dilde
eğitim hakkının engellendiği görülmektedir. 
Değerli
arkadaşlar, üç yıldan bu yana Kürtçe ana dilde eğitim veren ve 238 öğrencisi
bulunan Ferzad Kemanger Okulu, üçüncü yılında, yine bu Hükûmet tarafından
kapatılmıştır. Eğitim formasyonu alan 18 öğretmen tarafından ders
verilmekteydi. Devletten hiçbir nakdî yardım almadan, veliler tarafından eğitim
öğretim masrafları karşılanıyordu. Bu tür okulların devlet tarafından teşvik
edilmesi gerekirken, hatta resmî olarak böyle eğitim veren okulların açılması gerekirken,
Ferzad Kemanger, Kürtçe ana dilde eğitim veren okul kapatılmıştır. 
Türkiye'de
birden fazla etnik kökene sahip insanların yaşadığı bilinmesine rağmen, ana
dilde eğitim ve öğretimin sadece Türkçe yapılması, 1982 darbe Anayasası
tarafından teminat altına alınmıştır.
Sayın
Başkan, değerli milletvekilleri; asimilasyonun insanlık suçu olduğu çok iyi
bilinmesine rağmen, kendi ülkesinde yaşayan insanların önemli bir bölümünün
konuştuğu Kürt dilini tanımayıp, kürdistan illerinde ana dilde eğitim hakkını engelleyen
tutarsız politikalar doğrultusunda, tarih sayfalarına adınızın kara harflerle
yazılmasını istemiyorsanız, bu politikadan bir an önce vazgeçip somut adımlar
atmanız gerekmektedir. 
Bu
bağlamda, Hükûmete şu soruları yöneltmek istiyorum: 
1)
Türkiye Cumhuriyeti’nde yaşayan kaç farklı dil konuşulmaktadır? Bu
etnisitelerin nüfus istatistikleri ve yaşadıkları bölgeler nerelerdir? 
2)
Ana dilde eğitim hakkıyla ilgili Hükûmetimizin yapmış olduğu herhangi bir
çalışma var mıdır? Varsa nelerdir? 
3)
2008 yılında Almanya’da, 2010 yılında İstanbul’da, dönemin Başbakanı Recep
Tayyip Erdoğan tarafından yapılan konuşmalara istinaden, Türkiye'de yaşayan,
ana dili Türkçeden farklı olan vatandaşlar, 1982 darbe Anayasası’nın 3’üncü ve
42’nci maddesinden dolayı asimilasyona uğruyorlar mı?
4)
Asimilasyonun insanlık suçu olduğunu belirten dönemin Başbakanı, günümüzün
Cumhurbaşkanı ülkesinde yaşayan farklı etnik kökene mensup vatandaşlarının ana
dilde eğitim görmemesinden dolayı bir insanlık suçu işliyor mu? 
5)
Ana dili Türkçeden farklı olan vatandaşların ana dillerinde eğitim görmemeleri
devletin resmî asimilasyon politikası mıdır? Değilse bunun yasal
düzenlemelerinin yapılmasına neden engel olunmaktadır? 
6)
Yaşayan diller ve lehçeler seçmeli dersi kapsamında eğitim vermek için kaç tane
öğretmen alınmıştır? Bu öğretmenlerin atanmasında hangi kıstaslar dikkate
alınmıştır? 
7)
Yaşayan diller ve lehçeler seçmeli dersini seçen kaç tane öğrencimiz vardır? 
8)
Ders verecek öğretmen olmadığı için farklı seçmeli dersleri almak zorunda olan
kaç öğrenci bulunmaktadır? 
Evet,
değerli arkadaşlar, bir toplumun yaşamında önemli bir yeri olan ana dilde
eğitim hakkını tanımamakla birlikte önüne engel koyma girişiminiz son dönemde
sıkça gündeme gelmektedir. 
(Mikrofon
otomatik cihaz tarafından kapatıldı) 
İMAM
TAŞÇIER (Devamla) – Ana dilde eğitim veren okulları kapatmak ve belediyelerde
yazılı Kürtçe tabelaları kaldırmak Kürtlerin asimilasyona uğramasını
amaçlamaktadır.
Teşekkür
ediyorum. (HDP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
21’inci
maddeyi oylarınıza sunuyorum: Kabul edenler... Kabul etmeyenler... 21’inci
madde kabul edilmiştir. 
22’nci
madde üzerinde ikisi aynı mahiyette olmak üzere üç adet önerge vardır, okutup
işleme alıyorum. 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 22’nci maddesinde geçen “bendinde yer
alan” ibaresinin “bendindeki” şeklinde değiştirilmesini arz ve teklif ederiz.
 Ruhi Ersoy Erhan
Usta Erkan Haberal
 Osmaniye Samsun Ankara
 Deniz Depboylu Fahrettin
Oğuz Tor
 Aydın Kahramanmaraş
BAŞKAN
– Bundan sonra okutacağım iki önerge aynı mahiyette olup birlikte işleme
alıyorum. 
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 22’nci
maddesinin tasarı metninden çıkarılmasını arz ve teklif ederiz. 
 Mustafa Ali Balbay Gaye
Usluer Mehmet Göker
 İzmir Eskişehir Burdur
 Nihat Yeşil Vecdi
Gündoğdu Ceyhun İrgil
 Ankara  Kırklareli Bursa
 Mahmut Tanal Murat
Bakan Ahmet Akın 
 İstanbul İzmir Balıkesir 
 Tur Yıldız Biçer  Ömer
Fethi Gürer
 Manisa Niğde
Aynı
mahiyetteki önergenin imza sahipleri:
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Mehmet Ali Aslan İbrahim
Ayhan Ziya Pir
 Batman  Şanlıurfa Diyarbakır
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Aynı mahiyetteki ilk önerge üzerinde Diyarbakır Milletvekili Ziya Pir
konuşacaktır.
Buyurun
Sayın Pir. (HDP sıralarından alkışlar)
ZİYA
PİR (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
Şimdi,
biz Sayın Mehmet Şimşek’e, Sayın Bakanımıza elbette katılıyoruz; bizce de AB
çökmüyor, tam aksine, büyük bir başarı hikâyesidir. Yaklaşık 510 milyon insan
huzur ve refah içinde yaşıyor. Umarım, Türkiye yanlışlarından döner ve
müzakereler dondurulmaz, bir an önce tam üyelik müzakereleri biter ve biz tam
üye oluruz Avrupa Birliğine.
Sayın
Başkan, değerli milletvekilleri; Türkiye’de eğitim yönetimi ve örgütlenmesi,
merkeziyetçi bir yapıya sahiptir. Eğitim sistemi, siyasi iktidarın etki ve
baskısı altında politika belirleyen tek bir merkezden yönetildiği için açık ve
şeffaf değildir. Hatalı ve yanlış eğitim politikalarının kısa, orta ve uzun
vadede ortaya çıkardığı hak kayıplarının, eşitsizliklerin ve adaletsizliklerin
toplumsal yapıda ve ekonomik sistemde neden olduğu kayıpların hesabı
verilmemektedir. Eğitim sistemini hiçbir etki altında kalmadan denetleyebilecek
bağımsız ve özerk yapılar Türkiye’de maalesef söz konusu değildir. Eğitimdeki
merkezî yapı, bir bütün, eğitim, yönetim ve denetim mekanizması, toplumun ve
çocuğun üstün yararı ilkesine göre değil de siyasi iktidarın çıkarına göre
şekillenmektedir. Bu durumun en somut şekli AKP iktidarı döneminde maalesef
yaşanmaktadır. 
Çağdaş
ve demokratik birçok ülkede eğitim sistemi siyasal iktidarın etkisinden en az
etkilenecek şekilde organize edilmişken karar ve yetkiler yerelde
yoğunlaşmaktadır. Eğitim sistemini denetleyen bağımsız ve özerk yapılar söz
konusudur. Eğitim yönetiminin ademimerkezîleşmesi, iktidarı elinde bulunduran
grupların ideolojisinin eğitime hâkim olmasını, diğerlerinin dışlanmasını önler;
farklı etnik ve inanç kimliklerinin, dillerin eğitim yoluyla kendisini koruyup
geliştirmesine olanak tanır; eğitimdeki sınıfsal, bölgesel eşitsizlikleri
azaltır. 
Şimdi,
bu konuda, biraz önce, benim arkadaşım, sayın müsteşarın bir konuşmasına atıfta
bulundu. Konuşma metni bende yok ama gazeteye, basına yansıdığı şekilde… Burayı
iyi dinleyin değerli arkadaşlar, şöyle diyor: “Çocuklarımıza fazla bilgi vermek
insan hakkı ihlalidir. Müfredatımızı, programlarımızı içerik olarak
hafifleteceğiz.” Çocuklara, evet, on-on beş saat ders verirseniz bu, elbette,
insan hakkı ihlalidir fakat fazla bilgi vermek asla. Ben bundan şunu
çıkarıyorum: “Biz çocuklarımıza -biz derken Hükûmeti kastediyorum- fazla bilgi
vermeyelim, şu an bize itaat eden belli bir kısım var, biz çocuklarımızı
eğitimden, genel kültürden, bilgiden yoksun bırakırsak onlar da ileride bize
itaat edebilirler. Bu, bizim birinci çıkış noktamız. İkincisi, haftalık ders
saati sayısını azaltacağız.” Biraz önce arkadaşım da sordu, bu sizin
açıklamanızla, tam gün eğitimle bağdaşıyor mu, bağdaşmıyor mu? Vardır onun ama
birinci çıkış noktasını ele alırsak bu onun tabii ki doğal sonucudur. 
“Üçüncü
çıkış noktamız değerler eğitimi. 15 Temmuz örneğinde olduğu gibi dini, etnik
kimliği, siyasi kimliği, bu coğrafyayı bir arada tutabilecek referans
değerlerimiz var.” diyor. Şimdi, dinimizi ve siyasi kimliği hangi referans
değerlerle bir arada tutacaksınız? Onu da herhâlde açıklarsınız. “Bu değerlerin
çocuklarımızla paylaşılması gerekiyor. Bizim müfredata yaptığımız üçüncü katkı
da budur.” diyor. 
Bu
konularda da bizi mutlaka aydınlatırsınız Sayın Bakan.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Pir.
Aynı
mahiyette bir önerge daha vardı. 
O
önerge üzerinde de konuşacak olan Kırklareli Milletvekili Vecdi Gündoğdu.
Buyurun
Sayın Gündoğdu. (CHP sıralarından alkışlar)
VECDİ
GÜNDOĞDU (Kırklareli) – Sayın Başkan, sayın milletvekilleri; tasarının 22’nci
maddesiyle ilgili verdiğimiz önerge üzerine söz almış bulunmaktayım. 
On
dört yıllık bir dönem ve on dört yıllık dönemde 6 bakan değişikliği. En çok
bakanın görev yaptığı, daha doğrusu görev yapamadığı, başarısız bulunarak
bakanların değiştirildiği Millî Eğitim Bakanlığının uygulamaları artık
öğrenciyi, veliyi, öğretmenleri ve tüm emekçi aileleri de çileden çıkarmıştır. 
Her bakanın uygulamaya çalıştığı model bakanın
gidişiyle iflas etmiş, zarar gören öğrencimiz, velimiz, öğretmenimiz ve bu
ülkenin de geleceği olmuştur. Gerek ilköğretimde gerekse lisede uygulanan sınav
sistemleri her bakanla birlikte değiştirilmiş, sistem yazboz tahtasına
çevrilmiş, geleceğimiz, gençlerimiz, çocuklarımız karanlık bir tünele
sokulmuştur. On dört yıl boyunca eğitimi yönettiğini ve yön verdiğini sanan
bakanlar, bugün on dört yıl sonra eğitim sisteminde bir nitelik artışına katkı
sağlayacak ne yaptıklarını, daha doğrusu ne yapamadıklarını artık sorgulamak
zorundadırlar. 
Eğiticisinden öğrencisine, bakanından velisine kadar
tüm sistem içerisindekilerin memnun olmadığı bir düzen yaratarak gençlerin,
ülkenin geleceğini karanlık yola sürükleyen AKP iktidarı yarın öbür gün eğitim
sistemi için hesap verecektir.
Başarısız ve plansız uygulamalar sonucu devlet
okullarında nitelik ve nicelik zayıflamış, yapboz uygulamalar öğrencilerimizi
hem akademik hem de davranışsal olarak ne yazık ki geriye götürmüştür. Çağdaş
ve bilimsel verilere kulak tıkayarak eğitime yön verenler, eğitici ve öğretici
yetiştirmeyi bile becerememişlerdir. On dört yıl önce yaklaşık 120 bin olan
atanamayan öğretmenlerin sayısı, hatalı politikalar nedeniyle 400 bin
rakamlarına ulaşmıştır. Her geçen yıl umutsuzluğa sürükledikleri işsiz öğretmen
sayıları katlanarak büyümüş. 5 bakan eskiten ve sahibinin kim olduğunun hâlâ
belli olmadığı AKP’nin eğitim modeli sonucunda ideallerine ulaşmaya çalışan
öğrenci, ilköğretime başladığı yıldan üniversiteye gidene kadar onlarca sınava
girerek sosyal ve kültürel hayattan kopmuş, psikolojik sorunlar yaşar hâle
gelmiş, toplumsallaşma yerine daha çok bireyselleşmeler başlamıştır. 
Sayın
milletvekilleri, öğrenciler mutsuz, öğrenciler umutsuz, toplumdan ve aileden
kopuk, bireyselleşen, kendi dünyasında yaşamaya çalışan bireyler hâline
gelmişlerdir. İşsiz, atanamayan öğretmenden çalışan öğretmenine kadar gelecek
kaygısı taşıyan mutsuz eğitim camiası oluşmuştur. Veliler ekonomik güçlüklerle
boğuşurken eğitime ayırdıkları bütçe her geçen gün artmasına rağmen umutsuzluk
ve kaygı taşımaya da maalesef devam etmektedir. Üniversitelerin bilime ve
araştırmaya ayırdığı kaynak her geçen gün gerilemekte, bilimsel özerklikten de
uzaklaşılmaktadır. Yüz binlerce konut, otoyol, köprü inşa eden iktidar
üniversite öğrencilerimizin yaşamsal sorunu olan yurt sorununu neden hâlâ
çözmediğini, çözmek istemediğini öğrencilerimize anlatamamıştır. Eğitimcileri
eğiten, onlara nasıl eğitim verilmesi gerektiğini öğreten akademisyen, özgürce
bilim yapmaktan âdeta korkar hâle gelmiş, toplum gerçeklerine karşı
duyarsızlaştırılarak gelecek kaygısı taşıyan bilim insanları yanıltılmak
istenmektedir. Köprüler yapmak, boğazları birleştirmek, yollar yapmak ne yazık
ki eğitim sistemine ve bilimsel çalışmalara katkı sağlamamış, bilim
insanlarının özgürleşmesine ve daha fazla üretmesine destek olmamıştır.
Unutulmamalıdır ki çağdaş dünyada toplumların en ulusal zenginliği, bilimsel
değerler üretimine sağlanan katkı, demokratik ve kültürel zenginlikle ölçülür. 
Önerimiz:
Başöğretmen Mustafa Kemal Atatürk’ün açtığı yolda, çağdaş dünyanın evrensel
değerleri üzerinden, dogmalardan uzak, bilimsel temellere dayalı, özgürlükçü
bir eğitim sisteminin kurulmasıdır. 
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 22’nci maddesinde geçen “bendinde yer
alan” ibaresinin “bendindeki” şeklinde değiştirilmesini arz ve teklif ederiz.
Ruhi Ersoy (Osmaniye) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde söz isteyen Osmaniye Milletvekili Ruhi Ersoy. 
Buyurun
Sayın Ersoy. (MHP sıralarından alkışlar)
RUHİ ERSOY (Osmaniye) – Değerli arkadaşlar, 15 Temmuz,
millî şuurdan yoksun, sadakatsiz bir silahın nasıl kendi sahibini vuracağını
uygulamalı olarak anlatan pahalı bir tarih dersi olmuştur. Millî şuur bir
ışıktır, yurdu aydınlatır ve gizli köşelere sinmiş olan bütün akrepleri açığa
çıkararak karanlıkta iş görenlere âdeta gözüne tuttuğu için engel olur.
Değerli
milletvekilleri, maarifi, millî eğitimi konuşuyoruz. Eğitim, maarif, tedrisat,
ilim, irfan denildiğinde yaşayan en büyük Türk tarihçilerinden olarak kabul
edilen rahmetli Halil İnalcık Hoca’yı -yakın zamanda kaybettik- yâd ediyorum.
Ona Ankara’da bir seminerde bir soru sorarlar: “Hocam, sadece bir cümleyle,
hatta mümkünse çok kısa bir cümleyle, Osmanlı neden bu kadar uzun ömürlü oldu,
bize cevap verebilir misin?” dediklerinde Halil Hoca “İlme ve âlime itibar
etmelerindendir.” der. Bakın, ilim ve âlim ifadesiyle mütenasip eğitim camiası,
eğitim camiasının içerisinde öğretmen yetiştirmekten “academia”ya, entelektüel
anlamda üniversitelere, bilumum unsurların tamamının sorumlusu bugün Bakan Bey
ve etrafında sembolik olarak değil, hakikat olarak bulunan bürokratlar. Ama,
biz ne yapıyoruz? Mevzuatları tartışıyoruz, hâlâ bir türlü öze giremiyoruz. Öz
nedir? Öz… Az önce bahsetmiş olduğumuz o şuura uygun müfredatı nasıl
yapabiliriz? FATİH Projesi’yle koca koca isimleri teknoloji ve dijital
çöplüklere dönüştürdük, en iyi eğitimin kara tahta olduğunu yeniden keşfettik
ama milyar dolarlarımız, milyarlarca liralarımız aktı gitti.
Sistemimize
baktığımızda, yukarıdan aşağıya on üç on dört yıldır daha kavramları yerine
oturtamadık. “Bakanlık müfettişi” dedik, “maarif eğitim denetçisi” dedik,
“maarif müfettişi” dedik, şimdi “Bakanlık maarif müfettişi” diyoruz. Taşraya
indiğimizde “ilköğretim müfettişi” diyoruz, “eğitim müfettişi”, “il eğitim
denetçisi”, “maarif müfettişi”, “şahsa bağlı maarif müfettişi”; adlarını
söyleyemiyorum. OKS, SBS, TEOG, üniversite sınavlarının hangi sistemde olduğunu
bilen var mı içimizde? Yok. Diyeceğiz ki: Şartlara göre biz pozisyon alıyoruz.
Bu eklektik bir yapıdır, ne yapalım yani? Hak da veriyorum. 190 ülkenin
nüfusundan fazla bir eğitim ordumuz var. Bu da büyük olmanın gereği ama
büyüksek büyük düşüneceğiz ama içeriğini doldurmamış büyüklük de anlam ifade
etmez arkadaşlar. 
Şimdi,
biz dört taraftan kuşatıldık, millî bir mücadele veriyoruz. Buna yürekten
inanıyoruz. Milliyetçi Hareket Partisi olarak da, onun lideri Devlet Bahçeli
Beyefendi’nin önderliğinde de sonuna kadar bu işlerin üstesinden gelebilmek
için millî politikaların yanındayız. Biz, teröre, teröriste, uluslararası
anlamda millî menfaatlere karşı verilen mücadeleyle birlikte, millî olan, millî
eğitim programının içerisinde de yapılan iyi işlerin sonuna kadar yanındayız ve
diyoruz ki: Bu kadar sistematik bir şekilde, altı bakanın, yedi bakanın,
-bilemiyoruz Bakan Bey devam eder mi, ayrı bir konu- değiştiği, bu kadar ismin
kavramsallaştırılamadığı bir süreçte bu bir istikrarsızlık ifadesidir, bunu
kabul edelim. Oturalım, şapkamızı önümüze koyalım, Halil İnalcık Hoca’nın ifade
etmiş olduğu, ilim ve âlim nasıl yetişebilir ve biz 15 Temmuz teşebbüsünde,
millî şuurdan ve o millî şuurun müktesebatı olan büyük Türk milletine olan
mensubiyetten başka yere mensubiyet iltisak edenlerin neler yapabileceği
gerçeğini de önümüze alalım, çocukları dört duvar arasından çıkaralım. Onlara
tarih bilinci, Türkçe şuuru, Türklük bilinci, İslam ahlak ve faziletini
öğretecek bir programı bütüncül açıdan tartışalım, bunların üzerine kafa
yoralım. Yorduğumuz ve hükmettiğimiz alanda da istikrarlı bir şekilde, taviz
vermeden uygulayan kurumları inşa edelim, kavramları inşa edelim, büyük Türk
milletini yarınlara el birliğiyle taşıyalım. Biz Milliyetçi Hareket Partisi
olarak sonuna kadar bu işin yanındayız. 
Memleketin
kaderini belirleyecek kararların alındığı bu günlerde, milliyetçi, ülkücü
hareketin temel prensiplerinin temsil noktasında olan Sayın Devlet Bahçeli
Beyefendi’nin şahsıyla mütenasip tutum ve davranışlarıyla milliyetçi, ülkücü
hareket bu destekleri sonuna kadar vermeye hazırdır diyorum.
Saygılar
sunuyorum. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
22’nci
maddeyi oylarınıza sunuyorum: Kabul edenler… Kabul etmeyenler… Madde kabul edilmiştir.
23’üncü
madde üzerinde, aynı mahiyette olmak üzere üç adet önerge vardır, okutup işleme
alıyorum:
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 23’üncü
maddesinin tasarıdan çıkarılmasını arz ve teklif ederiz.
 Mustafa Ali Balbay Gaye
Usluer Ceyhun İrgil
 İzmir 
Eskişehir Bursa
 Mehmet Göker Nihat
Yeşil Vecdi Gündoğdu
 Burdur Ankara Kırklareli
 Mahmut Tanal Ahmet
Akın Murat Bakan
 İstanbul Balıkesir İzmir
 Tur Yıldız Biçer  Okan
Gaytancıoğlu
 Manisa Edirne
Diğer
önergenin imza sahipleri:
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Mehmet Ali Aslan İbrahim
Ayhan
 Batman Şanlıurfa
Diğer
önergenin imza sahipleri:
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu Fahrettin Oğuz Tor
 İstanbul Aydın Kahramanmaraş

BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Aynı mahiyetteki ilk önerge üzerinde söz isteyen Kahramanmaraş Milletvekili
Fahrettin Oğuz Tor. 
Buyurun
Sayın Tor. (MHP sıralarından alkışlar)
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 405 sıra
sayılı Millî Eğitim Bakanlığının Teşkilat ve Görevleri Hakkında Kanun Hükmünde
Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 23’üncü maddesi üzerinde MHP adına verilen
önerge üzerinde söz almış bulunuyorum. Genel Kurulu saygıyla selamlıyorum.
Tasarıyla
millî eğitim denetçileri bakanlık maarif müfettişi olarak değiştirilmektedir.
Bunun sonucu olarak da özel hizmet tazminatı cetveline, ek gösterge cetveline,
makam tazminatı cetveline “millî eğitim denetçileri” ibaresi “bakanlık maarif
müfettişleri” olarak işlenmektedir. Yapılan değişiklik, ihdas edilen kadroların
cetvele işlenmesinden ibarettir.
Değerli
milletvekilleri, söz müfettişlerden açılmış iken müfettişlerin görevleri ve
özlük haklarından kısaca bahsetmek istiyorum. Özel hizmet tazminatı ilk önce
müfettişlere verilmiştir, sebebi de müfettişler görev yaptığı sırada sürekli
gündelik veriliyordu, yani ikamet yerlerinde sürekli gündelik veriliyordu,
sürekli gündelik kaldırıldı, ilk defa olarak yerine özel hizmet tazminatı
konuldu ve müfettişlere verildi. Zaman içerisinde herkese özel hizmet tazminatı
ödenmeye başlandı, bununla beraber de mesleğin cazibesi azaldı. Şimdi, benim
çalıştığım bir teftiş kurulunda önceleri birçok uzman tabip müfettiş olarak
görev yaptığı hâlde zaman içinde özlük haklarındaki gerilemeler ve diğer
nedenlerle cazip olmaktan çıktı, heyet de teknik müfettişsiz kaldı.
Değerli
milletvekilleri, tabii, müfettişlik mesleği zor bir meslektir. Hep kötü işlerle
uğraşır, kimseye yaranamaz. İnceleme ve soruşturmalardaki taraflardan biri
haklı çıksa diğeri, diğeri haklı çıksa bir başkası şikâyetçi veya şikâyet
edilen mutlaka aleyhinde olur. İdareciler hiç sevmez, turnesi vardır, kalacak
yer problemi vardır, yol problemi vardır. Amirlerin bir anlamda da sığınma
yeridir, bir yerde bir olay olur, iş kazası olur, gecesi yok, gündüzü yok
müfettiş görevlendirilir, bir yerde terör olur müfettiş görevlendirilir. 
Değerli
milletvekilleri, tabii, zaman içerisinde müfettişlerin özlük haklarında çok
ciddi gerilemeler olmuştur. Örneğin, 3600 ek gösterge stabil hâldedir, bu doğru
bir yaklaşım değildir. Makam tazminatında da benzer adaletsizlikler vardır,
denetlediğinden daha az makam tazminatı almaktadır. Örneklersek genel müdür
yardımcısının makam tazminatı göstergesi 3.000’dir, bölge müdürünün makam
tazminatı göstergesi 3.000’dir, vergi dairesi başkanı, vergi denetim kurulu
başkan yardımcısı, bakanlık müsteşarlık daire başkanlarının göstergesi 3.000
olduğu hâlde müfettişlerin makam tazminatı göstergesi 2.000’de kalmıştır. Benzer
durum özel hizmet tazminatında da vardır. Dolayısıyla bunları ortaya koyduğumuz
zaman müfettişlere müfettişlik görevini cazip olmaktan çıkarttık.
Değerli
milletvekilleri, net ücret kişinin bürokrasi hiyerarşisindeki yerini
belirlemektedir. Zaman içinde güçlü olanlar özel hizmet tazminatı, ek gösterge,
makam tazminatlarını artırarak ilave imkânlar elde ettiler ancak müfettişler
özlük hakları yönünden hep geri gitmişlerdir. Bunun sonucu olarak da göreve
talep azalmıştır. Görevin bunca riski, zorluğu göz önüne alındığında,
müfettişlerin özlük haklarında hep geriye gitmesi, bu, hak ve adaletle
bağdaşmaz. 
Bugün
ekonominin en büyük problemi kayıt dışılıktır. Ekonominin 1/3’ü kayıt dışıdır.
Kadınlarda bu oran yüzde 50’ye yakındır. İşsizliğin yüzde 11,3’le tavan
yaptığı, rekor kırdığı günümüzde kayıt dışıyla mücadele edecek kişiler en başta
müfettişler ve denetçilerdir. Siz müfettişleri, denetçileri ihmal ederseniz -ki
hep ihmal ettiniz, bozdunuz- ekonomiyi de düze çıkaramazsınız, çıkarmanız asla
mümkün olmayacaktır; yolsuzlukla, hırsızlıkla da asla mücadele edemezsiniz
diyor, yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ediyorum.
Aynı
mahiyetteki diğer önerge üzerinde söz isteyen Şanlıurfa Milletvekili İbrahim
Ayhan.
Sayın
Ayhan, buyurun. (HDP sıralarından alkışlar) 
İBRAHİM
AYHAN (Şanlıurfa) – Sayın Başkan, değerli arkadaşlar; öncelikle hepinizi
saygıyla selamlıyorum.
Tabii
ki eğitim konusu, sadece şurada oturan biz insanlar için, buradaki mevcut yapı
ve bileşimi için önemli değildir. Eğitim, insanlığın tarihsel süreci boyunca
tüm toplumlar için, tüm halklar için çok önemli bir olgu, çok önemli bir yaşam
alanıdır. Eğitim alanı, bir toplumun, bir halkın nasıl yaşadığıyla doğrudan
orantılı ve doğrudan ilintili bir alandır. Siz eğer toplumsal yaşamınızda
hoşgörüyü, eşitliği, dayanışmayı esas alan bir yaşam felsefesiyle yaşamınızı
sürdürüyorsanız verdiğiniz eğitim de, eğitim modeli de şüphesiz yaşam
felsefenize denk düşebilecek, yaşam anlayışınıza denk düşebilecek bir çerçevede
olacaktır. 
Türkiye
gerçekliğine döndüğümüz zaman, özellikle Millî Eğitim Bakanlığının ve Millî
Eğitimdeki mevcut yapılanmanın içeriğine baktığımız zaman, ne yazık ki millî
eğitimdeki model, sistem, Türkiye’deki yaşam standartlarına, Türkiye’deki yaşam
gerçekliğine uymayan bir çerçevede gelişmektedir ve eğitimde uygulanan
politikalar buradaki çoğulculuğu, farklılığı, eşitliği, hoşgörüyü esas alan bir
çerçevede de yürütülmemektedir. 
Nedir
eğitimin bu açmazı, bu eksiklikleri? Örneğin 20 milyona yakın Kürt halkının
yaşamış olduğu bir coğrafyada Eğitim Bakanlığının hâlen ana dilde eğitim
vermediğini görüyoruz. Birçok toplumsal kesimin etnik yapı itibarıyla, inançsal
yapı itibarıyla farklı olduğu bir Türkiye gerçekliğinde eğitim sistemimiz bu
gerçekliğe denk düşebilecek bir modelle, ne yazık ki kendini
gerçekleştirememektedir. Eğitimde cinsiyetçilik, eğitimde etnik ayrımcılık,
eğitimde inançsal ayrımcılık, inançsal farklılık alabildiğine fazla,
alabildiğine fazlasıyla hâlen kendini tekçi, statükocu bir çerçevede yürütmeye
çalışmaktadır.
Tabii,
bunları söylerken toptancı bir mantıkla, toptancı bir reddedişle söylemek
istemiyorum. Şüphesiz, yine, toplumun birtakım farklılıklarını, çoğulcu
özelliklerini barındıran eğitim faaliyetleri de olagelmiştir. Ama bir bütün olarak
baktığımız zaman, eğitim sistemimizde çok ciddi problemlerin, çok ciddi
sıkıntıların olduğunu söylemek mümkündür. 
Dolayısıyla,
biz eğitim sistemimizi demokratikleştirmediğimiz, oradan, doğru özgürlükçü
düşünceleri, özgürlükçü eğilimleri esas almadığımız sürece, şu anda içinden
geçtiğimiz zorlu siyasal süreci atlatmamız da mümkün değildir. Şu anda biz,
eğer Türkiye’de ciddi bir kriz yaşıyorsak; siyasal, toplumsal, ekonomik ve
benzeri bütün sorun alanlarıyla karşı karşıyaysak bunun en büyük nedeni de eğitim
sistemindeki yanlışlıklar, eğitim sistemindeki antidemokratik uygulamalardır. 
Einstein’ın
çok güzel bir sözü var. Einstein der ki: Sorunları yaratan bilinçlerle
sorunları çözmeniz mümkün değildir. Eğer sorunları çözmek istiyorsanız bilinç
dönüşümünü ve değişimini gerçekleştirmeniz ve bu bilinç dönüşümü üzerinden
eğitim alanında bir eğitim politikanızın da bu çerçevede olması gerekiyor.
Dolayısıyla, biz Türkiye'nin çoğulcu kimliğine, çoğulcu yapısına denk
düşebilecek bir eğitim sistemini Türkiye’de acilen hayata geçirmek zorundayız.
Onun için de az önce, işte “Kürt”, “kürdistan”, “Kürt illeri” gibi saplantılara
ve dogmatik birtakım böyle reflekslere kapılmadan her türlü farklılığı
demokratik bir zenginlikle barındırabilecek bir yaklaşıma sahip olmamız
gerekiyor, eğitim sistemimizi de bu çerçevede acilen demokratikleştirmemiz
gerekiyor. 
Sizi,
bu duygu ve düşünceyle, tekrardan saygıyla selamlıyorum. (HDP sıralarından
alkışlar) 
BAŞKAN
– Teşekkür ediyorum. 
Aynı
mahiyetteki diğer önerge üzerinde söz isteyen Edirne Milletvekili Okan
Gaytancıoğlu. 
Buyurun.
(CHP sıralarından alkışlar) 
OKAN
GAYTANCIOĞLU (Edirne) – Sayın Başkan, değerli milletvekilleri; 405 sıra sayılı
Kanun Tasarısı’nın 23’üncü maddesi üzerine vermiş olduğumuz önerge üzerine söz
almış bulunmaktayım. 
23’üncü
madde Bakanlık müfettişlerine ödenecek tazminatları konu ediyor ve bunu
düzenliyor. Benim konuşmam, tazminat ödemeyi unuttuğunuz kişiler hakkında yani
tazminatlarını kestiğiniz, hukuksuzca davrandığınız birilerini size hatırlatmak
istiyorum. Tam 1.060 kişi. 1.060 kişiden oluşan şahsa bağlı eğitim uzmanları.
14 Mart 2014 tarihine kadar ilçe millî eğitim müdürü olarak görev yapan, il
millî eğitim müdür yardımcısı olarak görev yapan bu eğitimciler, maalesef, bu
tarihten sonra “şahsa bağlı eğitim uzmanı” unvanıyla kızağa çekiliyorlar. Yani
nitelikli elemanlardan yararlanmayı bırakıyorsunuz, bunlardan
yararlanmıyorsunuz, bir kenara atıyorsunuz, görev bile vermiyorsunuz. Hukuka
uymadığınızı zaten biliyoruz ama bunlar dava açıyorlar, davaları kazanıyorlar,
bu davaların sonuçlarına bile itibar etmiyorsunuz; varsa yoksa yandaşlar.
Liyakat nerede diye soruyorum. 
Anayasa
Mahkemesi 13 Temmuz 2015’te eğitim uzmanlığı kadrolarını iptal ediyor ama siz
bu karara da uymuyorsunuz. Hâlen bu hukuksuzluk devam ediyor. Hukuk, adalet,
vicdan anlayışıyla Anayasa Mahkemesi Anayasa’ya aykırı bularak bu kararı iptal
ediyor. Yani hakları yenilenleri neden göreve iade etmiyorsunuz? Ben onun için
burada size soruyorum. Hukuksuzlukta ısrar etmenin, hukukun ve Anayasa’nın
üstünlüğü ve hukuk devleti ilkelerine aykırı düşeceği tartışmasızdır. 
Kısacası,
daha önceden ilçe millî eğitim müdürü olarak görev verdiğiniz -uzun yıllar bu
görevlerde durdu bu arkadaşlar- il millî eğitim müdür yardımcısı olarak
görevlendirdiğiniz -eğitim gönüllülerini demeyelim- eğitimde çalışan bu
uzmanları tekrar eski kadrolarına atamalısınız.
Ayrıca,
sadece bu yöneticilerin maaşlarını dondurdunuz. Herkesin maaşında artış var,
bunların maaşlarında artış yok, ödeneklerini kestiniz. Artık, hukuksuzluklar
bitsin istiyorum. 
Liyakat
sistemi son derece önemli. Bakın, bize bir sürü telefon geliyor, bir sürü
vatandaş bizi arıyor, diyor ki: “AKTİFSEN diye bir sendika var. Bu sendikaya
girmek benim doktoram için gerekliydi.” Niye? “’Doktora yapman için bu sendikaya
girmen gerekli.’ dediler.” Başka bir sendika söyleyeyim: EĞİTİMBİR-SEN. “Bu
sendikaya girersen müdür olursun, müdür yardımcısı olursun.” Ya, peki,
sınavlarda başarılı olanlar niye atanmıyor da illa sizin gibi düşünenleri,
“Benim sendikamdan olsun, benim gibi düşünsün.” dediğiniz kişileri bu görevlere
atıyorsunuz, bu kişilerden yararlanıyorsunuz? 
Anayasa
huzurunda herkes eşittir, herkes Türkiye Cumhuriyeti vatandaşıdır. Herkese
eğitim şansı belki tanıyamıyor bu devlet ama sınavlarda başarılı olanları… “En
azından benim yandaşım.” diyerek düşünmeyin, “Benim gibi düşünsün.” diye
düşünmeyin; sonra, bir dönem beraber düşündüğünüz kişilerle ters düşersiniz,
burada da sürekli bu konuları tartışırız. 
Daha
kendi içinizde bile hesaplaşma yapmadınız. Bakan kendi ağzıyla bir belge
açıkladı ama o belgeyi bile kendi aranızda tartışmıyorsunuz, Cumhuriyet Halk
Partisine saldırıyorsunuz. En kolay yolu seçiyorsunuz. Neden kendi içinizde
hesaplaşmayı tercih etmiyorsunuz, neden her alanda liyakata dikkat
etmiyorsunuz? 
Kim
doktor olur, kim hâkim olur? Ben size söyleyeyim, çok basit: Sınavlarda kim
başarılı oluyorsa. Kim birinci gelir? 100 metrede en iyi kim koşarsa, en hızlı
kim koşarsa. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
23’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Birleşime
on dakika ara veriyorum. 
Kapanma Saati: 23.42
YEDİNCİ OTURUM
Açılma Saati: 00.01
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 27’nci Birleşiminin Yedinci
Oturumunu açıyorum.
405 sıra sayılı
Kanun Tasarısı’nın görüşmelerine devam ediyoruz. 
Komisyon ve
Hükûmet yerinde.
24’üncü madde
üzerinde aynı mahiyette olmak üzere üç adet önerge vardır, okutup işleme
alıyorum.
Türkiye Büyük Millet Meclisi Başkanlığına
TBMM Genel
Kurulunda görüşülmekte olan 405 sıra sayılı Millî Eğitim Bakanlığının Teşkilat
ve Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 24’üncü
maddesinin tasarıdan çıkarılmasını arz ve teklif ederiz.
 Gaye Usluer Ceyhun
İrgil Murat Bakan
 Eskişehir Bursa İzmir
 Ahmet Akın Mahmut
Tanal Tur Yıldız Biçer 
 Balıkesir İstanbul Manisa
 Nihat Yeşil Mustafa
Ali Balbay Vecdi Gündoğdu
 Ankara  İzmir Kırklareli
 Mehmet Göker Necati
Yıldırım
 Burdur Ankara

Aynı mahiyetteki
diğer önergenin imza sahipleri:
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 İbrahim Ayhan Mehmet
Ali Aslan Bedia Özgökçe Ertan  Şanlıurfa
 Batman Van
Aynı
mahiyetteki diğer önergenin imza sahipleri:
 Zühal Topcu Ruhi
Ersoy Erkan Haberal
 Ankara Osmaniye 
Ankara
 Arzu Erdem Deniz
Depboylu  İstanbul Aydın 
 
BAŞKAN
– Komisyon aynı mahiyetteki önergelere katılıyor mu?
MİLLİ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) – Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz Başkan.
BAŞKAN – Aynı mahiyetteki ilk önerge üzerinde söz
isteyen Ankara Milletvekili Erkan Haberal.
Buyurun
Sayın Haberal. (MHP sıralarından alkışlar)
ERKAN
HABERAL (Ankara) - Sayın Başkan, değerli milletvekilleri; bugün Türk dünyasının
bilge lideri merhum Başbuğ’umuz Alparslan Türkeş’in doğumunun 99’uncu yıl
dönümüdür. Başbuğ devlet ve siyaset hayatımızın zirve isimlerindendir ve bizlere
diyordu ki: “Birleşiniz. En asil fikirler bizim fikirlerimizdir, en meşru hak,
en haklı dava bizim davamızdır. Biz dünyanın asil, şerefli, aynı zamanda mazlum
bir milletin davasını, onun haklarını çiğnetmeme davasının sahibiyiz. Bu kadar
asil, bu kadar yüksek hedefleri olan başka bir dava düşünülemez.” ve aziz
Başbuğ’umuz diyordu ki: “Türk milleti kendi millî tarihini, örf, âdet ve
ananelerini, kendi millî hasletlerini dikkate alan, modern ilmi ve tekniği
önder alan, yüzde 100 yerli ve millî bir idare sistemi kurmalıdır. Çünkü her
milletin idare sistemi kendi şartlarına, tercihine ve millî özelliklerine
göredir. Herhangi bir milletin sistemini olduğu gibi almak gerçeklere uymaz.
Aydınlar, kapitalist ve komünist sistemleri aynen tatbike çalışıyorlar, bunların
hepsi taklitçiliktir. Her milletin durumunun başka olduğunu nazarıdikkate
alarak biz diyoruz ki: Yeni millî bir doktrin, bir sistem lazım. Bu doktrin
‘Dokuz Işık’tır. Bu millî doktrin her şeyini Türklüğün tarihinden almış olan,
modern ilmi, tekniği önder kabul etmiş olan bir görüştür. Bunun kuvvetini almış
olduğu temel kaynak Müslümanlık ve Türklüktür, Türk insanına karşı sonsuz
sevgi, insan haysiyetine karşı sonsuz saygıdır. Niye temel kaynak Müslümanlık
ve Türklüktür? Çünkü bu millet Müslüman Türk milletidir. Türk olarak binlerce
yıllık şanı, şerefi var, bin yıldır Müslümanlığı benimsemiştir. Son elli,
altmış yıl içindeki aydınlar dine cephe almışlar, Müslümanlığı tanımamışlar,
onu zararlı göstermişlerdir. Onlar diyor ki: ‘Avrupa, Hristiyan olduğu için
ileri gitti; biz, Müslüman olduğumuz için geri kaldık.’ Bu böyle değildir. Ana
meseleleri kavrayamayan taklitçi aydınlar yetiştirdiğimiz için geri kaldık.”
Sayın
milletvekilleri, işte bugünkü eğitim sistemi, mukallit aydınların, köksüz ve
kimliksiz mihrakların maalesef kaynağıdır. Bu sorunu konuşmamız gerekirken,
soruna çözüm bulmamız şartken biz, Millî Eğitimin teşkilat yapısını
konuşuyoruz, maarif müfettişlerinin kariyer sistemiyle oynuyoruz. Yeni makam ve
ballı mevkiler ihdas ediyoruz. Bu yanlıştır, vicdan ve millî ahlaka mugayirdir.
Millî Eğitimin ikili ve çelişkili yapısı en temel sorunumuzdur. Bir yanda
kahraman, vatansever, milliyetçi yetiştiren tedrisatımız; diğer yanda, nasıl
olur da hain ve satılmışları yetiştirmiştir. Cevabını bulmamız gereken asıl ve
başlıca soru budur.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ediyorum.
Aynı
mahiyetteki diğer önerge üzerinde. Van Milletvekili Bedia Özgökçe Ertan.
Buyurun
Sayın Özgökçe Ertan. (HDP sıralarından alkışlar)
BEDİA
ÖZGÖKÇE ERTAN (Van) – Teşekkür ediyorum Sayın Başkan.
Değerli
milletvekilleri, ben bir önceki konuşmamda akademisyen Sayın Nuriye Gülmen
Hocadan bahsettim ve konuşmaya başlarken de Nuriye Hocayı çoğunuzun
tanıyamayabileceğini söyledim. Tahminimde yanılmadım, hemen konuşmamın akabinde
cevap veren Sayın Mehmet Muş, şöyle bir ifade kullanmış, tutanakları aynen
okuyorum: “Akademisyen olmak, bilim insanı olmak terör propagandası yapma
özgürlüğü anlamına gelmez. Türkiye’de bir terörist aktivite, faaliyet vardır,
bir de bunun propagandası vardır. Bu açıdan, ikisi de Türkiye Cumhuriyeti
devleti yasalarına göre suç teşkil etmektedir. Bununla alakalı kararı da
bağımsız mahkemeler verecektir.” şeklinde bir açıklama yaptı. Ben bir hukukçu
olarak bu sözleri tabii birçok açıdan değerlendirebilirim ama çoğu yalan olan
bu ifadeleri açıkça söyleyeyim. (Gürültüler)
BAŞKAN
– Sayın milletvekilleri, lütfen biraz daha sessiz. 
BEDİA
ÖZGÖKÇE ERTAN (Devamla) – Şimdi, Nuriye Gülmen Hocayı eğer tanımış olsaydınız,
on beş gündür haksız yere bir kanun hükmünde kararnameyle atıldığı işine geri
dönmek istediğini de duymuş olurdunuz. 
O
meydanda, Yüksel Caddesi’ndeki meydanda Nuriye Hoca itirazını, Hükûmete olan
itirazını, meramını dile getiriyor. Zaten tarih boyunca meydanlar hep bu amaçlarla
kullanıldı. Halk, itirazı olan herkes, oradan, yöneticilere söylemlerini ve
itirazlarını seslendirirler, dillendirirler. Duymak isteyen yöneticiler de
onları dinler ve çözüm üretirler. Meydanlar bu amaçla kullanılırlar ama
demokrasiden nasibini almamış yöneticiler bu sesleri kısarlar, mümkün olduğunca
da yaftalarlar tıpkı bu olayda olduğu gibi.
Nuriye
Hocayı tanımadınız. Ben size başka bir kadını göstereceğim, muhtemelen bunu da
tanımıyorsunuz. Bu kadın Hediye Ataman, 37 yaşında. Bir hafta öncesine kadar
hayattaydı. Bir hafta önce evi vardı ama güvenlik güçleri tarafından evi bu
hâle getirildi. 
Ben,
Van’da, son bir yıldır her gün neredeyse, bir infaz haberiyle uyanıyorum ve o
infaz nasıl gelişmiş onu incelemek üzere olay yerine gidiyorum. Bu olayda da
aynı şeyi yaptım ve olay yerine gittim. Erciş ilçemizin Çelebibağı kasabasında
Hediye Ataman’ın kardeşleriyle, kayınlarıyla konuştum. 18 Kasım 2016 gecesi
evin etrafını güvenlik güçleri sarmış ve ateş açmaya başlamışlar, o da kaynını
aramış, kaynı hemen gelmiş ama olay yerine almamışlar bile. Kayınlarını
gözaltına almışlardı, işkence etmişlerdi ve haberlere şu şekilde yansıdı olay:
“Çelebibağı kasabasında bir terörist kadın ölü ele geçirildi.” Oysa Hediye
Ataman sivil bir kadındı. Fark etmiyor, her kim olursa olsun, sizin tarif
ettiğiniz gibi terörist veya değil kim olursa olsun vahşi bir şekilde yakılarak
katledilmeyi hak etmiyor, hiç ama hiç kimse böyle bir sonu hak etmiyor. O bir
insandı ve ortada bir gerçek var, Hediye Ataman sivil, savunmasız bir kadındı.
İçeride defalarca kez telefonla arayarak kendilerini kurtarmalarını istedi.
Daha sonra şu kapakları bulduk evin etrafında, size de göstereyim. Şu
kapakların üzerindeki ibareler kimyasal malzeme bulunduğunu gösteren uyarı
işaretleridir, evin etrafında bu malzemeleri bulduk. Görgü tanıkları,
polislerin evin etrafına bir şeyler dökerek yaktıklarını söylemişlerdi. Bu,
aslında savaş suçudur gerçekten de, insanlık dışıdır. (AK PARTİ sıralarından
“Kandil’e söyle” sesi)
SİBEL
YİĞİTALP (Diyarbakır) – Ne Kandil’i be, Van’da olmuş mesele, ne Kandil’i?
İLKNUR
İNCEÖZ (Aksaray) – Ne bağırıyorsun sen orada? 
SİBEL
YİĞİTALP (Diyarbakır) – Ya, sus!
İLKNUR
İNCEÖZ (Aksaray) – Sen sus!
SİBEL
YİĞİTALP (Diyarbakır) – Sen sus! Sen sus! Sana söylemiyorum. Bir dinleyin ya!
Bu ne şartlı dinlemek öyle? Orada bak, kimliğini veriyor.
OSMAN
AŞKIN BAK (Rize) – Ya, dinliyoruz, siz işinize bakın. Niye rahatsız oluyorsunuz
ya? “Kandil” deyince niye rahatsız oluyorsunuz?
BEDİA
ÖZGÖKÇE ERTAN (Devamla) – Bizim hukuki mücadelemiz devam edecek. Bu, Erciş’teki
ikinci vakadır ve Erciş’te neler olduğunu sormak istiyorum yetkililere. 
İLKNUR
İNCEÖZ (Aksaray) – Bir kere de Türk asker ve polisini söyle. Bir kere de terör
örgütünü…
BEDİA
ÖZGÖKÇE ERTAN (Devamla) – Buradan İçişleri Bakanına sormak istiyorum: Erciş’te
neler oluyor? (Gürültüler)
BAŞKAN
– Sayın milletvekilleri, lütfen, hatip kürsüde konuşuyor, müdahale etmeyelim. 
BEDİA
ÖZGÖKÇE ERTAN (Devamla) – Bu ikinci yakma vakası sebebiyle tekrar soruyorum,
daha önce sorduk, cevap alamadık, bu kürsüden soruyorum: Erciş’te neler oluyor?
Neyin üstünü örtmeye çalışıyorsunuz? Ne yapmaya çalışıyorsunuz? Siz ne
yaparsanız yapın, gerçeğin üstünü örtemeyeceksiniz. 
İLKNUR
İNCEÖZ (Aksaray) – Ne gerçeği? Gerçekleri konuş sen.
BEDİA
ÖZGÖKÇE ERTAN (Devamla) – Gerçek anbean ortadadır ve hukuki mücadelemiz
sürecek, hepiniz hesap vereceksiniz. Bu işin üzerinde sorumluluğu olan herkes
tek tek hesap verecek ve biz de bunun hesabını sormaya devam edeceğiz. 
İLKNUR
İNCEÖZ (Aksaray) – Terör örgütüne destek verenlere mi güveniyorsun?
OSMAN
AŞKIN BAK (Rize) – Teröre destek verenler hesap verecek.
BEDİA
ÖZGÖKÇE ERTAN (Devamla) – Karanlıkta kalmayacak, hiçbir gerçek karanlıkta
kalmadığı gibi bu gerçek de karanlıkta kalmayacak. Hediye Ataman’ın da,
bizlerin de iki elimiz sizlerin yakasında olacak. (HDP sıralarından alkışlar) 
OSMAN
AŞKIN BAK (Rize) – Hadi bakalım. 
BAŞKAN
– Aynı mahiyetteki diğer önerge üzerinde söz isteyen Ankara Milletvekili Necati
Yılmaz. 
Buyurun
Sayın Yılmaz. (CHP sıralarından alkışlar) 
NECATİ
YILMAZ (Ankara) – Sayın Başkan, Sayın Divan, sayın milletvekilleri; ülke
olarak, hele de biz solcular darbelerden çok çektik. Toplumsal ve bireysel
hafızalarımız darbelerin yarattığı tahribatların izleriyle doludur. O nedenle
de 15 Temmuzdan bugüne hepimiz darbeyi atlattığımıza çok seviniyoruz. 
Sayın milletvekilleri, seviniyoruz çünkü darbe
engellenmeseydi aynı 12 Eylülde olduğu gibi Parlamento kapatılabilir,
işlevsizleştirilebilir, kaçak sarayı ele geçirecek olan konsey başkanı
Anayasa’yı askıya alabilir, ülkeyi genelgelerle, kanun hükmünde kararnamelerle
yönetebilirdi. Darbe sürecindeki tüm uygulamaları için sorumsuzluk hükümleri
getirebilirdi. Sonrasında, ihtiyaçlarına özel bir anayasa çalışmasına
girişebilirdi. Bununla da kalmaz, bir savaşın içinde kendimizi bulabilir, taraf
olduğumuz uluslararası sözleşmeler askıya alınabilir, altmış yıllık Avrupa
Birliğine üye olma düşümüzden koparılabilir, üyelik müzakerelerimiz
dondurulabilirdi. 
Darbe engellenmeseydi partilerin genel başkanları ve
milletvekilleri tutuklanıp ülkenin bir ucundan ta diğer ucuna gönderilebilirdi.
Belediye başkanlarının yerine sıkıyönetim komutanları veya olağanüstü hâl
valileri atanabilirdi. Sayın milletvekilleri, darbenin engellenmiş olmasına
hepimiz, hep birlikte çok seviniyoruz. 
Bu darbenin engellenmiş olmasını öncelikle telefonla
canlı yayın yaparak insanları darbeye karşı direnmeye çağıran Cumhurbaşkanına
borçluymuşuz diyorsunuz. Yine, gizlice Anadolu’ya geçip Kastamonu’da darbeye
karşı direnişi örgütleyen Başbakana borçluymuşuz diyorsunuz ve keza bir
gecekonduda saklanıp oradan darbeye karşı direnen Melih Gökçek’e borçluymuşuz
diyorsunuz. Oysa ki öyle değil. Biliniz ki darbeyi, darbelerden çok çeken
halkımız önlemiştir, biz onlara borçluyuz. 
Sayın milletvekilleri, darbenin engellenmiş olmasına hepimiz,
hep birlikte çok seviniyoruz. Ancak, mademki darbe engellendi, 12 Eylül
cuntasının uygulamalarını tekrar eden bu uygulamalar neyin nesi, bunu her gün
daha çok, daha çok soruyoruz. 
Sayın milletvekilleri, ben 12 Eylülü iyi hatırlıyorum.
O dönemde 3.854 öğretmen açığa alınmıştı, 9.400 memur ihraç edilmişti. Bugün,
38 bin öğretmen, 100 bin memur ihraç edildi; 50 bin kişi tutuklandı, 2.600 yurt
ve okul kapatıldı, yüzlerce şirket ve iş yerine el konuldu. Darbeyi atlattık
ama peki yaşadıklarımızın darbe günlerinden ne farkı var, soruyoruz. 
Sayın milletvekilleri, 12 Eylülün o karanlık günlerinde
47 hâkim ve savcı ihraç edilmişti. Bugün, 5 binin üzerinde hâkim ve savcı ihraç
edildi. 
O günleri ben iyi hatırlıyorum, 13 büyük gazete için
303 dava açılmıştı, 31 gazeteci cezaevine konulmuştu; bugün de 160 medya
kuruluşu kapatıldı, 142 gazeteci tutuklu. Darbeyi atlattık ama peki
yaşadıklarımızın darbe günlerinden ne farkı var, soruyoruz.
Biz, iyi ki darbe olmadı diye hep birlikte sevinirken
iktidar da darbeyi, Allah’ın bir lütfu olarak görüp ilan etti. Uygulamalarından
görüyoruz ki gerçekten de darbecilerle menzilleri aynıymış. Biz de gördük,
anladık, ha darbe ha dikta, sonuçları aynıymış.
Günlerdir tüm muhalefet gruplarının temsilcileri burada
konuşuyorlar; toplumun tüm kesimlerine karşı, biat etmeyen, boyun eğmeyen
muhalif tüm kesimlerine karşı, iktidarın, bir cinnet duygusu içerisinde, aynı
12 Eylül gibi bir linç kampanyası ve bir cadı avı başlattığını hep beraber
söylediler. Biz de yaşadıklarımızdan görüyoruz. 12 Eylül 1980’in çocukları,
ülkemizin içine sokulduğu süreçte amacına ulaşmış bir darbenin tüm sonuçlarını
halkımıza yaşatıyorlar. Biz bugün, amacına ulaşmış ve diktasını inşa etmiş bir
darbenin ülkemize yaşatabileceği tüm zulmü iliklerimize kadar, tüm yurttaşlarımızla
beraber yaşıyoruz. O nedenle meydanlarda söyledik, burada da söylüyoruz: Ne
darbe ne de dikta diyoruz arkadaşlar.
Saygılar sunuyorum. (CHP sıralarından alkışlar)
İLKNUR İNCEÖZ (Aksaray) – Sayın Başkan…
BAŞKAN – Bir saniye Sayın İnceöz.
Aynı mahiyetteki önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
24’üncü maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
Buyurun Sayın İnceöz.
İLKNUR
İNCEÖZ (Aksaray) – Sayın Başkan, kayıtlara geçmesi açısından söylemek
zorundayım. Darbe ile diktayı bir anlamda tuttu. Çok büyük bir talihsizlikti bu
konuşma. Gerçekten, her zaman, her fırsatta seçime, sandığa ve milletimizin
iradesine güvenen bir parti ve kurucu genel başkanlarımızın söylemleri açık ve
net bir şekilde bu kadar ortadayken bu talihsiz konuşmaya baştan sona
-özellikle kayıtlara girmesi açısından- itiraz ettiğimizi; “Allah’ın bir
lütfu.” derken, Sayın Cumhurbaşkanımız o gece havalimanında, 2 askerî timin
gönderildiğinin akabinde ölümle burun buruna gelmiş. Milletin oyuyla seçilmiş
bir Cumhurbaşkanının havaalanında yaptığı konuşmanın bütünü içerisinden sadece
iki kelimeyi alıp cımbızlamaları da ayrı bir talihsizlik ki… 
BAŞKAN
– Kayıtlara geçmiştir Sayın İnceöz.
İLKNUR
İNCEÖZ (Aksaray) - …o cümlenin devamını dinledikleri zaman, Türk Silahlı
Kuvvetlerinin tertemiz bir kurum olması gerektiğini ve buradaki sızmanın, bu
gece bu darbe girişimiyle burada bir temizlik yapılabileceği ve tertemiz olması
gerektiği konusunda, devamında bunlar var.
Teşekkür
ediyorum.
BAŞKAN
– Teşekkür ediyorum Sayın İnceöz.
25’inci
madde üzerinde…
LEVENT
GÖK (Ankara) – Sayın Başkan…
BAŞKAN
– Buyurun Sayın Gök.
İsterseniz
sisteme girin, ben yerinizden açayım.
V.- AÇIKLAMALAR (Devam)
34.- Ankara Milletvekili Levent Gök’ün,
iktidar partisi milletvekillerinin Cumhurbaşkanına yönelik her türlü eleştiriyi
üzerlerine almalarını anlamakta güçlük çektiğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, iktidar partisi milletvekillerinin Cumhurbaşkanına yönelik her türlü
eleştiriyi üzerlerine almalarını gerçekten anlamakta güçlük çekiyorum. Yani
Cumhurbaşkanı bütün herkesin elbette Cumhurbaşkanı olmak durumundadır, keşke
olsa ama Anayasa’mız der ki: “Cumhurbaşkanı olanın partisiyle ilişiği kesilir.”
Yani böyle açıkça bir Anayasa hükmüne rağmen iktidar partisinin
Cumhurbaşkanıyla böyle içli dışlı olması, her eleştiride Cumhurbaşkanı adına
cevap vermesi kabul edilebilir bir yöntem değildir. Cumhurbaşkanı zaten her gün
saatlerce televizyonlarda muhtarlarla, başka kesimlerle, her kesimle, değişik
ortamlarda sanayicilerle, ticaret ortamında, her yerde, başka bulunduğu her
ortamda konuşmalar yapabiliyor, görüşlerini açıklayabiliyor.
(Mikrofon otomatik cihaz tarafından kapatıldı)
BAŞKAN – Tamamlayın.
OSMAN
AŞKIN BAK (Rize) – Muhtarları küçümseme, sakın ha, hata yapma! Sakın hata
yapma, muhtarları küçümseme! Muhtarlara şikâyet edeceğim. 
LEVENT GÖK (Ankara) – Yani Sayın Cumhurbaşkanının
kendisinin eleştirildiği bir ortamda cevap verebileceği ortamlar var.
Dolayısıyla, Sayın Cumhurbaşkanı, Türkiye’nin çok değişik ortamlarında konuşma
hakkına sahip. O kendisi eğer eleştiriye cevap vermek isterse herhâlde verir
ama iktidar partisinin her fırsatta bunu Cumhurbaşkanıyla bir parti bağı şeklinde
değerlendirmesini de anlamakta güçlük çekiyoruz. 
BAŞKAN
– Evet, Türkiye Cumhuriyeti’nin Cumhurbaşkanıdır, devleti temsil makamıdır aynı
zamanda. 
İLKNUR
İNCEÖZ (Aksaray) – Sayın Başkanım, bir cümle kayda girsin, yerimden istedim
aslında ama. 
Elbette
ki cevap vereceğiz. Cumhurbaşkanımız kurucu Genel Başkanımız, partiyle geçmiş
dönemde bağı vardı. Elbette ki de bir tarafı olacağını açıklamıştır. Bu da çok
açık ve net bir şekilde milletten taraftır. Bunu da hazmetmek gerekir. (AK
PARTİ sıralarından alkışlar.)
OSMAN
AŞKIN BAK (Rize) – Milletin iradesi de buradadır, Meclistedir. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– 25’inci madde üzerinde üç adet önerge vardır. Bu önergeleri ayrı ayrı okutup
işleme alacağım. 
Türkiye Büyük Millet Meclisi
Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanunu Tasarısı’nın 25’inci
maddesinde geçen “Mesleki eğitim merkezlerinden meydana gelir" ibaresinin
"Mesleki eğitim veren okullardan meydana gelir" şeklinde
değiştirilmesini arz ve teklif ederiz.
 Erkan Aydın  Ceyhun
İrgil  Gaye Usluer
 Bursa Bursa Eskişehir
 Selina Doğan  Mustafa
Ali Balbay  Hilmi Yarayıcı
 İstanbul İzmir Hatay
 Tur Yıldız Biçer
 Manisa
Türkiye Büyük Millet Meclisi
Başkanlığına
Görüşülmekte
olan (1/721) esas numaralı Kanun Tasarısı’nın 25’inci maddesinin aşağıda
belirtilen şekilde değiştirilmesini arz ve teklif ederiz.
 Zühal Topcu  Arzu
Erdem Deniz Depboylu
 Ankara İstanbul Aydın
 Erkan Haberal  Ruhi
Ersoy  Kamil Aydın 
 Ankara  Osmaniye Erzurum
MADDE
25 - 1739 sayılı Kanunun 29’uncu maddesinin birinci fıkrası aşağıdaki şekilde
değiştirilmiş ve ikinci fıkrası yürürlükten kaldırılmıştır.
"Ortaöğretim,
çeşitli programlar uygulayan liseler ve mesleki eğitim merkezlerinden meydana
gelir."
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 25’inci maddesinin tasarı metninden
çıkartılmasını arz ve teklif ederiz.
 Çağlar Demirel  Sibel
Yiğitalp Ayşe Acar Başaran 
 Diyarbakır Diyarbakır Batman
 İbrahim Ayhan  Mehmet
Ali Aslan
 Şanlıurfa  Batman
BAŞKAN – Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. .
BAŞKAN
– Hükûmet?
MİLLİ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN – Önerge üzerinde Diyarbakır Milletvekili Sibel
Yiğitalp konuşacaktır. 
Buyurun Sayın Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; hepimizin takip
ettiği kadarıyla Avrupa Birliği müzakereleri dondurmuş ve bunun üzerinden,
herkes, Avrupa Birliğinin neden bunu yaptığını ve bizim, kendimizin “Nasıl
yaparsak Avrupa Birliğine gireriz?” diye kaygı taşıması gerekirken, daha çok
küçümseme, daha çok kendini neredeyse dev aynasında görme gibi bir duruma
düşmüş ve bunu da en son, Birleşmiş Milletlerin birtakım verilerini paylaşarak,
mülteciler üzerinden bir şantaja dönüştürme gibi bir politika güdüyor.
Birleşmiş Milletler Mülteciler Örgütünün Haziran 2015 verilerine göre, 1 milyon
855 bin 255 kişi Türkiye’de yani yaklaşık 2 milyon kişi şu anda Türkiye’de
-bilinen rakamlar bunlar- AFAD’da barınan kişi sayısı ise 259.523 kişi. Geri
kalan 1.646.461 kişinin nerede olduğu, nasıl bir yaşam sürdüğü, yaşam koşulları
konusunda hiçbir bilgiye sahip değiliz. Bunu, aslında, hepimiz gözlemliyoruz,
nasıl bir yaşam olduğunu biliyoruz. Ucuz iş gücü olduğunu, kadın ve çocukların
istismar aracına dönüştüğünü ve neredeyse, bazen, insan tacirliğine, insanların
ticareti hâline geldiğini herkes çok yakından takip etmiştir ve görmüştür. 
Onlarca
şehir merkezinde mültecileri bu şekilde görmek ne yazık ki hepimizin tanık
olduğu bir şey ve bunların büyük bir kısmını da kadınlar ve çocuklar
oluşturuyor. Bugün, Kadına Yönelik Şiddet Günü’nde bunu görmezden gelmemek
adına hem bunu hatırlatmak hem de Avrupa Birliğindeki bu, karşıdaki kişinin
biraz daha kendini toparlaması ve politikalarını değiştirmesi üzerinden ve
demokratikleşme adına yapmış olduğu tutumu, belki biraz oturur, buradaki,
Meclisteki Meclis üyeleri “Evet, Avrupa Birliği bizi bu konuda uyarıyor, o
zaman biz politikalarımızı gözden geçirip demokratikleşelim. Nerede hata
yapıyoruz, nerede yanlışımız var veya nerede eksik davrandık?” diye bir
tartışmaya gitmemiz gerekirken bu ülkenin selameti açısından, tam tersine, her
zamanki gibi öz savunma, hemen bir şekilde savunmaya geçme, hemen niyet okuma,
karşıdaki kişiyi kriminalize etme, anlamadan, dinlemeden, sadece ve sadece 3-5
kelime üzerinden her şekilde saldırır gibi bir durumdayız. Burada, gariptir,
Fetullah Gülen’le olan cemaat ilişkisi, çok net bir şekilde, Sayın Bakanın
kendi ifadesiyle anlatmış olmasına rağmen, hemen bir savunmaya geçiliyor, aynen
bu mülteci krizi gibi. 
Biz parti olarak öz eleştiri geleneğinden gelen bir
partiyiz. Yanlışımız da varsa söyleriz, eksiğimiz varsa da söyleriz ve
yanlışımızı da kabul ederiz. Ama burada “Bu demokrasi ayıbının karşısında
demokratik olarak biz ne yapabiliriz?” diye bunun tartışmasını yürütmemiz
gerekirken bu olmuyor. Bugün arkadaşlarımız cezaevinde, bu görmezden geliniyor.

Mülteci krizinden bahsediyoruz, milyonlarca insan
sokaklarda, ucuz iş gücü olarak kullanılıyor, istismar ediliyor, bu görülmüyor
ama tam tersine, baktığınızda, Sayın Cumhurbaşkanının 7 Ekim 2014’deki
konuşmasından bir pasajını okuyacağım: “Bizler Türkiye olarak yaklaşık dört
yıldır sizleri burada misafir etmenin memnuniyeti, sevinci ve haklı gururu
içerisindeyiz. Sizler muhacir olduğunuz, mecburiyet içerisinde yurtlarınızı
terk ettiniz; bizler de ensar olduk, sizin için tüm imkânlarımızı seferber
ettik. Kim ne derse desin sizler asla yük değilsiniz.” Bugünkü konuşmasına
baktığınızda ne diyor? Ben çok kısasını söyleyeceğim: “3 milyon, 3,5 milyon
mülteciyi bu ülkede besleyen biziz. Verdiğiniz sözleri yerine getirmediniz.
Kapıkule’ye 50 bin mülteci dayandığı zaman feryat ettiniz ‘Acaba Türkiye sınır
kapılarını açarsa ne yaparız?’ demeye başladınız. Bana bak, eğer daha ileriye
giderseniz bu sınır kapıları da açılır, bunu da bileseniz.”
Şimdi, burada sormak istiyorum: Bu Hükûmet ensar mıdır,
yoksa insanlık tacirliği mi yapıyor?
OSMAN AŞKIN BAK (Rize) – Ne alakası var?
SİBEL YİĞİTALP (Devamla) – Bu cümle budur.
İLKNUR İNCEÖZ (Aksaray) – Bu soruyu soracak son kişi
bile değilsin sen.
BAYRAM ÖZÇELİK (Burdur) – Senin aklın ermez ona.
SİBEL YİĞİTALP (Devamla) - Eğer, gerçekten onlara
insani ölçülerde yaklaşıyorsak bu şekilde bir nesneleştirmeye, bu kadar
değersizleştirme gibi bir tanıma girmememiz gerekir.
BAYRAM ÖZÇELİK (Burdur) – Anlayamıyorsan niye soruyorsun?
SİBEL YİĞİTALP (Devamla) – Eğer gerçekten bunlara
insani değer ölçülerinde bakıyorsak bugün bunları pazarlık konusu etmememiz
gerekirdi.
ÖZNUR ÇALIK (Malatya) – Avrupa Birliğinin avukatlığı
size mi düştü?
SİBEL YİĞİTALP (Devamla) – Aynen bizim arkadaşlarımızı
rehin tutup onları pazarlık konusu yaptığınız gibi.
ÖZNUR ÇALIK (Malatya) – Onlar sizin avukatlığınızı
yapıyor, siz de onların avukatlığını mı yapıyorsunuz?
SİBEL YİĞİTALP (Devamla) – Biz de burada her türlü -1
kişi kalsak bile, ne olursa olsun- onları sesi olmaya, aynı şekilde
mültecilerin sesi olmaya ve ezilenlerin sesi olmaya sonuna kadar direneceğiz ve
bunun mücadelesi yürüteceğiz.
Hepinizi saygıyla selamlıyorum. (HDP sıralarından
alkışlar)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 25’inci maddesinin aşağıda
belirtilen şekilde değiştirilmesini arz ve teklif ederiz.
Kamil
Aydın (Erzurum) ve arkadaşları
MADDE 25 - 1739
sayılı Kanunun 29’uncu maddesinin birinci fıkrası aşağıdaki şekilde
değiştirilmiş ve ikinci fıkrası yürürlükten kaldırılmıştır.
"Ortaöğretim,
çeşitli programlar uygulayan liseler ve mesleki eğitim merkezlerinden meydana
gelir."
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde Erzurum Milletvekili Kamil Aydın konuşacaktır. 
Buyurun
Sayın Aydın. (MHP sıralarından alkışlar) 
KAMİL
AYDIN (Erzurum) – Sayın Başkan, saygıdeğer milletvekilleri; gecenin bu saatinde
hepinizi saygıyla selamlıyorum. 
Millî
Eğitim Bakanlığıyla ilgili 405 sıra sayıyla gündeme gelen Tasarı’nın 25’inci
maddesi üzerinde Milliyetçi Hareket Partisi adına söz almış bulunmaktayım. Yüce
Meclisi saygıyla selamlıyorum. 
Bugüne
kadar, birkaç gündür Millî Eğitim Bakanlığı bünyesindeki birtakım sıkıntıları
dile getirdik hep beraber. Ortak olduğumuz, mutabık olduğumuz birçok sorunu
ifade etmeye çalıştık ama bu kısa süreçte, ben, özellikle çok fazla
değinilmeyen bir konuya el atmak istiyorum. Tabii ki üst paydamıza, hep,
sorunları ifade ederken çözüm önerilerimizin de en üstüne şunu koyduk:
“Liyakat” dedik, “ehliyet” dedik, “uzmanlık” dedik. 
Burada, elbette ki sınav formatındaki değişikliği çok
tasvip etmiyoruz. Özellikle yurt dışı lisansüstü eğitim için Millî Eğitim
Bakanlığı bünyesinde seçtiğimiz öğrencilerin bir taraftan evrensel, bilimsel
değerlere bağlığı ve bu konudaki donanmışlığına dikkat etmek gerekirken -yani
iyi bir eğitim formatından geçmiş olmaları dikkate alınırken- bir taraftan da
ülkenin kurucu değerleri noktasında, ülkenin vazgeçilmez millî, manevi
değerleri noktasında da yine belirli bir birikim sahibi olması gerekmektedir.
Bunu niye söylüyoruz? Çünkü, şu anda aramızda bu süreçten geçip şu anda yüce
Mecliste, Türkiye’mizin seçilmişleri olarak bu eğitim sürecinden süzülerek
gelen, gerçekten burada hizmet etmeye çalışan arkadaşlarımız vardır. Aynı
süreci her beraber yaşadık. Niye? Çünkü, bu göndereceğimiz evlatlarımız, evet,
bir taraftan uluslararası boyutta akademisyen olacaklar, ilim, irfan noktasında
geneli, dünyadaki ilmin, biliminin, sanatın vardığı o noktayı içeriye taşıyacak
ve buradaki sürekliliğin devam etmesine katkıda bulunacak. Ama bir taraftan da
orada bizi temsil etme noktasında olacaklar, bunu içtenlikle söylüyorum, bir
yabancı eğitimcinin söylediği şey aynen: “Sizin gönderdiğiniz öğrenciler aynı
zamanda büyükelçileriniz bizim nezdimizde.” Dolayısıyla çok dikkatli, çok
hassas bir teraziyle tartıp kılı kırk yararak göndereceğiz. Kötü örneklerden
ders çıkaracağız. Biz, inanın, Türkiye Cumhuriyeti devleti adına, Millî Eğitim
Bakanlığı adına nice yurt dışına gidip de yurt dışında bağlı bulunduğu ülkenin
değerleri dışında her türlü değere bağlılığını ifade ederken, ülkenin, asıl onu
gönderen iradenin arkasında durmayan bir sürü, “hain” diyebileceğimiz öğrenci
tipleriyle karşılaştık. Bayrağıyla sorunu olan, milletiyle sorunu olan,
ülkesiyle, ülküsüyle, cumhuriyetiyle sorunu olan bu bağlamda birçok öğrenciyle
karşılaştık. Bunun geriye dönüşü ne olacak?
Bakın,
millî değerlerini evrensele taşıyamadan dünya vatandaşı olma iddiası çok temelli
bir şey değildir. Efendim, örneklerimiz var mı? Var, çok var. Çok tipik bir
örnek, bir sitemle beraber örneği tekrarlamak istiyorum:
Bir
Aziz Sancar’ımız var. Bakın, Sayın Bakanım, geçen sene, biz Aziz Bey’le ilgili
-gerçekten birçok bütçeyle, turizm adına, Türkiye Tanıtım Fonu adına
yapamadıklarımızı, o tek başına Anadolu’nun kavruk bir yerinden çıktı, geldi,
dişiyle, tırnağıyla ve değerlerine bağlı kalmak kaydıyla dünya bilim hayatında
Allah’a şükür göğsümüzü kabarttı, bizim medarı iftiharımız oldu- o değerli
hocamızla ilgili biz önerge verdik, araştırma önergesi verdik, dedik ki:
“İsminin mutlaka, TÜBİTAK olabilir, YÖK’e bağlı bir üniversite olabilir, bir
araştırma merkezi olabilir…”
Bakın,
Avrupa Parlamentosuyla sıkıntılar yaşıyoruz ya… Biraz da gerçekten çuvaldızı
kendimize batırarak, Aziz Hoca formatıyla, burada önce biz yaşatalım ki, onu
sembolleştirelim ki yeni Aziz Sancarların önünü açalım. Aziz Sancar’ın öyküsüne
baktığınızda, evet, yurt dışında eğitim almıştır ama dünya ile Türkiye’yi
eklektik olarak bir arada yani evrensel ile millîyi bir araya getirip çok rahat
bir şekilde hayata geçirmiş bir bilim adamıdır; şahsında saygılar sunuyorum.
(Mikrofon
otomatik cihaz tarafından kapatıldı) 
KAMİL
AYDIN (Devamla) – Bu konuda hassasiyetimizi gündeme getiriyorum.
Teşekkür
ederim. (MHP sıralarından alkışlar)
BAŞKAN
– Teşekkür ediyoruz. 
Önergeyi
oylarınıza sunuyorum…
III.- YOKLAMA
(CHP
ve MHP sıralarından bir grup milletvekili ayağa kalktı)
MEHMET
GÖKDAĞ (Gaziantep) – Sayın Başkan, yoklama talebimiz var.
BAŞKAN
– Yoklama talebi var.
Sayın
Gök, Sayın Gökdağ, Sayın İrgil, Sayın Baydar, Sayın Bektaşoğlu, Sayın Öz, Sayın
Balbay, Sayın Gaytancıoğlu, Sayın Gündoğdu, Sayın Ertem, Sayın Sarıhan, Sayın
Özdemir, Sayın Yılmaz, Sayın Yeşil, Sayın Emir, Sayın Durmaz, Sayın Cihaner,
Sayın Tuncer, Sayın Tor, Sayın Depboylu.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- Kamil Aydın ve arkadaşlarının önergesini oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanunu Tasarısı’nın 25’inci
maddesinde geçen “Mesleki eğitim merkezlerinden meydana gelir" ibaresinin
"Mesleki eğitim veren okullardan meydana gelir" şeklinde
değiştirilmesini arz ve teklif ederiz.
Mustafa Ali Balbay
(İzmir) ve arkadaşları 
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde İzmir Milletvekili Mustafa Ali Balbay konuşacaktır.
Buyurun
Sayın Balbay. (CHP sıralarından alkışlar)
MUSTAFA
ALİ BALBAY (İzmir) – Sayın Başkan, sayın milletvekilleri; öncelikle, yarım
saattir, Antep’te bir patlama olduğu yönünde haberler var. Hükûmetin bu konuda
bir bilgi vermesini Cumhuriyet Halk Partisi olarak diliyoruz.
Arkadaşlar,
bu yasanın 24 ve 25’inci maddeleri çıraklık eğitimiyle ilgili, çıraklık
eğitimini temel eğitimin içine katıyor. Benim de genel bilgilerim vardı ama
acaba ekonomisi gelişmiş, sanayisi gelişmiş ülkelerde çıraklık eğitimi nasıldır
diye bir araştırma yaptım, şu sonuç çıktı: Çıraklık eğitimi diye bir kavram,
daha doğrusu “çıraklık” kavramı kalkmış arkadaşlar, Batı’da böyle bir
kavram artık yok. Ama, biz hâlâ bu kavramı Türkiye’de eğitim sisteminin içine
katıyoruz. 
Komisyonda
biz sayın iktidar partisi milletvekillerine, Başkana, çıraklık kavramını temel
eğitimin içine katmanın on iki yıla çıkardığınız eğitimi sekiz yıla
düşüreceğini söyledik ancak “Çırağa ihtiyaç var.” diyerek bunu reddettiler.
Yani, bir anlamda, çıraklık sistemi, eğitimi esir almış şekilde oldu. Bu
önümüzdeki dönemde… Zaten şu anda fiilen genç kızlarımızın, okula gitmesi
gereken kızlarımızın, merdiven altı tekstilde çalışması, çocukların otomotiv
sektöründe çalışması bir anlamda yasalaşacak. Zaten “Fiilî durumu yasal hâle
getirelim.” ne yazık ki iktidarın bir alışkanlığı hâline geldi. 
Arkadaşlar,
maarif müfettişleriyle ilgili düzenlemeye Hükûmet, daha doğrusu AKP son bir ek
yaptı ve maalesef, bizim “Bu mesleğe tecavüz ediyorsunuz.” değerlendirmemizin
daha ilerisi bir ortam oluştu. Artık maarif mesleği katledilmiş durumda, bir
kariyer mesleği olmaktan çıkmış. Maarif müfettişliği tümüyle katlediliyor.
Getirdiğiniz öneriyle -bilmiyorum farkında mısınız ama- Millî Eğitimdeki
sıradan bir şube müdürü bile maarif müfettişi olabilecek. Bu “Tıp fakültesinin
herhangi bir yerinde çalışan kişi doktor da olabilir.” demeye benziyor
arkadaşlar. İnanın, bu kadar vahim. Hükûmeti bu konuda tekrar düşünmeye
çağırıyorum. 
Arkadaşlar,
bu millî eğitim yasasının ilerideki bölümleri de, tıpkı çıraklık eğitimindeki
bu yapboz gibi, üniversitelerin sınav sisteminden sınav güvenliğine kadar pek
çok şeyinin yenilenmesini öngörüyor.
Matematiksel
istatistiki hesaplamalara göre, arkadaşlar, 2014 yılına kadar son on yılın
bütün sınav soruları çalınmış, FETÖ örgütü tarafından çalınmış. Her şey bir
yana, sadece bu vebal bile milyonlarca kişinin, milyonlarca gencin, gece gündüz
çalışarak, kıt kanaat dershanelere giderek bu sınavlara girenlerin, o çalınmış
sınav sorularıyla girenler karşısındaki eşitsizliği bile... Bilmiyorum, bu
vebal size yeter diye düşünüyorum. Çünkü, millî eğitim sisteminin içindeki bu
yapboz sisteminin en ciddi sonuçları burada doğdu. 
Peki,
bu ne sonuç doğuruyor arkadaşlar? Dünyada yapılan bir araştırmaya göre,
Amerika’da temel eğitimi bitiren bir öğrenci 40 bin kelime öğreniyor,
Almanya’da 45 bin kelime öğreniyor, İngiltere’de 50 bin, Suudi Arabistan’da 13
bin, Türkiye’de 8 bin arkadaşlar. Çünkü, eğitim sisteminin sürekli değişmesi,
temel derslerin sürekli birbirini tekrar etmesi ve gelişmemesi ve sistemin
içindeki bu çarpıklık nedeniyle Türkiye’de, hem doğumuzdaki hem batımızdaki pek
çok okuldan pek çok temel eğitim öğrencisi çok daha düşük bir kelime
hazinesiyle çıkıyor. Bizim sıralarımıza nasıl geliyor, biliyor musunuz
arkadaşlar? Yapılan bir araştırmaya göre, Hacettepe Üniversitesinin
araştırmasına göre Türkiye Büyük Millet Meclisi altında bizler 500 kelimeyle
konuşuyoruz. Bu eğitim sisteminin devamı olarak maalesef de derdimizi
anlatmakta zorluk çekiyoruz.
Sayın
milletvekilleri, son olarak Hükûmetten dileğimiz, biz bu öğretmenlerin, açığa
alınanların tekrar önümüzdeki günlerden itibaren öğrencilerine kavuşmasından
dolayı… Gerçekten, bu Nasrettin Hoca’nın eşeğini kaybedip bulmasına benzedi ama
kalan 8 bin öğretmen için de en kısa zamanda bir sonuç alınmasını bekliyoruz ve
Türkiye’nin önümüzdeki yıla, 2017’ye en azından bir ölçüde rahatlamış şekilde
girmesini diliyoruz. Yoksa şu anda Türkiye’de, maalesef, can ve mal
güvenliğinin yanında -iki temel güvenlik daha geldi arkadaşlar- hukuk güvenliği
sorunu ve sınav güvenliği sorunu var diyorum.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
25’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
26’ncı
madde üzerinde dört adet önerge vardır, okutup işleme alıyorum.
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanunu Tasarısı’nın 26’ncı
maddesinde yer alan "ile kamu kurumlarında en az on yıl müfettiş veya
denetçi olarak çalışanlar" ibaresinin metinden çıkarılmasını arz ve teklif
ederiz. 

 Gaye Usluer  Ahmet
Akın Mehmet Göker
 Eskişehir  Balıkesir Burdur
 Nihat Yeşil Vecdi
Gündoğdu Mahmut Tanal
 Ankara Kırklareli İstanbul
 Murat Bakan Ceyhun
İrgil  Tur Yıldız Biçer
 İzmir Bursa
 Manisa
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 26’ncı maddesinin aşağıda
belirtilen şekilde değiştirilmesini arz ve teklif ederiz.

 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu
 İstanbul Aydın
MADDE
26- 4/11/1981 tarihli ve 2547 sayılı Yükseköğretim Kanununun 8 inci maddesinin
birinci fıkrasının (b) bendinin (1) numaralı alt bendi "Yükseköğretim
Kurulu tarafından önerilecek on profesör üyeden," şeklinde, dördüncü
fıkrasının birinci cümlesindeki "altı yıl" ibaresi "üç yıl"
şeklinde değiştirilmiş ve beşinci fıkrasının birinci cümlesi yürürlükten
kaldırılmıştır.
Türkiye
Büyük Millet Meclisi Başkanlığına
Görüşülmekte olan 405 sıra sayılı
Kanun Tasarısı’nın 26’ncı maddesinin aşağıdaki şekilde değiştirilmesini arz ve
teklif ederiz.
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Mehmet Ali Aslan İbrahim
Ayhan
 Batman Şanlıurfa
"MADDE
26- 4/11/1981 tarihli ve 2547 sayılı Yükseköğretim Kanununun 8 inci maddesinin
birinci fıkrasının (b) bendinin (1) numaralı alt bendi "Üniversite
senatolarının bildireceği öğretim üyelerinden Yükseköğretim Kurulu tarafından
kura ile seçilecek on beş üyeden" şeklinde, dördüncü fıkrasının birinci
cümlesindeki "altı yıl" ibaresi "üç yıl" şeklinde
değiştirilmiş ve beşinci fıkrasının birinci cümlesi yürürlükten
kaldırılmıştır."
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 26’ncı maddesinin madde metninden
çıkarılmasını arz ve teklif ederiz.
 Mustafa Elitaş Mehmet
Doğan Kubat Ramazan Can
 Kayseri İstanbul Kırıkkale 
 Hacı Bayram Türkoğlu İlyas
Şeker Mücahit Durmuşoğlu
 Hatay Kocaeli Osmaniye
 Halis Dalkılıç
 İstanbul
BAŞKAN
– Son okunan önergeye Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Takdire bırakıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım.
BAŞKAN
– Gerekçeyi okutuyorum: 
Gerekçe:
3/10/2016
tarihli ve 676 sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 84’üncü maddesiyle 4/11/1981 tarihli ve
2547 sayılı Yükseköğretim Kanunu'nun 8’inci maddesine ilişkin değişiklik
yapılmış ve 29/10/2016 tarihli ve 29872 sayılı resmi gazetede yayımlanarak
yürürlüğe girmiş olup, Tasarının 26’ncı maddesine ihtiyaç kalmamıştır.
BAŞKAN
– Gerekçesini okuduğum Mustafa Elitaş ve arkadaşlarının önergesini oylarınıza
sunuyorum: Kabul edenler... Kabul etmeyenler... Önerge kabul edilmiştir. 
Kabul
edilen önerge doğrultusunda 26’ncı madde metinden çıkarıldığından diğer
önergeleri işlemden kaldırıyorum. 
Madde
işlemden kalktığı için oylanmadı arkadaşlar. 
27’nci
madde üzerinde aynı mahiyette olmak üzere üç adet önerge vardır, okutuyorum: 
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 27’nci
maddesinin tasarı metninden çıkarılmasını arz ve teklif ederiz. 
 Gaye Usluer Vecdi
Gündoğdu Mahmut Tanal
 Eskişehir Kırklareli İstanbul
 Murat Bakan Ahmet
Akın Nihat Yeşil 
 İzmir Balıkesir Ankara
 Tur Yıldız Biçer Mehmet
Göker Şenal Sarıhan
 Manisa Burdur Ankara
Aynı
mahiyetteki diğer önergenin imza sahipleri:
 Çağlar Demirel Sibel
Yiğitalp Ayhan Bilgen
 Diyarbakır  Diyarbakır Kars
 Mehmet Ali Aslan İbrahim
Ayhan Ayşe Acar Başaran
 Batman  Şanlıurfa Batman
Aynı
mahiyetteki diğer önergenin imza sahipleri:
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Mevlüt
Karakaya Deniz Depboylu
 İstanbul Adana Aydın
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Aynı mahiyetteki ilk önerge üzerinde söz isteyen Adana Milletvekili Mevlüt
Karakaya. 
Buyurun
Sayın Karakaya. (MHP sıralarından alkışlar)
MEVLÜT
KARAKAYA (Adana) – Sayın Başkan, değerli milletvekilleri; görüşülmekte olan
önergeyle ilgili Milliyetçi Hareket Partisi Grubu adına söz almış bulunuyorum.
Hepinizi saygıyla selamlıyorum. 
Değerli
milletvekilleri, Türkiye ciddi sorunlarla iç içe yaşamakta. Gün geçmiyor ki
yeni bir sorunla karşılaşmayalım. Terör başlı başına önemli bir konu hâline
geldi. Türkiye, maalesef, kanlı, boyutları uluslararası düzeyde olan büyük
terör örgütlerinin kıskacında. Biraz önce Gaziantep’ten bir patlama olduğu
şeklinde haber geldi. Herhâlde detayları ortaya çıkacak. Umuyorum ki bir can
kaybı yoktur. Önceki gün, Adana’da, maalesef, 2 hemşehrimizin hayatına mal
olan, 33 hemşehrimizin yaralanmasına neden olan bir patlama oldu. Bunlar millî
birliğimizi, millî bütünlüğümüzü, kardeşliğimizi ve huzurumuzu hedef alan
patlamalar, hedef alan saldırılar. Olay yerine gitmek değil mesele; mesele, o
patlamaların orada olmasını engellemektir. Eğer bir şeyi merak ediyorsan bunu
öğrenmiş ol. 
Milliyetçi
Hareket Partisi olarak özellikle terörle ilgili yapılan müdahalelerde,
mücadelede Hükûmetin ve güvenlik güçlerimizin sonuna kadar arkasında olduğumuzu
ifade ettik ve bunu da her platformda yerine getiriyoruz. 
Değerli
milletvekilleri, tabii, ikinci önemli bir konu ekonomi konusu. Son günlerde
özellikle dövizde yaşanan sıkıntıların toplumun tüm alanındaki etkilerini
görmeye başladık. Burada bu kısa süre içerisinde bunun bütününü değerlendirmek,
bunların hepsinden bahsetmek belki mümkün olmayacak ancak yılın sonunun
yaklaştığını da düşünecek olursak özellikle döviz kurlarındaki artışların reel
sektör üzerindeki etkilerinin hiç yabana atmayacağımız bir düzeyde olduğunu
ifade etmek istiyorum. 
2002
yılında reel sektörün yabancı para üzerinden yani döviz üzerinden yükümlülüğü
32 milyar düzeyindeyken 2016 yılının ilk yarısındaki bu yükümlülük 309 milyar
düzeylerine çıkmıştır. Dolayısıyla, yine, son döviz kurlarındaki artışları
dikkate aldığımızda, özellikle net pozisyonu ortaya koyup aradaki kur
artışlarıyla reel sektörün, özel şirketin mali tablolarına yıl sonu itibarıyla
yansıyacak kambiyo zararlarına baktığımızda önemli bir yükün gelmekte olduğunu
görüyoruz. Bugün şirketlerin, reel sektörün döviz yükümlülükleri döviz
varlıklarının yaklaşık 200 milyar üzerinde. Yani, özel sektör, reel sektör 200
milyar dolar bir net döviz pozisyonunu taşımakta. Son döviz kuru artışlarının
mali tablolara, bu yıl sonu mali tablolara yansıması ise yaklaşık 100 milyar,
eski parayla 100 katrilyon. Bunun vergi üzerindeki etkilerini, maliyet ve
girdiler üzerindeki etkilerini artık sizler hesaplayın. Bunu şunun için
söylüyorum: Türkiye çok ciddi sorunlarla karşı karşıya. Önümüzdeki günlerde
ekonomiyle ilgili sorunlarla karşı karşıya kalacağız. Önemli, ciddi sıkıntılar
Türkiye’yi yani bizleri bekliyor.
Biz
buralarda ne yapıyoruz? Bizim buralarda yapmaya çalıştığımız… Özellikle,
muhalefet olarak, getirilen yasalardaki yanlışları düzeltme noktasındaki talep
ve isteklerimiz hiçbir şekilde dikkate alınmıyor. 
Ben
yüce heyetinizi tekrar saygılarımla selamlıyorum. (MHP sıralarından alkışlar)
BAŞKAN
– Teşekkür ediyoruz.
Aynı
mahiyetteki diğer önerge üzerinde Kars Milletvekili Ayhan Bilgen konuşacaktır.
Buyurun
Sayın Bilgen. (HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; Türkiye
üniversitelerinin galiba övünç kaynağı, Hitler Almanyası’ndan kaçan
akademisyenlerin Türkiye üniversitelerine gelmesi ise utanç resmi de bugün
üniversitelerden yüzlerce, binlerce akademisyenin imza attıkları bildiri
dolayısıyla, paylaştıkları sosyal medya mesajı dolayısıyla, katıldıkları
toplantı dolayısıyla veya hiç gerekçe görülmeden, sadece bir zanla, bir
tahminle üniversitelerden atılmasıdır. 
Tabii,
bu tablonun ötesinde bir de kurumsal tablo var, o da rektörlerin üniversite
kadrosu tarafından seçilemeyeceğine karar verip rektör atamasının
Cumhurbaşkanına bırakılması. Bu aslında Türkiye'nin kendi üniversitelerine
güvenmediğinin tescilidir, ilanıdır ve bir devlet, bir hükûmet kendi
üniversitelerine güvenmiyorsa o üniversitelerin uluslararası itibarı,
saygınlığı da bunun daha ilerisinde, daha ötesinde olmayacaktır.
Değerli
milletvekilleri, biraz önce burada CHP grup başkan vekilinin paylaştığı
Başbakan yardımcısına ait mesajla ilgili kendisi birtakım açıklamalar yaptı
yine sosyal medya üzerinden, yaptığı açıklamalar üzerinden bir şey
söylemeyeceğim ama birkaç gün önce de bir başka bakanın “Olağanüstü hâli ben de
istemiyorum kardeşim.” şeklindeki sözleri yine basına yansımıştı. Bu ifadeleri,
“Olağanüstü hâli ben de istemiyorum.” ifadesini Yüksel Caddesi’nde İnsan
Hakları Anıtı önünde birisi pankart olarak asınca gaz sıkılıyor, gözaltına
alınıyor ya da işte üniversite önünde basın açıklaması yapılmaya kalkıldığında
bu ifadelerle başka işlemler yaptırılıyor, öğrenciyse muhtemelen sınavına
giremiyor, okuldan kaydı siliniyor. Gandi’nin güzel bir sözü var, aslında
şiddetin her tarafı sardığı, kuşattığı bu dönemde galiba hepimiz için iyi bir
mesajı var: “Nefreti yaymak kolaydır ama sevgiyi yaymak zordur, vicdansız olmak
anlıktır ama yürekli olmak sonsuzluktur.” diyor. 
Değerli
arkadaşlar, içerisinde bulunduğumuz siyasal atmosfer 12 Eylüle belki toplumsal
açıdan benziyor ama siyasal karakteri açısından 27 Mayısa çok benziyor.
Sonucunun oraya varmamasını temenni ederiz ama 27 Mayıs öncesinde iktidar
partisinin, elinde çoğunluğu bulunan partinin muhalefete nasıl davrandığına,
üniversitelere nasıl davrandığına, gazetecilere nasıl davrandığına dair
yazılmış onlarca kitap vardır, okuduğunuzda bunun hiçbir siyasal güçle meşru
görülmeyecek davranışlar olduğunu görürsünüz. Tersi de vardır, 27 Mayıstan
sonra da muhalefetin iktidar partisine, Demokrat Partiye nasıl davrandığına
dair bir sürü eleştiri yapılmıştır ama bir kere olan olmuştur. Kimin ne kadar
suçu vardır, çoğunluğu olanın ne kadar sorumluluğu vardır, muhalefet ne kadar
demokratik muhalefet yapmıştır ama iş işten geçmiştir. Türkiye demokrasi
tarihine bir kara leke olarak 27 Mayıs sonuç itibarıyla darbe geleneğinin
başlangıcı olarak geçmiştir. Dolayısıyla, siyaset kurumunun görevini yapması
aslında bir ülkenin geleceğinin en kritik noktasıdır. Bakın, önce yabancı
ajanslara düşüyor, sonra ancak Türkçe haber servislerine düşüyor. Muhtemelen
yarın yine El Bab yolunda yaralanan askerlerle ilgili şu anda yabancı
ajanslarda olan bazı haberler Türkiye haber yayın organlarına da yansıyacak.
Şimdi, burada en azından hadi biz karşıydık tezkereye ama iki parti “Ülkenin çıkarları
bunu gerektiriyor.” diye, iki muhalefet partisi “Devletin çıkarları bunu
gerektiriyor.” diye tezkereye evet oyu vermiştir. Şimdi, burada birinin kalkıp
bu asker ölümleriyle ilgili, yaralanmalarla ilgili, bu işin nereye gittiğiyle
ilgili, bu saldırıları kimin yaptığıyla ilgili, yeni müttefikin bundaki payıyla
ilgili bir açıklama yapmak gerekmiyor mu? Yani bu kaos böyle sürüp devam
edecek, cenazeler gelecek, yaralı asker haberlerini okuyacağız ama Suriye’de ne
olup bittiğiyle ilgili hiçbir şey öğrenme imkânımız olmayacak. 
Değerli
arkadaşlar, bu tablo Orta Doğu’nun ve Türkiye’nin içerisinde bulunduğu tablo…
Birçoğunuzun çok yakından tanıdığı, bazılarının belki arkadaşı olan bir yazarın
-ismini burada söylemeyeyim- sözünü bana hatırlatıyor. Diyor ki: “Eğer bir
coğrafyada kan ve gözyaşı varsa orada İncil’siz Hristiyanlık, Tevrat’sız
Musevilik ve Kur’an’sız İslam kalmıştır.” Bugün ensar muhacir hukukunun kapıya
bırakma biçiminde bir fiilî tabloyla karşı karşıya bulunması bunu göstermeye
yetiyor.
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum.
Aynı
mahiyetteki son önerge üzerinde söz isteyen Ankara Milletvekili Şenal Sarıhan. 
Buyurun
Sayın Sarıhan.
ŞENAL
SARIHAN (Ankara) – Değerli arkadaşlar, galiba, çalışmalar bu kadar uzayınca,
Değerli Grup Başkanımız gibi bizim de seslerimizde oldukça gerileme oluyor.
Neyse ki ayakta olan arkadaşımız kadar bağırmıyoruz. O kadar bağırsak herhâlde
hiç kalmayacak. 
OSMAN
AŞKIN BAK (Rize) – Antrenmanlı benim sesim, antrenmanlı, Hocam. 
ERHAN
USTA (Samsun) – O, özel eğitimli. O, o kadrodan girmiş, ses kadrosundan.
ŞENAL
SARIHAN (Devamla) – Sevgili arkadaşlar, Değerli Başkanım, değerli yazman
arkadaşlar; bu akşam esas olarak Millî Eğitim üzerindeki sorunları dile
getirmeye çalıştık, eğitim öğretim alanındaki sorunları dile getirmeye
çalıştık. Bu alan, bu gecenin başka bir sorunuyla bir arada
değerlendirildiğinde ya da başka bir olgusuyla bir arada değerlendirildiğinde
bizim önümüze eğitim alanında yeni bir düşünce alanını da açıyor. 
Basına
yansıyan bilgilerden, bize gelen bilgilerden, biraz önce arkadaşlarımın da
ifade ettiği 6.004 kişi görevine iade edildi. Anımsayacaksınız, buradaki pek
çok konuşmamızda şunu ifade etmeye çalışmıştık. Dedik ki, iktidar yanlış
yapıyor, Hükûmet güçleri yanlış yapıyorlar. İnsanlara hakkında herhangi bir
soruşturma olmaksızın onlarla ilgili iddianın somut olarak ortaya konulmadığı,
kendi yüzlerine karşı açıkça söylenmediği ve savunma hakkının verilmediği bir
ortamda verilen cezalar, gerçekten cezayı bir insan hak etmiş dahi olsa hukuka
uygun olmayacaktır ve bu, devletin güvenilirliğini, hukukun güvenilirliğini
ortadan kaldıracaktır. Bugün olumlu bir olay diye elbette böyle görüyoruz, bu
kadar çok öğretmen arkadaşımızın tam da 24’ünün ertesi günü iade edilmiş olmalarını
olumlu bir olgu olarak görüyoruz ama onun açtığı yaraları tamir etmenin mümkün
olamayacağı ayrıca önümüze çıkıyor. 
Biraz
önce yine arkadaşlarım ifade ettiler, liyakatse sorun, liyakati biz neyle elde
ediyoruz? Edindiğimiz diplomalarla, eğitimle, öğretimle elde ediyoruz. Ayrıca,
yaptığımız mesleğe layık olup olamamakla da, herkesin üniversite mezunu
olmasıyla, eline aldığı bu üniversite diplomasının kendi alanındaki eğitimini,
kendi alanındaki mesleki becerisini geliştirmeyeceği gibi bir durum da var ama
hepimiz öğreniyoruz ilk günden son güne doğru. Örneğin bir öğretmen olarak
emekli olduğunuzda belki en yararlı olduğunuz günlere doğru ulaşıyorsunuz. 
Şimdi
öyle bir sistem kuruldu ki yarısı iade edilmiş olan öğretmen kürsülerine, bir
yarısı iade edilmedi ve onların yerine, elbette -daha önce de ifade ettim-
meslek alanında gelişeceklerdir ama deneyimsiz insanların atanacak olması ciddi
bir problemle bizi yeniden karşı karşıya bırakacaktır. Biz çocuklarımızın
herhangi bir biçimde cinsel saldırı karşısında kalmaması için birkaç gün önce
hep beraber tartıştık, yüreğimiz yandı. Peki, çocuklarımızın cahil kalması,
çocuklarımızın eğitimsiz kalması, çocuklarımızın eğitimden sürekli bir biçimde
mahrum olması, bu, bizim memnun olacağımız bir durum mudur? Ama idare kendi
yetkilerini kötüye kullanmaya başladığı, kendi yetkilerini hukuka aykırı bir
biçimde kullanmaya başladığı zaman, o eğitim sisteminden herhangi bir yararlı
sonuç da elde etmek mümkün olmayacaktır. 
O
zaman yapılması gereken şey, kararnamelere uygun bir biçimde düzenlemeler
yapmak yerine, hukuka uygun düzenlemelere doğru yönelmektir.
Teşekkür
ederim. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Aynı mahiyetteki önergeler kabul edilmemiştir.
Sayın
milletvekilleri, kanun tasarısının 27’nci maddesinin oylamasının açık oylama
şeklinde yapılmasına dair bir istem vardır. 
Şimdi
istem sahibi sayın milletvekillerinin adlarını tespit edeceğim. 
Türkiye Büyük Millet Meclisi Başkanlığına
405
sıra sayılı Kanun Tasarısı’nın 27’nci maddesinin açık oylamayla yapılmasını arz
ederiz. 
Levent
Gök? Burada
Kadim
Durmaz? Burada.
Ceyhun
İrgil? Burada. 
Metin
Lütfi Baydar? Burada. 
Okan
Gaytancıoğlu? Burada.
Bülent
Öz? Burada.
Vecdi
Gündoğdu? Yok. 
Bülent
Bektaşoğlu? Burada. 
Kamil
Aydın? Burada.
Erhan
Usta? Burada. 
Birol
Ertem? Burada. 
Sibel
Özdemir? Burada.
Necati
Yılmaz? Burada. 
Nihat
Yeşil? Burada. 
Mustafa
Tuncer? Burada.
Şenal
Sarıhan? Burada. 
İlhan
Cihaner? Burada. 
Mustafa
Ali Balbay? Burada.
Murat
Emir? Burada. 
Mehmet
Gökdağ? Burada. 
BAŞKAN
- 19 kişi. 
VECDİ
GÜNDOĞDU (Kırklareli) – Sayın Başkan, buradayım. 
LEVENT
GÖK (Ankara) – Erhan Usta, burada. 
Efendim,
herkes burada. 
OSMAN
AŞKIN BAK (Rize) – Aradığınızda yoktu burada. 
LEVENT
GÖK (Ankara) – Nasıl okuyorsunuz ya? 
MUSTAFA
ELİTAŞ (Kayseri) – Sayın Başkan, açık olamaz, düşmüştür Sayın Başkan. 
LEVENT
GÖK (Ankara) – Sayın Başkanım, yanda da isimler var. Erhan Usta, Kamil Aydın… 
OSMAN
AŞKIN BAK (Rize) – Sayı 19. Olmaz, kabul olmaz. 
CEYHUN
İRGİL (Bursa) – Kamil Bey’le, Erhan Usta’yı okumadı.
LEVENT
GÖK (Ankara) – 2 milletvekilini okumadı.
OSMAN
AŞKIN BAK (Rize) – Arandığında burada yoktu efendim.
CEYHUN
İRGİL (Bursa) – Ya, Osman bir otur. 
OSMAN
AŞKIN BAK (Rize) – Kabul olmaz ki, 19 ya!
LEVENT
GÖK (Ankara) – Bir otur bakalım, niye karıştırıyorsun ortalığı. 
OSMAN
AŞKIN BAK (Rize) – Yoktu adam, dışarıdaydı. 
LEVENT
GÖK (Ankara) – Nasıl yok ya?
CEYHUN
İRGİL (Bursa) – Ya, orada imzalar var, okumadın mı? 
OSMAN
AŞKIN BAK (Rize) – Yoktu.
CEYHUN
İRGİL (Bursa) – Ya, Osman bağırma, bırak yoklama yapılsın.
BAŞKAN
– Sayın Gök, arandığında burada olmadığı için bunu sayamıyoruz. 
LEVENT
GÖK (Ankara) – Sayın Başkan…
OSMAN
AŞKIN BAK (Rize) – Kabul edemezsiniz efendim ya. 
CEYHUN
İRGİL (Bursa) – Osman sen başkan mısın, oturur musun?
Başkanım,
niye karıştırıyorsunuz. 
LEVENT
GÖK (Ankara) – Sayın Başkan, arkadaşlarımızın burada hepsi. 
BAŞKAN
– Hayır, hayır. Şimdi, İç Tüzük’e baktığınızda arandığında bu isimlerin tespit
edilmesi lazım. 
LEVENT
GÖK (Ankara) – Arkadaşımız burada olduğunu söylüyor, olur mu öyle şey ya? 
CEYHUN
İRGİL (Bursa) – Buradalar. Kim çıkmadı onu söyleyin?
OSMAN
AŞKIN BAK (Rize) – Olmaz efendim, olur mu öyle şey. 
İLKNUR
İNCEÖZ (Aksaray) – Sayın Başkan, kabul edilemez. 
BAŞKAN
- Sayın milletvekilleri… 
OSMAN
AŞKIN BAK (Rize) – Yoktu efendim.
BAŞKAN
- Sayın milletvekilleri, tamam…
LEVENT
GÖK (Ankara) – Sayın Başkan, böyle baskı altında iş yapılmaz.
BAŞKAN
– Hayır, baskı altında iş… Bir saniye, ben daha kararımı vermedim.
LEVENT
GÖK (Ankara) – Bütün milletvekillerimiz burada, hepsi burada.
OSMAN
AŞKIN BAK (Rize) – 19 kişi vardı efendim. Tutanaklar burada Başkanım.
LEVENT
GÖK (Ankara) – Hepsi burada… Bırak Allah aşkına! Öyle şey mi olur? Olur mu öyle
şey?
OSMAN
AŞKIN BAK (Rize) – Hayır!
LEVENT
GÖK (Ankara) – Sayın Başkan…
BÜLENT
YENER BEKTAŞOĞLU (Giresun) - Sayın Başkanım, başkanlık görevini kim yapıyor?
CEYHUN
İRGİL (Bursa) – Ya, bu yoklamayı kim yapıyor? Yoklamayı Osman mı yapıyor,
Meclis Başkan Vekili mi yapıyor?
BAŞKAN
– Sayın milletvekilleri, açık oylamanın şekli hakkında Genel Kurulun kararını
alacağım. Tamamdır, eyvallah.
LEVENT
GÖK (Ankara) – Sayın Başkan…
BAŞKAN
- Sayın milletvekilleri, birisi tamamlayabilir de… 
Açık
oylamanın şekli hakkında Genel Kurulun kararını alacağım.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Alınan
karar gereğince, açık oylama, elektronik oylama cihazıyla yapılacaktır ve
oylama için üç dakika süre veriyorum.
(Elektronik
cihazla oylamaya başlandı)
MUSTAFA
ELİTAŞ (Kayseri) – Sayın Başkan, sayın milletvekilleri girmezse açık oylama
düşer.
OSMAN
AŞKIN BAK (Rize) – Sayın Başkanım, çağrı sahiplerinin de girmesi lazım efendim,
kendilerini beyan ettiler burada.
LEVENT
GÖK (Ankara) – Yok canım… Olur mu?
OSMAN
AŞKIN BAK (Rize) – Olur mu öyle şey? Hem zaten 19 kişisiniz burada.
BAŞKAN
– Şimdi, sayın milletvekilleri, bakın, açık oylama istemi 143’üncü madde:
“Oylamaya ilk olarak açık oy isteminde bulunan üyelerden başlanır.”
(Bir
grup milletvekilinin kürsü önünde toplanması)
LEVENT
GÖK (Ankara) – Oylama devam ediyor Sayın Başkan…
BAŞKAN
– Başlattım, tamam, oylama devam ediyor. 
(Elektronik
cihazla oylamaya devam edildi)
BAŞKAN
– Şunu söyleyeceğim: “Önerge sahiplerinden en az onbeşi Genel Kurul salonunda
bulunmaz veya noksan imza herhangi bir milletvekili tarafından kabul edilmez
veya oylamaya katılmazlarsa, açık oylama istemi düşer.” 
OSMAN
AŞKIN BAK (Rize) – Bitti, o kadar. Katılmak zorundalar.
LEVENT
GÖK (Ankara) – Biz 20 kişi varız burada. 
BAŞKAN
– Açık oylamaya katılmanız lazım yoksa düşer, ona göre. 
LEVENT
GÖK (Ankara) – Efendim, hayır…
OSMAN
AŞKIN BAK (Rize) – O kadar, katılmak zorundalar. 
BAŞKAN
– İç Tüzük burada, İç Tüzük burada, işari oylamaya dönüşür. 
LEVENT
GÖK (Ankara) – Sayın Başkanım, geçen gün burada…
BAŞKAN
– Bak, üç dakika var, süre devam ediyor. Oylamaya girmeniz lazım. Oylamaya
girmezseniz işari… (AK PARTİ sıralarından alkışlar) 
OSMAN
AŞKIN BAK (Rize) – Tartışmaya hiç gerek yok. Bravo! Oylama düşer efendim.
LEVENT
GÖK (Ankara) – Sayın Başkanım, olmaz, hayır, yanlış... 
BAŞKAN
– İç Tüzük burada. Hayır, yanlış yapılsa bile şimdi yanlış yaptırmıyorum ben,
doğru neyse onu yapacağım. Eğer açık oylama talebinde bulunanlar oylamaya
katılmazlarsa bu işari oylamaya dönüşür. Çok açık bir şey. 
(Bir
grup milletvekilinin kürsü önünde toplanması, gürültüler)
BAŞKAN
– Bir saniye arkadaşlar ya. Kürsünün önünü boşaltın bir, boşaltın. 
Sayın
milletvekilleri, oylama… (Gürültüler)
Bir
saniye… 
Arkadaşlar,
yerinize geçin bir. 
LEVENT
GÖK (Ankara) – Sayın Başkan, geçen gün, bakın…
BAŞKAN
– Ya, geçen günü ben bilmem. İç Tüzük ne derse ben İç Tüzük’ü uygularım, doğru
olan neyse onu yaparım kardeşim. (AK PARTİ sıralarından alkışlar) 
İLKNUR
İNCEÖZ (Aksaray) – Bravo Başkanım, bravo! 
LEVENT
GÖK (Ankara) – Sayın Başkan, açık oylama…
BAŞKAN
– Hayır, İç Tüzük neyse o. İç Tüzük’ün açık bir hükmü karşısında bir önceki
uygulamanın bir hükmü yoktur.
İLKNUR
İNCEÖZ (Aksaray) – Oku, oku Levent Bey, oku.
(Elektronik
cihazla oylamaya devam edildi)
BAŞKAN
– Şimdi, oylama sonuçlarını alacağız, karşılaştıracağız. Açık oylama talebinde
bulunan arkadaşlar oylamaya katılmış mı, katılmamış mı, ona bakacağız, ona göre
kararımızı vereceğiz. 
OSMAN
AŞKIN BAK (Rize) – Bravo Başkan, bravo! (AK PARTİ sıralarından alkışlar) 
BAŞKAN
– Birleşime on dakika ara veriyorum.
Kapanma Saati: 01.13
SEKİZİNCİ OTURUM
Açılma Saati: 01.45
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 27’nci Birleşiminin Sekizinci
Oturumunu açıyorum.
405 sıra sayılı
Kanun Tasarısı’nın görüşmelerine devam ediyoruz.
Komisyon ve
Hükûmet yerinde. 
İstem üzerine
yapılan açık oylamada talepte bulunan sayın milletvekillerinin oy kullanmadığı
tespit edildiğinden yapılan açık oylamanın şekli işari oylamaya dönmüştür.
İşari oylama sonucuna göre tasarının 27’nci maddesi kabul edilmiştir.
Sayın Gök…
LEVENT GÖK
(Ankara) – Sayın Başkanım, yapılan oylama ve sonucuyla ilgili vermiş olduğunuz
karara ilişkin tutumunuz hakkında usul tartışması açmak istiyoruz.
RAMAZAN CAN
(Kırıkkale) – Lehte.
MUSTAFA ELİTAŞ
(Kayseri) – Lehte Sayın Başkan.
LEVENT GÖK
(Ankara) – Aleyhte.
ÇAĞLAR DEMİREL
(Diyarbakır) – Aleyhte.
BAŞKAN – Lehte
Sayın Ramazan Can, Sayın Mustafa Elitaş; aleyhte Sayın Levent Gök, Sayın Çağlar
Demirel.
Lehte Sayın
Elitaş, buyurun. (AK PARTİ sıralarından alkışlar)
Bir saniye, ben
tutumumu açıklamadım herhâlde.
MUSTAFA ELİTAŞ
(Kayseri) – Tutumunuzu az önce kararla açıkladınız Sayın Başkanım. 
LEVENT GÖK
(Ankara) – Az önce açıkladınız efendim.
BAŞKAN – Gerçi
tutumla ilgili kararımızı verdik zaten, açık oylama talebinde bulunanların
mutlaka oylama işlemine katılması gerektiği ve eğer katılmazlarsa işari
oylamaya dönüşeceği yolundaydı.
LEVENT GÖK (Ankara)
– Zaten tutumunuz başından belliydi de…
BAŞKAN –
Buyurun.
XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet
Aydın’ın istem üzerine yapılan açık oylamayla ilgili uygulamasının İç Tüzük
hükümlerine uygun olup olmadığı hakkında
MUSTAFA
ELİTAŞ (Kayseri) – Sayın Başkan, zaten siz İç Tüzük’e göre karar verdiğiniz
için bu işte tutumunuzu açıklamanıza gerek yok, İç Tüzük açık ve net bir
şekilde ifade ediyor. Nitekim bununla ilgili -az önce sayın grup başkan vekili
arkadaşımıza da sizin tarafınızdan, Meclis Başkanlık Divanı tarafından
verilmiş- 23’üncü Dönemde böyle bir tartışma ortaya çıkmış. 23’üncü Dönemin
Üçüncü Yasama Yılının 104’üncü Birleşiminde bir kanun tasarısının bir
maddesinin oylamasının açık oylama şeklinde yapılmasına dair önerge verilmiş.
Oturumu yöneten Başkan önergede imzası bulunanlardan 20’sinin hazır olup
olmadığını tespit etmiştir. İmza sahiplerinden birinin salonda bulunmaması
üzerine bir başka milletvekili takabbül etmiştir, kabul etmiştir. Elektronik
cihazla yapılan oylamada imza sahiplerinden birinin oy kullanmadığının tespit
edilmesi üzerine oylama, işari oylama olarak kabul edilmiştir. Tutanaklara konu
şöyle yansımıştır, Meclis başkan vekilinin açıkladığı tutanak: “Saygıdeğer
milletvekili arkadaşlarım, şu anda elimdeki pusulalar 6 tane. 179 tane
tutanakta sisteme giren arkadaş var. Ayrıca, biraz önce ikaz etmiştim, açık
oylama talebinde bulunup da oy kullanmayan arkadaşlar var. Dolayısıyla, oy
kullanmadıkları takdirde, 1 kişi -tırnak içinde, parantez içinde koymuş; bu 20
milletvekilinden 1 kişi- açık oylamaya girmediği takdirde işari oylamaya
döneceğini ifade etmiştim. Nitekim, dün de Sayın Genç, oradan, hatırlarsanız
itiraz etmişti.” Sayın Genç yapılan uygulamanın işari oylamaya döneceği
şeklinde itirazda bulunmuş ve Başkan da o itiraz çerçevesinde bu kararını
vermiş. “Şimdi, işari oylama olarak madde kabul edilmiştir.”
Bakın,
değerli arkadaşlar, bu, İç Tüzük’ün 81’inci maddesine göre verilmiş bir açık
oylama talebidir. İç Tüzük’ün 81’inci maddesinde, 20 milletvekilinin yazılı
önergeyle Meclis Başkanlığına sunduğu bir istemdir. 20 milletvekilinin ayağa
kalkarak 57’nci maddeye göre yoklama talebinden farklı bir durumdur. Oylamada hangi
milletvekilinin hangi yönde oy kullandığını belli etmek için yapılan bir
işlemdir. Biliyorsunuz işari oylamada bazen iktidar partisinden milletvekilleri
de muhalefetle birlikte el kaldırabilir; muhalefetteki arkadaşlarımız da
iktidar partisiyle birlikte el kaldırabilir. Önemli olan, aynı yöndeki oyların
fazlalığı o yöndeki kabul veya ret kararını verdirir. İşari oylamada, tespit
edebilmek için, o milletvekilinin o konudaki kararının netliğinin
anlaşılabilmesi için, açık oylama yöntemi buradan belirlenmiştir. Nitekim, açık
oylamanın bir yoklama olarak değerlendirilebilmesi için, İç Tüzük 57’de
uygulandığı gibi 20 milletvekilinin istemleri doğrultusunda, 20 artı ilaveyle
birlikte 164. 184 kişinin yani Anayasa’nın 96’ncı maddesinde saydığı toplantı
yeter sayısı nisabına ulaşmak anlamında yapıldığından böyle olmuştur. Nitekim
143’üncü madde açık ve net şekilde ifade etmiştir, Sayın Başkanın yaptığı,
kararı doğrudur.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Tutumum
aleyhinde Sayın Levent Gök.
Buyurun.
(CHP sıralarından alkışlar)
LEVENT
GÖK (Ankara) – Sayın Başkan, değerli milletvekilleri; az önce yapılan oylamanın
mahiyeti hakkında, öncelikle hepimizin arzusu ve istemi Meclis İçtüzüğü’nün
doğru uygulanması. Bu Mecliste bir hafta aynı mahiyetteki bir oylama farklı,
daha sonraki hafta farklı bir mahiyette uygulanacaksa bu Mecliste çalışma
imkânı da kalmaz. 
Şimdi,
geçtiğimiz hafta yapılan, hepinizin de “cinsel istismar yasası” olarak bildiği
yasanın oylamasında da -daha dört beş gün önce yapılan oylamada- yine bir açık
oylama isteminde bulunuldu ve açık oylama isteminde bulunanlar sisteme girmeden
yapılan elektronik oylama sonucunda yoklama sayısına ulaşılamadığından dolayı
Meclis kapanmıştır. 
Az
önce Sayın Elitaş’ın okuduğu, Kanunlar Dairesinin Sayın Başkana ilettiği bir
bilgi notudur. Bu konu farklı uygulamalara tanık olmaktadır. 
MUSTAFA
ELİTAŞ (Kayseri) – Meclis tutanaklarından okuyorum.
OSMAN
AŞKIN BAK (Rize) – Tutanaklardan...
İLKNUR
İNCEÖZ (Aksaray) – Meclisin uygulaması, 23’üncü Dönem Üçüncü Yasama Yılına ait.
LEVENT
GÖK (Devamla) – Efendim, bakın, bende de uygulamalı örnekleri var. 
Sayın
Başkan, değerli milletvekilleri; şimdi, burada, açık oylama aynı zamanda
yoklama mahiyetindedir. Sayın Başkan, oylama talebinde bulunulduğu andan
itibaren öncelikli olarak açık oylama isteminde bulunanların isimlerini okur ve
yoklamasını yapar. Daha sonraki hükümler “veya” bağlacıyla kesildiği için ayrı
birer şart taşırlar. Dolayısıyla, o 20 kişinin varlığı tespit edildikten sonra
açık oylama isteminde bulunanların mükellefiyeti bitmiştir. Ondan sonraki tablo,
açık oylamanın elektronik oylamayla yapılmasına dönüşmesidir ve aranacak sayı
da toplantı yeter sayısı olan 184’tür. Şu anda, benim az önce içeriden
edindiğim bilgiye göre 176 sayısı var. 
Bu
tablo -elbette Sayın Başkan bir karara varacak- neyi etkileyecektir? Diğer
maddeler işari oyla yapıldığı için sayısının kaç olduğu belli değil, “Kabul
edenler... Etmeyenler...” şeklinde geçti ama elektronik oylamayla yapıldığında
kimin ne oy verdiği, kaç tane oy kullanıldığı belli. Bu durum şekil yönünden
maddenin kabul edilmemesi sonucunu doğurabilir ve yasayı da sakatlayabilir
değerli arkadaşlarım. Hata yapılmaması gerekiyor, sorumluluk sahibi olan
Divandır. Biz, haklı uyarılarımızı yaptık, taleplerimizi ilettik. Sayın
Başkanın vereceği karar, umarım, bu maddenin ya da yasanın tümünün
sakatlanmasına neden olmayacak bir karar olur. 
Hepinize
saygılar sunarım. (CHP sıralarından alkışlar) 
BAŞKAN
– Teşekkür ediyorum. 
Lehinde
Sayın Ramazan Can. 
Buyurun.
(AK PARTİ sıralarından alkışlar) 
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. 
Öncelikle,
Sayın Başkanımızın tutumunun lehinde olduğumuzu beyan etmek istiyorum. 
Burada
aslında İç Tüzük çok açık, 143’üncü madde okunduğu zaman anlaşılıyor yani
burada yorum yapmaya da gerek yok. Bir defa, açık oylama yapılabilmesi için en
az 15 milletvekilinin imzası lazım. En az 15 milletvekilini Cumhuriyet Halk
Partisi yerine getirdi mi?
LEVENT
GÖK (Ankara) – 81’e göre 20 Ramazan.
RAMAZAN
CAN (Devamla) – O şartı yerine getirdi, doğrudur. 
LEVENT
GÖK (Ankara) – Uyguladığımız 20 yani, 81’e göre 20.
RAMAZAN
CAN (Devamla) – Peki, bu en az 15 milletvekili Genel Kurulda bulunmazsa veya
milletvekilinin biri yoksa…
LEVENT
GÖK (Ankara) – “Veya” diyor Ramazan. 
RAMAZAN
CAN (Devamla) – …veya yoksa -doğrudur- bir milletvekili tarafından takabbül
edilirse veya oylamaya katılmazlar ise… Bu üç şartın en az biri yerine
geldiğinden dolayı bir defa açık oylama talebi karşılandı, açık oylama talebi
düşmedi. Bu konuda hemfikir miyiz? Hemfikiriz. Açık oylama talebi düşmedi ancak
“Açık oylama talebine geçildikten sonra, kabul edildikten sonra -hep beraber,
bütün muhalefet partileri de, iktidar partisi de bunda hemfikir milletvekilleri
olarak- açık oylama talebi karşılandıktan sonra bu imza sahiplerinden biri
sisteme girmez ise işari oylamaya çevrilir.” diyor; açık, net. (AK PARTİ
sıralarından “Bravo” sesleri, alkışlar) Dolayısıyla, burada yoruma muhtaç bir
şey yok. 184’te 139 aranacakken işari oylamada 139’u gördüğü anda bu madde
kabul edilmiştir. 
Diğer
taraftan, geçen haftaya gelelim. Sayın Hamzaçebi, burada açık oylama talebine
dönüştükten sonra arkadaşları sisteme girdi saydı. Hâlbuki, eğer o 20
milletvekili 168’in üzerine eklenseydi -ben o gün de iddia ettim- o kanun, 438
sıra sayılı kanun geçmişti buradan. 
Ayrıca bir tartışmaya girmek istemiyorum, sadece İç
Tüzük’ün uygulanması anlamından bahsediyorum. O konu tartışıldı, hayırlı bir
sonuç oldu; ayrı konu. Ama, İç Tüzük açısından Hamzaçebi’nin uygulaması da
aslında bizimle örtüşüyor. Sadece, arkadaşların açık oylama talebini kabul
etmekle birlikte, onların sisteme girip girmediğini burada kontrol etmemiz
lazımdı. Sisteme girmişler ise tamamı, problem yoktu ama 1 kişi girmediyse o da
aynı şekilde işari oylamaya dönüşecekti ve kanun geçmiş olacaktı diyor,
Başkanın lehinde olduğumu beyan ediyor, hepinizi saygıyla selamlıyorum. (AK
PARTİ sıralarından alkışlar)
BAŞKAN – Teşekkür ediyorum. 
Tutumum aleyhinde Sayın Çağlar Demirel.
Buyurun. 
ÇAĞLAR DEMİREL (Diyarbakır) – Teşekkür ediyorum Sayın
Başkan. 
Şimdi, İç Tüzük ve Anayasa’yı uygularken bireylere göre
değil, genel olarak uygulamak gerekiyor. Yani, daha önceki duruma gerçekten
bakmak gerekiyor, geçmiş yıllarda nasıl bir uygulama yapılmış? 
Geçen hafta yoktuk ama geçen hafta yapılan uygulamada
başka bir uygulama, bu hafta da başka bir uygulama yapılmaz yani bireylere
göre, kişilere göre uygulama olmaz. O yüzden, İç Tüzük hukukuna göre ele
alırsak, 143’te başvurulan hususlar arasında “ve, ve, ve” diye geçerse hepsinin
birbiriyle bağdaşmış olması gerekiyor yani üç, dört, beş talebin birlikte
yerine getirilmiş olması şartıyla o oylama gerçekleştirilir. Ama, burada “Biri
gerçekleştirilmemişse ikincisi ele alınır.” diye çok açık ifadeler vardır.
O yüzden, hani “Oylamaya ilk olarak açık oylama
isteminde bulunan üyelerle başlanır.” deniliyor ama şimdi, önceki uygulamaya
bakarsanız, 143’ün ikinci paragrafına baktığımızda, bu husustaki önergelerin
oylamaya geçmeden önce Başkanlığa verilmiş olması gerekli. 
MUSTAFA ELİTAŞ (Kayseri) – O şart gerçekleşti.
ÇAĞLAR DEMİREL (Devamla) – İkincisi, şu da çok önemli:
Şurada çok net olarak söylüyor, daha önce de bu tür durumu yaşadık. Herhangi
bir pusula ya da herhangi bir oy kullanacağınız yer, mekân belli değil. Direkt
zaten elektronik sistemle bu oyu gerçekleştirmiş oluyorsunuz ve “Bunu talep
edenler de elektronik sisteme girmek zorunda değil.” diyor çünkü ondan önceki
durumda, 15 kişinin imzasıyla ve burada olduğunun tespit edilmesi hususunun
yeterli olduğunu çok net olarak 143’te ifade ediyor. 
O yüzden, ben, Başkanın sadece genel olarak tutumunu da
eleştirerek bu süreçte de taraflı davrandığını düşünüyorum. 
O yüzden özelde de usul açısından da şunu söyleyeyim:
İç Tüzük’te belki daha açık ve daha net ifade edilmesi için, belki bütün
başkanların bu konuda değerlendirmelerini yapıp ona göre bir tutum belirlemesi
gerektiğini de ifade etmek istiyorum. Yoksa bu tür durumlarda çok farklı
sonuçlar elde ederiz. Geçen sefer farklı bir durum gerçekleşti, bugün farklı,
yarın Başkan değiştiğinde başka bir durumla karşı karşıya kalabiliriz. Onun
için, İç Tüzük’e uygun bir şekilde hareket edilmesi gerektiğini düşünüyorum.
Teşekkür ediyorum. (HDP sıralarından alkışlar)
BAŞKAN – Teşekkür ediyorum Sayın Demirel.
Sayın milletvekilleri, biz çalışmalarımızı yürütürken,
bu Meclisi yönetirken tamamen İç Tüzük hükümlerine göre işlem yapmak
zorundayız. İç Tüzük’te çok net bir şekilde ifade edilmeyen bazı hususlarla
ilgili mutlaka ki geçmiş uygulamaları da dikkate alıyoruz ama şu anda istem
üzerine yapılan açık oylamada Türkiye Büyük Millet Meclisi İçtüzüğü’nün
143’üncü maddesi çok açık. Bu maddeye göre, açık oylama isteminin yapılabilmesi
için oylamanın zorunlu işaretle oylama veya zorunlu gizli oylama olmaması
gerekir. Olayımızda olduğu gibi. Bu durumlarda 15 milletvekili yazılı olarak
açık oylama isteminde bulunabilmektedir. 81’e göre de 20 kişi oluyor bu. Açık
oylama yapılması istemini içeren önergelerin oylamaya geçilmeden önce
Başkanlığa verilmiş olması ve açık oylama yapılmasını isteyen 15
milletvekilinin, bu istem oylanırken salonda hazır bulunması gerekir. 
İç
Tüzük’ün 143’üncü maddesinin ikinci ve üçüncü fıkralarında, önerge
sahiplerinden en az 15’inin Genel Kurul salonunda bulunmaması veya bunlardan
herhangi birinin oylamaya katılmaması hâlinde açık oylama isteminin düşeceği
belirtilmektedir. Açık oylamalar artık elektronik cihazla yapıldığı için,
oylama yapıldıktan sonra elektronik cihazdan çıktı alınması ve açık oylama
talebinde bulunan milletvekillerinin oy kullanıp kullanmadıklarının tespit
edilmesi gerekmektedir. Açık oylama talebinde bulunan milletvekillerinden
sadece birisinin bile oy kullanmadığının tespit edilmesi durumunda oylamanın
işaret oyu niteliğinde işlem görmesi gerekmektedir. Nitekim, 22’nci Dönem
Birinci Yasama Yılı 32’nci Birleşimde böyle olmuştur, yine 23’üncü Dönem Üçüncü
Yasama Yılı 104’üncü Birleşimde aynı şekilde, açık oylama işari oylamaya
dönüşmüştür. Dolayısıyla, bahse konu oylamada ise açık oylama talebinde bulunan
sayın milletvekilleri oylama işlemi devam ederken İç Tüzük 143’e göre
uyarmamıza rağmen, sisteme girmemiş ve oy kullanmamışlardır. 
Bu
durumda, tutumumda herhangi bir değişiklik yoktur ve açık oylama hâliyle işari
oylamaya dönüşmüştür. Benim yapabileceğim başka bir husus yoktur. Tutumum
değişmemiştir.
Teşekkür
ediyorum. (AK PARTİ sıralarından alkışlar)
OSMAN
AŞKIN BAK (Rize) – Madde kabul edilmiştir.
BAŞKAN
- Maddenin kabul edildiğini az önce ifade ettim zaten. 
Böylece,
birinci bölümde yer alan…
ERHAN
USTA (Samsun) – Sayın Başkan…
BAŞKAN
– Sayın Usta, buyurun.
Bir
dakika süreyle 60’a göre söz veriyorum.
V.- AÇIKLAMALAR (Devam)
35.- Samsun Milletvekili Erhan Usta’nın, İç
Tüzük’ün açık oylama istemini düzenleyen maddesinin çok açık olmadığına ilişkin
açıklaması
ERHAN
USTA (Samsun) – Teşekkür ederim.
Tutumunuzla
ilgili kararı zaten verdiniz. Herhangi bir şekilde o karara etki etmek
istemedim, o yüzden söz almadım. 
Yalnız,
burada sizin de ifade ettiğiniz şeyler İç Tüzük’te bence çok da açık değil.
Yani özellikle şunu söylediniz: “Herhangi birisi oylamaya katılmazsa” dediniz.
O “herhangi biri” burada ortak parantez değil. 
Bir
de şunu söyleyeyim: “Oylamaya ilk olarak açık oy isteminde bulunan üyelerden
başlanır.” Şimdi, buradan kasıt, bunların oy kullanması değil, buradan kasıt
bunların burada hazır olmasıyla ilgili işlem. (AK PARTİ sıralarından
gürültüler)
İSMAİL
BİLEN (Manisa) - Hayır, hayır.
ERHAN
USTA (Samsun) – Düşüncemi söylüyorum.
BAŞKAN
– Sayın milletvekilleri, bir dakika… 
ERHAN
USTA (Samsun) – Ondan sonra da “Önerge sahiplerinden en az onbeşi Genel Kurulda
hazır bulunmaz…” Yani, ne istiyor? 15 kişinin burada, Genel Kurul Salonu’nda
hazır bulunmasını istiyor. Bakın, buradaki “onbeş” ortak parantez değil sonraki
“veya”lar için. Mesela, şöyle okursak bir şey olmuyor: “En az onbeşi noksan
imza…” gibi bir cümle olmaz. Dolayısıyla, “onbeş” o “veya”dan önceki kısımla alakalı.

Ondan
sonra “…noksan imza herhangi bir milletvekili tarafından kabul edilmez...” Daha
sonra da “…oylamaya katılmazlarsa…” Benim düşüncem ikinizin düşüncesinden de
farklı yani şu andaki iddia edilen düşüncelerden. 
(Mikrofon
otomatik cihaz tarafından kapatıldı) 
ERHAN
USTA (Samsun) – Bana göre, burada imza sahiplerinden bir kişinin dahi oylamaya
katılmaması bu istemi düşürmez çünkü eğer orada “herhangi biri katılmazsa”
deseydi veya “15’i de katılmazsa” gibi bir ifade olması gerekirdi. 15’i aradığı
zaman, 15’i açıkça söylüyor. 
BAŞKAN
– Teşekkür ediyorum Sayın Usta. Anladım ben sizi. 
Şimdi,
birincisi, açık oylama artık elektronik oylama cihazıyla yapıldığından, açık
oylama isteminde bulunanların diğer üyelerden önce oy kullanması söz konusu
olmamaktadır. Diğer örneklerde var. 
İkincisi
şu: Dördüncü fıkraya bir baksanız Sayın Usta, dördüncü fıkrada şunu diyor:
“Açık oylama önergesinde imzası bulunanlardan en az onbeş milletvekilinden
herhangi birinin oyunu kutuya atmadığı tasnif sonunda anlaşılırsa, yapılan
oylama, işaret oyu niteliğinde işlem görür.” Burada gene söylüyor, çok açık
yani. 
ERHAN
USTA (Samsun) – Sayın Başkan, o zaman çok kısa, izin verirseniz... (AK PARTİ
sıralarından gürültüler)
BAŞKAN
– Bir saniye, tamam. 
Sayın
milletvekilleri, bir dakika… Sayın Usta’ya söz veriyorum. 
Buyurun.

ERHAN
USTA (Samsun) – Şimdi, o, buraya kıyas olmaz diye düşünüyorum çünkü üçüncü
paragraf açık oylama isteminin düşmesiyle alakalı, diğeri, bakın, açık oylama
yapılmayıp işaret oyuna dönüşmeyle alakalı. Yani, bir de kutu meselesi farklı. 
BAŞKAN
– Onu söylüyoruz, açık oylama işaret oyuna dönüşüyor zaten, aynı şeyi ifade
ediyoruz aslında. 
ERHAN
USTA (Samsun) – “Açık oylama istemi düşer.” diyor üçüncü paragrafta. 
BAŞKAN
– Aynen, açık oylama düşünce işari oylamaya dönüşüyor. 
ERHAN
USTA (Samsun) – Ben, burada, dördüncü paragraftan kıyasen bir şey çıkacağını
düşünmüyorum. 
BAŞKAN
– Çok teşekkür ediyorum. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Birinci bölümde yer alan maddelerin oylamaları tamamlanmıştır. 
Şimdi
ikinci bölümün görüşmelerine başlıyoruz. 
İkinci
bölüm 28 ila 56’ncı maddeleri kapsamaktadır. 
İkinci
bölüm üzerinde söz isteyen, gruplar adına ilk söz, Milliyetçi Hareket Partisi
Grubu adına Osmaniye Milletvekili Ruhi Ersoy’a aittir. 
Buyurun
Sayın Ersoy. (MHP sıralarından alkışlar)
MHP
GRUBU ADINA RUHİ ERSOY (Osmaniye) – Genel Kurulu saygıyla selamlıyorum. İkinci
bölüm üzerine Milliyetçi Hareket Partisi Grubu adına söz almış bulunuyorum. 
İkinci
bölüm üzerinde görüşülecek konuların daha çok yükseköğretim üzerine olduğu
düşüncesiyle, üniversite kavramından ne anladığımızı ve meselelere nasıl
yaklaştığımızı ifade etmek istiyorum. 
Sayın
milletvekilleri, üniversitenin, değerler çatışmasında en kuvvetli olanın, en
becerikli olanın, en atılgan olanın, en popüler olanın, en zengin olanın, en
kandırıcı olanın, en çok taraftarı olanın değil, hakikatin galip gelmesi için
mücadele verenlerin, bütün işi hakikati aramak olan insanların bir arada
oldukları yapının olması gerektiğine inanıyoruz. Üniversitenin, öğretim
üyesinin okumasının, yazmasının, araştırma yapmasının, hatta öğretmesinin,
hakikati arama yolunda düşünmesinin değişik şekillerde kendisini ifade ettiği
yerler olduğunu düşünüyoruz. Üniversite çatısı altında bilinenler donmuş hafıza
bilgileri değil, sürekli yeniden yorumlanmakta olan düşünce malzemeleridir.
Üniversite, öğrenciye ne düşüneceğini değil, düşünmeyi öğretir; öğrencinin
anlayışını ve hüküm verme kabiliyetini geliştirir. Hakikati arama yolunda bütün
işi düşünmek olan üniversite öğretim üyesi, ne hükûmetin ne mütevelli heyetinin
ne rektörün ne de başka bir şahıs ya da kurumun emrinde bir memur değildir;
maaşını yaptığı işin karşılığı olarak değil, o işi yapabilmek için alır. İşte,
bu gerçekleri dillendiren değerli akademisyen, bilim insanı Yılmaz Özakpınar
Hocayı da buradan yâd etmiş oluyorum.
Değerli milletvekilleri, ülkemizde, 15 Temmuz kara
gecesi ve hain kalkışma öncesi 109 devlet üniversitesi, 76 vakıf üniversitesi,
8 vakıf meslek yüksek okulu olmak üzere toplam 193 üniversite bulunmaktaydı.
FETÖ operasyonları kapsamında 15 vakıf üniversitesi kapatılmıştır. Bu süreci
hep birlikte yaşadık ve kapatılan üniversitelerden dolayı mağdur olan
öğrencilerin mağduriyetinin giderilmesi noktasında, YÖK’ün gayretleri ve siyasi
parti gruplarının, akademisyen milletvekillerinin teklifleriyle bu mağduriyetin
en aza indirgenmesi hususunda özel gayret sarf edildi. Bu konuda Yükseköğretim
Kurulu Başkanlığının Meclisi muhatap kabul ederek çözüm ortağı görmesi
hususundaki gayretini de buradan tebrik etmek istiyorum.
Askerî
yükseköğretim kurumları, Emniyet teşkilatına bağlı yükseköğretim kurumları,
Kuzey Kıbrıs Türk Cumhuriyeti üniversiteleri ve özel statülü devlet
üniversiteleri de düşünüldüğünde önlisans, lisansüstü eğitim veren kurumların
sayısı oldukça fazladır. Pekâlâ, bu fazlalıklar beraberinde sorunlar getirmiyor
mu? Elbette devasa sorunları da beraberinde getiriyor. Her ile bir üniversite
açmak sorunları çözmüyormuş, bu hakikatle yüzleştik. Bir iyi niyet girişimi
olabilir ama üniversitelerdeki niyet girişimi sadece hakikati aramak ve
aydınlanmak için kurulan kurumlar olmamış, Darülfünun ve İstanbul
Üniversitesine karşı -başkent Ankara’ya taşındığında- Dil-Tarih ve Coğrafya
Fakültesi kurulup Ankara merkezli bir aydınlanma sembolü olarak kendisini
göstermiş. Daha sonraki iktidarlarda, Menderes’le birlikte bu üniversite
Anadolu’ya yayılsın ve yaygınlık olsun diyerek Atatürk Üniversitesi o
dönemlerde kurulmuş. Kendi iktidarı döneminin üniversiteleriyle anılmak isteyen
başka siyasi gelişme, Özal’lı yıllarda taşradaki diğer üniversitelerin
açılmasının vesilesi olmuş. Daha sonra, üniversitelerin ideolojilerin arka
bahçeleri ve birtakım merkezlerin, düşüncelerin, statükoların o döneme ait
merkezleri gibi gözüktüğü dönemlerde, “Üniversitelerarası Kurul adına
cumhuriyete, rejime sahip çıkıyoruz.” diyerek gösterilerin yapıldığı dönemlerde
rektör sayısını artırmak ve Üniversitelerarası Kurulla bu manadaki siyasal
gerilimi azaltmak için üniversite sayıları hayli artırılmıştır. Bu artırılma, o
zaman dönemsel olarak yapılan işler olabilir ama bugüne geldiğimizde artık,
kurumsallaşma ve hakikat arama yolundaki yeterlilik üniversitelerde. Tematik
anlamda misyonu olan, dünya standartlarında hizmet verebilecek üniversiteler
ile herhangi bir siyasal saikle açılan üniversiteler birbirinden ayırt edilmeye
başlanmış ve başlanmak zorunda. 
Şimdi,
bu kapsamda, aramızda “academiya”dan gelen bilim insanı, tecrübeli
milletvekilleri de var. Bu milletvekillerinin editörlüğünü yaptığı kitaplar da
var üniversiteyle, bilimle ilgili, hakikat arayışlarıyla ilgili. Bu konularda
kitap yazan, fikir beyan eden hocalarımızın gelip kürsüden de kendisini,
fikrini ifade etmesini ve ilgili kurum ve kuruluşlara görüş beyan etmesini
istiyoruz. Milletin Meclisinde hakikati hep birlikte arayacağız ve bazen
entelektüelin tanımında var olan hakikatleri haykırma tarzını, siyasal
gerçekliklere rağmen de yapmak durumunda kalacağız. Siyasal pozisyonlar bizim
hakikatleri söylememizin önünde engel olmayacak. Bu kapsamda, kastetmiş olduğum
hocalarımızın şu an Genel Kurulda da var olduklarını görmek ayrı bir memnuniyet
verici. 
Türk
kültürünün müktesebatına baktığımızda, her daim aydınlanmayı referans alan,
Maveraünnehir vadisinde yaşam alanı bulan, çeşitliliği barındıran o iklimin
kendi içerisinden neşet ederek aklı iktidar kıldığını, İmam-ı Maturidileri
çıkarmakla beraber pozitif bilimleri geliştirdiğini görüyoruz. İşte o vaha,
kendi bünyesinde yaşam alanı bulamayanların gelip sığındıkları ve özgürce
kendilerini ifade ettikleri alan olduğu için yeşermiş ve mayalanarak Türk-İslam
medeniyetinin merkezini oluşturmuştur. İşte, orada mayalanan ruhla, biz,
Selçuklu, Osmanlı ve kökü mazide ati olarak bugün Türkiye Cumhuriyeti olmuşuz.
İşte bu gerçeklik üzerinde gelecek vizyonunu kurabilirsek, başarabilirsek
sonuca gidebileceğiz; başaramaz da bu manada gürültülerle milletin mesaisini israf
edersek bunun hesabını hem milletimize hem de mana âleminde bizi izleyenlere
veremeyiz. 
Bugün
tartışılan meselenin, siyasal gerilimlerin arka planı gündeme gelen bazı
dosyaların muhalefet partileriyle uzlaşma zemininin ortadan kalkmasından
kaynakladığı için Genel Kurulun tıkandığını görmekten, bu manada kafa yormaya
çalışan bir milletvekili olarak üzüldüğümü ifade etmek istiyorum. 
Sıra gerek yükseköğretim mevzuatındaki düzenlemelerde
olsun gerekse teknik eğitimle ilgili düzenlemelerde olsun bu manada uzlaşmayla
geçebilecek maddelere gelmişken Meclisin bu manada çalışamaz hâlde olması da
Milliyetçi Hareket Partisi Grubu olarak bizi ayrıca üzmektedir. Çünkü,
biliyorum, teknik eğitimle alakalı vasıfsız, gündelik meseleler ile teknik
meselenin birleşmesini, sahadaki bürokratik tecrübeleri ve gözlemleriyle
oluşturulmuş, yetkin bürokratların hazırladığından haberdarım. Pek çok konusuna
buradaki pek çok milletvekilimizin “Evet” diyeceği kanunlar bizi bekliyor. Biz,
bu kanunlara geçip hakikatlerle yüzleşip milleti rahatlatalım, bu manada biraz
daha sağduyulu olalım niyetindeyiz değerli arkadaşlar.
Bu gerçekten hareketle, üniversite çatısı altında,
bilinenler donmuş hafıza bilgileri değil, sürekli yenilenen, yorumlanmakta olan
düşünceler merkezi sözünü tekrarlıyorum. Bunu, siyasetin de dinamik bir süreç
olduğu ve her an yeniden kurulup yeniden bozulan siyasetin her oturumda da yeni
bir ruhla yeniden açılabilme ihtimalini hatırlatmak istiyorum. 
Umarım, ikinci bölümle ilgili konularda biraz daha
uzlaşma zemini bulunarak tartışma alanlarının bu manada verilecek mesajlarla
daha iyiyi, daha güzeli, daha doğruyu bulma noktasında devam etmesini arzu
ediyorum. Ve benden önce konuşan Erzurum Milletvekilimiz Profesör Kamil Aydın
Hocamın hatırlattığı gibi, bir Türk çocuğu Amerika’ya giderek Nobel Bilim
Ödülü’nü alabilecek başarıyı gösterebiliyorsa, o Anadolu’nun bağrı yanık
evlatları Türkiye'deki bir üniversiteden de Nobel Bilim Ödülü alabilecek
altyapıyı bulabilmelidir, bulmak zorundadır. Eğer aklı iktidar kılamazsak, eğer
farklılıkların birlikteliğinden ortak aklı çıkaramazsak buradan sonra gidecek
yer kalmadı, bu da sanırım “son şans” demek istemiyorum ama… Adına “Yenikapı
ruhu” denilen ve 15 Temmuzdan sonra her türlü düzeni yeniden okumak zorunda
kaldığımız bu siyasal iklimi çok iyi değerlendirmek mecburiyetimiz var. 
(Mikrofon otomatik cihaz tarafından kapatıldı) 
RUHİ
ERSOY (Devamla) - Bu mecburiyetlerin Milliyetçi Hareket Partisi olarak
farkındayız. Tüm siyaset kurumunun bu hakikatleri düşünerek hareket etmesini
bekliyor, Genel Kurulu saygıyla selamlıyorum. (MHP sıralarından alkışlar) 
BAŞKAN
– Teşekkür ediyoruz.
Gruplar
adına ikinci söz, Cumhuriyet Halk Partisi Grubu adına İzmir Milletvekili
Mustafa Ali Balbay.
Buyurun
Sayın Balbay. (CHP sıralarından alkışlar) 
CHP
GRUBU ADINA MUSTAFA ALİ BALBAY (İzmir) – Sayın Başkan, sayın milletvekilleri;
hepinizi saygıyla selamlıyorum.
Gecenin
bu vakti demeyeceğim, 26 Kasımın ilk saatlerinde gerçekten, ben hepinizle
eğitimde üç yüz yıllık sürecimizi ana hatlarıyla paylaşmak istiyorum. Öncelikle
de, Meclis Kütüphanesinde de var; dünya çapında Türk bilim adamı Niyazi
Berkes’in “Türkiye’de Çağdaşlaşma” adı altında üç yüz yıllık mücadelemizi
özetleyen kitabını hepinize öneriyorum haddimse. 
Arkadaşlar,
1699 Karlofça Antlaşması’ndan Osmanlı İmparatorluğu, ilk kez artık dünya
imparatoru, dünya hâkimi değil, muhatap ülkelerle eşit bir devlet olarak masaya
oturduğunda çok geç kalmıştı. Avrupa Rönesans’la sınırlar aşmış, buhar gücüyle
artık Sanayi Devrimi başlamış ve artık, Osmanlı onlara ulaşmakta çok geç
kalacağı bir geri noktada kalmıştı. 
Üç
yüz yıl boyunca, sevgili arkadaşlar, bizim tarihimiz bir anlamda eğitim
tarihidir. Eğitim alanındaki bocalamalarımız, 2 ileri, 3 geri adımlarımız
Türkiye’yi bugün hâlâ “Avrupa Birliğine mi girelim, birbirimize mi girelim?”
tartışmasında patinaj yapmamıza neden olmaktadır. 
Arkadaşlar,
Osmanlı Dönemi’ne özellikle AKP’li arkadaşlar ayrıca ilgililer, o döneme iyi
baktıklarında özellikle son iki yüz yılda eğitim alanında reform yapmak isteyen
herkesi ama her padişahı o dönemin egemenleri ya dizginlemişler ya da görevini
yapamaz hâle getirmişlerdir değişik nedenlerle. Niyazi Berkes diyor ki: “Üç yüz
yıllık sürecimizde reformları, kafasına koyduklarını sonuna kadar başarabilen
tek lider Mustafa Kemal olmuştur.” II. Mahmut, III. Selim’in attıkları her
adımın, o -tarih kitaplarındaki- orduların yeniden düzenlenmesi, devlet
yapısının yenilenmesiyle ilgili her adımın altında bir eğitim reformu vardı
arkadaşlar. Ancak, ne yazık ki başarılamadı, ta ki Kurtuluş Savaşı’na dek.
Tabii, Osmanlı Dönemi’nin bu süreciyle ilgili pek çok örnek var arkadaşlar.
Örneğin, Profesör Adnan Adıvar’ın bilim tarihi kitabında diyor ki: “Osmanlı
döneminde medreselerde kara tahtanın gündeme geldiği dönemde şeyhülislam kara
tahtanın kullanılmasına izin vermiyor, ‘Bunu eğer Kâbe’ye götürür tavaf
ettirirseniz kullanabilirsiniz.’ diyor.” Adnan Adıvar, kaynak gösteriyorum,
oradan şey yapabilirsiniz. Buna benzer pek çok örnek var ve ne yazık ki o dönem
çağı yakalayamıyoruz arkadaşlar. 
Tabii
ki Kurtuluş Savaşı’ndan sonra en büyük adım kuruluş savaşıydı ve Mustafa Kemal
Kurtuluş Savaşı’na iki kesimin katılmamasını istedi: Öğretmenler ve öğrenciler;
“Onlar bizim gelecekteki mücadelemizin başlıca gücü olacaklar.” dedi. 9 Eylül
1922’de İzmir’den düşman askerlerinin denize dökülmesinden sonra, Mustafa Kemal
Atatürk’ün ilk toplantısı Bursa’daki -o dönemin diliyle- Muallimler Şûrası’ydı.
22 Eylül 1922’de Bursa’daki o meşhur sözünü söyledi; “Öğretmenler, yeni nesil
sizin eseriniz olacaktır.” dedi ve ondan sonraki kuşaklar eğitime öylesine
sarıldı ki arkadaşlar… 
Örneğin,
daha önce, sanıyorum, Milliyetçi Hareket Partisinden konuşan arkadaşlarımız,
Cahit Arf’tan örnek verdiler. Cahit Arf, lise yıllarında cumhuriyetin ilk
eğitimini almış kişilerden. Şöyle diyor anısında: “Biz öylesine cumhuriyet
heyecanıyla ve yeni şeyler öğrenme heyecanıyla doluyduk ki…” Ki Cahit Arf,
biliyorsunuz, dünya çapında bir bilim insanı ve Arf teoreminin bulucusu. “Biz
derslerimizde bütün problemleri çözeceğimize, eğer bütün problemler biterse
yeni problemler üretip -matematik olarak- onları da çözeceğimize inanıyorduk.”
diyor ve başarıyor. Atilla İlhan, ünlü şair, yine anılarında “Lisede biz
derslerimize öyle bir cumhuriyet heyecanıyla çalışıyorduk ki karnemizde zayıf
gelirse cumhuriyetin de zayıflayacağını düşünüyorduk.” diyor. İşte böyle bir
neslin üzerinde yükseliyor cumhuriyet. İşte, eğitim alanında elde edilen bu
başarı…
O
dönemin bilim insanları öyle bir ruhla yetişiyor ki arkadaşlar, yaptığım
araştırmalara göre -sanıyorum bir tane bile yok- o dönem dünyanın değişik
ülkelerine bilim için giden Türk bilim insanları, profesörler, doçentler,
öğrencilik çağında gidenler, sevgili arkadaşlar, hepsi ama hepsi Türkiye’ye
geri dönüyor ve öğrendiklerini bu ülkede uyguluyor. Ama, bugün, arkadaşlar,
eğitim sistemimizin geldiği nokta o ki yurt dışına giden bir öğrenci dönmüyor,
eğer dönmek isterse ailesi “Dönme evladım, orada gelecek kur kendine.” diyor. 
Üniversitelere
gidin arkadaşlar. Ben zaman zaman gidiyorum. O öğrencilere diyorum ki: İçinizde
yurt dışına gitmeyi ve bundan sonraki hayatını yurt dışında sürdürmeyi isteyen
var mı? Siyasi görüşü ne olursa olsun, çok büyük bir çoğunluk “Evet, gitmek
istiyorum.” diyor.
Arkadaşlar,
bir ülkede en büyük erozyon, bir ülkenin en büyük kaybı, gençliğinin geleceğini
kendi ülkesinde aramamasıdır. Bugün böyle bir tabloyla karşı karşıyayız. Evet,
eğitimde geçmiş dönemlerden kimi örnekler verdim, ağırlığı oraya verdim ama
şimdi sözü getirmek istediğim yer… İkinci bölüm daha çok üniversitelerle
ilgili. Ne yazık ki bu yasayı biz görüştüğümüzde üniversitelerle ilgili
herhangi bir olağanüstü durum yoktu -sanıyorum, mart, nisan, o aylardaydı- ama
15 Temmuzdan sonra 18 üniversite birden kapatıldı. Ondan sonraki dönemde öyle
gelişmeler yaşandı ki arkadaşlar -burada Ceyhun İrgil arkadaşımız özellikle
kapatılan üniversitelerle ilgilendi, biz de ilgilendik- gençlerin büyük bir
çoğunluğu bir kez daha hayal kırıklığına uğradılar. 
Şimdi,
bu yasayla birlikte, üniversitelerdeki disiplin yönetmeliğinden öğretim
üyelerinin ne yapması gerektiğine ve hatta üniversite sınavlarına nasıl
girilmesi gerektiğine kadar, güvenliğine kadar her şey yeniden planlanıyor ama
her şey öylesine yeniden planlanıyor ki bunun en iyisi olduğu yönünde bizim de
gerçekten kuşkularımız var. Sadece şu görüşmekte olduğumuz yasada bile,
arkadaşlar, torba yasada bile pek çok düzenleme, son beş yıl içinde, 2-3 kez
yapılmış. Her şey bir yana, düşünün, “eğitim müfettişi” denmiş, “maarif
müfettişi” denmiş, onların adı bile 4 kez değişmiş. Teftiş kurulu da 2 kez değişti.
1 kez teftiş kurulları iptal edildi, şimdi tekrar getiriliyor. 
Üniversitelerde
özellikle öğrencilerin bilim yapmasını sağlayacak, özgür düşünmelerini
sağlayacak önemli ortamlardan biri de istediklerini söyleyebilmeleridir. Tabii,
bu yanıyla teşekkür ediyorum, alt komisyonda ortak bir anlayışa büyük ölçüde
gelindi yeni YÖK disiplin yönetmeliğiyle ilgili ama orada da genel ruh,
özgürlüklerin kısıtlanması ve öğrencilerin ne yapmaları ve ne yapmamaları
gerektiği konusundaki sınırlamaların ne yazık ki daha da güçlendirilmesi
yönündeydi. 
Şimdi,
tabii, madem üniversitelerden açtık arkadaşlar, çok kısa… Dünyada üniversite
sayısı bakımından 1’inci ülke Hindistan arkadaşlar, 7 bin üniversitesi var;
2’nci ülke Amerika, 6.500 üniversitesi var; 1,5 milyar nüfuslu 57 İslam
ülkesinde, arkadaşlar, Türkiye’yi çıkardığınızda, toplam üniversite sayısı 600;
arkadaşlar, Hindistan’ın onda 1’inden daha az. Bu tablo bize İslam dünyasının
da içinde bulunduğu bu çağı yakalayamama ve emperyalist ülkelerin etkisi
altında kalma sorununun özünde gerçekten eğitim sorunu olduğunu gösteriyor. Biz
öyle bir lidere sahibiz ki Mustafa Kemal Atatürk “Benim tek mirasım akıl ve
bilim.” demiş. Böyle, başka bir lider yok dünyada. Bu reforma da ben o ışıkla
bakmamız gerektiğini düşünüyorum.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Halkların
Demokratik Partisi Grubu adına Muş Milletvekili Ahmet Yıldırım.
Buyurun
Sayın Yıldırım. (HDP sıralarından alkışlar)
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri, Sayın Bakan; şimdi gecenin bu saatinde, tabii,
böyle bir temel yasanın ikinci bölümüne geçmiş oluyoruz. Temel yasanın ikinci
bölümünün ilk 13 maddesi üniversitelerle alakalı Sayın Bakan. Yalnız bu 13
maddenin ilk 9 maddesi üniversitedeki, yükseköğretimdeki disiplin süreçleriyle
alakalı; ya kurulların teşekkülü ya yeniden dizayn edilmesi vesair. 
Öyle
anlaşılıyor ki 15 Temmuzdan sonra üniversitelerin yeniden dizaynına veya bazı
öğretim elemanlarının işten çıkarılması sürecinin kolaylaştırılmasına hizmet
edecek özellikle yeni bir disiplin yönetmeliği ve disiplin kurullarının
teşekkülü hedefleniyor. 
Şunu
baştan ifade edelim ki… Hani, benden önceki hatip ifade etti; 1945’te Dil,
Tarihten 3 arkadaşıyla birlikte atılan Niyazi Berkes’in “Türkiye’de
Çağdaşlaşma” kitabını evet okumuştum. 
Üç yüz yıllık bir deneyimi yok bu ülkenin, üç yüz
yıllık bir üniversite deneyimi yok. Özellikle cumhuriyet öncesinde sadece
İstanbul’a hapsolmuş bir akademik birimle ve akademik tarihle karşı karşıyayız.
Anadolu’ya yayılmış bir üniversite anlayışı yok veya cumhuriyetle birlikte
başkent olan veya Kurtuluş Savaşı’nın merkezi olan, şu anda Meclisin de merkezi
olan Ankara’da da öyle bir akademik birim yok, Ege’de yok, Akdeniz’de yok,
sadece İstanbul’la sınırlı ve cumhuriyetin kuruluşundan sonra, biraz da İkinci
Dünya Savaşı’nın açığa çıkmış olması sebebiyle Atatürk’ün çabalarıyla özellikle
Alman bilim insanlarının ülkeye kabulü neticesinde farklı bilim
disiplinlerinden akademisyenler bu ülkede üniversite anlayışının yeniden inşa
edilmesi sürecine katkıda bulunmuşlar. 
Şunu söyleyelim ki: Cumhuriyet tarihi boyunca
üniversiteler hiçbir zaman özgür olmadılar. Bir defa, cumhuriyetle birlikte
kurulan üniversitelerin resmî ideoloji doğrultusunda ülkenin yönetim
kademelerine eleman yetiştirebilme amacı en önemli hedeflerinden bir tanesidir,
tek hedefi şüphesiz bu değildir. Ancak, resmî ideolojiden hafif ayrılmış olan,
o ulus devlet perspektifi çerçevesinde tekçilik anlayışına hizmet etme
saikinden kopmuş olan akademisyenlerin nasıl müeyyidelerle karşılaştığının
tarihi de eş değerdir. 1945’te Dil Tarihten Niyazi Berkes’le birlikte
Pertev Naili Boratav, ve Behice Boran’ın atılması aslında bir milattır. Ondan
sonraki süreçlerde, zaten üniversitelerin giderek daha fazla bir ideolojik
cendere altına alınması ve üniversitelerin belki bugün değişen öncelikleri
cumhuriyet tarihinde açığa çıkmış olan sorunlardan farklı olabilir ama
üniversite hiçbir zaman özerk olamadı, üniversite sadece bilimin özerkliğiyle
bilim insanlarının çalışma yürüttüğü kurumlar olma işlevi göremedi. Bunu
öncelikle oturtmuş olalım. 
Bugün
ise her ne kadar 15 Temmuzdan sonra bu paralel devlet yapısıyla ilgili olarak
sorunlar sıklıkla gündeme getirilmiş olsa bile ve bunu siyasi iktidar 17-25
Aralıktan sonra ele alarak bugüne doğru getirmeye çalışsa da bütün ülkede şu
paralel devlet yapısı veya cemaat yapılanmasıyla ilgili az biraz bilgi sahibi
olan herkesin bileceği bir husus vardır ki o da bu cemaatin kırk yıllık
tarihinin olduğudur. Cemaat 17-25 Aralıkla ortaya çıkmış değildir, kırk yıllık
bir tarihe sahiptir ve kırk yıllık tarih boyunca hedefledikleri ilk kurumlar da
eğitim ve bilim kurumları olmuştur. Okul işleri ve üniversitelerde varlık
gösterebilme, güç olabilme hedefleri vardır. Eğer siz bu yapının, bu Gülen
Hareketi’nin, bu cemaatin, bu paralel devlet yapısının tarihini 17-25 Aralığa
kodlarsanız, ondan önceki sürecini görmezden gelirseniz, kör topal, ağır aksak
bir iş yapmış olursunuz ve bu işi doğru da yürütmüş olamayız biz. 17-25 Aralığı
milat olarak koymanız durumunda, bu yapının ondan önceki süreçlerini tümüyle
aklamaya hizmet etmiş olursunuz. Bu temelde, bir defa, bu kırkyıllık tarihin on
iki yılında mevcut siyasi iktidarla birlikte hareket etmiş, ortak iş yapmış ve
çok kişinin canına okumuş bir cemaat gerçekliğiyle karşı karşıyayız ve devlet
içinde bu kadar örgütlenmiş, haksız olanaklar elde etmiş böyle bir
örgütlenmenin daha çok tartışılmasına ve muhalefet partileri tarafından da
birlikte yapmış olduğunuz işlere dönük eleştirilere açık olmak zorundasınız
Sayın Bakan. Çünkü, şunu ifade edelim: Siz birlikteyken de çok can yaktı bu
cemaat yapısı. Ben de bu cemaat yapısının, yirmi bir yıllık akademisyenlik
sürecinde çok gadrine uğradım. Bizim dışımızda birçok yapının, kendileri gibi
düşünmeyen, üniversiteleri dizayn etmeye çalışan, tek tornadan çıkmış gibi
oraya liyakatten yoksun akademisyen yerleştirme süreçlerinde jüri üyesi olarak
baskılar gördüm ve mobbing uygulandı. Siz o süreci aklayarak önümüzdeki dönemi
asla doğru örgütleyemezsiniz ve siz on iki yılın hesabına varmış olun, açın,
inanın; önümüzdeki dönemi daha doğru, daha temiz bir sayfaya yazmış olarak
ilerleyebiliriz biz. Ya değilse, onların o sürecini gözden kaçırmanız
durumunda, “Bize halel gelmesin.” diye bu cemaatin 17-25 Aralık öncesini
aklarsanız, geleceği doğru örgütleme işine asla hiçbir hizmet etmiş olmayız.
Velev ki 17-25 Aralık açığa çıkmamış olsaydı, 15 Temmuzda bu ülkede darbe
olmamış olsaydı da bu cemaat böyle zararlı bir cemaatti. Bakın, 17-25 Aralık
olmasaydı da, 15 Temmuz olmasaydı da bunların zulmüne uğramış olan yığınla
insan vardı. Bir defa, sizin ortaklığınızın da ana ekseninde olan şuydu: Bir,
üniversitelerde ve eğitim kurumlarında Kürtlere karşı ortak mücadele etme,
Kürtlerin yanında solculara ve toplumsal muhalefete alan daraltma amacı
görüyordu bu cemaatin yapısı. Kendileri gibi düşünmeyen hiç kimseye yaşam şansı
tanımadılar. Kendileri liyakatten yoksun bir tomar akademisyeni üniversitelere
doldururken o üniversitelere kendi alın teriyle, emekleriyle gelmiş olan birçok
kişiyi çok ciddi idari soruşturmalardan geçirdiler. Yetmedi, idari
soruşturmalar dışında –ben kendim de yaşadığım üzere- kollukta ve yargıda olan
nüfuzlarını harekete geçirerek birçok kişiyi sanık hâline getirdiler Sayın Bakan.
Ben 2009’da düzenlenen bir komployla ve bu cemaatin üniversitelerdeki
baskılarına direndiğim idari soruşturmalarına rağmen geri adım atmadığım için
aynen onların emniyetteki uzantıları tarafından gözaltına alındım, onların
yargıdaki savcı ve hâkimleri tarafından mağdur edildim. 
Bir
diğer husus… Şunu ifade edelim: Bakın, bütün bu günahlarına, bütün bu yanlış
politikalarına ve uygulamalarına rağmen, bugün onlar da adil idari soruşturma
ve yargı süreçlerinden geçirilmelidir. Bu hepimizin bir gün mutlaka ihtiyaç
duyabileceği evrensel hukuk normudur. Suçlu mu, bilemem; evet, suç karineleri
çok fazla ama darbe yapmış olsalar bile, bunlar ondan önce birçok suça, günaha
bulaşmış olsalar bile, birçok insanın hakkını yemiş olsalar bile onların adil
yargılanma hakkını hiçbirimiz ellerinden alamayız. Bir defa, on binlerce
insanın kapı önüne konulması süreci tersten işletiliyor. Bugün, daha doğrusu
dün gündüzden beri birçok arkadaşınız ifade ettiler, belli haksızlığa uğramış
kamu emekçilerinin görevlerine geri dönmüş olmasının mutluluğunu yaşadıklarını
söylediler. Bir şeyin acaba tersten işletildiğini düşünüyor muyuz değerli
milletvekilleri? O da şudur: Biz önce idari soruşturmayı yürütecektik, bir
suçun idari soruşturma ya da yargısal süreç sonrasında açığa çıkması durumunda
biz açığa alacak ya da ihraç edecektik. Biz önce ihraç ediyoruz, daha sonra
-acaba bu suçlu mu, değil mi- diyorsunuz ki: “İtiraz etsinler, biz soruşturmayı
ona göre inceleriz.” Bu tersten işletmektir, bu doğru bir yöntem değildir.
Soruşturma olmaksızın, bir hukuki süreç işletmeksizin mağduriyet açığa çıkaran
kararlardan herkes uzak durmalıdır. Böyle bir hukuk düzenine ve düzlemine yarın
bir gün bunu uygulayanların da ihtiyacı olabilir. 
Okullarına
el koyarak, banka ve şirketlerine kayyum atayarak -zararlı da olsa- onlarda
dönemsel bir zayıflama yaratabiliriz ama bu hukuk dışı yöntemlerle onların
düşüncelerini zayıflatamayız, sadece onları illegalize etmiş oluruz. Bu
temelde, diyorum ki: Özellikle, hukuk çerçevesinde onlarla mücadele etmek ve
baskıcı politikaları artırarak değil, özgürlükleri ve demokrasiyi daha fazla
genişleterek bu çarpık yapılanmaların önünü almış oluruz.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Gruplar
adına konuşmalar tamamlanmıştır. 
Şahıslar
adına ilk söz Bursa Milletvekili Ceyhun İrgil’e aittir. 
Buyurun
Sayın İrgil. (CHP sıralarından alkışlar)
Süreniz
beş dakikadır. 
CEYHUN
İRGİL (Bursa) – Sayın Bakan, Sayın Başkan, değerli milletvekilleri; iyi
sabahlar. 
Sabahın
bu ilk saatlerinde, yasanın ikinci bölümünde, daha çok, üniversitelerin
yapılanması, üniversitelerin iç disiplin meseleleriyle ilgili konular ağırlıklı
olarak görüşülmekte. Ben yasanın bu bölümünde, daha çok üniversitelerle ilgili
olduğu için, üniversitelerde son dönemde yaşanan bazı somut sorunları Bakan da
buradayken, YÖK temsilcileri de buradayken dile getirmek isterim. 
Özellikle,
bu kapatılan üniversitelerde şu anda önemli oranda -daha önce de söyledim-
sorunlar aşıldı gibi görünüyor, öğrenciler yerleşti gibi görünüyor, 45 bin
kadar öğrenciyi yerine yerleştirebildi YÖK. 20 bin kadar öğrenci bu arada telef
oldu ve üniversiteleri bırakmak zorunda kaldı. Fakat, şu an yerleşen
öğrencilerde şöyle bir sıkıntı var yani YÖK temsilcileri de buradayken mutlaka
çok acilen el atılmasını isterim, Sayın Bakana da özellikle sesleniyorum:
Bakanlığın diğer konularda, ilk, ortaöğretim ve diğer okullarda ve proje
okulları gibi daha bir dolu -yani eğitimin çok kaotik yapısı nedeniyle- başka
konularla ilgilenmekten üniversite ayağının zayıf kaldığını ve Millî Eğitim
Bakanlığının üniversiteyle ilgili konularda daha geride ve regresif bir
davranış içinde olduğunu görüyoruz. O yüzden, özellikle YÖK’te, bu kapatılan
üniversitelerin öğrencilerinin bu hafta ödemeleri istendi hepsinden. Aslında,
12 taksit yapılacakken 6 taksite indirdiniz, şimdi de 3 taksitini peşin
istiyorsunuz. Bu insanların aileleri kışta, çoğu dar gelirli insanlar ve bir
bölümü bu yüzden, para yüzünden okulu bırakacaklar. Yani uzun zamandır böyle
bir şey yaşanmadı bu ülkede. İnsanlar yoksulluk yüzünden ya da taksit
ödeyemediği için okullarını bırakma aşamasına geldiler. 
Daha
önemli sorunlardan bir tanesi, YÖK belli ve dar kapsamlı mali ödeme
açıklamasını üniversitelere gönderdi ama kendi sitesinde ilan etmedi; ilan
etti, bir gün ilan etti, eksik vardı bir dolu, uyardık, kaldırdılar ama
defalarca aramamıza rağmen, bugün örneğin 3 defa aramamıza rağmen asla
ulaşılamıyor YÖK’e. Sonuç olarak YÖK hâlâ, ödeme zamanı yaklaşmış olmasına
rağmen, sitesine öğrencilerin hangi usul ve esasla ödeme yapacaklarını koymadı.
Bu kadar basit bir sorunu, bu kadar hocamız var, bu kadar hukukçumuz var, bu
kadar profesörümüz var, bu kadar personelimiz var ama bir sayfa usul ve esası
oraya koyamadınız. 
Onun
dışındaki önemli sorunlardan bir tanesi, kapatılan üniversitelerin açıkta
kalan, işsiz kalan akademisyenleri için ocak ayı işsizlik maaşını aldıkları son
ay. Şu an 1.307 lirayla geçiniyorlar profesör ve doçentler, ocak ayında
işsizlik maaşları bitecek, ocak ayından itibaren bu öğretim üyelerinin normal
asgari ücret, işsizlik parası alma şansı bile yok. Bunlar 2.300 civarında
doçent, profesör, yardımcı doçentler. Bu insanların büyük bir çoğunluğu bu
üniversitelere devlet üniversitelerinden geldiler. Biraz önce değerli
konuşmacının söylediği gibi, Ahmet Bey’in, zaten, kollama, kayırma veya
birtakım iç taktiklerle devlet üniversitelerine geçti daha çok bu FETÖ’cü
yapılanma. Nitekim, bakarsanız gelişmelere, sadece Dicle Üniversitesine
bakarsanız, 70 tane öğretim üyesini görevden almakla kalmadınız, tutukladınız
rektörü dâhil. Eğer bu, kapatma gerekçesi olsaydı devlet üniversitelerinin
tamamını kapatmanız gerekirdi en başta Dicle olmak üzere. Doğal olarak bu
üniversiteleri kapattınız ama bu öğretim üyeleriyle ilgili hiçbir hükme
varmadınız yani suçlu demediniz. Suçlu demediniz ama bu öğretim üyeleri şu an
çalışamıyorlar çünkü onlara Sosyal Güvenlik Kurumundan bir kâğıt verdiniz
üstünde “OHAL, kanun hükmünde kararname” yazıyor. Bu yüzden hiçbir yerde işe
giremiyorlar, çalışamıyorlar. Binlerce akademisyenle ilgili bu sorunun
çözülmesi bir cümleye bakıyor Sayın Bakanım. YÖK bunlarla ilgili bir tutuklama
kararı, hüküm vermediğine göre -siz hukukçusunuz- hukuki bir karar olmadığına
göre söyleyeceğiniz tek şey şu: “Bunlarla ilgili herhangi bir hüküm yoksa, tutuklama
kararı yoksa bu arkadaşların çalışmasında engel yoktur.” diyecek, bu kadar.
Nitekim aynı şeyi Sağlık Bakanlığı 26 Ağustos itibarıyla yaptı, “İhraç edilen
ve görevde işsiz kalan hekimlerin özelde çalışmasına engel yoktur.” yazısını
yayımladı. Bu yüzden de bunun, Sağlık Bakanlığının Millî Eğitim Bakanlığına
örnek olmasını diliyorum. 
Bunun
dışındaki en önemli sorunlardan bir tanesi bu öğretim üyelerinin yurt dışına
doğru hareket hâline geçmesi. Bu konuya daha sonra değinmeyi düşünüyorum çünkü
zamanım çok daraldı ama bu arada bir başka sorun daha var. Bu üniversitelerde
-devlet üniversitelerine geçemediği için- yabancı uyrukluların birçoğu gelip
özel üniversitelerde çalıştılar. Yani Türklerle evlendikleri için eşleri doğal
olarak Türkiye’deki üniversitede çalıştılar. Mesela bunlardan bir tanesi
Catherine Francesca Coussens. Bu hanım gelmiş Türkiye’ye, burada evli olduğu
için bir üniversitede iş bulmuş, aslında…
(Mikrofon
otomatik cihaz tarafından kapatıldı) 
CEYHUN
İRGİL (Devamla) – …daha önce Çankaya Üniversitesindeyken İpek Üniversitesine
geçmiş. Şimdi, bu insanlar herhangi bir nedenle yurt dışına gittiklerinde yani
ailelerinin yanına döndüklerinde, bir şekilde tekrar Türkiye’ye gelmek
istediklerinde bu insanları hiçbir gerekçe olmadan ülkeye sokmuyorsunuz. Bu da
mesela dünyadaki, Avrupa’daki itibarı azaltan bir şey. Ondan sonra diyorsunuz
ki: Avrupa bize bunu niye yaptı? İşte bu insanlar gidip orada anlatıyorlar.
(CHP sıralarından alkışlar) 
BAŞKAN
- Teşekkürler Sayın İrgil.
Şahıslar
adına ikinci ve son söz Edirne Milletvekili Okan Gaytancıoğlu’na ait.
Sayın
Gaytancıoğlu, bugünkü kaçıncı konuşmanız oldu bilmiyorum ama bayağı bereketli
bir gün.
Buyurun.
(CHP sıralarından alkışlar) 
OKAN
GAYTANCIOĞLU (Edirne) – Evet, bir öğretim üyesi olarak konuşuyorum.
Sayın
Başkan, değerli milletvekilleri; kanunumuzun genel gerekçesi nüfusumuzun yaş
ortalamasının genç olması ve eğitim, eğitim, eğitim, yükseköğretim. Üniversite
çok önemli. Bir üniversitede yirmi iki yıl boyunca görev yaptım. Ciddi akademik
çalışmalar yapmak için kaynağa ihtiyaç var. Bir devlet üniversitesinde öğretim
üyesi olabilmek, birçok sınavdan geçmek ve iyi seçilmek, bunlar hep önemli
konular. Bir defa kaynak çok önemli. Kaynağınız insan, kaynağınız makine,
kaynağınız bilgisayar, teknoloji. Başka ülkelerin ne yaptığını çok iyi bilmeniz
lazım, başka bilim insanlarının ne yaptığını çok iyi bilmeniz lazım. Sadece
“Her ile bir üniversite açtık, oldubitti, binaları bulduk, oralara birer tane
de dekan atadık, yüksekokul müdürü atadık.” Bir de altı yıl yüksekokul
müdürlüğü de yaptım. O görevi de biliyorum nasıl olduğunu ama ne zaman ki
Cumhuriyet Halk Partisine üye oldum, hemen görevden alındık. Çok da önemli
değil.
RAMAZAN
CAN (Kırıkkale) – Bak, geldin, milletvekili oldun.
OKAN
GAYTANCIOĞLU (Devamla) – Evet. 
Akademisyen
seçmek, buralara öğretim üyesi bulabilmek son derece önemli. Pazardan kavun
almıyoruz arkadaşlar, ileride Türkiye’ye yön verecek bilim adamlarını
seçiyoruz. Sizler nasıl seçtiniz ya da şu anki mevcut sistem nasıl seçti?
Sizlerin de karşı olduğu, bizim de karşı olduğumuz YÖK sistemiyle seçildik.
Yani üniversiteler özerk değil, bir üst kurul tarafından belirleniyor. Bu üst
kurul, Türkiye’de bütün üniversitelerin nasıl yönetileceğine kendi seçtiği
kişilerle… Tam buna da karşıyken şimdi de Cumhurbaşkanı bunların yöneticilerini
seçiyor. 
Bir
de meslek yüksekokulları var. Her ilçede neredeyse meslek yüksekokulları var.
Daha üniversitelerin, fakültelerin donanımlarını gerçekleştirmeden biz
yüksekokullar açıyoruz. Bunlar çok büyük marifet değil. Ondan sonra, dünya
bilim sıralamasına baktığımızda Türkiye, maalesef, gerilerde. Yayın
sıralamalarına baktığımızda hep C sınıfı dergilerde yayınları yapıyoruz. Bu
unvanları almak da çok zor arkadaşlar. O yüzden, çok dikkatli olmak lazım. Sayı
çok önemli değil. Önemli olan niteliktir. Hem öğretim üyesinin niteliği hem
yüksek okulların, üniversitelerin, birimlerin nitelikleri çok çok önemlidir. 
Bir
de, nedense her üniversiteye ilahiyat fakültesi açıldı. Bir şey demiyoruz ama
daha diğer fakültelerin, diğer üniversitelerin ihtiyaçları dururken neden bu
kadar çok fazla sayıda ilahiyat fakültesi açılıyor, sosyal bilimlerde daha
fazla bölümler açılıyor? Bizim teknik bilimlere ihtiyacımız yok mu? Teknik
bilimlerde daha fazla öğretim üyesine ihtiyacımız yok mu? Dünyada daha fazla
ilerlemiş Japonya gibi, Hindistan gibi –bilim alanında- Çin gibi, İngiltere
gibi, Amerika gibi ülkelerle sosyal bilimlerle mi karşı karşıya geleceğiz,
onlarla yarışacağız? 
Her
üniversitede iktisat, işletme fakülteleri var ama yeni işletmeler Türkiye’de
açılmadığı için, yeni fabrikalar açılmadığı için, Türkiye’de büyüme hızı son
derece yavaşladığı için, maalesef, o işletmelere biz işletme mezunlarını
yerleştiremiyoruz. Kaldı ki iki yıllık işletme bölümleri var, iki yıllık
iktisat bölümleri, muhasebe bölümleri var. Her biri işsiz. Sonra birçok kamu
kuruluşunda işe girmeye çalışıyorlar, hep perişanlık, hep perişanlık.
Burada
anlatmak istediğim konu üniversite açmak değildir, üniversiteleri donatmaktır.
Her ile bir üniversite açtınız ama şimdi, bakıyoruz… Güzel uygulamalar da var.
Yani programları kapatıyorsunuz. Neden kapatıyorsunuz? Çünkü öğrenciler tercih
etmiyor. Öğrenciler işsiz kalıyor. Boşu boşuna oraya birimler açılıyor. Onun
için, o bölgenin ihtiyacı neyse, o ülkenin ihtiyacı neyse, o ilin ihtiyacı
neyse ona göre değil, ülkenin ihtiyacını, Türkiye'nin ihtiyacını, geleceğin
ihtiyacını, elli sene, yüz sene sonrasının ihtiyacını düşünerek fakülteleri,
bölümleri, programları açmak lazım. Öğretim üyelerini bunlara göre seçmek
lazım. Bizim görevimiz de budur diyorum. 
Hepinize
iyi akşamlar. (CHP sıralarından alkışlar)
BAŞKAN
– Teşekkür ediyorum. 
Şimdi
konuşmalar tamamlandı. 
İkinci
bölüm üzerinde soru-cevap işlemi yapacağız on beş dakika süreyle. 
Sisteme
giren sayın milletvekillerine sırayla söz vereceğim. Sürenin yarısını soru
için, yarısını da cevap için kullanacağız. 
Sayın
İrgil, buyurun. 
CEYHUN
İRGİL (Bursa) – Sayın Başkanım, teşekkür ederim. 
Sayın
Bakanım, iyi sabahlar. 
Dün
aslında sormuştum bu soruları ama siz değil de başka bir bakan olunca doğal
olarak sorulara hiç yanıt vermedi. 
Benim
çok somut birkaç sorum var özellikle bu şubat atamasıyla ilgili çünkü toplumun
sorusu bu, onlar adına yansıtıyorum; binlerce soru geliyor bu konuda. Net
olarak öğrenmek istiyoruz: Şubat ayında atama olacak mı? Bu kadar. 
Daha
önce söz verildiği gibi şubat ayına kadar, atama yapılacaksa, ek atama var mı?
Yapılmayacaksa şubat ayındaki atamanın sayısı ne kadar olacak? Önünde bir engel
varsa -Maliye gibi, olabilir- bu atama yapılmayacaksa insanlar bunu açık ve net
olarak öğrenmek istiyor çünkü topluma bu açıklanmalı. İnsanların umutları ve
çaresizliği suistimal edilmemeli çünkü bu insanlar ona göre planlarını yapmak
istiyorlar, ona göre hayatlarını kurmak istiyorlar, ona göre evliliklerini
planlamak istiyorlar, ona göre belki başka işe girmek istiyorlar. 
Teşekkür
ederim. 
BAŞKAN
– Teşekkür ediyorum.
Sayın
Gaytancıoğlu… 
OKAN
GAYTANCIOĞLU (Edirne) – İyi sabahlar diliyorum. 
Öğretim
Üyesi Yetiştirme Programı durdurulduğuna göre araştırma görevlilerini bundan
sonra nasıl atamayı düşünüyorsunuz? 
İkinci
sorum: Özellikle taşra üniversitelerinde öğretim üyesi açığı olduğu
bilinmektedir. Bu üniversitelere öğretim üyesi çekebilmek için özel
teşvikleriniz olacak mı? 
Edirne’deki
Trakya Üniversitesinin bir birimi olan Uzunköprü Meslek Yüksekokuluna bağlı
bazı bölümler Meriç ilçemizde bulunuyordu, bunlar neden kapatıldı? 
Bunları
merak ediyorum.
BAŞKAN
– Sayın Sarıhan…
ŞENAL
SARIHAN (Ankara) – Sayın Bakan, birçok sayıda öğretmen açığa alındı ya da ihraç
edildi. Sayılarının 38 bin olduğu yolunda bilgimiz var. Bunların bir kısmını
iade ettiniz. Acaba, şöyle bir yöntem… Daha önce de birkaç kez bunu önermiştik:
Yapılan işlemlerin fazlasıyla aceleye geldiği, herhangi bir irdelemenin hukuka
uygun ve -bağışlayın- ciddi bir biçimde yapılamadığını gözeterek bu insanları
mağdur etmemek için öncelikle açığa alma işlemi yapsanız, açığa alınanlarla
ilgili soruşturmaların yürütülmesinden sonra hukuka uygun olarak nasıl bir
durum varsa buna göre karar verseniz. Bu kadar büyük bir mağduriyetin, bütün
bir aileyi ve çevresini etkilediği, hepimizin de vicdanını sızlattığı açıktır.
(Mikrofon
otomatik cihaz tarafından kapatıldı)
BAŞKAN
– Sayın Emir…
MURAT
EMİR (Ankara) – Teşekkür ederim Sayın Başkan.
Sayın
Bakan, ben de, yine, görevlerine henüz iade edilmemiş öğretmenleri size sormak
istiyorum. Bugün 6 bin öğretmenin görevlerine iade edilmiş olması elbette
sevindiricidir ama bunlar hakkında da yine gerekli incelemelerin ve
soruşturmaların yapıldığı söyleniyor Bakanlığınızca. Öyleyse diğer öğretmenlerimiz
için de aynı şey yapılamaz mı? Çünkü burada hem öğretmenlerimiz hem onların
aileleri hem de çok daha önemlisi çocuklarımız, öğrencilerimiz mağdur
ediliyorlar. Artık bu öğretmenlerin öğrencilerine kavuşması ve içlerinde
suçlular varsa da yargılamalardan sonra hukuki sonuçların doğması gerekmez mi?
Teşekkür
ederim.
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Sayın
Bakan, üniversitelerde, fakülte ve yüksekokullarda öğrenimlerine çeşitli
nedenlerle ara vermiş, geçmişte çıkarılmış aflardan yararlanamamış ön lisans,
lisans ve yüksek lisans ve doktora öğrencileri var. Öğrenimlerini yarıda
bırakan bu öğrenciler ve aileleri yeniden bir kanuni düzenleme bekliyor;
durumlarını, özel nedenlerini belgelendirmek için düzenleme bekliyor. Kanun
tekliflerimiz de var. Bu önemli konuyu Sayın Bakana buradan arz etmek
istiyorum.
Ayrıca
-bu soruyu size çok sordum, yine de soracağım- ilim Giresun’da mahkeme kararına
rağmen atanamayan okul müdürlerimiz görevlerine dönmeyi bekliyor.
Teşekkür
ediyorum.
BAŞKAN
– Sayın Balbay…
MUSTAFA
ALİ BALBAY (İzmir) – Teşekkür ediyorum Sayın Başkan.
Sayın
Bakan, birincisi, ders kitaplarından, bizim öğrendiğimiz kadarıyla, 50 kadarı
hâlâ okullara dağıtılmadı. Burada son durum nedir?
İkincisi:
Üniversite sınav sistemiyle ilgili yine bir tartışma var. Üniversiteye giriş
sınavlarında yeni bir sistem söz konusu mu? 3 aşamalı, TEOG gibi tartışmalar
yapılıyor. 
Üçüncü
sorum: Üniversitelerde öğretim üyeleri, 41 üniversitede 72 yaşında emekli
olabiliyor, kalanlar da 67. Bu, anayasal eşitlik ilkesine aykırı değil mi?
Arkadaşlar
sordu ama son sorum: Öğretim Üyesi Yetiştirme Programı çerçevesinde, 15 bin
genç, öğretim üyesi olma hayaliyle tam bu hayali gerçekleştirmek üzereyken
şimdi açıkta. Onları ne yapmayı düşünüyorsunuz?
BAŞKAN
– Sayın Yeşil…
NİHAT
YEŞİL (Ankara) – Teşekkür ederim Sayın Başkanım. 
Sayın
Bakanım, günlerdir velilerimiz proje okullarına karşı nöbet eylemi yapmaktadır.
Kadıköy Anadolu Lisesi önünde silahlı güvenlik güçleri nöbet tutmaktadır. Bir
gün önce Millî Eğitim Bakanlığımıza, 20 bin velimiz, bu taleple ilgili,
Bakanlığın önünde yapmış olduğu eylemde çok kötü bir sonuçla karşı karşıya
kalmıştır. 
Benim
Sayın Bakandan ricam, şimdi bu öğretmenlerimizin ve öğrencilerimizin bu sorunu
nasıl çözülecektir? Yani, bu açıdan hep mağdur edilen öğrenci velileri ve
öğretmenlerimiz olmuştur. 
Benim,
Bakanımdan ricam, bu sorunu öğretmenlerin bütününde çözmeniz ve
öğretmenlerimizin, öğrencilerimizin mağdur edilmemesi ve bu sorunun çözülmesini
talep ediyorum. 
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Sayın
Bakan, 24 Kasımda, Sayın Yeşil’in de belirttiği gibi, çocukları proje
okullarında eğitim gören veliler, bu uygulamaya son verilmesi, özellikle bu
okullarda görev yapan öğretmen ve idarecilerin atamalarının durdurulması
yönünde en demokratik, en barışçıl ve en haklı taleplerini dile getirdiler ve
yaklaşık 23 bin imzayı Bakanlığınıza teslim ettiler. Bu haklı taleplerin
değerlendirilmesi konusunda tutumunuz ne yönde olacaktır Sayın Bakanım?
Teşekkür
ederim.
BAŞKAN
– Sayın Öz, son olarak.
BÜLENT
ÖZ (Çanakkale) – Sayın Bakanım, mayıs ayında yazılı soru önergesiyle de
Bakanlığınıza sormuştum. 2014 yılında Çanakkale’de deprem sonrası Gökçeada’da
bazı okulların hizmet binaları yıkılmıştı. Gökçeada Atatürk Anadolu Lisesinin,
Gökçeada Anadolu Lisesinin prefabrik binalarda, meslek lisesinin ise halk
eğitim binasında eğitim öğretim hizmeti verdiği doğru mudur? Yapılması beklenen
yeni okul binalarının proje ve inşa süreçleri ne durumdadır?
BAŞKAN
– Teşekkür ediyorum.
Şimdi
soruları cevaplandırmak üzere Millî Eğitim Bakanımız Sayın İsmet Yılmaz’a söz
veriyorum.
Buyurun
Sayın Bakan.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Başkanım.
“Şubat
ayında atama olacak mı?” Biliyorsunuz, 2017 yılı bütçesinde açıktan atama
toplam sayısı belli oldu, 60 bin gibi, bildiğim sayı. Dolayısıyla, bu 60 bin
sayısının tümü açıktan atama; öğretmen var, hâkim var, polis var,
ihtiyaçlarıyla. Bunun dağılımına kim karar verecek? Maliye Bakanlığıyla -Devlet
Personelden- Çalışma Bakanıyla, bir de ilgili bakanlıklarla görüşülecek, bir
dağıtım yapılacak. Aynı noktaya geliyorum. Dolayısıyla böyle bir toplantı
yapılmadan size “Şubat ayında şöyle bir atama yapılacak, olacak.” demem doğru
değildir. 
CEYHUN
İRGİL (Bursa) – Tüm yıl için 60 mı?
MİLLÎ
EĞİTİM BAKANI İSMET YILMAZ (Sivas) – Evet, tümü 60 bin.
Ancak
şunu çok net söylüyorum: Bu yıl 50 bine yakın bir öğretmen atadık ki cumhuriyet
tarihinde bir yıl içerisinde -yani şubatta 30 bin, işte ekimde de 20 bine
yakın- 50 bin öğretmenin atandığı bir elin parmaklarını geçmez. Öğretmen
sayımız ne kadar? 903 binin üstünde öğretmenimiz var. Yüzde 90’ların
üzerindeyiz. Bazı yerlerde öğretmen fazlamız da var. Norm fazlası da size
geliyor. Hizmetinden yeteri kadar faydalanılamayan bir öğretmen bir yere
atandığında ise “Evime uzaktı.”, “Bir başka husus vardı.” Farklı bir şeyde yine
bir talep geliyor. Kolay olmadığını söyleyeyim, oldu mu. 
Bu,
proje okulları da onlardan bir başkası. Yine, proje okullarında, çok net olarak
söylüyorum -talepleri anlıyoruz- daha önce de söyledim -yönetmelikte var,
yönetmeliğin hükmünü yerine getirmişiz- bir öğretmenimiz -ismine sizler de,
lütfen, bir bakın- yirmi beş yıl proje okullarında görev yaptı. Bana diyorsunuz
ki: “Ya, bırakın, bir yirmi beş yıl daha kalsın.” Bir başka öğretmenim -isimleri
var da vermiyorum- yirmi üç yıl on ay görev yaptı, diyorsunuz ki: “Bırakın,
görev yapsın.” Bir başkası yirmi iki yıl yaptı, bir başkası on sekiz yıl yaptı,
bir başkası yirmi dokuz yıl yaptı -Kadıköy’de olanı da söylüyorum- yine, bir
başkası matematik öğretmeni, yirmi dokuz yıl yaptı, bir başkası İngilizce
öğretmeni, yirmi üç yıl yaptı, bir de Millî Eğitim Temel Kanunu var, Millî
Eğitim Temel Kanunu’nda der ki: “Öğretmenlerin yurdun dört bir tarafında görev
yapması esastır.” Eğer bir öğretmen bir okulda, bir bölgede yirmi dokuz yıl
görev yaparsa nasıl yapacaksınız da “Ya, yirmi dokuz yıl burada yaptın, bir
yirmi dokuz yıl da güneydoğuya git, bir yirmi dokuz yıl da…” Herhâlde
emekliliği kazanır bu arada. Mümkünatı var mı? Dolayısıyla, bu öğretmenlere de
teşekkür ediyoruz vermiş oldukları hizmetler için de. Buradaki bütün
milletvekillerinin de kendilerine böyle bir talep geldiğinde “Ne kadar hizmette
bulundunuz? Teşekkür ediyoruz. Yani gerçekten büyük bir tecrübe kazandınız, bu
tecrübeyi gideceğiniz okulda da aynen gösterirseniz çok çok teşekkür ederiz.”
diyebilmeleri lazım. 
Daha
önce de söyledim, proje okulları itibarıyla yani bu atamalar yapılmadan önce
“Nitelikler düşürülüyor.” gibi söylendi de hemen şuradakini bir söyleyeyim:
Toplam 58 tane okuldan konuşuyoruz çünkü kimse meslek liselerinden proje
olanları konuşmuyor, imam-hatip liseleri veya imam-hatibe benzer proje liseleri
var, onları konuşmuyor ama 163 proje okulundan 58’i var, 58’i hakkında konuşuyoruz
ve buralarda -yüksek lisans yapan- önceden 132 tane yüksek lisans yapmış
öğretmen varken bu atamalardan sonra biz yüksek lisans yapmış öğretmen sayısını
186’ya çıkardık. O zaman bir sorulmaz mı ya? Yani bizde bir akademik gerileme,
niteliksiz atama, buralardaki kaliteyi düşürme gibi bir iddia var, böyle bir
itham var, böyle bir suçlama var. İyi ama akademik şeyi koyduğumdaysa “Ya, bak,
bunu bilmiyorduk, artık bu iddiamızı geri çekeceğiz.” mi diyeceksiniz? Doktora
yapmış öğretmen sayısı 2’ydi, bu atamalardan sonra 19; yani eskisine kıyasla
akademik seviyeyi daha da artırdık, bundan sonra da öyle yapacağız. Biz
istiyoruz ki… Bakın, herkes bu millî eğitimin bozulmasını istese… Millî
eğitimin kalitesinin artmasını ilk başta isteyecek benimdir. Neden? Bir görev
vermiş millet. Bugün varım, yarın yokum ama bana verilmiş bir görev, bir
vekâlet görevini de en iyi şekilde yapmak isterim. İyi yapılmış bir sistemin
kötü gitmesini ister miyim, bozulmasını ister miyim? İnanın bu yaptığım
şeylerde de bakıyorum ki şu ana kadar hiçbir sıkıntı yok, onu da çok net
söyleyeyim.
Bir
başka vekilimiz, Sayın Sarıhan söyledi: atamalarda 38 bin… Bizde böyle bir
rakam yok. İlişiğini kesmiş olduklarımızla ilgili olarak. rakamı da şurada
vereyim: 30.351, bütün ilişiğini kestiğimiz kimseler. Bugün işte 6.007
öğretmenimizi görevine iade ettik. Bu, gerçekten bunların aklandığı anlamına
gelmez, bunların suçlu olduğu anlamına da gelmez. Bu bir idari tedbirdi, bu
aşamadan sonra bir idari tedbiri uygulamanın kamu yararı açısından uygun
olmadığını gördük. Öğretmenlerimiz de kendi öğrencileriyle buluştu. Ancak,
soruşturma devam ediyor. Kiminde hiçbir ceza almayabilir, kiminde uyarı cezası
alabilir, kiminde farklı bir disiplin cezası alabilir; onlarda da yargı yolu
açıktır. İdare yanlış yapabilir, idarenin bütün eylem ve işlemleri yargı
denetimine tabidir. Ama bunlar bizim öğretmenlerimiz, onların muhatap olduğu
evlatlar da bizim evlatlarımız. İstiyoruz ki daha iyi olsun.
ŞENAL
SARIHAN (Ankara) – İade edilenler açıkta olanlardan mı yoksa ihraç edilenlerden
mi?
MİLLÎ
EĞİTİM BAKANI İSMET YILMAZ (Sivas) – Efendim, genelde bilmiyorum hangisinden. 
Bir
de en son açıklardaki durumu da söyleyeyim, ne kadar açık var: Şu anda açıkta
olan 11 bin toplam ama bunlardan bir kısmı EĞİTİMSEN’li Herhâlde, EĞİTİMSEN’li
sayısı -burada baktırayım- 4 bin civarında falandır diye düşünüyorum. Rakamları
vereyim: 9 bin, 5 bini EĞİTİMSEN’li, yok bence daha azdır, yani 4 bin küsurat
gibi bir rakam geliyor, geri kalanı da bu paralel devlet yapısına veya FETÖ
terör örgütüne ait olduğu düşünülenler. Bunun şöyle de bir faydası oluyor:
Gerçekten böyle bir ihraç falan değil, açığa aldığımızda ola ki bizim bir
arkadaşımız, bizim bir kardeşimiz, bir savcı, bir kaymakam arkadaş, bir çalışan
arkadaş “Bunları açığa aldınız ama gerçekten bunun hakkında söylendiği gibi bir
iddia yoktur.” diye de geliyor. Kimisi savcılıktan bir belge alıyor. İşte
“Benim üzerimde telefon olduğuna ilişkin, işte byLock var, byLock’tan dolayı
açığa aldınız.” Belli bir süre sonra belki ihraca gidecek ama savcılığa gitmiş
diyor ki: “Bu telefon bana ait değildir.” veya “Telefon numarası üzerime
kayıtlı ama eşime verdim, kardeşime verdim, oğluma verdim, amcama verdim,
arkadaşıma verdim.” diyerek... Karşı taraftaki de savcılığa gidiyor, gerçekten
de beyanda bulunuyor: “Bu telefon benim arkadaşımın üzerine kayıtlı ama ben
kullanıyorum.” Hatta Hatay’da birisi var: “Evet, byLock da kullandım, byLock’un
kırmızısını da kullandım.” diyor. Yani, onu normalde bizimkiler nitelendirmişti
ama herhâlde kendisi o statü içerisindeki durumunu biliyor “Bunu da kullandım.”
diyor. Şimdi onu da gönderdik. Bir başkası... 
(Mikrofon
otomatik cihaz tarafından kapatıldı) 
MİLLÎ
EĞİTİM BAKANI İSMET YILMAZ (Sivas) – Son cümlem olsun. 
Eğer
burada cevap veremediklerim olursa da yazılı olanları vereceğim.
Giresun’daki
mahkeme kararları...
BAŞKAN
– Tamamlayın Sayın Bakan.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Muhterem Başkanım.
İnanın,
mahkeme kararlarını uygularım. “Uygularım” sözü bile yanlıştır bir hukukçuya.
Mahkeme kararlarını uygulamak zorundayız. 
CEYHUN
İRGİL (Bursa) – Şube müdürleri...
MİLLÎ
EĞİTİM BAKANI İSMET YILMAZ (Sivas) – Bunda hiç şüphe yok, oldu mu? Bana çok net
şekilde getirin...
CEYHUN
İRGİL (Bursa) – Getirdim efendim.
MİLLÎ
EĞİTİM BAKANI İSMET YILMAZ (Sivas) – ...deyin ki: “İsmet Bey, burada açık,
somut, net mahkeme kararı.” Ama, genelde o mahkeme kararlarının yorumlarında
farklılık olduğunu düşünüyorum, neden? “Ya, bu işlemi yaptınız, yanlış oldu.”
İptal oldu ama mahkeme kararında iptal üzerine yeniden bir değerlendirme
istiyordur. O bizim değerlendirmemiz; sizce atanması gerektiği, bizce ise
yeniden değerlendirmeye tabii tutulması yönündedir diye düşünüyorum. Ama çok
somut gelsin, bunda hiç şüphe yok, hukukun üstünlüğü odur. “Hukukun önünde
herkesin başı kıldan incedir.” derler ya, bizim de kıldan incedir. 
Üniversitelerle
ilgili olanları yine arkadaşlar verirler, süreç içerisinde veririm gerekirse.
Bazı milletvekili arkadaşlarıma gönderdim, hazırladıklarını elden de gönderdim.
Ders kitaplarının hemen hemen hepsini verdik.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bakan.
MİLLÎ
EĞİTİM BAKANI İSMET YILMAZ (Sivas) – Son cümlem.
EBA
diye... Teslim edilmemiş ama teslim edilmedik kitap bizim Eğitim Bilişim
Ağı’nda var. Dolayısıyla “hini hacette” derler ya zor durumda kitabı nerede
bulacak? Bana arkadaşların verdikleri şey, hemen hemen kitapların hepsinin
teslim edildiği, hepsinin verildiği -50 gibi bir rakam değil- hepsi. Hatta,
benim çocuğum diyor: “Baba, bana mı inanmıyorsun?” Benim arkadaşlar “Hepsini
verdik.” diyor. O da “Yalan mı söyleyeceğim? Bir kitap gelmedi.” dedi. E peki,
o zaman “Arkadaşlar, bak almamış.” dediğimde, sonuçta “Tamam, vermedik ama
EBA’da var yani ulaşabileceği bir belge var.” Bana verilen bilgi bütün
kitapların dağıtıldığı konusunda.
BAŞKAN
– Teşekkür ederim. 
MİLLÎ
EĞİTİM BAKANI İSMET YILMAZ (Sivas) – Ben de teşekkür ediyorum, sağ olun. 
BAŞKAN
– Geri kalanı da yazılı cevaplandırırsınız Sayın Bakan. 
BÜLENT
ÖZ (Çanakkale) – Gökçeada’yla ilgili soru sormuştum. 
MİLLÎ
EĞİTİM BAKANI İSMET YILMAZ (Sivas) – Gökçeada’ya bakacağım. Gökçeada istisnai
bir yer, mutlaka pozitif ayrımcılık yapılması gereken bir yer olduğuna
inanıyorum; gereğini yaparız. 
BAŞKAN
– Sayın milletvekilleri, şimdi ikinci bölüm üzerindeki görüşmeler böylece
tamamlanmıştır. 
İkinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
28’inci
madde üzerinde üçü aynı mahiyette olmak üzere dört adet önerge vardır, okutup
işleme alıyorum:
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 28’inci maddesiyle değiştirilen 2547
sayılı Kanun’un 53’üncü maddesinin (a) fıkrasına “enstitü ve yüksekokul
müdürleri enstitü ve yüksekokulların,” ibaresinden sonra gelmek üzere “kadrosu
bulunan uygulama araştırma merkezi ile bağımsız enstitü müdürleri uygulama
araştırma merkezi ile enstitünün” ibarelerinin eklenmesini arz ve teklif
ederim. 
 Mustafa Elitaş Mehmet
Doğan Kubat Ramazan Can
 Kayseri İstanbul Kırıkkale
 Hacı Bayram Türkoğlu Mücahit
Durmuşoğlu Halis Dalkılıç
 Hatay Osmaniye İstanbul
 İlyas Şeker Osman
Aşkın Bak Muhammet Emin Akbaşoğlu
 Kocaeli Rize Çankırı
BAŞKAN
– Şimdi okutacağım üç önerge aynı mahiyette olacağından birlikte işleme
alacağım. 
Türkiye Büyük Millet Meclisi
Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 28’inci
maddesinin tasarıdan çıkarılmasını arz ve teklif ederiz. 
 Gaye Usluer Mehmet
Göker Nihat Yeşil
 Eskişehir Burdur Ankara
 Vecdi Gündoğdu Mahmut
Tanal Ceyhun İrgil
 Kırklareli İstanbul Bursa
 Ahmet Akın Murat
Bakan Tur Yıldız Biçer
 Balıkesir İzmir Manisa
Aynı
mahiyetteki diğer önergenin imza sahipleri:
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Mehmet Ali Aslan İbrahim
Ayhan Ziya Pir
 Batman Şanlıurfa Diyarbakır
Aynı
mahiyetteki diğer önergenin imza sahipleri:
 Zühal Topcu Erkan
Haberal Ruhi Ersoy
 Ankara  Ankara Osmaniye
 Arzu Erdem Deniz
Depboylu İzzet Ulvi Yönter
 İstanbul Aydın İstanbul
BAŞKAN
– Komisyon aynı mahiyetteki önergelere katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkan. 
BAŞKAN
– Aynı mahiyetteki ilk önerge üzerinde İstanbul Milletvekili İzzet Ulvi Yönter
konuşacaktır. 
Buyurun
Sayın Yönter.
İZZET
ULVİ YÖNTER (İstanbul) – Sayın Başkan, değerli milletvekilleri; hepinizi
saygılarımla selamlıyorum. 405 sıra sayılı Millî Eğitim Bakanlığının Teşkilat
ve Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Tasarı üzerine konuşuyoruz, 28’inci
maddeyi ele alıyoruz. 
28’inci
maddede 2547 sayılı Kanun’un 53’üncü maddesinin (a) ve (b) fıkraları değişiyor.
Arkasından, bu değişen fıkralarla beraber şu ibare ekleniyor: “İleri sürülen
suçlar hakkında yetkili makamlarca inceleme başlatılabilir, inceleme sonucunda
soruşturma açılmasına karar verilmesi ya da doğrudan soruşturma başlatılması
hâlinde” ifadesi getiriliyor ve ilaveten aynı fıkranın (2) numaralı bendinin
(b) alt bendinde ise “üniversite” ibaresi “Devlet ve vakıf yükseköğretim
kurumu” şeklinde değiştiriliyor. Tabii, “üniversite” ibaresinin “devlet ve
vakıf” olarak kanunla neden değiştirildiği çok net değil ve anlaşılmaz. 
İkinci
olarak, inceleme hakkının yetkili makamların takdirine bırakılması da olayın
biraz savsaklandığını gösteriyor. Zaten yetkili makamın, ita amirinin, atamaya
yetkili makamın inceleme konusunda bir takdir hakkı vardır. Fakat, isnat edilen
suçlamanın ciddiyetini değerlendirmek de ilgili makama, atama makamına, ita
makamına aittir. Bu nedenle, ciddi sayılabilecek bir suç olması düşünülerek
inceleme konusunda takdir hakkı verilmesi bize göre elbette çok yerinde değil. 
Ayrıca,
yükseköğretim kurumları içinde siyasi parti faaliyetinde bulunmak veya siyasi
parti propagandası yapmak, maalesef 657 sayılı Kanun’daki fiillere ilave olarak
kınama cezasıyla cezalandırılıyor. Yükseköğretim Kurulunda bir üniversitede
siyasi parti veya siyasal düşüncelerle ilgili bir değerlendirmede bulunmak,
görüş açıklamak kınama cezasını nasıl gerektiriyor, bunu sizin takdirlerinize
bırakıyorum ve bunu da anlaşılmaz bulduğumu ifade etmek istiyorum.
Ayrıca, yine 657 sayılı Devlet Memurları Kanunu’nun
aylıktan kesme cezasını gerektiren fiilleri kapsayan maddesine bir ilave
yapılıyor, “Görevin yerine getirilmesinde dil, ırk, renk, cinsiyet, siyasi
düşünce, felsefi inanç, din ve mezhep ayrımı yapmak, kişilerin yarar veya
zararını hedef tutan davranışlarda bulunmak.” ifadesi getiriliyor. Bu, son
derece mahzurlu elbette. Niye mahzurlu? O zaman, bugüne kadar sırf siyasi
düşüncesinden dolayı kamuda eziyet gören, disiplin cezası alan, sürgüne
gönderilen, bilhassa milliyetçi ülkücü hareketin aziz mensuplarından da mutlaka
özür dileyeceksiniz, onların affını talep edeceksiniz diye düşünüyorum çünkü
bugüne kadar, on dört yılda, bu ülkede milliyetçi vatanseverlikleriyle bilinen
bürokratlarımız, bürokraside çalışan memurlarımız maalesef çok ciddi sıkıntılar
yaşamış, sorunlar yaşamışlardır. Bunları sizler, hepiniz biliyorsunuz. Bu
kapsamda biz 28’inci maddenin doğru olmadığını ve çekilmesi gerektiğini
düşünüyoruz; Sayın Bakanın, Komisyonun bu çerçevede değerlendirme yapacağına
inanıyoruz. 
Ayrıca, son olarak, geçtiğimiz eylül ayında PKK’yla
bağlantılı, ilintili olduğu gerekçesiyle 11.500’e yakın öğretmenin açığa
alındığı haberleri basına düşmüştü, farklı zamanlarda Sayın Bakanın
açıklamaları da oldu. Bu konuda bu öğretmenlerin durumu nedir, bunların kaçı
görevlerine iade edilmiştir, kaçı mesleklerinden tamamıyla çıkarılmıştır? Bu
konuyla ilgili de bilgi sahibi olmak, sizin tarafınızdan bize bilgi verilmesi
son olarak talebimizdir.
Hepinizi saygılarımla selamlıyorum, teşekkür ediyorum.
(MHP sıralarından alkışlar)
BAŞKAN
– Teşekkür ediyorum.
Aynı
mahiyetteki diğer önerge üzerinde Diyarbakır Milletvekili Ziya Pir
konuşacaktır.
Buyurun
Sayın Pir. (HDP sıralarından alkışlar)
ZİYA
PİR (Diyarbakır) – Teşekkür ederim Sayın Başkan.
Değerli
milletvekilleri, herhâlde bugün sabahlayacağız. Benim 32 sayfalık bir konuşma
metnim var burada, hazırlıklı geldim, merak etmeyin. Umarım Osman Bak laf atmaz
bana, o yüzden yani bir an önce bitirmek istiyorum fakat… 
İLKNUR
İNCEÖZ (Aksaray) – İstiyorsun herhâlde. 
ZİYA
PİR (Devamla) - Osman’la aramız iyi, o yüzden söylüyorum.
BAŞKAN
– Osman kötü kötü bakıyor. 
ZİYA
PİR (Devamla) – Baksın, baksın; ben hazırlıklıyım. 
Sen
laf at, ben hazırlıklıyım.
Şimdi,
ben tabii ki bugün Sayın Mehmet Şimşek Bey’in attığı ve dün Başbakanlığın atmış
olduğu bir “tweet” üzerine, benim de konuma girdiği için biraz ekonomi, biraz
Avrupa Birliği meselelerine girmek istiyorum. Diğer konulara, ikinci bölümle
ilgili sonraki konuşma zamanlarımda daha detaylı gireceğim. 
Şimdi,
gümrük birliği, Avrupa Birliği, Şanghay Beşlisi; bunlarla ilgili ben birkaç
kelam etmek istiyorum. 1996, aslında 31/12/1995 ama 1/1/1996’da biz gümrük
birliğine giriyoruz diye böyle büyük büyük burada partiler yapmıştık,
kutlamalar yapmıştık. Ben de ondan bir sene sonra Türkiye’ye geldim; Avrupa’da
yaşıyordum, o zaman üniversiteydim, bu konuyla ilgili bir bilimsel araştırma
yapmak için gelmiştim. Daha önce ben Brüksel’e gittim, Brüksel’deki Türkiye
masasında bana dediler ki: “Bizim bu konuyla ilgili herhangi bir araştırmamız
yok, elimizde bilimsel bir çalışmamız yok, ihtiyacımız da yok. Bizim için
Türkiye bir pazardır. Sen Türkiye’ye git, Türkiye’de araştırma yap.” Geldim; 28
Şubat 1997’de, çok iyi hatırlıyorum öğrencilerin üniversite kapısında nasıl
dayak yediklerini. Orada çalışmalar yapmıştım ama gördüm ki Türkiye’de de bu
konuda çalışmalar yok, sadece İKV’nin, TOBB’un ve Rıdvan Karluk diye Anadolu
Üniversitesindeki bir hocanın çalışmaları vardı, biraz daha teorik çalışmalardı
ama bilimsel çalışma diye başka bir şey bulamamıştım, bir araştırma yok dedim.
Daha sonra, şöyle bir sonuca ben çalışmamda varmıştım: Aslında gümrük birliği,
Türkiye için iyi bir şey ama bunu iyi kullanmak lazım. Kullanamazsanız, eğer
şirketler bu konuda bir hazırlık yapamazsa, devlet onları iyi kanalize edemezse
gümrük birliğini de iyi kullanamayız, zararlı çıkarız. Bana göre de öyle oldu.
Ben Avrupa’da uzun yıllar yaşadım ama sanmayın ki ben Avrupa’yı böyle çok çok
seven, öven bir insan da değilim, bunu da buradan söylemiş olayım. 
2004
senesinde Sayın Başbakan, dönemin Başbakanı, Brüksel’de o görüşmeleri yaparken
ben heyet içinde olmasam da Brüksel’deydim. O dönem kendisiyle de bu meseleleri
sık sık konuşurduk. Yine, aynı şekilde, 1996 gibi ya da 1995 gibi burada yine
büyük kutlamalar olmuştu ama ne oldu? Yine kullanamadık. Yani, bizim mi suçumuz
bu? Avrupa’nın da elbette suçu var, Yunanistan’ın ya da Güney Kıbrıs’ın suçları
vardır burada.
Bugünlere
geldik. Bugün ekonomik olarak AB’ye ihracatımız bütün ihracatımız içinde yüzde
57’dir, Çin ve Rusya’ya yüzde 22’dir. Zaman ilerlediği için hızlı hızlı
gidiyorum. Sadece özel sektörümüzün bugün 311 milyar -309 dedi benden önce
başka bir arkadaş ama 311 diye ben Merkez Bankasından biliyorum- brüt borcu
var, 211 milyar net dolar bazında borcu var. Son bir buçuk iki ayda durup
dururken, hiçbir iş yapmadan bu özel sektörün borcu 25 milyar dolar yükseldi.
25 milyar, arkadaşlar, 5 tane TÜPRAŞ demek. 5 tane TÜPRAŞ borçlandı. TÜPRAŞ
Türkiye’nin en büyük sanayi kuruluşu, 5 milyar dolar değerindedir. Türkiye’deki
özel sektör, bu dolar kurundan, döviz kurlarından dolayı 25 milyar iki ayda
ekstradan borçlanmış oldu. 
Şimdi,
Başbakanlığın bir “tweet”i var, diyor ki: “Piyasada döviz ve TL bakımından
herhangi bir sıkışıklık söz konusu değil. Her şey planlandığı gibi gidecek.”
Hükûmet ne planladı acaba bu konuda ben onu bilmek istiyorum, ne planlanmıştır?
Şimdi, böyle bir durumda siz “Şanghay Beşlisi” diye söze giriyorsunuz, topa
giriyorsunuz. Ben iddia ediyorum ki Şanghay Beşlisiyle ilgili burada hiç
kimsenin bir fikri yoktur yani Şanghay Beşlisiyle ilgili doğru dürüst bir fikri
yoktur. Ben, azından, AK PARTİ sıralarından henüz o konuyla ilgili bir şey
duymadım, varsa lütfen beni bilgilendirin. Eskiden “Komünistler Moskova’ya”
diyenler bugün koşa koşa nasıl Şanghay Beşlisinin peşine düştü, onu da merak
ediyorum.
Saygılar.
(HDP sıralarından alkışlar) 
BAŞKAN
– Teşekkür ediyorum.
OSMAN
AŞKIN BAK (Rize) – Ya, enerji kulübünün başkanı oldu Ziya. Okusana, enerji
kulübünün başkanı oldun ya.
ZİYA
PİR (Diyarbakır) – Oradayken laf at da…
BAŞKAN
- Aynı mahiyetteki diğer önerge üzerinde söz isteyen, Bursa Milletvekili Ceyhun
İrgil.
CEYHUN
İRGİL (Bursa) – Ziya söyledi söyleyeceğini, bitti artık.
ÇAĞLAR
DEMİREL (Diyarbakır) – Ziya devam edeceksin zaten.
CEYHUN
İRGİL (Bursa) – Haftaya, gelecek cumartesiye kadar yetecek malzememiz var yani.

ÇAĞLAR
DEMİREL (Diyarbakır) – Var, çok. Malzemeden çok ne var?
CEYHUN
İRGİL (Bursa) – Eğitimde malzeme bol biliyorsunuz.
İLKNUR
İNCEÖZ (Aksaray) – Oo, güzel paslaşıyorsunuz.
BAŞKAN
– Buyurun Sayın İrgil.
CEYHUN
İRGİL (Bursa) – Paslaşmıyoruz, eğitimde malzemeniz o kadar çok ki bir sene
konuşabiliriz.
Sayın
Başkan, değerli milletvekilleri; şimdi, biraz önce, Sayın Bakan yanıt verirken
toplam sayının 60 bin olduğunu söyledi ki komisyonda da zaten böyle bir ifadede
bulunmuştu. Biz buradan şunu anlıyoruz: Nitekim, ben, Maliye Bakanıyla
görüştüğümde o da aynı şeyi söylemişti, “Gelecek yıl bir kısıt içine
gideceğiz.” demişti. Bunda haklı olabilir devlet. Yani, devletler ekonomilerini
buna göre ayarlayabilir, hiç personel de almayabilir, hiç öğretmen de
atamayabilir. Bu, bir devletin ya da iktidarın, hükûmetin tercihi olabilir; buna
itiraz yok, önemli olan şeffaf devlet anlayışı. Bunu bekleyen insanlar var,
KPSS’ye girmişler. Siz şunu söyleyeceksiniz: “Ben bu sene atama yapmıyorum.”
Bitti, tamam, sorun yok. “Herkes yoluna, işine baksın.” diyeceksiniz. Bu da
anlaşılır bir şey. “Ben bu yıl kadro açıyorum, açmıyorum.”, “Ben bu yıl işe
adam alıyorum, almıyorum.”, “Ben bunu satın alıyorum, almıyorum.” Bir şey
söylemeniz lazım ki insanlar hayatlarıyla ilgili plan yapsınlar. Nitekim, ben,
burada, 30 bin civarında asker, polis ataması olduğunu, 15 bin civarında da
adli makamlara atama için izin verildiğini düşünürsek, ortalama, maksimum, olsa
olsa 15 bin öğretmen ataması için bir olanak olduğunu düşünüyorum. Bunun da net
olarak söylenmesinde fayda var, buna göre öğretmenler hayatını planlasınlar.
Bunun dışında, ayrıca, öğretmen atamamız konusunda bir
tartışma var. Daha dün oldu, burada göstermek isterim: Sabahleyin Sayın
Cumhurbaşkanı Külliye’de bir konuşma yaptı, orada dedi ki: “Öğretmen açığımız
var, öğretmen açığını gidereceğiz ve en büyük payı da bu yüzden eğitime
vereceğiz.” Görüntüsü burada, sabah. Akşam Başbakan çıktı, dedi ki: “Öğretmen
açığımız yok.” Yani, sabah Cumhurbaşkanının söylediğini akşam Başbakan
yalanlıyor. Şimdi, tabii ki doğrusunu Bakandan duymak isteriz. Biz, tabii ki
Cumhurbaşkanına inanıyoruz, öğretmen açığı var.
Bunun için biraz önce Bakan dedi ki: “Bu yıl son
yılların en çok atamasını yaptık.” Hayır Bakanım, orada da yanılıyorsunuz,
bürokratlarınız yanıltıyor; siz 2015 yılında 52 bin atama yaptınız, 2012’de 57
bin atama yaptınız, onu da size söylemek isterim.
MEHMET UĞUR DİLİPAK (Kahramanmaraş) – Teşekkür ederiz,
öğrenmişsin!
CEYHUN İRGİL (Devamla) – Sorun yok, doğru neyse o.
Onun dışında, biraz önce arkadaşımızın bir sorusu
üzerine “Öğretmenler yıllarca aynı yerde mi çalışsınlar, tabii ki yurdun her
yerine gitmeliler, bu yurdun her yeri bizim yurdumuz, her yeri görev alanı.”
dediniz. Tamam Bakan, haklısınız; peki, gitsinler. Peki Sayın Bakanım, sayın
bürokratlar; biraz sonra bu yasa tasarısının içinde 37’inci maddeyi konuşacağız.
Burada milletvekili olan akademisyenler istediği yere gidebiliyorken, hiçbir
yere gitmiyorken, istedikleri yerde öğretim üyesi olabilecekken, yurdun
güneydoğusuna, doğusuna gitmiyorken niye gariban öğretmenler yurdun her yerine
gidiyor? Bakan buna da cevap versin o zaman. O yüzden, bu ayrımcılıklara, bu
çifte standartlara son vermelisiniz.
Şimdi, Bakan dedi ki: “Mahkeme kararlarını
uyguluyoruz.” Ben Sayın Bakanın hukukçu kimliğine, iyi niyetine buradan
gerçekten inanıyorum, inanmasam olanı söylerim. Bürokrasisiyle defalarca
görüştük, kendisiyle de, bana el yazısıyla da verdiği vardır “Bu uygulanacak.”
diye ama şu var: Şube müdürlerinin kararlarının yarısı uygulanmadı Sayın Bakan,
biliyorsunuz ve bu konuda ben net bir açıklama alabilmiş değilim. Ben doktorum,
hukukçu değilim, bana anlayacağım dilde anlatın. Çünkü, burada da görüyoruz ki,
bu kadar hukukçu var, aynı maddeyi 3 ayrı hukukçu okuyor, başka şey
anlıyorsunuz, başka şey söylüyorsunuz; bu vatandaş da hiçbir şey anlamıyor. Net
söyleyin, “Biz seni şundan atamıyoruz kardeşim.” deyin. Çünkü, taraflısınız,
ayrım yapıyorsunuz ve kesinlikle siyasal saiklerle hareket ediyorsunuz. 
Onun
dışında, açığa alınan ve ihraç edilen öğretmenler konusunda biraz önce burada
bir tartışma oldu; o bir şey söylüyor, o bir şey söylüyor, gazeteler başka bir
şey söylüyor. Ben size söyleyeyim Sayın Bakan: İhraç edilen öğretmen sayınız
30.351, açığa alınan öğretmen sayınız 16.668. Bugün akşam itibarıyla 6.007’sini
iade ettiğiniz için 10.681 açıkta öğretmen kaldı. Açığa alınıp iade edilen
bundan önceki -yani düne kadarki- öğretmen sayınız 6.474’tü. İhraç edilip kanun
hükmünde kararnameyle göreve iade edilen öğretmen sayınız da 311. Yani demek ki
toplamda bugünkü 6 bini iade etmemiş olsanız 53.804 öğretmen açıkta ve ihraç
edilmiş durumda. Bu da Millî Eğitim Bakanlığının tüm kadrosunun yüzde 5’ine
denk gelir. Düşünün, Millî Eğitim Bakanlığı kadrolarının, personalitesinin
yüzde 5’inin içerisine bir terör örgütü sızıyor, bu terör örgütünden kimsenin
haberi yok, iş birliği yapılıyor. Bütün bu öğretmenler, gariban öğretmenler
ihraçta, sürgünde, cezada, açıkta ama bunları buraya alan, bunlarla görev
yapan, bunları atayan, bunları onurlandıran bürokrasi görevde yani Bakanlık
sütten çıkmış ak kaşık, gariban öğretmenler suçlu, terörist. (CHP sıralarından
alkışlar) 
BAŞKAN
– Teşekkürler Sayın İrgil. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
Sayın
Gök, sisteme girmişsiniz, 60’a göre söz veriyorum. 
Buyurun.

V.- AÇIKLAMALAR (Devam)
36.- Ankara Milletvekili Levent Gök’ün,
Mecliste fiziki koşulların elverişsizliği ve uzun çalışma süresi göz önüne
alındığında sağlıklı bir yasama faaliyetinin sürdürülme şansının olmadığına
ilişkin açıklaması
LEVENT
GÖK (Ankara) – Sayın Başkan, gelinen bu saatte Mecliste sağlıklı bir yasama
faaliyetinin sürdürülme şansının kalmadığını görüyorum. AKP milletvekilleri
arkada uyuyor, bürokratların bir kısmı kendinden geçmiş durumda.(AK PARTİ
sıralarından gürültüler) 
BAYRAM
ÖZÇELİK (Burdur) – Sana öyle geliyor. 
LEVENT GÖK (Ankara) - Daha vahimi, Meclisin içerisi
değil ama bizim muhalefet kulisimizin bulunduğu yer bütün camlar ve kapılar
açılmak suretiyle bir tamirat içerisinde; orada görevli bulunan, muhalefet
kulisinde bulunan bütün polisler, Emniyet güçleri ve diğer Meclis
çalışanlarının tamamına yakını soğuğun etkisi altında saatlerden beri
bekliyorlar. Böyle bir tablo insani değildir, böyle bir tablo ahlaki değildir.
İktidar partisinin “Ben bu yasayı bir an önce geçireyim de kalan sağlar bizimdir.”
anlayışı çerçevesinde dayatması hiç de hoş değildir. Ben bu durumu özellikle…
(Mikrofon otomatik cihaz tarafından kapatıldı) 
BAŞKAN – Teşekkür ediyorum. 
LEVENT GÖK (Ankara) – Bir toparlayayım isterseniz.
BAŞKAN - Bitirin o zaman, buyurun.
LEVENT GÖK (Ankara) – İktidar partisinin bu istemi
doğrultusunda aşağı yukarı on üç buçuk saati bulan bu çalışma süresi Anayasa'ya
da aykırı yani angarya gibi bir işlemle karşı karşıya bugün şu anda herkes.
BAYRAM ÖZÇELİK (Burdur) – Önergeleri çek o zaman.
LEVENT GÖK (Ankara) – Ben Meclisin içini dile
getirmiyorum ama Meclisin dışını, kulisleri dikkatinize sunuyorum; siz de
bundan sorumlusunuz. Oradaki herkesin sağlığı ve güvenliği bizler için de
önemli. Muhalefet kulisinde ne cam var ne çerçeve ve herkes soğuk içerisinde
bekliyor.
Durumu bilgilerinize sunuyorum.
BAŞKAN – Teşekkür ederim.
RUHİ ERSOY (Osmaniye) – Sayın Başkanım, bir mola verip
bakalım.
BAŞKAN – Bir saniye, şu maddeyi oylayalım, birazdan bir
çorba molası verelim, içimiz ısınsın o zaman.
Sayın İnceöz, buyurun bir dakika.
37.- Aksaray Milletvekili İlknur İnceöz’ün,
böyle bir ortamda çalışmayı angarya olarak görmediklerine ve İç Tüzük’e uygun
bir şekilde çalışmaların devam ettiğine ilişkin açıklaması
İLKNUR İNCEÖZ (Aksaray) – Sayın Başkanım, değerli
milletvekili arkadaşlarım; özellikle terörle mücadelede hem ülkemizin içinde
hem de dışarıda mücadele ettiğimiz bir ortamda, askerimizin, polisimizin canını
siper ettiği bir ortamda içeride ya da dışarıda demeden, soğuk ya da sıcak
demeden böyle bir ortamda buradaki çalışmayı bir angarya olarak görmüyoruz.
Buradaki milletvekili arkadaşlarımızın hepsi de ayaktadır. (AK PARTİ
sıralarından alkışlar) Meclis İçtüzüğü’ne uygun olarak bundan önceki dönemlerde
de pek çok defa ertesi gün sabaha kadar ve bir sonraki güne kadar çalıştığımız
olmuştur. 
KAMİL AYDIN (Erzurum) – Geçen bayıldı şurada birisi ya,
Allah’tan korkun.
İLKNUR İNCEÖZ (Aksaray) – Yani bunu bir angarya olarak
görmemek gerekir, bu, Meclis İçtüzüğü’ne göre Meclisin çalıştırılmasıdır.
Ben teşekkür ediyorum Meclis çalışmalarına katkı veren
herkese. (AK PARTİ sıralarından alkışlar)
BAŞKAN – Teşekkür ediyoruz, çok sağ olun.
LEVENT GÖK (Ankara) – Sayın Başkan…
BAŞKAN - Sayın Gök…
LEVENT
GÖK (Ankara) – Sayın Başkan, ben burada çok insani bir gerekçe ifade ettim, ben
Meclisin içiyle ilişkili değildim.
UĞUR
AYDEMİR (Manisa) – Önergeleri geri çekin o zaman.
LEVENT
GÖK (Ankara) – Hangi önergeleri çekip çekmeyeceğimize biz karar veririz. 
Ama
Meclisin dışı muhalefet kulisindeki o perişan hâli görmek ve buna bir çözüm
bulmak da sizin sorumluluğunuzdur, ben buna dikkat çekmek istiyorum.
BAŞKAN
– Teşekkür ediyorum Sayın Gök.
ERHAN
USTA (Samsun) – Sayın Başkan…
BAŞKAN - Sayın Usta, buyurun, size de bir dakika
süreyle söz veriyorum.
38.- Samsun Milletvekili Erhan Usta’nın,
Mecliste yürütülen tadilatın bu zamana kadar bitirilmiş olması gerektiğine ve
bu gecikmeden dolayı Meclis idaresini kınadığına ilişkin açıklaması
ERHAN
USTA (Samsun) – Teşekkür ederim Sayın Başkan. 
Şimdi,
biz çalışırız, onda sorun yok ama hakikaten, öbür taraf nasıldır bilmiyorum…
OSMAN
AŞKIN BAK (Rize) – Orası da aynı.
RAVZA
KAVAKCI KAN (İstanbul) – Burası da aynı.
ERHAN
USTA (Samsun) – …ama bu tarafta bakın, lavaboya gidip gelirken ben öksürüyorum,
oradaki arkadaşların hepsi çok sıkıntıda. Yani bu akşamla ilgili mesele de
değil, bu işin bugüne kadar hallolması lazımdı Sayın Başkan. Yani burada
birtakım şeylerin reklamları yapılacak diye günlerce, aylarca burada
bekletildi; şimdi, kış vakti geldi, burada tadilat yapılıyor. Olmaz böyle bir
şey. Yani şurada iki kuruşluk bir tamiratı yapamayan bir Meclis idaresini
kınıyorum buradan ve şu anda o arkadaşlar hakikaten hasta oluyorlar. Bakın,
çaycılar, polisler, danışmanlar var; onlar çok zor durumdalar. Bunu görmeniz
lazım Sayın Başkan.
Teşekkür
ederim.
CEYHUN
İRGİL (Bursa) – İsterseniz bir mola verip görün.
BAŞKAN
– Teşekkür ediyorum.
Evet,
doğrudur, çok önemli bir badireden geçtik, biliyorsunuz hepiniz ve Meclis bütün
ekibiyle birlikte, Meclis Başkanlığı çok yoğun bir gayret sarf ediyor,
gerçekten yoğun bir gayret sarf ediyor. 
ERHAN
USTA (Samsun) – Hiçbir şey yapılmadı, hiçbir şey yapılmadı.
BAŞKAN
- Biraz gecikmiş olabilir ama bir taraftan Meclis faaliyetlerine devam ederken
öbür taraftan inşaat işleri devam ediyor. Dolayısıyla, biraz daha böyle
sabredersek inşallah güzel bir iş çıkaracaklar diye düşünüyorum ben. 
CEYHUN
İRGİL (Bursa) – İnşallah. Her zamanki gibi acıları muhalefet tarafındaki
çalışanlar çekiyor, iktidar tarafı…
OSMAN
AŞKIN BAK (Rize) – Burası da aynı.
BAŞKAN
- Sayın Demirel, buyurun size de bir dakika süreyle söz veriyorum.
39.- Diyarbakır Milletvekili Çağlar
Demirel’in, 15 Temmuzdan bugüne kadar olan süre içerisinde Meclisteki
onarımların bitmiş olması gerektiğine ilişkin açıklaması
ÇAĞLAR
DEMİREL (Diyarbakır) – Sayın Başkan, 15 Temmuzdan bugüne kadar olan bir süre
var yani bu süre içerisinde biliyorsunuz ki uzun bir dönem de bir tatil süreci
yaşandı ve özellikle bu tür dönemlerde bu yapılacak onarımların bitmesini
beklerdik ve hâlâ kapı ve pencerelerin bile takılmadığı, hâlâ bizim bölümümüzde
koridordan geçerken kapıların bile takılmadığı bir dönemi yaşıyoruz. Hiç dile
getirmedik, burada da getirmek istemem aslında; sizin bilginiz dâhilindedir.
Hâlâ bir gelişme yok ve bugün bile ulaşamadım. 
Aslında
bugün dile getirmeyi düşündüğüm bir durum değildi ama bununla bağlantılı olarak
ifade etmek istiyorum: Biz çalışırız, sabaha kadar da çalışırız, hiç sorun
değil ama şurada oturursanız, belki bizler daha rahat hissediyoruz, şurada
kapının açılmasıyla bile buraya ne kadar soğuğun geldiğini hissediyoruz. Bir arkadaş
oturursa burada, şu köşede oturursa onu çok net olarak hisseder. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
ÇAĞLAR
DEMİREL (Diyarbakır) – Yani bizler sadece kendimizi değil bütün toplumu, bütün
çalışanları düşünmek zorundayız. Bazen ortak Danışma Kurulu yapıyoruz, niye?
Ertesi gün memur arkadaşlar, burada çalışan arkadaşlar gelmesin, bir daha o
mesaiye dâhil olmasın diye. O yüzden burada bir çalışma yaparken Mecliste
çalışan bütün arkadaşların durumunu gözetmek ve değerlendirmek zorundayız yani
bunu başka yöne çekmenin, başka anlamda ifade etmenin hiçbir mantığı yok. Yani
öyle bir durum ki insani bir durum bu durum. Burada bir kişi dursun, kapı
açıldığında baksın… Koridordan geçerken gerçekten de çok zorlanıyoruz, hava çok
soğuk. Yine de sizin takdirinizdedir, bizim için sıkıntı yok Başkan. (AK PARTİ
sıralarından “devam, devam” sesleri)
BAŞKAN
– Çok sağ olun, çok teşekkür ediyorum.
Tabii,
İç Tüzük’e göre biz sürdürmek durumundayız ama oradaki durumla ilgili yarın da
ben arkadaşlarla tekrar görüşeyim, en seri şekilde nasıl tamamlanırsa
çalışılması gerekiyor elbette.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- 28'inci maddeyi oyladıktan sonra bir içimiz ısınsın diye inşallah çorba
içeceğiz de son bir önergemiz kaldı 28’inci madde üzerinde, onu okutuyorum: 
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 28’inci maddesiyle değiştirilen 2547
sayılı Kanun’un 53’üncü maddesinin (a) fıkrasına “enstitü ve yüksekokul
müdürleri enstitü ve yüksekokulların,” ibaresinden sonra gelmek üzere “kadrosu
bulunan uygulama araştırma merkezi ile bağımsız enstitü müdürleri uygulama
araştırma merkezi ile enstitünün” ibarelerinin eklenmesini arz ve teklif
ederim. 
Mustafa Elitaş (Kayseri)
ve arkadaşları
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Takdire bırakıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım. 
BAŞKAN
– Gerekçeyi okutuyorum: 
Gerekçe:

Kadrosu
bulunan uygulama araştırma merkezi bağımsız enstitülerin personelinin disiplin
amiri rektördür. Fakülte ve enstitülerde olduğu gibi bu birimlerin çalışan
personelinin de disiplin amiri birim yöneticisi olmalıdır. Madde değişikliği
ile bu eksiklik giderilmesi amaçlanmaktadır. 
BAŞKAN
– Gerekçesini okutmuş olduğum önergeyi oylarınıza sunuyorum: Kabul edenler...
Kabul etmeyenler... Önerge kabul edilmiştir. 
Kabul
edilen önerge doğrultusunda 28’inci maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
Birleşime
on beş dakika ara veriyorum. 
Kapanma Saati: 03.32
DOKUZUNCU OTURUM
Açılma Saati: 03.42
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Mustafa AÇIKGÖZ
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 27’nci Birleşiminin
Dokuzuncu Oturumunu açıyorum.
405
sıra sayılı Kanun Tasarısı’nın görüşmelerine devam ediyoruz.
Komisyon?
Yok.
Ertelenmiştir.
Alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için, 29 Kasım 2016 Salı günü saat 15.00’te toplanmak
üzere birleşimi kapatıyorum; hayırlı sabahlar, hayırlı hafta sonları diliyorum.
Kapanma Saati: 03.43




(x) 405 S. Sayılı Basmayazı 22/11/2016
tarihli 24’üncü Birleşim Tutanağı’na eklidir.


(*)Bu bölümde hatip tarafından Türkçe
olmayan kelimeler ifade edildi.




