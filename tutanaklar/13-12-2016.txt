



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

39’uncu Birleşim
13 Aralık 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, 10 Aralık’ta İstanbul Beşiktaş’ta gerçekleştirilen katliamı
ve Diyarbakır Milletvekili Çağlar Demirel ile Siirt Milletvekili Besime
Konca’nın tartaklanarak gözaltına alınmasını kınadığına ilişkin konuşması
2.- Oturum Başkanı TBMM Başkan Vekili
Pervin Buldan’ın, Siirt Milletvekili Besime Konca’nın adli kontrol talebiyle
serbest bırakıldığına ilişkin konuşması
3.- Oturum Başkanı TBMM Başkan Vekili
Pervin Buldan’ın, Meclis Başkanlığına sunulan Anayasa değişiklik teklifiyle
ilgili yapılan işlemlere ve sürece ve bu aşamada teklifte herhangi bir
değişiklik olmadığına dair Başkanlık tarafından iletilen bilgiye ilişkin
konuşması
4.- Oturum Başkanı TBMM Başkan Vekili
Pervin Buldan’ın, HDP Grup Başkan Vekili Diyarbakır Milletvekili Çağlar Demirel
ile Siirt Milletvekili Besime Konca’nın tutuklanmalarını kınadığına ve halkın
iradesiyle seçilen temsilcilerin yerinin Parlamento olduğuna ilişkin konuşması


IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) 
A) EKONOMİ BAKANLIĞI
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
V.- AÇIKLAMALAR
1.- Osmaniye Milletvekili Ruhi Ersoy’un,
İstanbul Milletvekili Garo Paylan’ın Enver Paşa ve Talat Paşa’yı “faşist”
olarak anmasını kınadığına ilişkin açıklaması
2.- İstanbul Milletvekili Filiz
Kerestecioğlu Demir’in, Çanakkale Milletvekili Bülent Turan’ın sataşma nedeniyle
yaptığı konuşmasındaki bazı ifadelerine ilişkin açıklaması
3.- Manisa Milletvekili Özgür Özel’in,
İstanbul Başakşehir Osmangazi İlköğretim Okulunda Öğretmen Aydın Erekmen’in
öğrencilerine yönelik tutumuyla ilgili herhangi bir işlem yapılıp yapılmadığı
ve Adalet ve Kalkınma Partisinin Meclis Başkanlığına sunduğu Anayasa
değişikliği teklifinde herhangi bir değişiklik yapılıp yapılmadığı konularında
bilgi almak istediğine ilişkin açıklaması
4.- Çalışma ve Sosyal Güvenlik Bakanı
Mehmet Müezzinoğlu’nun, İstanbul Başakşehir Osmangazi İlköğretim Okulunda
Öğretmen Aydın Erekmen’in açığa alındığına ve hakkında soruşturma başlatıldığına
ilişkin açıklaması
5.- Ankara Milletvekili Levent Gök’ün,
İstanbul’daki patlamayı gerçekleştiren canlı bombaya ait olduğu iddia edilen
bir fotoğrafın sosyal medyada paylaşıldığına ve bu fotoğrafın nasıl çekildiği,
bir istihbarat zafiyeti olup olmadığı konularında bilgi almak istediğine
ilişkin açıklaması
6.- Manisa Milletvekili Özgür Özel’in,
Özel, Adalet ve Kalkınma Partisinin 316 milletvekiliyle vermiş olduğu Anayasa
değişiklik teklifi ile kamuoyuyla paylaşılan teklif arasında bir fark olduğuna
ilişkin açıklaması
7.- Antalya Milletvekili Mehmet Günal’ın,
Halep’te çatışmaların devam ettiğine, bu konuda bir an önce duyarlılık yaratılmasını
ve Hükûmetin gerekli girişimlerde bulunmasını temenni ettiğine ilişkin açıklaması
8.- Uşak Milletvekili Özkan Yalım’ın,
Şanlıurfa Milletvekili Mehmet Akyürek’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
sekizinci tur görüşmelerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
9.- Şanlıurfa Milletvekili Mehmet
Akyürek’in, Uşak Milletvekili Özkan Yalım’ın yaptığı açıklamasındaki bazı
ifadelerine ilişkin açıklaması
10.- İzmir Milletvekili Zeynep Altıok’un,
yaptığı sosyal medya paylaşımıyla Alevileri hedef gösteren, ülkenin barışına
kasteden akademisyen Abdülkadir Şen hakkında herhangi bir işlem yapılıp yapılmadığını
öğrenmek istediğine ilişkin açıklaması
11.- Ekonomi Bakanı Nihat Zeybekci’nin,
provokatif yaklaşımlarla ilgili gereğinin yapılması gerektiğine ve ihanetlerden
kurtulmak kaydıyla olağanüstü hâlin sürdürülmemesi gerektiğini tekrar teyit ettiğine
ilişkin açıklaması
12.- İstanbul Milletvekili Filiz
Kerestecioğlu Demir’in, Diyarbakır Milletvekili Çağlar Demirel ile Siirt
Milletvekili Besime Konca hakkında tutuklama kararı verildiğine, şu anda bir
darbe hukuku uygulandığına ve hiçbir söze cevap vermeyerek bu durumu protesto
ettiklerine ilişkin açıklaması
13.- Manisa Milletvekili Özgür Özel’in, HDP
Grup Başkan Vekili Diyarbakır Milletvekili Çağlar Demirel’in tutuklanmasına, milletvekillerinin
tutuklu olarak yargılanmalarını doğru bulmadıklarına ve OHAL varken, bir
partinin tüm seçilmiş milletvekilleri tutuklanma tehdidiyle karşı karşıyayken
Anayasa görüşmenin doğru bir yaklaşım olmadığına ilişkin açıklaması
14.- Aksaray Milletvekili İlknur İnceöz’ün,
Anayasa değişikliği teklifini imzalayan 316 milletvekilinin iradesini
küçümseyen ifadeleri kabul etmediklerine, dokunulmazlıklar kaldırılarak
Parlamentonun üzerine düşeni yaptığına ve bundan sonrasının emniyetin, yargının
görevi olduğuna ve yargıya güvenmek gerektiğine ilişkin açıklaması
15.- Manisa Milletvekili Özgür Özel’in,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin açıklaması
16.- Manisa Milletvekili Özgür Özel’in,
Çalışma ve Sosyal Güvenlik Bakanı Mehmet Müezzinoğlu’nun 433 sıra sayılı 2017
Yılı Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın sekizinci tur görüşmelerinde Hükûmet adına yaptığı konuşmasındaki
bazı ifadelerine ilişkin açıklaması
17.- İstanbul Milletvekili Yakup
Akkaya’nın, sataşma nedeniyle yaptığı konuşmasındaki bazı ifadelerine ilişkin
açıklaması


18.- Tekirdağ Milletvekili Faik Öztrak’ın,
Çalışma ve Sosyal Güvenlik Bakanı Mehmet Müezzinoğlu’nun 433 sıra sayılı 2017
Yılı Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın sekizinci tur görüşmelerinde Hükûmet adına yaptığı konuşmasındaki
bazı ifadelerine ilişkin açıklaması
19.- Kahramanmaraş Milletvekili Fahrettin
Oğuz Tor’un, Çalışma ve Sosyal Güvenlik Bakanı Mehmet Müezzinoğlu’nun 433 sıra
sayılı 2017 Yılı Bütçe Kanunu Tasarısı ile 434 sıra sayılı 2015 Yılı Kesin
Hesap Kanunu Tasarısı’nın sekizinci tur görüşmelerinde Hükûmet adına yaptığı
konuşmasındaki bazı ifadelerine ilişkin açıklaması
20.- Manisa Milletvekili Özgür Özel’in,
İstanbul Milletvekili Metin Külünk’ün sataşma nedeniyle yaptığı konuşmasındaki
bazı ifadelerine ve Türkiye’deki tüm aydınları, havuz medyasının gazetecileri,
bilim insanlarını hedef gösteren çirkin ağızları kınamaya davet ettiğine
ilişkin açıklaması
21.- İstanbul Milletvekili Gülay
Yedekci’nin, son beş yılda çok fazla ormanlık alanın kaybedildiğine ve ormanları
kesip yerine fidan dikerek aynı floranın oluşturulamayacağına ilişkin
açıklaması
22.- Orman ve Su İşleri Bakanı Veysel
Eroğlu’nun, İstanbul Milletvekili Gülay Yedekci’nin yaptığı açıklamasındaki
bazı ifadelerine ilişkin açıklaması
23.- Kars Milletvekili Ayhan Bilgen’in,
çeşitli illerde HDP il binalarına saldırı düzenlendiğine, parti yöneticilerine
yönelik işkence olduğuna dair haberler aldıklarına ve düşüncelerine
katılmasalar da Hüsnü Mahalli’nin evine baskın yapılarak gözaltına alınmasını
kınadıklarına ilişkin açıklaması
VI.- SATAŞMALARA İLİŞKİN KONUŞMALAR
1.- Çanakkale Milletvekili Bülent Turan’ın,
Batman Milletvekili Mehmet Ali Aslan ile Adana Milletvekili Meral Danış
Beştaş’ın 433 sıra sayılı 2017 Yılı Bütçe Kanunu Tasarısı ile 434 sıra sayılı 2015
Yılı Kesin Hesap Kanunu Tasarısı’nın sekizinci tur görüşmelerinde HDP Grubu
adına yaptıkları konuşmaları sırasında Adalet ve Kalkınma Partisine sataşması
nedeniyle konuşması
2.- Aksaray Milletvekili İlknur İnceöz’ün,
Malatya Milletvekili Veli Ağbaba’nın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
sekizinci tur görüşmelerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
3.- Malatya Milletvekili Veli Ağbaba’nın,
Aksaray Milletvekili İlknur İnceöz’ün sataşma nedeniyle yaptığı konuşması
sırasında şahsına sataşması nedeniyle konuşması
4.- Aksaray Milletvekili İlknur İnceöz’ün,
Malatya Milletvekili Veli Ağbaba’nın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması

5.- Aksaray Milletvekili İlknur İnceöz’ün,
Çanakkale Milletvekili Bülent Öz’ün 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
sekizinci tur görüşmelerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
6.- Çanakkale Milletvekili Bülent Öz’ün,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
7.- İstanbul Milletvekili Yakup Akkaya’nın,
Çalışma ve Sosyal Güvenlik Bakanı Mehmet Müezzinoğlu’nun 433 sıra sayılı 2017
Yılı Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın sekizinci tur görüşmelerinde Hükûmet adına yaptığı konuşması
sırasında şahsına sataşması nedeniyle konuşması
8.- Aksaray Milletvekili İlknur İnceöz’ün,
İstanbul Milletvekili Yakup Akkaya’nın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
9.- Manisa Milletvekili Özgür Özel’in,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
10.- İstanbul Milletvekili Metin Külünk’ün,
Manisa Milletvekili Özgür Özel’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
VII.- YAZILI SORULAR VE CEVAPLARI
1.- İstanbul Milletvekili Gamze Akkuş
İlgezdi’nin, iade edilen bir soru önergesine ilişkin sorusu ve Türkiye Büyük
Millet Meclisi Başkan Vekili Ahmet Aydın’ın cevabı (7/9517)
13 Aralık 2016 Salı
BİRİNCİ OTURUM
Açılma Saati: 11.09
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Özcan PURÇU (İzmir)
-----0-----
BAŞKAN
– Türkiye Büyük Millet Meclisinin 39’uncu Birleşimini açıyorum.
Toplantı
yeter sayısı vardır.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, 10 Aralık’ta İstanbul Beşiktaş’ta gerçekleştirilen katliamı
ve Diyarbakır Milletvekili Çağlar Demirel ile Siirt Milletvekili Besime
Konca’nın tartaklanarak gözaltına alınmasını kınadığına ilişkin konuşması
BAŞKAN
– Sayın milletvekilleri, gündeme geçmeden önce, üç gün önce yani 10 Aralık
akşamı İstanbul Beşiktaş’ta gerçekleştirilen katliamı kınıyorum. Saldırıda
yaşamını yitiren bütün vatandaşlarımıza Allah’tan rahmet, yakınlarına
başsağlığı diliyorum. Yaralanan yurttaşlarımıza acil şifalar temenni ediyorum. 
Barış,
kardeşlik, demokrasi ve özgürlük umudumuzu hiçbir zaman yitirmememiz
gerektiğini özellikle belirtmek istiyorum. Bu dönemi, bu süreci dayanışma ve
diyalogla aşarak ülkeyi huzura ve refaha en kısa sürede çıkarmayı başarmalıyız
diye temenni ediyorum. 
Sayın milletvekilleri, ayrıca, dün akşam saatlerinde 2
milletvekilimizin, biri Grup Başkan Vekilimiz Diyarbakır Milletvekili Sayın
Çağlar Demirel, bir diğeri, Kadın Meclisi Sözcümüz Siirt Milletvekili Sayın
Besime Konca’nın tartaklanarak gözaltına alınmasını burada şiddetle, nefretle
kınadığımı ifade etmek istiyorum.
Elbette ki milletvekillerinin yerinin cezaevi
olmadığını, onların halkın iradesiyle seçilen birer milletvekili olarak
Parlamento çatısı altında siyasi faaliyetlerini yürütmeleri gerektiğini
özellikle belirtmek istiyorum. Milletvekillerinin yeri cezaevi değildir,
milletvekillerinin yeri Parlamentodur, yasama faaliyetlerini yürütmek adına
seçilmişlerdir. 
Dolayısıyla, başta daha önce tutuklanan 10 milletvekili
olmak üzere, dün akşam da 2 milletvekilinin gözaltına alınarak şu anda
emniyette tutulmalarını bir kez daha kınadığımı ve en kısa süre içerisinde bu
12 milletvekilinin serbest kalarak bu çatı altında faaliyetleri yürütmesi
gerektiğini belirterek gündeme geçiyorum sayın milletvekilleri. 
Gündeme
göre 2017 Yılı Merkezi Yönetim Bütçe Kanunu Tasarısı ile 2015 Yılı Merkezi
Yönetim Kesin Hesap Kanunu Tasarısı üzerindeki görüşmelere devam edeceğiz.
Program
uyarınca bugün sekizinci turdaki görüşmeleri yapacağız.
Sekizinci
turda, Ekonomi Bakanlığı, Çalışma ve Sosyal Güvenlik Bakanlığı, Mesleki
Yeterlilik Kurumu, Türkiye ve Orta Doğu Amme İdaresi Enstitüsü, Devlet Personel
Başkanlığı, Orman ve Su İşleri Bakanlığı, Orman Genel Müdürlüğü, Devlet Su
İşleri Genel Müdürlüğü, Meteoroloji Genel Müdürlüğü ve Türkiye Su Enstitüsünün
bütçe ve kesin hesapları yer almaktadır. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (x)
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (x)

A) EKONOMİ BAKANLIĞI
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI
1) Devlet Personel Başkanlığı 2017 Yılı Merkezî
Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
BAŞKAN
– Komisyon? Yerinde.
Hükûmet?
Yerinde.
Bilindiği
üzere, turda yer alan bütçelerle ilgili soru sormak isteyen milletvekillerinin
sisteme girmeleri gerekmektedir. 
Sekizinci
turda grupları ve şahısları adına söz isteyen sayın üyelerin isimlerini
okuyacağım. 
Gruplar
adına: 
İlk
grup Halkların Demokratik Partisi Grubu adına Ağrı Milletvekili Dirayet
Taşdemir, Muş Milletvekili Ahmet Yıldırım, İstanbul Milletvekili Garo Paylan,
Iğdır Milletvekili Mehmet Emin Adıyaman, Kars Milletvekili Ayhan Bilgen, Batman
Milletvekili Saadet Becerekli, İzmir Milletvekili Müslüm Doğan, Batman
Milletvekili Mehmet Ali Aslan.
Milliyetçi
Hareket Partisi Grubu adına Denizli Milletvekili Emin Haluk Ayhan,
Kahramanmaraş Milletvekili Fahrettin Oğuz Tor, İstanbul Milletvekili İsmail
Faruk Aksu, Adana Milletvekili Muharrem Varlı.
Cumhuriyet
Halk Partisi Grubu adına Tekirdağ Milletvekili Faik Öztrak, Ankara Milletvekili
Bülent Kuşoğlu, İstanbul Milletvekili Yakup Akkaya, Malatya Milletvekili Veli
Ağbaba, Balıkesir Milletvekili Mehmet Tüm, Çanakkale Milletvekili Bülent Öz,
Isparta Milletvekili İrfan Bakır, Edirne Milletvekili Erdin Bircan, Kırklareli
Milletvekili Türabi Kayan.
Adalet
ve Kalkınma Partisi Grubu adına Niğde Milletvekili Erdoğan Özegen, Gaziantep
Milletvekili Abdullah Nejat Koçer, Çorum Milletvekili Salim Uslu, Rize
Milletvekili Hikmet Ayar, Ankara Milletvekili Jülide Sarıeroğlu, Ankara
Milletvekili Nevzat Ceylan, Şanlıurfa Milletvekili Mahmut Kaçar, Osmaniye
Milletvekili Mücahit Durmuşoğlu, Antalya Milletvekili İbrahim Aydın, Kırıkkale
Milletvekili Abdullah Öztürk, Sakarya Milletvekili Recep Uncuoğlu, Kastamonu
Milletvekili Metin Çelik, Düzce Milletvekili Fevai Arslan, Şanlıurfa
Milletvekili Mehmet Akyürek, Mersin Milletvekili Ali Cumhur Taşkın ve Nevşehir
Milletvekili Mustafa Açıkgöz konuşacaklardır.
Şahıslar
adına, lehte olmak üzere Iğdır Milletvekili Nurettin Aras, daha sonra Hükûmet
temsilcileri konuştuktan sonra aleyhte olmak üzere, şahsı adına Bursa
Milletvekili Erkan Aydın konuşacaktır.
Şimdi sırasıyla Halkların Demokratik Partisi Grubu
adına yapılacak olan konuşmalardan başlıyoruz.
İlk konuşmacı Ağrı Milletvekili Sayın Dirayet Taşdemir.
Buyurunuz Sayın Taşdemir.
Süreniz on dakika.
HDP GRUBU ADINA DİRAYET TAŞDEMİR (Ağrı) – Teşekkür
ederim Sayın Başkan.
Aslında 7 Hazirandan beri partimize, demokratik
siyasete bir tasfiye konsepti devrededir. Bu konseptin bir ayağı da 4 Kasımda
eş genel başkanlarımıza, 10 vekilimize yönelik gerçekleştirildi. Bir önceki
gece de yine farklı illerde eş zamanlı olarak parti binalarımız basıldı,
kapıları kırıldı. Bugüne kadar -son aldığımız rakam- 400’e yakın yöneticimiz,
içerisinde eş başkanlarımızın da olduğu arkadaşımız gözaltına alındı. Dün gece
biz burada, Genel Kurulda aslında çok şey ifade ettik, birçok politikanın,
alınan birçok kararın nasıl alındığını, neye hizmet ettiğini çokça ifade ettik.
Dün -Genel Kuruldan çıkarken- Grup Başkan Vekilimiz Çağlar Demirel, Kadın
Meclis Sözcümüz Besime Konca’yla birlikte Meclisten çıkarken araçlarımızın önü
kesildi, içerisinde yüzü kapalı, maskeli polislerin de olduğu bir grup resmen
araçlarımızın üzerine atlayarak araçlarımızı durdurdu. Grup Başkan Vekilimizi
ve Kadın Meclis Sözcümüzü araçtan zorla indirerek gözaltına aldılar.
Arkadaşlarımızı apar topar aynı gece birini yani Grup Başkan Vekilimiz Çağlar
Demirel’i Diyarbakır’a, Kadın Meclis Sözcümüz Besime Konca’yı da Batman’a
götürdüler. Biz bu işleyişin nasıl olduğunu, bu kararların nasıl verildiğini
dün gece burada çokça ifade ettik, ben bir daha tekrar etmeyeceğim. Ama, şunu
ifade etmek isterim ki: 1994’ten bugüne yirmi iki yıl geçti, değişen tek şey,
demokratik siyasete, milletvekillerimize karşı değişen tek şey nedir biliyor
musunuz? 1994’te arkadaşlarımız Meclis içerisinde gözaltına alındılar, yirmi
iki yıl sonra ise arkadaşlarımız Meclisten çıkarken gözaltına alındılar, tek
fark budur. Onun için de ben çokça şey söylemeyeceğim çünkü biz demokratik
siyaset adına çok şey söyledik duymayan kulaklara. Onun için bugün sözün
bittiği yerdeyiz.
Ben tekrardan sizleri saygıyla selamlıyorum. 
BAŞKAN – Teşekkür ederiz Sayın Taşdemir. 
İkinci konuşmacı Muş Milletvekili Sayın Ahmet Yıldırım.

HDP GRUBU ADINA AHMET YILDIRIM (Muş) – Teşekkür ederim
Sayın Başkan. 
Bizim açımızdan bütçe kapanmıştır, bizim açımızdan bu
Parlamentoda sözün bittiği yerdeyiz çünkü duyguda ve düşüncede bölünmüşlüğü
yaşayan toplumsal bir gerçeklik, artık fiziki olarak iktidar tarafından
bölünmeye doğru götürülmektedir. Bu Parlamento 80 milyon insanın iradesinin
tecelligâhı olmaktan siyasi iktidar tarafından çıkarılmıştır. Bu temelde
bakıldığında, başta partimizin bütün partilerden önce kınadığı her olayın açığa
çıkardığı hassasiyetlerin bizim partimize karşı kullanma gerekçesi yapılmasını
bizim kabul etmemiz mümkün değildir. 
Yine
ifade etmeliyiz ki kamu vicdanının yaralanma biçimlerinin ülkeyi
farklılaştırdığı ve toplumda herkesin aynı şeye üzülmediği, herkesin aynı şeye
sevinmediği iktidar tarafından sunulan bir zeminle bir toplumsal gerçekliğe
doğru sürüklenmekteyiz. Yaşanan acıların 80 milyon insanın acısı olması iktidar
tarafından engellenmektedir. Özellikle, yaptığımız üzüntü belirtme, kınama
gerçeklikleri görmezden gelinerek bunların siyasi iktidarın ve onun yürütme
üyeleri tarafından intikam gibi söylemlerin yani bir hükûmet olma, devlet olma
gerçekliğine yakışmayan söylemlerin oklarının tümüyle bir partiye yöneltilmesi
ve bu partinin daha dünden itibaren il, ilçe teşkilatlarının silahlı
saldırılılara uğraması, bir düğmeye basılmış gibi intikam sözcüğünden sonra,
aynı gece içerisinde 297 il, ilçe yöneticisinin, il ve ilçe eş başkanlarının
gözaltına alınması bir talimat dışında başka bir şeyle açıklanamaz. 
Bu
temelde şunu ifade etmek isteriz ki isteyen istediği bütçeyi konuşabilir. Bizim
açımızdan bu bütçe bu halkın bütçesi değildir; bizim açımızdan, yoksulun,
emekçinin, işsizin, kadının, çevrenin dostu olan bir bütçe değildir; olsa olsa
bir savaş bütçesidir, olsa olsa aklıselimi yitirmiş olan bir hükûmetin bütçesi
olabilir. Bu temelde, bizim özellikle 2 vekilimizin daha gözaltına alınmış
olması ve şu dakikalarda birinin tutuklanmaya sevk edilmiş olması, bu
Parlamentoda iktidar vekillerinin ve siyasi iktidarın millet iradesine duyduğu
saygının düzeyini göstermektedir. Buradan hareketle isteyen istediği bütçeyi
hazırlayabilir ama unutulmamalıdır ki bir sonuç olarak ortaya çıkmış olan
hassasiyetler ve fotoğraf kullanma biçimimiz bile eğer birileri tarafından bir
kışkırtma gerekçesi yapılıyorsa, bizim açımızdan da gerçek sebeplerin gözden
kaçırıldığını, yürütülen tartışmaların akan kanın ve ölümlerin durmasına değil,
onları kışkırtmaya dönük olan bir dil ve politika olduğunu ifade etmek isterim.

Değerli
milletvekilleri, son olarak şunu söyleyeyim: Son üç gündür siyasi iktidarın,
Başbakanın, İçişleri Bakanının, Cumhurbaşkanının kullandığı bu savaş dilini,
çatışma dilini, biz, otuz yıldır 6 Cumhurbaşkanı değiştirerek, 14 Başbakan
değiştirerek, 15 Meclis Başkanı değiştirerek, 29 İçişleri Bakanı ve 11
Genelkurmay Başkanı değiştirerek ve hepsinden de aynı söylemleri duyarak bu
sorunun anakronik hâle gelmesinin hazin bir durumunu yaşıyoruz. Eğer çözülmüş
olsaydı sizden daha sivri dili, sizden daha şahin dili kullananlar bugüne kadar
bu dille, bu akılla, bu ferasetle, daha doğrusu akıldan ve ferasetten
yoksunlukla bu işi çözmüş olurdu diyorum, bütün Genel Kurulu saygıyla
selamlıyorum. 
BAŞKAN
– Üçüncü konuşmacı İstanbul Milletvekili Sayın Garo Paylan. 
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum. 
Grup
Başkan Vekilimiz Sevgili Çağlar Demirel’in ve Milletvekilimiz Besime Konca’nın
gözaltına alınmasını nefretle kınıyorum.
Evet,
sözün bittiği yerdeyiz arkadaşlar. Demokratik siyasette ısrar eden Halkların
Demokratik Partisinin il, ilçe yöneticilerini büyük oranda tutukladınız;
milletvekillerini tutukladınız ve tutuklamaya devam ediyorsunuz; eş
başkanlarını tutukladınız ancak biz, son neferimize kadar “demokratik siyaset”
demeye, “barış siyaseti” demeye devam edeceğiz. Siz çözüm üretemedikçe HDP’ye
saldırıyorsunuz ancak uyguladığınız sistemin adı, arkadaşlar, siyaset biliminde
bellidir. Uyguladığınız sistemin adı faşizmdir; Hitler faşizmidir, Mussolini
faşizmidir, Talat ve Enver Paşa faşizmidir.
ALİ
ERCOŞKUN (Bolu) – HDP faşizmi…
RUHİ
ERSOY (Osmaniye) – Enver Paşa faşist değildir sayın Hatip, Enver Paşa faşist
değildir; sözünü geri al.
GARO
PAYLAN (Devamla) – Bu yolda devam ettiğiniz sürece ülkemiz açık bir cezaevine
doğru yürüyecektir arkadaşlar. 
Değerli
arkadaşlar, Sevgili Mardin Büyükşehir Belediye Başkanımız Ahmet Türk
cezaevinden şu mesajı göndermişti: “Eğer ki bu ülkeye barış gelecekse beni
Taksim Meydanı’nda asın.” demişti. Ben de buradan söylüyorum, eğer ki bu ülkeye
barış gelecekse şu Meclis bahçesine darağaçlarını kurun, hepimizi burada asın. 
Hepinize
saygılar sunuyorum. (AK PARTİ sıralarından gürültüler)
OSMAN
AŞKIN BAK (Rize) – Ne alakası var ya? 
BÜLENT
TURAN (Çanakkale) – Seni kim ciddiye alır be?
OSMAN
AŞKIN BAK (Rize) – Değmez sana be!
BAŞKAN
– Teşekkür ederiz Sayın Paylan.
RUHİ
ERSOY (Osmaniye) – Sayın Başkan, ben…
BAŞKAN
– Iğdır Milletvekili Sayın Mehmet Emin Adıyaman.
RUHİ
ERSOY (Osmaniye) – Başkanım, ben 60’a göre bir söz istiyorum, sisteme giremedim

BAŞKAN
– Konuşmacıyı çağırdım kürsüye Sayın Ersoy, daha sonra sizi dinleyeyim. 
HDP
GRUBU ADINA MEHMET EMİN ADIYAMAN (Iğdır) – Sayın Başkan, hukukun üstünlüğünün,
yargı bağımsızlığının ve yasama faaliyetlerinin yok edildiği, her yetki ve
gücün tek elde toplandığı bu yasama döneminde barış adına çok şey konuştuk, çok
şey anlatmaya çalıştık ama maalesef, ülkemizin en önemli sorunu olan Kürt
sorununun çözümünde, demokratik, barışçıl çözümünde bir adım ilerleyemedik. Bu
Parlamentoda gözler kör, kulaklar sağır, diller âdeta lâl gibidir. Dolayısıyla,
bu aşamadan sonra aynı sözleri daha fazlasıyla söylesek bile bir anlam ifade
etmeyeceğinden bütçe görüşmelerine ilişkin konularda konuşmayı çok anlamlı
bulmuyorum.
Teşekkür
ediyorum.
BAŞKAN
– Teşekkür ederiz Sayın Adıyaman.
Sayın
Ersoy, açıyorum mikrofonunuzu.
Buyurun.
V.- AÇIKLAMALAR
1.- Osmaniye Milletvekili Ruhi Ersoy’un,
İstanbul Milletvekili Garo Paylan’ın Enver Paşa ve Talat Paşa’yı “faşist”
olarak anmasını kınadığına ilişkin açıklaması
RUHİ
ERSOY (Osmaniye) – Değerli milletvekilleri, kürsüden, Enver Paşa’nın, Talat
Paşa’nın adının “faşist” olarak anılmasını kınıyorum. Türkiye Cumhuriyeti
devletinin Türkiye Büyük Millet Meclisi tarafından kurulduğu gerçeğinden
hareket edersek Türkiye Büyük Millet Meclisinin kuruluşunun, Türkiye
Cumhuriyeti devletinin kuruluşunun hakiki kahramanlarından olan ve Türk
devletinin vereceği millî mücadelenin zeminini hazırlayan Enver Paşa’yı, Talat
Paşa’yı, Cemal Paşa’yı ve dahi, onların arkadaşları Mustafa Kemal’i saygıyla
anıyor, birliğimizin, beraberliğimizin teminatı olan bu Mecliste onların adının
her zaman saygıyla anılmasını istiyorum.
Saygılar
sunarım. (MHP sıralarından alkışlar)
BAŞKAN
– Sayın milletvekilleri, birleşime on dakika ara veriyorum. 
Kapanma Saati: 11.27
İKİNCİ OTURUM
Açılma Saati: 11.46
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Özcan PURÇU (İzmir)
-----0-----
BAŞKAN – Sayın
milletvekilleri, Türkiye Büyük Millet Meclisinin 39’uncu Birleşiminin İkinci
Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
BAŞKAN
– Komisyon ve Hükûmet yerinde.
Şimdi,
Halkların Demokratik Partisi Grubu adına beşinci konuşmacı Kars Milletvekili
Sayın Ayhan Bilgen.
Buyurun
Sayın Bilgen.
HDP
GRUBU ADINA AYHAN BİLGEN (Kars) – Dün akşam Besime Konca ile birlikte alınan
Grup Başkan Vekilimizle ilgili yakalama kararı dava dosyasında henüz imzalı ve
onaylı değil. Yani onaylanmamış, mahkeme başkanı tarafından imzalanmamış bir
kararla dün önce gözaltı yapıldı, muhtemelen bugün yarın da bir şekilde karar
onaylanır. Her şeyin ne kadar bağımsız yargıya ve hukuka uygun seyrettiğini bu
ifade etmeye yetiyor. 
Değerli
arkadaşlar, kim, hangi partide, hangi hesapla insan ölümünden siyasi medet
umuyorsa, koltuk koruma derdine düşüyorsa, siyasi hesap yapıyorsa Allah
belasını versin. 
BÜLENT
TURAN (Çanakkale) – Amin.
İLKNUR
İNCEÖZ (Aksaray) – “Amin!” Bak, yüksek sesle söylüyoruz.
AYHAN
BİLGEN (Devamla) – Kim ölümler karşısında sessiz kalıyorsa, ölümlere çare
olacak girişimlerde bulunmuyor, sorumluluk üstlenmiyorsa Allah belasını versin.
(AK PARTİ sıralarından “Amin!” sesleri)
AYHAN
BİLGEN (Devamla) – Hep birlikte “amin” deyin arkadaşlar, deyin. 
İLKNUR
İNCEÖZ (Aksaray) – Devam et, PKK terör örgütüyle arasına mesafe koymayanların
da aynı şekilde Allah belasını versin. Amin! Bunu da biz diyoruz.
(AK
PARTİ sıralarından “Amin!” sesleri)
AYHAN
BİLGEN (Devamla) – Evet, bugün biz bu koltuklarda oturuyoruz ama geçmişte de bu
çatıların altında bulunup suikaste uğrayan milletvekilleri var, başbakanlar
idam edildi, Bugün Bakanlar Kurulunda arkadaşlarımız oturuyor, siz bu
sıralarda, biz bu sıralardayız, yarın hiçbirimiz bu sıralarda olmayabiliriz, on
gün sonra başka bir Hükûmet kurulabilir. 
MEHMET
DEMİR (Kırıkkale) – Ama Türkiye kalır de, Türkiye, Türkiye.
AYHAN
BİLGEN (Devamla) – Birtakım milletvekilleri “byLock”tan tutuklanabilir,
gözaltına alınabilir, herkes kendini, kendi pozisyonu zaten biliyor. Tarih
herkesi hak ettiği, layık olduğu yere yazacak ve toplumlar da layık olduğu
şekilde yönetilecek.
BAYRAM
ÖZÇELİK (Burdur) – Seni de yazacak, hadi…
MUHAMMET
BALTA (Trabzon ) – Otur aşağı, otur!
BAŞKAN
– Teşekkür ederiz Sayın Bilgen.
Sayın
milletvekilleri, lütfen, laf atmayın.
BAYRAM
ÖZÇELİK (Burdur) – Ne demek ya!
BAŞKAN
– Atmayın. Nasıl “Ne demek!”
Halkların
Demokratik Partisi Grubu adına Batman Milletvekili Sayın Saadet Becerekli.
HDP
GRUBU ADINA SAADET BECEREKLİ (Batman) – Teşekkürler Sayın Başkan.
Ben de bugün günlerdir tartışılan bütçeyle ilgili
burada görüşlerimizi ifade edecektim ama ne yazık ki dün hem Genel Kurulda
yaşanan gelişmeler hem sonrasında Grup Başkan Vekilimiz Çağlar Demirel’in ve
kadın sözcümüz Besime Konca’nın usulsüz ve hukuksuz bir biçimde gözaltına
alınmasından sonra gelişmeler bize göstermiştir ki burada söylediğimiz olumlu
da olsa hiçbir sözün sizin gözünüzde bir anlam ifade etmediği, bir hükmü
olmadığıdır. Bu nedenle bugün burada bütçeyle ilgili görüşlerimi de ifade
etmeyi düşünmüyorum çünkü sizlere bir anlam ifade etmeyeceğini artık çok açık
biliyorum. Ama şunu söylemek istiyorum: Bugün içinden geçtiğimiz süreç, yaşanan
gelişmeler, Türkiye’nin köklerini çok ciddi biçimde sarsıyor.
Bu olumsuz gidişata hep birlikte dur diyebilmek için
hâlâ zamanımız var, bunu hep birlikte yapabiliriz. Kendimiz için değilse bile
Türkiye'nin bütünlüğü, birlik beraberliği ve çocuklarımızın geleceği için bu
yanlış gidişata hep birlikte dur demek hepimizin vicdani sorumluluğudur diye
söylemek istiyorum. 
Hepinizi saygıyla selamlıyorum. 
BAŞKAN – Teşekkür ederiz Sayın Becerekli. 
Sayın milletvekilleri, kürsüde, tutuklu
milletvekillerinin resimleri var. Konuşmalar yapılınca, canlı, Meclis TV
sanırım yeniden bir yakım çekim yapmaya başlamış. Bu durumun düzeltilmesi
gerektiğini özellikle buradan belirtmek istiyorum ve birazdan ara verdiğim
zaman Sayın Meclis Başkanıyla bu konuyu konuşacağımı özellikle belirtmek
istiyorum değerli arkadaşlar. Bunu daha önce de konuşmuştuk. Birkaç gün önce,
yine, Meclis TV’nin, böylesi bir tutum içerisine girerek, yakın çekim yaparak
tutuklu milletvekillerinin resimlerini engellediğini iletmişti arkadaşlar ve
Meclis Başkanıyla görüşmeler yapılmıştı ve durum düzeltilmişti. Yine aynı
hassasiyetin gösterilmesi gerektiğini özellikle belirtmek istiyorum ve Sayın
Meclis Başkanı şu anda izliyorsa eğer duruma müdahale etmesi gerektiğini
belirtiyorum. Ben de kendisiyle görüşeceğimi ifade etmek istiyorum. 
İzmir Milletvekili Sayın Müslüm Doğan’ı davet ediyorum.

Buyurun Sayın Doğan. 
HDP GRUBU ADINA MÜSLÜM DOĞAN (İzmir) – Sayın Başkan,
değerli milletvekilleri…
MEHMET DEMİR (Kırıkkale) – Başının üstüne koy, başının
üstüne. 
MÜSLÜM DOĞAN (Devamla) – Senden mi öğreneceğim ben ya?
Terbiyeli ol!
MEHMET DEMİR (Kırıkkale) – Evet, benden öğreneceksin. 
BAŞKAN – Sayın Doğan, laf atmayın lütfen, karşılıklı
konuşmayın. 
MÜSLÜM DOĞAN (Devamla) – Sakin olun. 
MEHMET DEMİR (Kırıkkale) – Sakinim. 
MÜSLÜM DOĞAN (Devamla) – Ülkenin bu koşullara
dönmesinde ne çıkarımız var?
BAYRAM ÖZÇELİK (Burdur) – Sizin var. 
MEHMET DEMİR (Kırıkkale) – Sizin çıkarınız var. 
MÜSLÜM DOĞAN (Devamla) – Değerli milletvekilleri…
HİLMİ
BİLGİN (Sivas) – 44 şehit var, 44 şehit var.
MEHMET
DEMİR (Kırıkkale) – 44 şehidin hakkı var, hukuku var. 
İLKNUR
İNCEÖZ (Aksaray) – Milletin canı yanmış, ne çıkarından bahsediyorsun?
MÜSLÜM
DOĞAN (Devamla) – Bakın, değerli milletvekilleri, çok zor şartları birlikte
yaşıyoruz. 
MEHMET
DEMİR (Kırıkkale) - Şartları siz bu hâle getirdiniz. 
YUSUF
BAŞER (Yozgat) – Yapan da sizsiniz. 
MÜSLÜM
DOĞAN (Devamla) – Bu ülkenin bir an önce normal koşullara dönmesi lazım.
YUSUF
BAŞER (Yozgat) – Özgürlükten bahsediyorsun, demokrasiden bahsediyorsun…
MÜSLÜM
DOĞAN (Devamla) – Bu sorunları birlikte aşacağız. 
YUSUF
BAŞER (Yozgat) – …44 insanı şehit ediyorsunuz, gıkımız çıkmayacak (!)
MÜSLÜM
DOĞAN (Devamla) – Hiç kimse, ama bakın hiç kimse… 12 Eylülleri yaşadı bu ülke,
12 Martları yaşadı, 28 Şubatları yaşadı. Ruh hâlimiz bozuk, katliamlar dizisine
dönmüş bu ülke. Bu katliamları aşmamız… 
YUSUF
BAŞER (Yozgat) – Katliamı yapan sizsiniz ya.
ALİM
TUNÇ (Uşak) – Arkasına bile saklanabilirsiniz.
MÜSLÜM
DOĞAN (Devamla) – …bu şiddet sarmalından bu ülkeyi kurtarmamız lazım. Hepimizin
katkısı lazım.
Hepinizi
tekrar saygıyla selamlıyorum.
YUSUF
BAŞER (Yozgat) – Sizin katkınız var, hiç kusura bakmayın.
HİLMİ
BİLGİN (Sivas) – Müslüm Bey, TAK’ı kınadınız mı, yapanları kınadınız mı?
BAŞKAN
– Teşekkür ederiz Sayın Doğan.
MÜSLÜM
DOĞAN (İzmir) – Hepsini kınıyoruz, kınıyorum. (AK PARTİ sıralarından
gürültüler) 
HİLMİ
BİLGİN (Sivas) – Kınadınız mı? Oradan söyleyin o zaman. Söyleyin, “Yapanları
kınıyoruz.” deyin, “PKK’yı kınıyoruz.” deyin.
ŞAHİN
TİN (Denizli) – “PKK terör örgütüdür.” deyin.
MUHAMMET
BALTA (Trabzon) – Orada söyle.
HİLMİ
BİLGİN (Sivas) – Öyle çıkıp demagoji yapmayın. 44 tane vatan evladı öldü.
ŞAHİN
TİN (Denizli) – “PKK’yı lanetliyorum.” de.
MUHAMMET
BALTA (Trabzon) – PKK’yı kınadığını orada söyle.
MÜSLÜM
DOĞAN (İzmir) – Bakın, bu ülke…
BAŞKAN
– Sayın Doğan… (AK PARTİ sıralarından gürültüler)
Birleşime
on dakika ara veriyorum. 
Kapanma Saati: 11.54
ÜÇÜNCÜ OTURUM
Açılma Saati: 12.06
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Özcan PURÇU (İzmir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 39’uncu Birleşiminin Üçüncü
Oturumunu açıyorum.
2017 Yılı
Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz.
Komisyon ve
Hükûmet yerinde.
Halkların
Demokratik Partisi Grubu adına Batman Milletvekili Sayın Mehmet Ali Aslan.
Buyurun. 
HDP GRUBU ADINA
MEHMET ALİ ASLAN (Batman) – 6 milyon insanın iradesi öldürülmüştür ve aynı
şekilde 6 milyonun ailesini de temsil eden yaklaşık 15 milyon nüfus vardır. 
YUSUF BAŞER
(Yozgat) – 81 milyon Türkiye.
MEHMET
ALİ ASLAN (Devamla) – Bunu başarana da yazıklar olsun. 
Dönemini
aydınlatan, tarif eden bir büyük mütefekkirin sözünü naklediyorum, tam da
bugünleri anlatıyormuş, sadece kendi dönemini değil: “Bazı hakikatlerde bir
inkılap vardır. Ezdâd, zıtlar isimlerini değiştirip mübadele etmiştir. Zulme
adalet, esarete hürriyet namı verilmiştir.” 
ALİM
TUNÇ (Uşak) – Tam da öyle.
MEHMET
ALİ ASLAN (Devamla) - Arkadaşlar uyardı söyleme diye ama Hazreti Yakup’un
yakarışıyla ben de diyorum ki “..”(x) Ve şu anda zindanlarda haksız yere
rehin tutulan seçilmişlerin şahsında bütün insanlarımızı saygı ve sevgiyle
anıyorum. İnşallah, bugünler de gelip geçecektir; nasıl ki 12 Eylüller, nasıl
ki 28 Şubatlar, 15 Temmuzlar, 20 Mayıslar, 4 Kasımlar geçmişse hiç şüphesiz
bugünler de geçecektir. “…”(x) Her gelecek yakındır.
Teşekkür
ediyorum. 
SEBAHATTİN
KARAKELLE (Erzincan) – Teröristler hariç yalnız.
BAŞKAN
– Teşekkürler Sayın Aslan.
Halkların
Demokratik Partisi Grubu adına son konuşmacı Adana milletvekili Sayın Meral
Danış Beştaş.
NECİP
KALKAN (İzmir) – Bu dayanamaz, on dakika konuşur.
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
merak etmeyin, on dakika konuşmayacağım arkadaşlar, en fazla bir dakika
konuşacağım.
Değerli arkadaşlar, sadece elimdeki müzekkereleri
paylaşmak için çıktım kürsüye. Demin, avukat arkadaşlardan istedim Grup Başkan
Vekilimiz Çağlar Demirel hakkındaki kararın dayanaklarını. Kendisi şu anda
Diyarbakır Emniyet Müdürlüğünde gözaltında tutuluyor. Avukat arkadaşlar
görüşmüşler. Özetle, kendisi hakkında bir dava açılmış geçen ay, duruşması
tensip zaptıyla… Merak eden milletvekili arkadaş varsa paylaşabilirim. Tensip
zaptı -hukukçular bilir- duruşmaya hazırlık tutanağıdır. Burada, Ankara Ağır
Ceza Mahkemesine ifadesinin tespiti için talimat yazılmasına ve duruşmasının 16
Şubat 2017 tarihine ertelenmesine karar verilmiş. Ama her ne olmuşsa, dün
itibarıyla Diyarbakır İl Emniyet Müdürlüğü bir yazı yazmış, yazı da şöyle…
Diyarbakır İl Emniyet Müdürlüğü 12/12 yani dün, gündüz saatlerinde demiş ki:
“Kendisinin yurt dışına kaçacağı şüphesi vardır, bu nedenle acilen yakalama
kararı verilmesini talep ediyoruz.” İl Emniyet Müdürlüğünün Diyarbakır 5. Ağır
Ceza Mahkemesine gönderdiği yazıya istinaden hemen mahkeme toplanmış dün
öğleden sonra ve -yani, burada imza yok tabii, onu en son söyleyeceğim- demiş
ki: “Yurt dışına kaçacağı konusunda İl Emniyet Müdürlüğü bize yazı yazdı, bu
ciddi bir şeydir, bu nedenle hakkında yakalama müzekkeresi düzenlenmesine…”
Yani, hukukta -ceza dosyalarını bilen avukatlar çok iyi
bilirler- değil bir milletvekili hakkında, normal bir vatandaşla ilgili de
yargılamada tensip zaptının değişikliği çok çok çok istisnai bir durumdur. Çok
olağanüstü bir gelişme olur, hani, gerçekten, suçüstü yurt dışına çıkabilir,
çıkarken tespit edilebilir, başka hazırlıklar, veriler olur öyle karar verilir.
Buradan -dün karar, talimat verildi- bu kürsüden dün yine söyledim: Artık,
kimin tutuklanması işaret ediliyorsa buna ilişkin bir karar tanzim ediliyor ama
daha da vahim bir şey var.
III.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Pervin Buldan’ın, Siirt Milletvekili Besime Konca’nın adli kontrol talebiyle
serbest bırakıldığına ilişkin konuşması
BAŞKAN – Sayın Beştaş, bir duyuru yapmak istiyorum,
sizin de bilginiz olsun. Şu anda aldığım bir habere göre, Siirt Milletvekili
Sayın Besime Konca adli kontrol talebiyle serbest bırakılmış.
MERAL DANIŞ BEŞTAŞ (Devamla) – Güzel bir haber.
BAŞKAN – Bu, iyi bir gelişme. Ümit ediyor ve diliyoruz
ki, diğer milletvekillerimiz de en kısa sürede serbest bırakılırlar.
MERAL DANIŞ BEŞTAŞ (Devamla) – Umarız.
BAŞKAN – Buyurun, devam edin.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
MERAL
DANIŞ BEŞTAŞ (Devamla) – Bitiriyorum arkadaşlar. 
Demin,
üç dakika önce tekrar Diyarbakır’ı aradım, savcılıkla görüşemedim ama oradaki
avukat arkadaşla görüştüm. Beş dakika öncesine kadar da hâkimliğin söz konusu
yakalama kararında imzası ve onayı yok. Dün akşam Emniyetten bizim arkadaşlara
verilen belge de imzasız ve onaysız -sonra size, ilgilenenlere veririm- ve
infaz gibi gösteriliyor yani şu anda Grup Başkan Vekilimiz Çağlar Demirel
dayanaksız bir yakalama kararıyla gözaltında tutuluyor ve hâlâ adliyeye sevk
edilmedi. Değerli milletvekillerinin bilgisine ve ilgisine sunuyorum. 
Gerçekten,
bu, bir yargı kararı mı? Bütün Türkiye'nin, bütün dünyanın, bütün hukukçuların
ve siyasetin bu manzarayı görmesi gerektiği için söz aldım. 
Teşekkür
ediyorum. 
BAŞKAN
- Teşekkür ederiz Sayın Beştaş.
BÜLENT
TURAN (Çanakkale) –Sayın Başkan…
BAŞKAN
– Sayın Turan, buyurun. 
BÜLENT
TURAN (Çanakkale) – Sayın Başkan, HDP Grubunun konuşmacılarının sözünü kesmek
istemedik, defaten belli konularda ithamlarda bulundular grubumuza ilişkin.
İzin verirseniz, buna ilişkin toplu cevap vermek istiyorum. 
BAŞKAN
– Buyurun Sayın Turan. (AK PARTİ sıralarından alkışlar) 
İki
dakika. 
VI.- SATAŞMALARA İLİŞKİN KONUŞMALAR
1.- Çanakkale Milletvekili Bülent Turan’ın,
Batman Milletvekili Mehmet Ali Aslan ile Adana Milletvekili Meral Danış
Beştaş’ın 433 sıra sayılı 2017 Yılı Bütçe Kanunu Tasarısı ile 434 sıra sayılı
2015 Yılı Kesin Hesap Kanunu Tasarısı’nın sekizinci tur görüşmelerinde HDP
Grubu adına yaptıkları konuşmaları sırasında Adalet ve Kalkınma Partisine
sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; bütçe görüşmelerinin
kendine has teamülleri gereği elimizden geldiği kadar suhuletle, sakinlikle
süreci götürmek istiyoruz. Çok yoğun programlarımız var, çok yoğun konuşmalar
var, oylamalar var. Az önce HDP Grubunun da konuşmacılarının hepsini dikkatle
dinlemeye çalıştık, gayret ettik. Belki defaten söz alıp cevap verme hakkı
doğmasına rağmen, sırf bütçe kanunun gereğinden dolayı tabiri caizse, sessiz
kalmayı tercih ettik ancak toplu olarak bir değerlendirme yapmak istiyorum. 
Az
önce ifade ettiğiniz gibi, dün gözaltına alınan bir milletvekili adli kontrol
şartıyla serbest bırakıldı. Aslında, bu bile her şeyin cevabını veriyor. Bu
kürsüyü mahkeme kürsüsü gibi değerlendirip sanıklar, savcılar, hâkimler varmış
gibi değerlendirmek doğru değil diye düşünüyorum. 
Biz,
dokunulmazlıkları Meclisin kararı gereği kaldırdık, bundan sonra geri yargıya
verdik. Kaldırmayabilirdik. Toplumun talebiyle beraber, şartların gereğiyle
beraber birçok partinin katılımıyla dokunulmazlıkları kaldırdık. Bundan sonra,
gördüğünüz gibi bazısı tutuklandı, bazısı bırakıldı, bazısı adli kontrolle
serbest bırakıldı. Bugün öğrendik ki bazısı da kaçarak, Fransa vatandaşı olmak
için başvurdu. O yüzden, bir daha diyorum: Bırakın, sakinleşin, yargının bu
konudaki kararını beraber izleyelim. Ancak partiler olarak bizim görevlerimiz
var. Demokrasinin önünü açmak, insan haklarının önünü açmak bizim görevimiz. 
Burada, defaten “faşist yönetim”, “faşist söylem”,
“1990’lı yıllarda da hapisler vardı.” gibi ifadeler kullanıldı. Arkadaşlar, o
gün Kürtçe konuştuğu için bir milletvekili içeriye alınmıştı. Bugün böyle bir
tablo yok. Dünya kadar kanun geçti buradan, hepsi insan hakları açısından
önemli, kıymetli kanunlardı. Bugünkü konu terörle araya mesafe koymamaktan
kaynaklanan bir meseledir, terörist cenazelerinde sıraya girmekten kaynaklı
meseledir, hendek kazmaktan kaynaklı meseledir. O yüzden, bugünkü tabloyu
1990’larla kıyaslamak izandan, insaftan aridir, uzaktır diye düşünüyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Turan.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu, söz mü istiyorsunuz?
FİLİZ
KERESTECİOĞLU DEMİR (İstanbul) – Evet, yerimden, oralara çıkmaya gerek yok.
BAŞKAN
– Açıyorum mikrofonunuzu.
Buyurun.
V.- AÇIKLAMALAR (Devam)
2.- İstanbul Milletvekili Filiz
Kerestecioğlu Demir’in, Çanakkale Milletvekili Bülent Turan’ın sataşma
nedeniyle yaptığı konuşmasındaki bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) – Biz, grup başkan vekillerimizin özellikle
olmadığı bugünde -2 grup başkan vekilimizin de- herhangi bir söz söylemek
niyetinde değiliz. Sadece bunu bilsin ve kimse bizimle ilgili de konuşmasın
rica ediyorum. Fakat bir düzeltme için, kamuoyuna özellikle böyle yansımaması
için söz aldık sadece. Herhangi bir Fransız vatandaşlığı başvurusu filan
yoktur, Fransa’nın aslında, bu duruma sahip çıkarak kendisinin onursal
vatandaşlık verme gibi bir isteği olmuştur, kendisinin başvurusu filan söz
konusu değildir. Bunun dışında hiçbir cevap vermeyeceğiz, onun için rahat olsun
içiniz.
BAŞKAN
– Teşekkür ederiz Sayın Kerestecioğlu.
VEDAT
DEMİRÖZ (Bitlis) – Reddetsin o zaman, reddetsin o zaman.
SEBAHATTİN
KARAKELLE (Erzincan) – Hayırlı olsun!
BAŞKAN
- Sayın milletvekilleri, çok rica ediyorum.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 211 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı

BAŞKAN
– Sayın milletvekilleri, Milliyetçi Hareket Partisi Grubu adına ilk konuşmacı
Denizli Milletvekili Sayın Emin Haluk Ayhan. (MHP sıralarından alkışlar)
Sayın
Ayhan, süreniz yirmi dakika.
Buyurun.
MHP
GRUBU ADINA EMİN HALUK AYHAN (Denizli) – Görüşülmekte olan 2017 yılı Ekonomi
Bakanlığı bütçesi ile 2015 yılı Merkezi Yönetim Kesin Hesap Kanunu Tasarısı
üzerinde Milliyetçi Hareket Partisinin görüşlerini arz etmek üzere söz aldım.
Yüce heyeti saygıyla selamlıyorum.
Şimdi,
özellikle, bütçeler, burada rakamsal bazda konuşulmaz ama genel bir değerlendirme
yapmak sektörle ilgili, konuyla ilgili daha çok genel temayüldür, fakat
bütçelere de biraz dokunmak lazım. 
Sayın
Bakan, 2015 yılı harcaması başlangıç ödeneğinin yüzde 26,5 üzerinde -yanlışım
varsa söyleyin- 2016 yılı başlangıç ödeneği 2015 yılı harcamasının altında.
2016 harcama muhtemelen başlangıç ödeneğinin çok üstünde olacak. 2017 bütçesi,
2016 başlangıç ödeneğinin yüzde 135 üzerinde. 
“İhracatçılara
para vereceğiz.” falan diyebilirsiniz ama bu da önünüzü görmemek, bu kadar
artış bir sıkıntıya delalettir, öncelikle bunu ifade etmek istiyorum.
Sizinle
hemşehriyiz Sayın Bakan, bir de hukukumuz var. Sizin bütçeler geldiğinde
hakikaten iyi bir şeyler söylemek istiyorum ama, ya işlerin ters gitmesinden ya
da dış ticaretin durumundan iyi bir şey söylemek hakikaten mümkün olmuyor, çok
zorluyorum, hayırlısı olur inşallah.
Şimdi, bizim o tarafta, durumu iyi olmasa da insanlara
bir şey sorarsınız: “Nasılsın? Şükür Allah’a iyiyim amma…” “Ee?” “Dadı yok Emin
Abim…” Dış ticaretin tadı yok. Siz geldiğinizden beri böyle. Şimdi bunu bir
oturur konuşuruz, ama genel anlamda, genel ekonomiyle ilgili de bir şeyler
söylemek istiyorum. 
Şimdi, ekonomi üçüncü çeyrekte yüzde 1,8 küçüldü
oynanan rakamlara rağmen, makroekonomik hedefler tutturulamıyor, makro
büyüklükler hesaplanamıyor, Türk lirası aşırı değer kaybetti, işsizlik yüzde
11,5’a geldi, enflasyon baskısı arttı. Kriz dönemlerinde bile zor görülen bir
sürecin içine girdik. 2016 yılında 9.343 dolara gerileyen kişi başına gelir
bugünkü kurdan 7.850 dolara düşmüş, Suriyelileri hesaba katarsak 7.500
civarında. Dün açıklanan millî gelir rakamlarına göre, 2015 yılı yurt içi
hasılası 720 milyardan 860 milyar dolara, kişi başına gelir 9.250 dolardan
11.400 dolara yükselmiş. Sizin hesaba göre, zaten siz tasarrufların da yüzde
13’lerden yüzde 30’lara geleceği şeklinde izahatta bulunuyorsunuz. 
Şimdi,
burada, orta vadeli programın ve dolayısıyla bütçenin hiçbir varsayımı reel
ekonomideki verilerle örtüşmüyor. 2016 yılı için makro büyüklükler 2,9 dolar
kuruyla hesaplanmış, şu anda dolar 3,45-3,50 seviyelerinde. 2017 yılı için baz
alınan ortalama kur 3,18. Onu başlangıçta aşmış oldunuz, daha yılı gelmedi. Dün
açıklanan millî gelir rakamlarıyla hesaplamalarda yapılan revizyon 2017 bütçesi
ve orta vadeli programdaki millî gelir ve buna dayalı hesaplamaları anlamsız
hâle getirdi. 2017 bütçesi ve orta vadeli program maalesef kadük oldu. Bu
hesapları kaldırın, atın. Bu hesapları kaldırın, atın; bir kıymetiharbiyesi
yok. Bu çerçevede, orta vadeli programda verilen makro büyüklüklerin,
hedeflerin acilen gözden geçirilmesi, milletin önüne doğru hesapların
getirilmesi ihtiyacı var. 
Sayın
Bakan, gelinen noktada, talimatla faizi, seferberlikle kuru düşürmeye
çalışıyorsunuz. Serbest piyasa ekonomisinin kuralları yerine talimat
ekonomisine bırakmış, bu kurallar talimat ekonomisinin kuralları. Kamu
bankalarının vereceği mevduat faizine narh getirdiniz son açıklamalarla.
Korkarız ki faizlerin fiilen Bakanlar Kurulu tarafından belirleneceği günlere
yaklaşıyoruz. 2014 yılından bu yana ekonomide dolarizasyon almış başını gitmiş,
AKP hükûmetleri de seyretmiş. Bu sizin gözünüzün önünde oldu. Cumhurbaşkanı
Başbakanlıktan ayrıldıktan sonra, 2012 yılından bakın bugüne, 2015 sonuna, ne
olmuş, yaklaşık yüzde 25 vatandaşın neyi artmış? Döviz hesaplarındaki artış
var. Peki, TL’deki artış mevduatta? Yüzde 50. Bu sizin kabahatiniz,
yönetememişsiniz. Vatandaş güvenmiş güvenmemiş, vatandaş götürmüş döviz
yatırmış. Ha “Bunu çevirsin vatandaş, TL olsun.” diyorsunuz, doğru, bunu
yapalım ama nasıl yapacağız? Güveni ortaya koyacağız, istikrarı ortaya
koyacağız, bunlara bakmamız lazım. 
AKP
faizle uğraşırken bankada döviz mevduatı artmış. Şimdi, 364 tane AVM’de kiralar
hâlâ dolarla. Her AVM’nin dolar kuru da farklı. Vallahi, geçen gün bunların
başkanı aradı, adam yana yakıla, imanı gevriyor, size de ulaşmış. “Hepimiz çok
kötü bir hâldeyiz. Dünyada kira maliyeti yüzde 15’tir, bizde yüzde 30’a çıktı.”
diyor. Zaten siz bu alışveriş merkezlerini şehrin içine kurarken vatandaşı
perişan ettiniz, esnaf zaten sıkıntılı; yarın onu da konuşacağım.
Şimdi,
köprü, otoyol gibi büyük projelerde dolarlarla garantiyi siz vermişsiniz, köprü
geçişleri dövize endekslenmiş, polis araçları geçemiyor. Bugünkü şirketlere
atanan kayyumlar dolardan TL’ye geçip geçmeme konusunda fiziki, yumruk yumruğa
kavgaya girmişler, karakolluk oldular. Şimdi, bunları Yenikapı ruhunda tenkit
ediyorum, yoksa çok daha ağır tenkit edecektim hakikaten. 
Şimdi,
ithal ürünlerde -AVM’lerde- dolar etiketleri yapıştırılmaya başlanmış.
Maalesef, vatandaşın birkaç kuruşluk dolarını döviz bürosuna bozdurması için
seferberlik ilan ediyorsunuz, edelim ama güveni de sağlayalım. Vatandaş bunu
niye artırmış yüzde 125? Bu istikrarı sağlayalım. 
Dış
ticaretin değerlendirmesine gelelim. Türkiye ihracatı esasen 2013 yılından bu
yana kriz içinde, biz bunu her geldiğimizde söylüyoruz. 2013 yılında başlayan
gerileme dönemi 2015, 2016 yıllarında hakikaten daha dibe doğru gitmeye
başladı, çöküş demeye dilim varmıyor. 2002-2012 arasında çift haneli yüksek
hızlarla büyüyordu, neden? Altyapısı vardı. 2013 yılında binde 4, 2015 yılında
yüzde 8,7; 2016 yılında -on aylık veriler- yüzde 2,8 ihracatın gerilediğini
gösteriyor. İhracat baş aşağı çakılmaya doğru gidiyor, yeni özel sektör
yatırımı yok, bilesiniz.
İhracat
düşerken ithalat daha fazla geriledi, “Dış açık azalıyor.” şeklindeki
beyanlarınızla, kimse alınmasın. İthalat yapılamadığı için üretim ve ihracat
yapılamıyor. AKP döneminde yaklaşık 900 milyar dolar dış ticaret açığı, 500
milyar dolar da cari işlemler açığı var. 900 milyar dolar Türkiye’nin bir
senelik millî gelirinden fazla. 
İhracatın
büyümeye katkısı negatif iki yıldır yani ihracata dayalı büyüme gitmiş, dış
ticaret âdeta ekonomiye yük olmaya başlamış. İşin kötüsü, TL’deki büyük değer
kaybına rağmen ihracatımız artırılamıyor, Ocak 2013’te dolar/TL 1,80; Kasım
2016’da 3,46; son üç yıldır dolar karşısında TL 92,2 devalüe olmuş. 
Peki,
ihracat ne olmuş? 2013’te 152 milyar dolardan 2016 yılında 143 milyar dolara
geliyor yani yüzde 90 devalüe edeceksin ve ihracat düşecek, dünyanın hiçbir yerinde
olmaz böyle bir şey. 
Son üç yıldır döviz kuru yüzde 92 devalüe olurken
ihracat 10 milyar dolar, yüzde 6 gerilemiş. 2017 yılı için koyduğumuz hedef
eğer gerçekleşirse 2012 seviyesi ancak yakalanacak. Bu durum maalesef ihracatta
ciddi yapısal sorunlar olduğunu gösteriyor. Ben Komisyonda size biraz bu işlere
eğilelim, Bakanlıkta mesai harcayalım dedim, siz alınganlık gösterdiniz. Bu
kadar hukukumuzda size bunu söyleme hakkını kendimde görüyorum, ben
milletvekiliyim. 
Şimdi, bakın, dâhilde işlemenin ihracat içindeki payı
yüzde 45 yani ihracatın neredeyse yarısı, bazı sektörlerde yüzde 70. Bunu
konuşmayacağız, neyi konuşacağız? Araştırma önergesi verdik, bilgisini
alamıyoruz sizin Bakanlıktan bunun. Şimdi, ihracatçı firmaların beklenti
anketinde ithalatın nedenine bakın size nasıl izah ediyor; yüzde 53 oranında
üretim yetersiz, yüzde 43 oranında yurt içi kalite yetersiz, yüzde 40 oranında
yurt içi fiyatlar yüksek. Şimdi, sormayalım mı, yanlış nerede, eksik nerede,
niye üretemiyoruz, niye hâlen kalite yetersiz? İhracatta 2023’ten falan
bahsetmiyorsunuz, arada sokuşturuyorsunuz. Metinlerin içinde var ama iyi ki
oradan bahsetmiyorsunuz. Siz koymuşsunuz ihracat rakamını, koyduğunuz ihracat
rakamı 2019 için 317 milyar dolar, 193’e koymuşsunuz bu sene; 120 milyar dolar
bir senelik ihracata eşit. 
Şimdi,
bütün bunları söylemek mümkün. Ama, şurada söylemek istediğim bir şey var. 2014
yılı dördüncü çeyreği itibarıyla beklenti anketinizde firmaların yüzde 68’i
lojistik maliyetlerinin, yüzde 67’si enerji maliyetlerinin, yüzde 65’i
finansman maliyetlerinin yüksekliğini sorun olarak belirtiliyor. Yüzde 60’ı ham
madde ve ara malı fiyatlarının yüksekliğinden rahatsız, yüzde 57,1’i döviz
kurlarının olumsuz etkilerinden bahsediyor. Bu sorunlar ve yapının altında
ezilen iş dünyasından, ihracat dünyasından hangi yetkinliği bekliyorsunuz?
İnovasyonda ülkemiz 15 basamak gerilemiş 71’inci sıraya gelmiş. Siz diyorsunuz
ki: “Ekonomik aktörlerin yenilikçi araçlarla tanışmadığı, dinamizmin var
olmadığı bir ekonomik yaşam mümkün değil.” İnovasyonu 15 basamak gerileyen
Türkiye’de hangi yenilikçi araçlardan bahsediyorsunuz Allah’ınızı severseniz?
İş dünyasının yetkinliği açısından 15 basamak gerileyen Türkiye’de hangi
dinamizmden bahsediyorsunuz? Bakın, Sayın Bakanım, popüler ifadeler kullanmakla
Türkiye ne yenilikçi olur ne de ekonomi dinamizm kazanır. İnovasyon kulağa çok
iyi geliyor bilmeyen için. Bizim o tarafta “çok acar ağam” diyebilirler ama
neticede olan biten meydanda. 
Şimdi,
tabii ki bunlara baktığımız zaman teşvike de bakacağız. Teşvik sistemini 3 kez
değiştirdiniz. Maliye Bakanı ihracata verilen desteklerin 3 katına çıkacağını
söyledi. Adamına göre teşvik, adamına göre pasaport, adamına göre vergi,
adamına göre af, adamına göre imar, adamına göre yatırım, bundan medet umuyorsanız
yanılıyorsunuz. 
Sayın Bakanım, Plan ve Bütçe sunuşunda 2016 yılı
Ocak-Ekim döneminde sabit yatırım tutarı 72 milyar TL olan toplam 4.192
projeden bahsettiniz. Bu dönemde düzenlenen teşvik belgelerinde bir önceki
yılın aynı dönemine göre adet bazında yüzde 16’lık, istihdamda yüzde 4’lük
artış olurken sabit yatırım tutarında yüzde 12’lik azalış olduğunu
söylüyorsunuz. Yani bunca teşvike rağmen yatırımlar artmıyor, ihracat düşüşe
devam ediyor, orta ve yüksek teknolojili ürünlerin ihracattaki payı artırılamıyor.
Yatırımlarda teşvike karşı bağışıklık oluşmuş durumda. Yatırım ortamında
gerekli iyileştirmeler yapılmadan, ekonomide öngörülebilirlik, hukuk, mülkiyet,
rekabet güvencesi oluşmadan, sadece teşvik vererek yatırımları artırmanın
maalesef mümkün olmadığı görülüyor. 
Teşvik
rejiminde sürekli ve panik hâlinde değişikler yapıyorsunuz. 2012’den bu yana
rejim 3 defa değişti, daha iki ay önce yeni düzenlemeler geldi. Sonra, geçen
hafta Sayın Başbakanın açıkladığı pakette yeni unsurlar var. Son durumun ne
olduğu, teşvik verenlerin de ne kadar farkında olduğu konusunda endişelerimiz
var. 
Yatırımcı,
teşviklerin prosedürünün çok uzun, karmaşık ve yıpratıcı olduğunu söylüyor.
Danışmanlık firması olmadan bunu halledemiyor. Bugüne kadar verilen teşviklerde
hedefler tutturulamamış. Belge kapsamında sabit yatırımların yüzde 60’ı 1, 2,
3’üncü bölgede. Teşvikli yatırımlarla yaratılan istihdamın yüzde 67’si yine bu
3 bölgede. Teşvikli yatırımlarda 4, 5, 6’da giden bir şey yok. Yatırım
teşviklerinin yaklaşık yüzde 72’si düşük teknoloji yoğunluklu sanayilerde.
Yatırım teşviklerinin üretime ve ihracata yansımadığını TİM Başkanı kendi
söylüyor zaten. 
Şimdi
Eximbanka gelelim. Eximbankın sermayesini tekrar artırıyorsunuz, tamam. Eylüle
girerken 2,5 milyardı, daha sonra bunu çıkardınız 3,5 milyar dolar oldu, şimdi
tekrar artıracaksınız. Verdiğiniz kredi 40-45 -o civarda galiba- yani toplam
aktifinin yüzde 96’sı. Vade günü doksandı, iki yüz kırk güne çıktı; iki yüz
kırktan üç yüz altmışa geliyor. Öyle değil mi? Kolaylık sağlayalım. Peki,
bu durumda siz bankanın aktifinin yüzde 90’ının vadesini kontrol edemiyorsunuz
sermayeye de, aktife de hâkim değilsiniz. Bu banka nasıl ayakta kalacak
Allah’ınızı severseniz? Yani, bunda Adnan’ın işi zor, hakikaten zor. Yani, bir
de orada Baklan’daki gibi cuma namazına gitmeyelim. Buna hakikaten bakmak
lazım.
Vakit
dar olduğu için geçiyorum. İhracatçılara “Son üç yılda yıllık ortalama ihracat
tutarı Bakanlar Kurulunun belirleyeceği değerin üzerinde olan ihracatçılara iki
yıl süreyle yeşil pasaport verilecek.” diyorsunuz. Ya, bütün vatandaşlarımız
alsın, o imkândan yararlansın. Peki, yeşil pasaporta vize zorunluluğu
getirirlerse ne yapacaksınız? Önemli ve acil olan, bölgemizdeki ihracat
pazarlarının yeniden kazanılması, ihracatın dış girdi bağımlılığının
azaltılması, ihracatın ve böylece düşük teknoloji yoğunluğunun aşılması, yüksek
katma değerli mal üretebilmek. Aksi hâlde, ihracatta sürdürülebilir bir artışı
yakalamak mümkün değil, nitekim yakalayamıyoruz. Bunun hepsini de el âleme
bulmanın gereği yok, burada da sıkıntı, özel sektör yatırımları negatif. Biz
elimizdekini değerlendiremiyoruz. 
Şimdi,
belki vakit yetmez diye söyleyeceğim. Denizli Çivril’de elma zibil, 10 kuruş,
yerlerde sürünüyor. Şimdi, baktığınız zaman… Ben buradan geçen bunu telaffuz ettiğimde
sizin oradan arkadaşlardan biri, söylediğini söylemeyeyim, “Haklı herif.” dedi.
Burada grup başkan vekili arkadaşlarla da zaman zaman istişare ediyoruz. Vakıa
bu. 
Şimdi,
bütün bunlara baktığımız zaman, Sayıştay raporlarına da dikkat edin, o TURQUALITY
kurulurken, sistem çalışırken bir işlesin istedik. Şimdi, bakıyorum ben, “Bu
markaları Japonlar, Belçikalılar satın aldı.” diyorlar; doğru mu yanlış mı
bilmiyorum ve “Bu destekleri yabancılara mı veriyoruz?” diye de vatandaş
soruyor. Onunla ilgili birçok şey var, söylenilebilecek şey var ama nereden
bakarsanız bakın, problem gidiyor. 
Şimdi,
“Şanghay İşbirliği Örgütü” diyorsunuz, “Gümrük Birliği’nin güncellenmesi.”
diyorsunuz, bütün bunları söylüyorsunuz ama sıkıntılı olduğunu söylemek mümkün.
Denizli de sıkıntılı, fazla detaya girmeyeceğim. Sayın Bakan, Denizli’de de
bakın, üniversitenin, adliye mekanizmasının, iş adamlarının düştüğü durum bu 15
Temmuzdan sonra ortaya çıktı. Şurada iddianamelerin bir kısmını yanıma aldım,
dile getirmeyeceğim şimdi, vaktim de yok. Hakikaten, bunda kimin payı varsa bir
ortaya çıksın. Böyle bir şey olmaz. Denizli nasıl bu hâle geldi ya? Bir bakalım
Denizli’ye. Kim getirdi, niye getirdi, nasıl geldi? 
Ben
hakikaten bu sıkıntıların Türkiye Cumhuriyeti tarafından aşılacağına inanıyorum.
Onun için başlangıçta tenkit yapacağım, Yenikapı ruhuna da uygun olacak dedim.
Belki sözlerim ağır gelebilir, söylemediğim birçok şey de var ama bu işin
altından hep beraber kalkalım. Getirin tedbirleri, çıkaralım buradan Sayın
Bakan. Getirin, ne yapacaksak yapalım, işi bilenlerle yapalım.
Yüce
heyeti saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Ayhan.
Söz
sırası Kahramanmaraş Milletvekili Sayın Fahrettin Oğuz Tor’dadır. 
Sayın
Tor, süreniz yirmi dakika.
Buyurun.
(MHP sıralarından alkışlar)
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; 2017 yılı Çalışma ve Sosyal Güvenlik Bakanlığı bütçesi
üzerinde Milliyetçi Hareket Partisi adına söz almış bulunuyorum. Bu vesileyle
Genel Kurulu saygıyla selamlıyorum. 
Değerli
milletvekilleri, 645,1 milyar TL büyüklükteki bütçenin, 2017 bütçesinin
işsizimize iş, hastalarımıza şifa, borçlularımıza ödeme kolaylığına, darda
kalan vatandaşlarımıza geçim kolaylığına vesile olmasını; yine, terörün son
bulmasına, milletimizin birlik ve beraberliğine, yolsuzluğun, israfın
önlenmesine, atanamayan öğretmenlerimize atama fırsatı vermesine, özürlü
vatandaşlarımız için yaşanabilir bir dünyaya vesile olmasını; kısaca, yapılacak
harcamaların hayra vesile olmasını gönülden diliyorum. 
Değerli
milletvekilleri, konuşmama başlamadan önce, başlangıç kısmında biraz gerilere
giderek kısa bir hatırlatma yapmak istiyorum. 1999-2002 yani 57’nci Hükûmet
döneminde kara deliklerin -fon ve döner sermaye gibi- kapatılması gibi sıkı
maliye politikalarıyla, bankacılık sistemiyle, sosyal güvenlik sistemiyle,
terörle ilgili yapısal düzenlemeler ülkemizin geleceğinde birçok alanda çok
büyük katkılar sağlamıştır. Bu düzenlemeler yapılmamış olsaydı bugün
Türkiye'nin ayakları üzerinde durması mümkün olamayacaktı. Bu sebeple, AKP
iktidarının bu düzenlemeleri görmesi ve takdir etmesi gerekir. 
Burada,
hemen hemen sıfırlanan terör konusuna çok detaylı girmeyeceğim ama dünün
Türkiye’sinde Sabancı suikastı unutulmamalıdır. Türkiye'nin en korunaklı
binasının 25’inci katında Türkiye'nin en önde gelen iş adamı katledildi. Ne
zaman? 9 Ocak 1996’da. Emir nereden verildi? Cezaevinden verildi. F tipi
cezaevi uygulamasıyla cezaevleri bir eğitim merkezi hâlinden çıkarılmıştır.
Bunu 57’nci Hükûmet yapmıştır. 
Bankalar
batmıyorsa, sebeplerini söylemeyeceğim, sizler biliyorsunuz. Bugün, Bankacılık
Düzenleme ve Denetleme Kurulu Türkiye'nin en önemli kurumlarından biridir. 
Toplumun
tüm kesimlerini ilgilendiren, o günün şartlarında büyük siyasi riskler taşıyan,
hatırlarsak sosyal tarafların “mezarda emeklilik” diye şiddetle karşı çıktığı
sosyal güvenlik sistemiyle ilgili reforma uzun uzun değinmeyeceğim ama hakkın
teslim edilmesi gereken bir gerçek var ki toplumun tüm kesimlerini karşısına
alarak her türlü siyasi riske rağmen yapılan sosyal güvenlikle ilgili düzenleme
yapılmamış olsaydı aktüeryal denge daha da bozulacak, sosyal güvenlik sistemine
aktarılan meblağlar katbekat artacak, sistem sürdürülemez hâle gelecekti. SGK
2008 yılında 25,9 milyar finansman açığı vermiştir, 2008 yılında hazine yardımı
35 milyar TL’dir, 2015 yılında finansman açığı 11.9 milyar olarak
gerçekleşmiştir, Sayıştay rakamlarına göre aynı yıl hazine tarafından 79 milyar
yardım yapılmıştır. 2017’de dar anlamda hazine SGK’ya doğrudan 21,6 milyar TL
destek sağlayacaktır, geniş açıdan baktığımızda ise sisteme transfer edilecek
meblağ 116,6 milyar TL’dir. Adı ne olursa olsun, doğrudan veya dolaylı olarak
sosyal güvenlik sistemine yapılacak transfer miktarı 116 milyar TL’dir. Geçmiş
57’nci Hükûmet zamanında önleyici tedbirler alınmamış olsaydı yapılacak
transfer belki de 200-300 milyar liraları bulacaktı. Her şey bir tarafa,
saydığım bu sebepler nedeniyle AKP’nin, AKP Hükûmetinin 57’nci Hükûmete birçok
yönden minnet borcu vardır, tarih bunlara şahittir. Sizlerin de güzel
icraatlarınız gelecekte mutlaka hayırla yâd edilecektir.
Değerli
arkadaşlar, 2002 itibarıyla aktif-pasif dengesi 2,04 iken 2005’te 1,92’ye
düşmüş, 2008’de 1,87 olmuştur, 2016 yılı Ağustos ayı itibarıyla oran maalesef
1,87’dir yani 2002’nin çok gerisindedir. Az sonra açıklayacağım üzere
istihdamdaki azalmalar dikkate alındığında aktif-pasif oranının yıl sonu
itibarıyla 1,87’nin de altına düşmesi kuvvetle muhtemeldir. Burada en önemli
faktör kayıtlı aktif çalışan sigortalı sayısının yeterince artırılamamasıdır.
Aktif sigortalı sayısı 2005 itibarıyla 13 milyon mertebesindeyken 2016
sekizinci ay itibarıyla 20 milyon mertebesine yükselmiştir, artış yüzde 55’tir.
Pasif sigortalı sayısı 6,8 milyondan 10,9 milyona yükselmiştir aynı dönemde,
pasif sigortalı sayısındaki artış yüzde 60’tır. Buradan çıkarılacak sonuç
şudur: Pasif sigortalı sayısını azaltmaya yönelik tedbirler beklenen neticeyi
vermemiştir. Makul bir aktüeryal denge için öncelikle yapılması gereken kayıtlı
aktif sigortalı sayısını artırmak, prim tabanını genişletmektir, bunun da yolu kayıt
dışılıkla etkin mücadeledir. 
Değerli
milletvekilleri, hiç şüphe yok ki ülkemizin, çalışma hayatımızın, sosyal
güvenlik sisteminin çok sayıda önemli problemleri vardır. Bunlardan birincisi
bana göre kayıt dışı istihdamdır, kanayan bir yaradır. Hiç sigortalı
göstermeme, sigortalı gün ve prime esas kazancı eksik gösterme şeklinde kendini
gösteren kayıt dışılık bugün Türkiye ekonomisinin 1/3’ü kadardır. Özellikle
vurgulamak isterim ki çalışan kadınlarımızda bu oran yüzde 50’ye yakındır.
Diyebilirim ki merdiven altı tabir edilen işlerde çalışanlarda bu oran yüzde
50’lerin de çok çok üstündedir. Geçen süre içerisinde bu alanda da göreli bir
başarı sağlanamamıştır. Türkiye bu kronik hastalığı yenmediği müddetçe kim ne
derse desin işsizliği yenmemiz, bütçe açıklarını, sosyal güvenliğin finansman
açıklarını kapatmamız mümkün değildir, kısaca refaha yolculuğun başlangıcı
kayıt dışının azalmasından geçmektedir.
Değerli milletvekilleri, işsizlik kanayan yara olmaya
devam etmektedir. Bugün yüzde 11,3’le rekor kıran işsizlik, yeni rekorlara
hazırdır. Bakınız, SGK’nın resmî istatistiklerine göre Aralık 2015 tarihi ile
Eylül 2016 arasındaki on aylık dönemde aktif sigortalı sayısındaki azalma 316 bindir.
316 bini ortalama olarak 3’le çarparsak bu 1 milyon kişiye karşılık gelir. Şunu
söylemek istiyorum: On ay içinde işini kaybedenden dolayı 1 milyon kişi muhtaç
hâle gelmiştir. Tablo çok kötüdür. 
Değerli arkadaşlar, mayıs-haziran ayları turizmin en canlı
olduğu aylardır. Buna rağmen, sigortalı istihdamında, Haziran 2016’dan eylül
ayına gelinceye kadar istihdamda yaklaşık 500 bine yakın eksilme olmuştur. Emek
yoğun bu sektörde mevsimlik çalışma süreleri ekim sonu itibarıyla sona
ermektedir. Kasım istatistikleri, aralık istatistikleri yayımlandığında
göreceğiz, sadece turizm sektöründen kaynaklanan istihdamdaki azalma 1
milyondan aşağı olmayacaktır, muhtaç hâle gelen kişi sayısı da 2-3 milyon
artacaktır. 
Değerli milletvekilleri, önlenemeyen iş kazaları her
gün can almaya devam etmektedir. İş kazaları ve meslek hastalıkları sonucu
vefat edenlerin hak sahiplerinin sayısı 2005 yılında 73 bin civarında iken,
2016 Ağustos itibarıyla, yani sekiz aylık dönemde bu 86 bine yükselmiştir. Bir
ayda ortalama olarak hak sahibi sayısında 11 bin artış olmaktadır, 2016 sonu
itibarıyla bu sayı 130 binleri bulacaktır. Bu 2016 yılında 130 bin kişinin dul,
öksüz ve yetim kalacağını göstermektedir. Bu büyük bir toplumsal yaradır. İş
kazalarında 11 yıldaki artış yüzde 76’dır. Hükûmetin bu önemli problemde de
karnesi maalesef zayıftır. 
BAĞ-KUR’lu ciddi ödeme güçlüğü içerisindedir. 2015
Aralık ayından 2016 Eylül ayına gelinceye kadar zorunlu BAĞ-KUR’lu sayısı 140
bin küsur azalmıştır. Olaya 2005 yılı itibarıyla bakarsak, zorunlu BAĞ-KUR’lulardaki
azalma 347 bin küsurdur. BAĞ-KUR’lu sayısının son bir yılda 140 bin azalması
esnafın durumunun içler acısı hâlini yansıtmaktadır. 
Bugün
seçim çevrem Elbistan’dan bir esnafımızın talebini iletmek isterim Sayın
Bakanım. Kardeşimiz yirmi beş yıl prim ödemiş, vergi ödemiş ama yaş haddi
nedeniyle emekli olamıyor. Talebi, bundan sonra prim ödememektir, zaten
ödeyememektedir. Ben kendilerine “Devletimizin paraya şiddetle ihtiyacı var.”
dediğimde esnafımız aynen şunu söylüyor Sayın Bakanım: “Kapılarında 10’a yakın
uçak var, 75 milyon dolara uçak almasınlar.” Yani esnafımız size israfın haram
olduğunu hatırlatıyor Sayın Bakanım. Siz esnafın borcunu yapılandırsanız da en
fazla bir iki taksit ödeyebilecek, sonra ödeyemeyecektir, dün olduğu gibi, yapılandırması
bozulacaktır. Zira, gerçekten, esnafın durumu fevkalade kötüdür.
Başbakan
düzeyinde söz verildiği hâlde taşeron işçiler, her gün, verilen sözün ne zaman
yerine getirileceğini beklemektedir. Hemen hemen her gün taşeron işçileri
telefonla durumlarını sormaktadırlar. Verecek cevap bulamamakla beraber,
Türkiye Cumhuriyeti Başbakanının sıradan bir insan olmadığını, verilen sözlerin
arkasında duracaklarını, verilen söze güvenmeleri gerektiğini, sabretmelerini
tavsiye ediyoruz. Bununla beraber, konunun bir an önce açıklığa kavuşturulması,
taşeron işçilere kadro verilmeyecek ise bunun da deklare edilmesi, insanımızın
ümitle bekletilmemesi gerektiğini düşünüyorum. 
Önemli
bir diğer konu da geçici işçilerdir. Kamuda mevsimlik olarak çalışan bu
kardeşlerimiz çalışma süreleri nedeniyle emekli olamamakta veya çok zor emekli
olmaktadırlar. Bunların da durumu yeniden ele alınarak ya kadroya
geçirilmelidirler, olmayacaksa çalışma süreleri uzatılmalıdır. 
Birçok
defa söz verildiği hâlde emeklilere ödenecek, yine söz verilen promosyon yılan
hikâyesine dönmüştür. Taşeron işçilerde olduğu gibi, promosyon verilecekse
verin, verilmeyecekse “Vermeyeceğiz.” deyin. 
Yaşa
takılan binlerce insan dört gözle düzenleme beklemektedir. Yaşa takılanlar için
bir ara formül üzerinde çalışılması, kısmi ödeme şeklinde bir düzenleme
yapılması, zorunlu olarak işten ayrılanlar için kısmi bir rahatlama
sağlayacaktır. 
Değerli
milletvekilleri, 65’inci Hükûmet Programı’nda Sayın Başbakan aynen “Prim
yapılandırmalarını ekonomik kriz ve doğal afet gibi istisnai hâller dışında
uygulamayacağız.” diyor. Sayın Başbakan ne oldu, ülkede doğal afet mi oldu?
Cevabını ben vereyim: Ülkede doğal afet yok. Doğal afet olmadığına göre, siz
ekonomik kriz olduğunu kabul etmiş oluyorsunuz demektir.
En
son yapılandırma Aralık 2014 tarihinde uygulamaya girdi. Bu yapılandırmanın
süresi otuz altı aydı, yapılandırma 2018 yılının sonunda yani aralıkta sona
erecekti. Üzerinden yirmi dört ay bile geçmeden yeni bir yapılandırmayla karşı
karşıya kaldık. Tekrar başa dönüyorum. “İstisnai hâller dışında
uygulamayacağız.” dediğiniz yapılandırmanın biri bitmeden diğerini getirerek
tarihî rekor kırdınız. Yapılandırma bir tarafa, prim tavanını da yükselttiniz.
Bunlar hayırlı işler değildir, iyiye gidişi göstermemektedir. Ülkede doğal afet
olmadığına göre herhâlde ekonomik kriz var ki, yapılandırmada bu kadar acele
ettiniz. Gidin Siteler esnafını, Ulus esnafını, İzmir Caddesi, Kızılay,
Yenimahalle esnafını gezin; esnaf siftah yapmadan kepenk kapatmaktadır.
Ankara’nın göbeği İzmir Caddesi’nde yılda 3-4 defa el değiştiren dükkânlar
vardır, kiralık ilanları bunun ispatıdır. Ne kadar yapılandırırsanız
yapılandırın, çare bu değildir. 3’üncü, 4’üncü taksitlerden sonra çare
olmadığını da hep birlikte göreceğiz.
Değerli
milletvekilleri, prim tavanının 1 puan artırılması yanlış olmuştur. Oradan 1-2
milyar TL gelir elde edebilirsiniz ama siz yapmanız gerekeni yapmıyorsunuz,
yapmamanız gerekeni yapıyorsunuz; kayıt altında prime esas kazancını,
helalinden, son kuruşuna kadar bildirenlerin üzerine gidiyorsunuz. Bu ne kadar
hak, bu ne kadar adaletle bağdaşır? Siz bu şekilde mi kayıt dışıyla mücadele
edeceksiniz? Böyle kayıt dışıyla mücadele olmaz. Siz bu şekilde, haksız
rekabetin de önünü açıyorsunuz. Bu, korkarım ki, kayıt altındakileri de kayıt dışına
iten bir politikadır. Bu ülkede namuslu olmak, dürüst olmak
cezalandırılmamalıdır; bu apaçık bir cezadır. 
Değerli
milletvekilleri, burada uzun uzun anlatmayacağım. Zira, bu soruyu geçen yıl da
bu yıl da Plan ve Bütçe Komisyonunda sordum, tartışıldı, konuşuldu. Ona biraz
sonra geleceğim ama burada daha önce dile getirmek istediğim bir konu var. Plan
ve Bütçe Komisyonunda arkadaşlarımız sordu, Sayın Bakanımızın, özellikle,
şehitler arasında ayrım yapılmasıyla ilgili olarak “15 Temmuz şehitleriyle
diğer şehitlerimiz arasında bir fark olmalı mı, olmamalı mı? Belki bu,
hakikaten, vicdanen tartışılması zor bir konu, zorlandığımı fark ediyorsunuz.”
şeklinde beyanı oldu. Gerçekten de 15 Temmuz şehitleriyle terör şehitleri
arasında ayrım yapmak çok yanlış olmuştur. 15 Temmuz şehitlerine de Allah’tan
rahmet diliyorum. Konuyu açmak istemiyorum, nazik bir konu. Takdiriilahi
olmakla beraber, 15 Temmuzda kişiler oralara giderken şehitliği asla
akıllarından geçirmemiş olabilirler. Oysa, terörde şehit olan asker ve polislerimizin
şehit olabilecekleri hep akıllarında olmuştur. Daha dün 44 polis ve sivil
vatandaşımızı şehit verdik. Şimdi size, bu kardeşlerimizin yakınlarını 15
Temmuz şehitlerinden nasıl ayrı tutarsınız diye soruyorum. 
Sayın
Bakan, bir, terör nedeniyle yaralanan kamu görevlilerinden aylık
bağlanamayanlara, terör nedeniyle yaralanan erbaş, er ve koruculardan aylık
bağlanamayanlara, terör nedeniyle yaralanan sivil vatandaşlardan aylık
bağlanamayanlara istihdam hakkı, eğitim öğretim yardımı ve ek ödeme, faizsiz
konut kredisi, ücretsiz seyahat hakkı, elektrik-su indirimi, prim borçlarının
silinmesi hakkı var mıdır, yok mudur? Soruları çoğaltabilirim. 15 Temmuz darbe
şehitleri de bizim şehitlerimizdir, terör şehitleri de, ayırmak doğru değildir,
devletimiz aciz de değildir. Zor şartlarda, dağ tepe demeden, yurt içi yurt
dışı demeden yerine göre aç susuz kalarak, canla başla çarpışarak şehit
düşenlerin yakınlarını incitmemek gerektiğini söylüyor, yanlıştan dönüleceğini
ümit ediyorum.
Sayın Bakan, Anayasa Mahkemesinin kararından sonra, yol
yordam bilenler otuz yıldan fazla çalışma süreleri için ikramiyelerini aldılar.
Geride kalanlar garip gurebalardır. Yasanın bir an önce Meclis gündemine
getirilmesi lazım. Ancak, yasayı komisyondan geldiği şekliyle Genel Kurula getirmeniz
emeklilerimizin beklentilerini karşılamayacaktır. Açıkça söylüyorum: Yani, siz
bu durumda olan eski tarihte emekli olanlara 10 lira, 20 lira veya 10 kuruş, 20
kuruş emekli ikramiyesi ödeyecekseniz hiç getirmeyin daha iyi diyorum. Bakınız,
bir dosya kurumda 4 defa elden geçmektedir, kurumun işini o kadar
artırmaktadır. Ayrıca, vekâlet ücreti, dava masrafları… Bu bir an önce Meclis
gündemine gelseydi devlet bunca milyonlarca lirayı da tasarruf edecekti
diyorum.
Sayın Bakan, işsizlik sigortasında önemli büyüklükte
birikim olduğunu biliyorum. Sanıyorum 100-102 milyar civarında bir meblağ var.
İşsizlik sigortasından yararlananlar bakımından yararlanma süresinin ve
miktarının artırılması hem istifade edenler açısından hem de talep yaratacağı,
vergisi tekrar devlete döneceği için kriz ortamında ekonomiye cüzi de olsa bir
katkı sağlayacaktır, artırılması uygun olacaktır diyorum.
Bir yanlış husus da, ihraç edilen memurun
birleştirilmiş hizmetleri varsa ikramiye ödenmemesidir. Konuyla ilgili 5434
sayılı Yasa’nın 89’uncu maddesi 2012 yılında değişmiştir, keşke değişmesiydi.
Zira, önceki uygulama daha adaletliydi. Değişen şekliyle, kırk yıl memurluk
yapmış, ihraç olmuş bir memur ikramiye alıyor ama aynı şartlarda ancak bir gün
sigortası veya BAĞ-KUR’u varsa ikramiye alamıyor. Aynı durumda olan 2 kişiden
1’inin sigortalı veya BAĞ-KUR’lu olması aleyhine bir durum oluşturmamalıdır, bu
kişiyi 2 defa cezalandırmış oluyorsunuz. Hakça olmayan bu düzenlemenin
kaldırılması, mağduriyetlerin giderilmesi gerektiğini, yasanın eski hâline
getirilmesinin daha adil olacağını düşünüyorum.
Sayın
Bakan, burada, geçen yıl komisyonda dile getirdiğim bir konuyu, şüpheli
alacaklar hesabını tekrar dikkatinize sunmak istiyorum. Bakınız, 2011’de
-küsuratları söylemiyorum- 11 milyara, 2012’de 16 milyara, 2013 yılında 19
milyara yükselmiş. 2014 yılında bu 1,2 milyara düşmüş. Bana bir cevap verdiler,
cevabı sabahleyin elime geçti. Burada, bu paraların prim hesabında olduğu
söyleniyor. Bu yanlıştır, bu tamamen yanlıştır. Varsa bilançolarda gözükmesi
lazım, bilançolarda gözükmüyor. Oysa yapılması gereken bunun inceletilmesiydi,
bir müfettiş marifetiyle bunun sebeplerinin ortaya konmasıydı. O zaman,
Sayıştayın söylediği gibi, sizin muhasebe sisteminiz hepten berbattır, bunu
açıkça söylüyorum, rezil durumdadır. 
Bakınız,
zaman aşımına giren alacaklar var, zaman aşımıyla ilgili bilançolarınızda tek
kalem gözükmüyor. Oysa, biliyorum ki zaman aşımına girmiş çok ciddi meblağlar
var. Üniteler dökülüyor.
Evet
sürem bitiyor ama Sayın Başkanım, müsaadenizle, bir dakika ilave ederseniz
sevinirim. 
(Mikrofon
otomatik cihaz tarafından kapatıldı)
FAHRETTİN
OĞUZ TOR (Devamla) - Arkadaşımız müsaade edecektir.
MUHARREM
VARLI (Adana) – Benim süremden verebilirsiniz. 
BAŞKAN
– Tamam, Sayın Tor, bir dakika ekliyorum sürenize. 
Buyurun.

FAHRETTİN
OĞUZ TOZ (Devamla) – Sayın Bakan, değerli milletvekilleri; şimdi size Ankara’da
bir taşra teşkilatından örnek vereceğim. Bu taşra teşkilatında 50 bin civarında
işveren dosyası var, 50 bin. 2002 yılından günümüze kadar geçen süre içerisinde
bu önemli merkeze tayin edilen müdür sayısı 8’dir Sayın Bakan. Vekâletle geçen
süreleri çıkardığınız zaman, her müdürün görev süresi ortalama hemen hemen bir
yıl sürüyor. Ben, bu müdürlerin ehil olduğunu, kıdemli olduğunu söylemiyorum,
onları geçiyorum, Allah rızası için, getiriyorsanız bu teknik ünitede bir müdür
üç yıl, dört yıl, beş yıl kalsın. 
Bakınız,
hakikaten çok kötü durumdadır. Öyle müdürler var ki -bunu Komisyonda da
söyledim, Genel Kurulun huzurunda da söylüyorum- getirdiğiniz müdürler arasında
işveren hesabıcarisini dahi öğrenemeyen müdürler vardır, işveren
hesabıcarisini. İşveren dosyası ile icra dosyasının farklı olduğunu bilmeyen
müdürler var Sayın Bakan, acı ama gerçektir. Memurdan daire başkanı olmaz. 
(Mikrofon
otomatik cihaz tarafından kapatıldı)
BAŞKAN
– Sayın Tor, Sayın Varlı’nın süresinden bilgisi dahilinde bir dakika daha
alıyorum, iki dakika oluyor. 
Buyurun.

FAHRETTİN OĞUZ TOR (Devamla) – Sayın Bakanım, şimdi,
hepiniz biliyorsunuz, ben de biliyorum, ben de Bakanlığınızın bir mensubu
olarak söylüyorum. Memur, servis dahi yönetmemiş, siz kalkıyorsunuz daire
başkanı yapıyorsunuz. Öz geçmişlerini inceleyin, emin olun, samimiyetle
söylüyorum, siz çok üzüleceksiniz. Birçok bakan gördük biz, Çalışma Bakanı,
hepsi geldi geçti, siz de gelip geçersiniz. Ama ben diyorum ki, iz bırakın
Sayın Bakanım, iz bırakın. İşi ehline verin. Bakın, kurumda heyecan dip
yapmıştır, bunu açıkça söylüyorum.
Şimdi,
başka bir konu. Tabii, çok konu var, çalışma hayatımızın çok büyük problemleri
var. Bir de merkezden örnek vermek istiyorum Sayın Bakanım: Acı ama gerçek.
Bugün, Hizmet Sunumu Genel Müdürlüğü kurumun hem sigorta hem sağlık hem diğer
yazılımlarını yapıyor. Sosyal Güvenlik Kurumu Türkiye'nin en çok tıklanan
bilgisayar sistemine sahiptir. Anlaşmalı eczaneler, hastaneler; işverenler,
muhasebeciler, milyonlarca tıklanıyor bir günde.
(Mikrofon
otomatik cihaz tarafından kapatıldı) 
FAHRETTİN
OĞUZ TOR (Devamla) – Bakınız, sizin buraya atadığınız daire başkanlarını
söylemiyorum. Atadığınızı dışarıdan getiriyorsunuz. İçeriden yetişse yine
zararı yok. İyi kötü tozunu yalamıştır, işi öğrenir diyeceğiz ama dışarıdan…
BAŞKAN
– Sayın Varlı “Yarım dakika daha verebilirsiniz.” diyor, ben bir dakika
veriyorum.
Buyurun.
FAHRETTİN
OĞUZ TOR (Devamla) – Peki, çok teşekkür ediyorum Sayın Başkanım.
Şimdi,
bu genel müdürlük o kadar önemli bir genel müdürlük ki, siz buraya ilahiyatçı
birini genel müdür olarak atadınız Sayın Bakanım. 
Bak,
biz bu ülkeyi seviyoruz, bu ülkeye yazık ediyorsunuz. Sosyal Güvenlik Kurumunun
işlerini bilmeyen… Ben daire başkanlarına geçmiyorum, Allah rızası için tek tek
inceleyin bunları. Yazık oluyor.
Bakın,
bu kurum 116 milyar hazineden transfer alıyor, 116 milyar çok büyük bir
paradır. Buraya ehil kişileri getirin. Yaptığınız atama ne hizmetin gereğiyle
ne de kamu yararıyla bağdaşmamaktadır. Ben diyorum ki, bunda vebal vardır, açık
ve net. Yüce Mevla buyuruyor: “İşi ehline verin, adaletle hükmedin.” diyor.
Burada işi ehline verme yoktur, adaletle hükmetme yoktur, hepimizin hakkını
yiyorsunuz. Kıdemli insanlarımızı, sicili temiz insanlarımızı göreve
getirmediniz. Göreve getirdiğiniz kişilerde ehliyet, liyakat, sicil aramadınız.

(Mikrofon
otomatik cihaz tarafından kapatıldı)
FAHRETTİN
OĞUZ TOR (Devamla) – Şefi il müdürü yaptınız -özür diliyorum- şeflik sınavını
kazanamayanı il müdürü yaptınız, binlerce insanın hakkını yediniz, bu
insanların hakkıyla ödeşemeyeceksiniz, hakkını asla ödeyemeyeceksiniz. 
Daha
da önemlisi, beni ilgilendiren konu da kurumda heyecan kalmamıştır, yazık
olmuştur. 
Yüce
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Tor. 
Söz
sırası, İstanbul Milletvekili Sayın İsmail Faruk Aksu’da. 
Süreniz
yirmi dakika. 
Buyurun
Sayın Aksu. (MHP sıralarından alkışlar)
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
2017 Yılı Merkezi Yönetim Bütçe Kanunu Tasarısı’nın, Devlet Personel
Başkanlığı, Türkiye ve Orta Doğu Amme İdaresi Enstitüsü ve Mesleki Yeterlilik
Kurumu bütçeleri üzerine Milliyetçi Hareket Partisi Grubu adına söz aldım.
Genel Kurulu ve aziz Türk milletini saygıyla selamlıyorum.
İstanbul
Dolmabahçe’de, Türkiye'yi teslim alıp, yıkmak ve yok etmek isteyen bölücü
alçaklarca gerçekleştirilen hain saldırı sonucu 44 vatan evladı şehit olmuştur.
Şehitlerimize Allah’tan rahmet, yaralılara acil şifalar, milletimize başsağlığı
ve sabır diliyorum.
Unutulmamalı
ki terörizm, Türkiye'nin çözülmesi amacına asla ulaşamayacaktır. Türk milleti,
millî birlik ve dayanışma bağlarını daha da sağlamlaştırarak bugünleri aşacak ve
bu zulmeti yenecektir. 
Teröristlere
yataklık eden, arka çıkan ve bölücülerin sırtını sıvazlayan hainler bilmeli ki
Türk devleti her türlü iğrenç, kalleş ve namert operasyonları göğüsleyip,
ezecek güç ve kudrettedir. 
Değerli
milletvekilleri, bugün görüştüğümüz kurumlar, çalışma hayatına, kamu
çalışanlarının hukuki ve mali statülerine, kamu yönetiminin temel ilkelerine
ilişkin düzenleyici rol üstlenen ya da üstlenmesi gereken kurumlardır. 
Bunlardan
Devlet Personel Başkanlığının kuruluş amacı, kamu yönetiminin teşkilat, görev
ve yetkileriyle, memur ve diğer kamu görevlilerinin tabi olacakları personel
rejimlerinin düzenlenmesi, personel rejimleri arasında uyum, denge ve
koordinasyonun sağlanmasıdır.
Bugün
memur, işçi, sözleşmeli personel ve geçici personel statüsünde olmak üzere
toplam 3 milyon 292 bin kamu çalışanı bulunmaktadır. 
Kamuda
istihdam edilenler işlevleri açısından değerlendirildiğinde ise 3 tip kamu
çalışanından söz etmek mümkündür. Bunlar, daha ziyade kurumun ve çalışanların
sağlıklı hizmet verebilmesine yardımcı olmak üzere hizmet veren görevliler;
bürokrasinin kayıt, yazışma gibi karar verici mekanizmaların talimatları
doğrultusunda hareket eden ve günlük rutin işleri yürüten görevliler; devletin
politika belirleme, planlama, karar alma ve denetim gibi temel belirleyici
fonksiyonlarını ifa eden görevlilerdir. Söz konusu görevlilerin her birinin
nitelikleri, seçilmeleri, atanmaları ve özlük haklarının da bu işlevleriyle
uyumlu olarak tanzim edilmesi gerekmektedir.
Dünya
ölçeğinde rekabetçi bir yapının kurulması, diğer şartlarla birlikte, rekabet
edebilir nitelikte personel istihdamını gerektirmektedir. Kamu görevlilerinin
yürüttükleri hizmet ve hitap ettikleri kitle dikkate alındığında, toplumsal
hayattaki etki alanları ve önemleri daha iyi anlaşılmaktadır. Anayasa’nın
128’inci maddesinde devletin, kamu iktisadi teşebbüsleri ve diğer kamu tüzel
kişilerinin genel idare esaslarına göre yürütmekle yükümlü oldukları kamu
hizmetlerinin gerektirdiği asli ve sürekli görevlerin memurlar ve diğer kamu görevlileri
eliyle görüleceği hükme bağlanmıştır. 
Kamu
çalışanlarının işe girme sürecinden başlayarak çalışırken bağlı oldukları
hukuki ve mali statüleri ile emekliliğe dair ciddi sorunları bulunmaktadır.
Bugün kamu çalışanlarının karşı karşıya bulunduğu en önemli sorunları şu
şekilde ifade etmek mümkündür: İşe girişte objektifliğin tesis edilememesi;
ilerleme ve yükselmede liyakat yerine kayırmacılığın hâkim olması; istisnai
uygulamaların yaygınlık kazanması ve bunun ortaya çıkardığı adaletsizlikler;
objektifliği sağlamaya dönük mevcut yasal ve idari düzenlemelerin
sulandırılması; memur ve diğer kamu çalışanlarının tanım, statü, unvan ve
sınıflandırma karmaşası; genel idari esaslara göre yürütülmesi gereken asli ve
sürekli kamu hizmetlerinde taşeron, geçici personel, geçici işçi ve sözleşmeli
personel çalıştırılması; ücret adaletsizliği ve ücretlerin yetersizliği; kamu
çalışanlarının çoğunun yoksulluk sınırının altında gelir elde ediyor olması; sicilin
kaldırılması ve yeni bir değerlendirme sisteminin getirilmemesi; ödüllendirme
ve cezalandırma yönteminin motivasyonu ve iş verimini artırıcı olmaması; kamu
çalışanlarına uygulanan taciz, tehdit ve yıldırmaya dayalı haksız ve
adaletsizlikler, mobbing uygulamaları; devlet memurluğunun parti memurluğu
hâline gelmesi; çalışırken alınan maaş ile emekli olduktan sonra alınan aylık
arasındaki dengesizlik; her alanda yaşanan ölçüt karmaşası; yolsuzluk ve
usulsüzlükler ile bunları önleyecek yasal ve yönetsel düzenlemelerin hayata
geçirilememiş olması; başta Devlet Memurları Kanunu olmak üzere personel
kanunları ve teşkilat kanunlarıyla yapılan münferit, birbiriyle bağlantısız
düzenlemelerin çalışanlar arasında yarattığı eşitsizlikler; genel olarak torba
kanunlar ve kanun hükmünde kararnamelerin oluşturduğu mevzuat kirliliği ile
özensiz uygulamaların kamu yönetimi disiplininden uzaklaşılmasına yol
açılmasıdır. 
Teşkilat
kanunları ve personel rejimine ilişkin yapılan çoğu düzenleme sistem bütünlüğü
içerisinde yapılmadığı için, başta koordinasyon eksikliği olmak üzere ilke, odak
ve ölçüt sorununun kronik hâle gelmesine yol açmaktadır. Adalet ve Kalkınma
Partisi hükûmetleri döneminde, hükûmet programlarında ve planlarda, 657 sayılı
Kanun’un yamalı bohça hâlini aldığından söz edilerek çağdaş bir personel
rejiminin yapılacağı ifade edilegelmiştir. Kamu yönetimindeki ve personel
rejimindeki dengesizlik, verimsizlik ve kalitesizlikten, bürokratik oligarşiden
şikâyet edilmiştir. Oysa yapılan her düzenleme bunları düzeltmek yerine
personel rejimini daha içinden çıkılmaz hâle getirmiştir. 
Nitekim,
2017 yılı programında şu sorunlara dikkat çekilmektedir: 
“Hizmet-personel-ücret
ilişkisinin sağlıklı bir şekilde kurulması ihtiyacının önemini koruduğu, kamuda
verimlilik kültürünü geliştirmek için hizmet içi eğitim programlarının kapsamlı
ve sistemli bir anlayış doğrultusunda ele alınmasının gerektiği, personel
değerlendirme sisteminin gözden geçirilerek personelin performansının
ölçülmesinde nesnel ve açık standartların geliştirilmesinin önem arz ettiği,
görevde yükselme konusunun mevzuatta açık ve yeterli bir şekilde
tanımlanmadığı, kamu personelinin kurum ve kuruluşlar arasında dengesiz
dağıldığı, personel ile ücret düzeyinin hizmet gerekliliğiyle uyumsuz olduğu.”
Kamu personel sisteminde göze çarpan sorunlar olarak sayılan bu hususlar, bizatihi
liyakat, adalet, birlik ve objektiflik gibi temel ilkelerdeki zafiyetlere
işaret etmektedir. Bu tespitler Hükûmete aittir ve on dört yılın sonunda hâlâ
bu sorunların devam ediyor olması, bu alanda sonuç alıcı, elle tutulur bir
çalışmanın yapılmadığını ortaya koymaktadır.
Devlet
Personel Başkanlığının, başta 1965 yılındaki Devlet Memurları Kanunu olmak
üzere, 1983 yılında çıkarılan kadro kararnamesi, 1999 yılında getirilen merkezî
sınav ve görevde yükselme sistemleri ile 2001 yılında çıkarılan kamu görevlileri
sendikasına ilişkin düzenlemeler faaliyet alanıyla ilgili olarak tarihinde
yaptığı önemli işlerdir. Ancak bugün çalışanların hukuki ve mali statülerine
ilişkin birçok konuda içinden çıkılmaz bir hâl alan personel rejiminin
görünümü, maalesef 1965 yılındaki durumdan farksız hâle gelmiştir.
Kamu hizmetine girme, yükselme, yer değiştirme ve ücret
konusu personel rejiminde objektif ölçütlerin ve adaletin varlığının ya da
yokluğunun en çok hissedildiği alanlardır. Kayırmacılığın yaygınlık kazandığı
bu alanlar personel rejiminde yol açılan tahribatın da odak noktasını
oluşturmaktadır. Hizmete girişte ve terfide liyakatin esas olmaması bürokrasiyi
siyasallaştırmakta, kamu görevini parti görevine dönüştürmektedir. Tüm bu
düzenlemeler ve gelişmeler sonucunda da kamu yararı odak olmaktan, liyakat
ilkesi ise ölçüt olmaktan çıkmaktadır.
Değerli milletvekilleri, hatırlanacağı üzere Hükûmet 1
Kasım seçimlerinde kamudaki taşeron işçilerin kadroya geçirileceği vaadinde
bulunmuştu. Seçimlerden bir hafta sonra o dönemin Çalışma ve Sosyal Güvenlik
Bakanı Sayın Faruk Çelik, katıldığı bir televizyon programında hangi
taşeronların kadroya alınacağına ilişkin listenin yeni Bakanlar Kurulu
tarafından altı ay içinde ilan edileceğini ve taşeronların durumunun altı ay
içinde netlik kazanacağını söylemişti. Öte yandan, Maliye Bakanı Naci Ağbal da
taşeron işçilerle ilgili düzenlemenin 21 Mart 2016 tarihine kadar Meclise sevk
edileceğini belirtmiş ve Maliye Bakanlığı koordinasyonunda devam eden
çalışmalar sonucunda 150 bin civarında taşeron işçinin kadrolu olacağını
söylemişti. Ancak bugüne kadar taşeron işçilere ilişkin herhangi bir düzenleme
yapılmamıştır. Yine, 2015 yılında imzalanan ve kamu çalışanlarının 2016-2017
yıllarına ilişkin hakları konusunda düzenlemeler içeren toplu sözleşmede
işçilerin, 4/C’lilerin ve sözleşmelilerin durumlarına göre uygun kadro ve
pozisyonlara geçirileceği öngörülmüş ve bu konuda çalışma başlatılması
kararlaştırılmıştır. Bununla birlikte toplu sözleşmede çalışma yapılacağı
belirtilen konularla ilgili olarak aradan geçen bir buçuk yıllık süre içinde
herhangi bir somut adım atılmamış, bir çalışma ortaya konulmamıştır. İlgili
bakanlarca bu konuda sorulan sorulara da ikna edici ve inandırıcı cevaplar
verilmemektedir.
Buradan bir kez daha soruyorum: Sayın Bakan,
taşeronlarla ilgili çalışma devam etmekte midir yoksa rafa mı kaldırılmıştır?
Sizden haber bekleyen binlerce taşeron işçisinin kadrolarını ne zaman
vereceksiniz? Taşeronlarla birlikte kadro bekleyen 4/C’lileri kadroya geçirecek
misiniz? Diğer taraftan, öğretmen ve polislerimizin ek göstergelerini ne zaman
3600’e çıkaracaksınız?
Bize göre, kamu istihdamı gözden geçirilerek aynı ya da
benzer işi yapmakla birlikte sözleşmeli, geçici, taşeron elemanı, 4/B’li,
4/C’li, vekil ve benzeri adlar altında istihdam edilenlerin tamamının kadrolu
istihdamını sağlayacak düzenlemeler yapılmalı ve bu alandaki karmaşa ve
mağduriyetler giderilmelidir. Kamuda ücret adaleti sağlanmalı, görev, yetki ve
sorumluluk bakımından eşit değerde iş yapanın eşit ücret alması temin edilmelidir.
Kamu çalışanlarının ek gösterge, denge ve hizmet tazminatı, fazla çalışma
tazminatı, diğer zam ve tazminatlar ile yan ödeme gibi, kurumlar ve statüler
arası farklılıklara yol açan ödeme unsurları gözden geçirilerek tüm kamu
çalışanlarını kapsayacak şekilde ve hakkaniyete uygun biçimde yeniden
düzenlenmelidir. Kamu çalışanlarına çeşitli adlar altında ödenmekte olan ek
ödemeler emekli aylığına da yansıtılmalıdır.
Öğretmenlerin ek göstergeleri 3600’e çıkarılmalı. Ek
ders ücretleri ile eğitim öğretim tazminatları yükseltilmeli, eğitime hazırlık
ödeneği artırılmalı ve eğitim kurumlarında çalışan tüm personele de
yansıtılmalıdır. Öğretmenlerin özür grubu tayinleriyle ilgili sorunları çözüme
kavuşturulmalıdır. Öncelikle öğretmen ihtiyacı olan hiçbir okul bırakılmamalı,
derslik ihtiyacı giderilmeli ve atanamamış tüm öğretmenlerin atamaları kademeli
olarak yapılmalıdır. 
Sağlık hizmetlerinin standardının ve kalitesinin
yükseltilmesi için yardımcı sağlık personelinin resmî ve özel sağlık
kuruluşlarında istihdamı yaygınlaştırılmalıdır. Bu kapsamda atanamamış ebe,
acil tıp teknisyeni, anestezi teknisyeni, sağlık memuru ve tıbbi sekreter gibi
yardımcı sağlık personelinin istihdam edilmesi için gerekli şartlar
oluşturulmalıdır. Sağlık çalışanlarına çalışma sürelerinin her bir yılı için
doksan gün fiilî hizmet süresi zammı hakkı verilmelidir. 
Emniyet çalışanlarının çalışma süreleri, fazla
mesaileri ve emekliliğe yansıyan hakları yeniden düzenlenmeli, çalışma şartları
iyileştirilmeli ve polislerimizin ek göstergeleri 3600’e yükseltilmelidir. 
Uzman
jandarmaların statüsüne uygun olarak mali ve sosyal hakları artırılmalı, uzman
erbaşların kamu kurumlarına geçişini sınırlayan kanunun çıktığı tarihte
görevinden ayrılmış olanların müktesep hakları korunmalı, yedi yıl uygulamasından
kaynaklanan mağduriyetleri giderilmelidir. 
TÜRK-İŞ’in
araştırmasına göre 2016 Kasım ayında 4 kişilik bir ailenin açlık sınırı 1.416
lira, yoksulluk sınırı ise 4.615 lira olmuştur. Bu rakamlara göre, bugün, kamu
çalışanlarının çoğu yoksulluk sınırının altında ücret almaktadır. Bununla
birlikte, kamu çalışanlarını, esasen genel ücret seviyesinin düşüklüğünden çok,
benzer işler yapmalarına rağmen oluşan ücret farklılığı ve adaletsizliği
rahatsız etmektedir. 
Değerli
milletvekilleri, kamu yönetimi sisteminin en önemli sorunlarından birisini
yolsuzluklar ve usulsüzlükler oluşturmaktadır. İş ve işlemlerin yeterince
şeffaf olmaması ve hesap verme sorumluluğunun tam olarak işlememesi
yolsuzlukların artmasına neden olmaktadır. Kamuda genellikle “yozlaşma”,
“iltimas”, “kayırma” ve “rüşvet” kavramlarıyla eş anlamlı olarak kullanılan
“yolsuzluk” olgusu çözümü aciliyet kesbeden önemli bir sorundur. Ülkemizde
şeffaflığın artırılması ve kamuda etkin yönetimin geliştirilmesi amacıyla
57’nci Hükûmet döneminde Mayıs 2001’de çıkartılan Türkiye’de Şeffaflığın
Artırılması ve Kamuda Etkin Yönetimin Geliştirilmesi Eylem Planı, AKP
hükûmetlerince uygulanmamış, bu yönde yeni bir düzenleme de uygulamaya
konulmamıştır. Bu doğrultuda bir düzenlemeyle İdari Usul Yasası’nın bir an
evvel hayata geçirilmesi zorunlu görülmektedir. 
Kuşku
yok ki kamu yönetiminin karakterini belirleyen en önemli ilke liyakat
ilkesidir. Sağlıklı işleyen bir kamu yönetiminin varlığı için liyakat ilkesinin
tavizsiz uygulanması son derece önemlidir. Bu açıdan, liyakat ilkesinin teorik
olarak varlığı değil, uygulamada liyakate ne derece önem verildiği önemlidir.
Liyakat sisteminin temelde varlık nedeni yöneticilerin politik atamalara karşı
korunması ve bürokrasinin kalitesinin artırılmasıdır. Zira, adam kayırmacılığı
ve politik atamalar bürokrasinin niteliği ve kamu hizmetlerinin kalitesi
üzerinde oldukça olumsuz etkiler yapmaktadır. Liyakat sisteminin en önemli
özelliği kamu görevlilerinin görevin gerektirdiği vasıflara uygun, vatana ve
millete sadakatle bağlı ehil kişilere verilmesi, siyasal nitelikli atamalara
karşı hassas olunmasıdır. Ancak, uygulamada siyasi ya da bir grubun menfaatini
öne çıkaran anlayışın bürokrasiyi dizayn etmekte olduğu görülmektedir. Bu
durum, devlet memurluğunun parti memurluğuna dönüştürülmesine, kamu
çalışanlarının kutuplaştırılmasına ve kamu hizmetlerinin kalitesinin düşmesine
yol açmaktadır. Türkiye kamu idaresi bugün, maalesef, bu tabloyla karşı
karşıyadır. 
Değerli
milletvekilleri, Türkiye ve Orta Doğu Amme İdaresi Enstitüsünün kamu yönetimini
geliştirecek çalışmaları yapmak, idari alanda eleman yetiştirmek, memurların
hizmet içinde yetişmelerini sağlamak gibi üç temel görevi bulunmaktadır. Kamu
idaresinin geliştirilmesine yönelik akademik altyapı oluşturulması ve araştırma
yapılması amacıyla kurulan söz konusu kurum, uygulamada bu işlevlerini
yeterince yerine getirememektedir. Enstitü, bugüne kadar idari alanda iki
önemli projeyi koordine etmiş ve gerçekleştirmiştir. Birincisi, 1963 yılındaki
Merkezi Hükûmet Teşkilatı Araştırma Projesi, kısa adıyla MEHTAP; ikincisi, 1991
yılındaki Kamu Yönetimi Araştırma Projesi, kısa adıyla KAYA’dır. Ancak,
sonrasında enstitünün bu çapta bir çalışmasının olmadığını görüyoruz. Bugün
Türkiye ve Orta Doğu Amme İdaresi Enstitüsünün bir koordinasyon görevi
üstlenerek ilgili kurumların katılımıyla yeni bir çalışma yapması gereği
vardır. Zira, bugün, kamu yönetiminin MEHTAP ve KAYA projelerinin hazırlandığı
dönemdeki ölçüde yeniden reforme edilmesine ihtiyaç bulunmaktadır. 15 Temmuz
süreci kamu görevlilerinin ve kamu yöneticilerinin devlete sadakatinin ne kadar
önemli olduğunu bizzat göstermiştir. Enstitünün, bu ihtiyacı giderecek bir
fonksiyonu da ifa etmesi gerekmektedir. Anayasa’nın 128’inci maddesinin son
fıkrasında, üst kademe yöneticilerinin eğitiminin özel olarak ayrı bir kanunla
düzenleneceği hükme bağlanmıştır. Bu doğrultuda, enstitünün Devlet Personel
Başkanlığıyla bir eş güdüm içerisinde bu meseleye el atması ve bir sisteme
bağlaması gerekmektedir.
Değerli
milletvekilleri, amacı, mesleki yeterlilikleri tanıyan, uluslararası düzeyde
kalite güvencesi sağlanmış millî yeterlilik sistemini kurmak ve işletmek olan
Mesleki Yeterlilik Kurumu, kurulduğundan bugüne kadar bu amacını sınırlı
düzeyde gerçekleştirebilmiştir. Ülkemizdeki çalışan sayısı dikkate alındığında
yaklaşık 35 bin kişiye mesleki yeterlilik belgesi verilmiş olması bu
yetersizliği ortaya koymaktadır.
Süremin
sonuna geldim. Bu konuyla ilgili daha uzun söyleyeceklerim vardı ancak bu
düşüncelerle konuşmamı bitirirken kurumların 2017 yılı bütçelerinin
devletimizin bekası, milletimizin huzur ve refahı için katkı sağlamasını
diliyor, hepinizi, yüce Meclisi saygıyla selamlıyorum. (MHP sıralarından
alkışlar)
BAŞKAN
– Teşekkür ederiz Sayın Aksu.
Milliyetçi
Hareket Partisi Grubu adına son konuşmacı Adana Milletvekili Sayın Muharrem
Varlı. 
Süreniz
on yedi dakika.
Buyurun.
(MHP sıralarından alkışlar)
MHP
GRUBU ADINA MUHARREM VARLI (Adana) – Sayın Başkan, değerli milletvekilleri;
Orman ve Su işleri Bakanlığı bütçe görüşmeleri üzerinde söz aldım. Bu vesileyle
hepinizi saygıyla selamlıyorum.
Değerli
arkadaşlarım, 2007’de yani 23’üncü Dönemde milletvekili seçildim, o günden bu
yana sürekli gündeme getirdiğim ve gündeme getirmekten de yorulmayacağım ama
Sayın Bakan ve ondan önceki sayın bakanların da belki çok önemsemediği bir konu
var. Yani Çukurova’yı çok ilgilendiren, çiftçimizi çok ilgilendiren, tarım
sektörünü çok ilgilendiren ve ülkemizin ekonomisini de çok ilgilendiren bu
Yedigöze Barajı’yla alakalı konu. Sayın Bakan her defasında “Bitecek.” dedi burada
ama bir türlü bittiği de yok, biteceği de yok, ne zaman biteceğiyle alakalı bir
durum da söz konusu değil; aldığımız bilgiler çerçevesinde bunu konuşuyorum. Şu
ana kadar İmamoğlu’nun üst tarafında Musulu sulamasıyla 20 bin küsur dönüm
arazi sulanabiliyor oradan, önümüzdeki yıl yapılacak çalışmalarla da toplamda
36 bin-37 bin dönüm arazi sulanacak. Benim bahsettiğim arazi 750 bin dönüm ve
yine Sarıçam ile Musulu arasında kalan bölgeyi de -eğer oradan sulamayla
alakalı bir çalışma yapılabilirse- aşağı yukarı 350 bin dönüm araziyi de buraya
ilave ettiğiniz zaman yani 1 milyon dönüm arazinin üzerindeki bir konudan
bahsediyoruz. Eğer burası sulanabilse, sulu tarıma açılabilmiş olsa ülke
ekonomisine ve orada yaşayan çiftçilerimize ne kadar çok büyük katkı sağlayacağını
hep birlikte görmüş olacağız çünkü o topraklar hakikaten çok mümbit arazi ve
çok verimli bir arazi. İnşallah bu Yedigöze Barajı’yla alakalı konuyu bir an
önce çözüme kavuştururuz çünkü bölge çiftçisi bunu çok aciliyetle bekliyor. Ve
sizin siyasetçilerinizin de 3 Kasım 2002 seçimlerinden bu yana “Biz geldiğimiz
gün Yedigöze Barajı’nı bitireceğiz.”, “Seneye bitiyor.”, olmadı “Bir sonraki
seneye bitiyor.” bir seçim geldi “Seneye vallahi hazır, bitti, Yedigöze Barajı
tamam, sulayacaksınız arazilerinizi.” diyerek hep orada siyaset yaptılar ve
insanlarımızı kandırdılar ama Yedigöze Barajı’yla alakalı şu ana kadar, daha
sulama tesisiyle alakalı ne zaman biteceğine dair elimizde bir belge yok, bilgi
yok. Dolayısıyla Sayın Bakan, lütfen yani bunu bir eleştiri olarak algılamayın
ama oradaki çiftçilerin bu yöndeki beklentilerine sizler de bizzat şahit olmuş
olsanız, bizzat gözünüzle görüp kulağınızla duymuş olsanız Yedigöze Barajı’nın
ne kadar önemli olduğunu, bu ülkenin ekonomisine, orada yaşayan insanların ekonomisine,
çiftçilerimizin ekonomisine ne kadar önemli katkı sağlayacağını siz de teyit
etmiş olurdunuz, dolayısıyla bir an önce de Yedigöze Barajı’nın sulama
tesislerini bitirmiş olurdunuz. Onun için buradan size güzel bir öneride
bulunuyorum: Lütfen bir an önce Yedigöze Barajı’nı bitirelim ve çiftçilerimizi,
oradaki o güzel toprakları, mümbit toprakları suyla buluşturalım.
ORMAN
VE SU İŞLERİ BAKANI VEYSEL EROĞLU (Afyonkarahisar) - Yedigöze Barajı’nı
bitireli üç yıl oldu Sayın Vekilim.
MUHARREM
VARLI (Devamla) – Efendim baraj bitti, enerji kısmı da bitti ama sulama
tesisiyle alakalı konuyu söylüyorum.
Ayrıca
bunları söylerken de değerli bürokratlarımız alınganlık gösteriyorlar. Bizim
muhatabımız siyaset kurumudur, muhatabımız bürokratlar değil, bürokratlar siyaset
kurumu neyi söylerse onu yaparlar, onun için bürokratları da bunun dışına
koyuyoruz, lütfen bu konuda alınganlık göstermesinler.
Yine,
GAP’la alakalı ama diyebilirsiniz ki Kalkınma Bakanlığıyla alakalı ama netice
itibarıyla, orada yapılacak barajlar, orada yapılacak sulama tesisleri sizin
Bakanlığınızı da ilgilendiriyor. GAP, Türkiye’nin yıllardan beridir hasretle
beklediği bir proje, bir an önce sonuçlandırılması lazım. Neden
sonuçlandırılması lazım? Eğer o topraklar sulanabilirse bugün Türkiye’nin tarım
sektöründe birçok ihtiyacı karşılanmış olacak. 
Bakın
değerli arkadaşlarım, Türkiye yaklaşık olarak 2 milyar dolarlık pamuk ithal
ediyor. Şimdi, bizim bu 2 milyar dolarlık pamuk ithalatını, Urfa’nın
sulanabilir arazilerini ve o bölgedeki pamuk üretebileceğimiz sulanabilir
arazileri ve Çukurova’daki sulanabilir arazilerin tamamını suladığımız zaman,
suyla kavuşturduğumuz zaman -3,5 milyon ton kütlü pamuk üretmemiz gerekiyor-
bunu Çukurova ve Urfa’daki ve Güneydoğu’daki diğer pamuk üretebileceğimiz alanlardan
karşılama imkânımız var. Yani Türkiye’yi 2 milyar dolarlık ithalattan kurtarmış
olacağız 3,5 milyon ton kütlü pamuk üreterek ve bunun maliyeti de belki birkaç
yıl sonra Türkiye’nin yapmış olduğu ithalattan vazgeçerek karşılanabilecek bir
rakamla ancak yapılabilir. Onun için, GAP’ın da Türkiye’deki pamukçuluğun
desteklenmesi, tarım alanlarının desteklenmesi açısından bir an önce
tamamlanması lazım ve ülkemiz ekonomisine katkı sağlaması lazım. Orada yaklaşık
olarak sulanabilir arazi miktarı 1 milyon 800 bin dönüm iken şu anda çok az bir
kısmı sulanabiliyor. İnşallah bir an önce bunları da suyla kavuştururuz. 
Yine,
2015 yılı itibarıyla Türkiye’nin enerji tüketimi 264 milyar kilovatsaat. Bizim,
Türkiye’de barajlar ve HES’lerle, son yapılan, son dönemde yapılan eklemelerle
üretebildiğimiz -yani barajlar ve HES’ler kısmını söylüyorum- 93 milyar
kilovatsaat yani enerjinin diğerini doğal gaz çevrimiyle veya kömürle
üretiyoruz. Dolayısıyla, doğal gazı da dışarıdan ithal ettiğimiz için ülke
ekonomisine çok büyük bir yük bindirmiş oluyoruz. Eğer bu barajlarımızı bir an
önce faaliyete geçirirsek, oradaki elektrik üretimini daha da artırırsak doğal
gaz ithalatını daha düşürmüş olacağız ve kömürle çalışan termik santrallere de
belki ihtiyacımız kalmayacak. 
Yine,
Sayın Bakan, bu kömürle çalışan termik santralleri ne ilginçtir ki yani getirip
-zaten içme suyu çok az Türkiye’nin, içilebilir özellikteki su oranı çok az-
içme suyunun en kaliteli olduğu yerlere kuruyorlar. Mesela, Adana’da, o
Erzin’in taşlık alanında, hem Yumurtalık’ın hem Erzin’in hem Dörtyol’un hem de
Ceyhan’ın köylerinin içme suyunu karşılayan bölgede 6-7 tane kömürle çalışan
termik santral kurulacak. Bunlardan birkaç tanesi başladı şu anda çalışmaya.
Bunlar oradaki içme sularımızın kalitesini bozacak, belki içme sularımızın hiç
içilemeyecek hâle gelmesini sağlayacak. Dolayısıyla, bu kömür santrallerine
elbette ki enerji üretimi açısından ihtiyacımız var, kurulması lazım ama
bunların yerini tespit ederken Allah rızası için… Yani, çöl olmuş bir sürü toprağımız
var bizim ya, oraya götürüp kuralım kardeşim, o birinci sınıf mümbit arazileri bacadan
çıkacak gazlarla zehirlemenin, oradaki suları kirletmenin bir manası yok ki.
Bunu yapacaksak en güzel tespit edilmesi gereken yerlere kurarız, ne
toprağımıza ne suyumuza zarar vermeden yaparız. 
Yine,
41’inci sayfada diyorsunuz ki: “Çıkardığımız yasayla kangren hâline dönüşmüş
2/B arazilerini çözdük.” Doğru, orman kısmını çözdünüz, yasa da çıktı buradan.
Ancak, hazine arazilerini niye satmıyorsunuz hâlâ, neden satmıyorsunuz? Yani,
bu Millî Emlak Genel Müdürlüğü inatla niye satmak istemiyor hâlâ bu hazine
arazilerini? Bu yasa çıktı, burada hep birlikte oy vererek bu yasayı çıkardık;
doğru da bir yasa. Hatta, büyükşehir yasası çıktıktan sonra, bütünşehir yasası
çıktıktan sonra bazı düzenlemeler yapılması gerektiğini de defalarca söyledim
burada. Ama, hâlâ Millî Emlak inatla bu arazileri satmakta direniyor, ayak
diretiyor. Ya, lütfen, Sayın Bakan, siz Bakanlar Kurulu üyesisiniz…
ORMAN
VE SU İŞLERİ BAKANI VEYSEL EROĞLU (Afyonkarahisar) – Millî Emlak bana bağlı
değil. 
MUHARREM
VARLI (Devamla) - Belki size bağlı değil ama Bakanlar Kurulu üyesisiniz…
ORMAN
VE SU İŞLERİ BAKANI VEYSEL EROĞLU (Afyonkarahisar) – Doğru, tamam. 
MUHARREM
VARLI (Devamla) - …bu yasayı siz çıkardınız burada. Yani, bu ülkenin çiftçisi
sizi ilgilendirmiyor mu? Elbette ki ilgilendiriyor. 
Şimdi,
o zaman bu arazileri bir an önce satmak lazım. Niye satmak lazım biliyor
musunuz? Adana’da toplulaştırma başlıyor. Toplulaştırma başladığı zaman Hazine
arazilerinin nereye kayacağı, nereye gideceği belli değil. Dolayısıyla,
insanlar bu konuda yarın birbirleriyle husumet sahibi olacaklar. Babadan
dededen kalma arazilerini, “Buradan aldım şuraya getirdim.” dediği zaman öbür
adam çıkacak “Kardeşim, bu arazi benim diyecek.” Başlayacaklar birbirlerini
öldürmeye. Allah rızası için, lütfen, bu arazilerin bir an önce satılmasını
temin edin ya da toplulaştırmayla alakalı insanlara 2/B’den dolayı almış
oldukları hakkı teslim edelim. Yani Toplulaştırma toplulaştırmayı yapıyor,
Hazine arazisi için diyor ki: “Kardeşim şuradan verdim ben sana, git sen oradan
al.” Ben gittim, Ahmet’le, Mehmet’le dövüşerek mi alacağım veya birbirimizi
öldürerek mi alacağız bu arazileri? Bakın, çiftçinin hakkını korumak, bu
toprakları korumak hepimizin görevi.
Yine,
bu 2/B Yasası’yla alakalı, yaylalık yerlerde, özellikle bizim Osmaniye’nin
Zorkun Yaylası’nda betonarme evler de var, ahşap evler de var. Şimdi bunlara,
usulen kiralama yöntemi çıkardılar. Yahu arkadaş, o kadar, böyle, büyük
rakamlar koydunuz ki yani insanlar artık buraları kiralayamaz hâle geldiler.
Gidip en lüks yaylada ev kiralasa bunun kadar bedel ödemeyecek. Yani
Çukurova’da yayla lüks değil Sayın Bakan. Çukurova’da yayla ihtiyaç, insanlar
ihtiyaçtan dolayı gidiyorlar. Lütfen, bu konuyu da not alın.
ORMAN
VE SU İŞLERİ BAKANI VEYSEL EROĞLU (Afyonkarahisar) – Hayhay, tamam. 
MUHARREM
VARLI (Devamla) – Sayın bürokratlarınıza da söyleyin, burada insanlarımızı
mağdur etmeden cüzi bir rakamla kira çıkartsınlar, insanlarımız da gitsin yaylasını
yapsınlar. Yani tekrar söylüyorum, Çukurova’da yayla bir ihtiyaç, lüks değil,
bunun altını çiziyorum.
UĞUR
BAYRAKTUTAN (Artvin) – Paraya ihtiyaçları vardı Sayın Varlı.
RUHİ
ERSOY (Osmaniye) – Babasının evi babasının, dedesinin evi, dedesinin evini kiralıyor.
MUHARREM
VARLI (Devamla) – Tabii, dedesinden kalma, babasından kalma evler.
ORMAN
VE SU İŞLERİ BAKANI VEYSEL EROĞLU (Afyonkarahisar) – Arsa parası…
MUHARREM
VARLI (Devamla) – Şimdi, yine, sulama birlikleri: Bakın, Sayın Bakan sulama
birlikleriyle ilgili burada defalarca gündeme getirdim. Adana’da suya en çok
ihtiyaç olduğu dönemde, çiftçinin tam mısırını, pamuğunu sulayacağı dönemde bir
bakıyorsunuz su kesiliyor. Tarımsal sulamayı diyorum, bir bakıyorsunuz su
kesiliyor. Niye kestiniz kardeşim? “Yosunla ilaçlama mücadelesi yapıyoruz.”
Haklı, yapması lazım yoksa kanallardan su akmıyor. Peki, bu yosun neden
oluşuyor? İşte kanalizasyonların bir kısmı sulama kanallarının su aldığı
havzaya dökülüyor. Ya, şimdi, bunu DSİ’nin çözmesi lazım, bunu sizin çözmeniz
lazım yani bunu belediyelere bırakırsanız, belediyelerin bu imkânlarla bunu
yapma şansı yok. Evvela, yapmış olduğu tesisler çok eski, bu yeterince
arıtmıyor, arıtmadığı için de atık sular o suya karışınca yosun oluşuyor.
Dolayısıyla, en çok suya ihtiyaç olduğu dönemde birdenbire su kesiliyor, çiftçi
-affedersiniz- kurbağa gibi vıraklamaya başlıyor, “Su, su” diye. E, su yok.
Yani bunu çözmeniz lazım Sayın Bakan, defalarca gündeme getirdim. 
Yine,
yer altı kanalizasyon sistemi yani çiftçinin yine en çok ihtiyaç duyduğu
şeylerden bir tanesi. Çukurova’da, bilinçsiz sulamadan kaynaklanan çoraklaşmaya
doğru bir gidiş var. Eğer bu yer altı kanalizasyonları olmazsa çok yakın
zamanda çiftçimizin toprakları, o Adana’nın, Çukurova’nın en güzel toprakları
çoraklaşmaya yüz tutacak. Bunu da bir an önce çözmeniz lazım. Yer altındaki… 
ORMAN
VE SU İŞLERİ BAKANI VEYSEL EROĞLU (Afyonkarahisar) – Kapalı sistem… 
MUHARREM
VARLI (Devamla) – Kapalı sistem, evet, onu kastediyorum Sayın Bakan, daha önce
de söylemiştim ben size bunu. 
Yine,
normal drenaj kanalları: Yani, sulama birliklerinin bu drenaj kanallarını
temizleme imkânı yok, ellerinde yeterince makine yok, ancak büyük sallama
kepçelerle bunların temizlenmesi lazım, bunu da ancak DSİ yapabilir. Onun için,
lütfen, bu drenaj kanallarının, ana hattaki kanalların temizlenmesi konusunda
da sulama birliklerine, çiftçiye yardımcı olun çünkü bunlar önemli. Eğer bu
drenaj kanalları suları çekmezse o sular tarlada birikiyor, tarlada kalıyor
dolayısıyla çiftçinin ürününe de zarar veriyor, toprağımıza da zarar veriyor.
Bunları çözmemiz lazım Sayın Bakan. 
Yine,
şimdi, defalarca burada gündeme getirdim, siz diyeceksiniz ki: “Ya, sulama
birlikleriyle ilgili yasa çıkarttık.” Tamam, bu yasayı çıkarttınız ama
arkasında ne kadar durduk? Şimdi, enerji maliyeti, sulama birliklerinin enerji
maliyeti çok yüksek. Artı, özelleştirdikten sonra, ENERJİSA, sulama birliği bir
ay veya iki ay eğer faturasını yatıramamışsa hemen gidiyor elektriğini kesiyor
ve ondan sonra dolayısıyla sulama birliği vermesi gereken suyu veremiyor. Şimdi
sulama birliklerinin para alma dönemi belli. Ne zaman topluyorlar? Mahsulden
mahsule topluyorlar. Çiftçinin ürün yani hasat dönemine göre topluyorlar. Bunu
Enerji Bakanlığıyla görüşüp bu konuda da sulama birliklerine bir katkı
sağlarsak memnun olurum. Niye? Çiftçiyi ilgilendirdiği için söylüyorum. Yani,
doğrudan doğruya sulama birlikleri beni ilgilendirmiyor ama çiftçiyi
ilgilendiren bir konu olduğu için söylüyorum.
Yine,
sulama ücretleri yani defalarca burada söyledik. Hep diyorsunuz ki: “Çiftçiyi
korumak lazım.” “Geleceğin en önemli şeyi enerji değil, petrol değil, gıda
olacak.” diyoruz değil mi? Gıdayı kim üretecek kardeşim? Çiftçi üretmeyecek mi?
Yani çiftçiye katkı sağlayalım derken afaki laflarla mı nutuk atıyoruz yoksa gerçekten
çiftçiyi korumak maksatlı mı söylüyoruz? Yani sulama ücretleri, işte buradan
bir rakam gönderiyorsunuz, DSİ diyor ki: “Şu rakam veya şu rakam arasında
olmalı.” Ya, size ne kardeşim, niye karışıyorsunuz? Bırakın, o bölgenin sulama
birliğindeki meclis üyeleri otursunlar, o bölgenin ihtiyacına göre
belirlesinler bunu. Yani bunun gerekçesi nedir, ben bunu bir türlü anlayamadım.
Yani pamukta 30 lira, mısırda 30 lira. Allah’tan reva mı ya, çiftçi zaten mazot
girdileri, gübre girdileri, diğer maliyetlerle sıkıntı içerisinde, perişan
durumda, e bir de sulama birliklerine götürsün… “Peşin öderseniz de bir indirim
var.” Doğru, güzel bir uygulama. Ama, çiftçinin peşin ödeme imkânı yok ki,
keşke olsa da ödese yani. Şimdi bunlar hepimizin problemleri, lütfen, bu konuları
bir an önce çözelim. 
Bakın gübreyle alakalı her defasında burada söyledim.
Dedim ki: Gübre çiftçiye lazım olmadığı zaman pik yapıyor. Ben örnek vereyim:
İki ay önce üre gübresini bir arkadaşım 740 bin liradan satın aldı, eski
rakamla yani 74 kuruştan. Şu anda üre 1 TL yani eski rakamla 1 milyon. Tarım
Kredi kurumu ne yapıyor? Ne yapıyor Tarım Kredi kurumu? Yani neden piyasaya
girip de piyasayı regüle etmiyor? Niye çiftçiye daha ucuz gübre vereyim diye
uğraşmıyor? Aksine, Tarım Kredi kurumunda serbest piyasadan daha pahalı gübre
ya. Ya, böyle bir şey olur mu yani? 
Sayın Bakanım, eğer kabul ediyorsak bunları, hep
birlikte çözüm getirmemiz lazım. 
Yine, bakın, kuraklık aşırı derecede gidiyor, bununla
alakalı bir tedbir almamız lazım. Allah’a çok şükür bugün yağmur yağdı ama sen
git de Çukurova’nın çiftçisine bir sor bakalım Sayın Bakan yani bir aydan
beridir uyku uyuyamıyor insanlar, ne zaman buğdayımız çıkacak, tarlada mı
kaldı, karınca mı çekti diye. Yani, biz, şimdi…
MUSTAFA KALAYCI (Konya) – Konya’da da öyle.
ERKAN AKÇAY (Manisa) – Manisa da öyle, Manisa da. 
ORMAN VE SU İŞLERİ BAKANI VEYSEL EROĞLU
(Afyonkarahisar) – Allah’a şükür daha yağış devam edecek. 
MUHARREM VARLI (Devamla) - Öyle, tamam, elbette ki
Cenab-ı Allah’ın vereceği bir şey ama bizim de Bakanlık olarak bu konuda
tedbirler almamız lazım diyor, hepinizi saygıyla selamlıyorum. (MHP
sıralarından alkışlar) 
BAŞKAN – Teşekkür ederiz Sayın Varlı. 
Sayın milletvekilleri, Milliyetçi Hareket Partisi Grubu
adına konuşmalar tamamlanmıştır. 
Sayın Özel’in söz talebi var.
Buyurunuz Sayın Özel. 
V.- AÇIKLAMALAR (Devam)
3.- Manisa Milletvekili Özgür Özel’in,
İstanbul Başakşehir Osmangazi İlköğretim Okulunda Öğretmen Aydın Erekmen’in
öğrencilerine yönelik tutumuyla ilgili herhangi bir işlem yapılıp yapılmadığı
ve Adalet ve Kalkınma Partisinin Meclis Başkanlığına sunduğu Anayasa
değişikliği teklifinde herhangi bir değişiklik yapılıp yapılmadığı konularında
bilgi almak istediğine ilişkin açıklaması
ÖZGÜR ÖZEL (Manisa) – Sayın Başkanım, önemli gördüğüm
iki hususta hem Hükûmetin dikkatini çekmek istiyorum hem de bir açıklama talep
ediyorum, aynı zamanda Meclis Başkanlığından da. 
Birincisi: Bugün sosyal medyada bolca yer aldı,
İstanbul Başakşehir’de Osmangazi İlköğretim Okulunda devlet memuru bir
öğretmen, adı Aydın Erekmen; öğrencilerine bir idam ipi dağıtıp, arabasına idam
ipi asıp, 10-12 yaşında olduğu anlaşılan bir öğrencisinin eline silah verip
öğrencisini eğittiğini vatan hainlerine karşı… 8 yaşındaki öğrencilerin elinde
küçük idam ipleriyle fotoğrafları paylaştı. Bu konuda Hükûmetin aldığı bir
tedbir, açılmış bir soruşturma… Aynı zamanda, bu öğretmenin mensubu olduğu bir
vakıf ile Başakşehir Millî Eğitim Müdürlüğünün ortak yaptıkları bir sempozyum
da söz konusu. Bu sempozyumun iptal edilmesi, bu…
(Mikrofon otomatik cihaz tarafından kapatıldı) 
BAŞKAN – Açıyorum Sayın Özel. 
Buyurun. 
ÖZGÜR ÖZEL (Manisa) – Bu konuyla ilgili, Hükûmetin
hızlı bir şekilde Meclisi bilgilendirmesi gerektiğini düşünüyoruz. 
İkinci
bir husus da, hem Adalet ve Kalkınma Partisine soruyoruz hem de Meclis
Başkanlığına, yönetimine: Sayın Başkan, bilindiği gibi, 316 milletvekilinin
imzasıyla, cumartesi günü yapılan bir basın toplantısının hemen öncesinde,
Adalet ve Kalkınma Partisinin Anayasa değişikliğinin yapılması hakkında kanun teklifi
Meclis Başkanlığına verildi ve eş zamanlı olarak kamuoyuyla da teklif
paylaşıldı. Biz bu teklifin belli bir süre İnternet sitesinde yer almamasından
sonra, dün, Meclis Başkanlığına başvurduk ve bu teklifin hâlâ neden dağıtımının
yapılmadığını sorduk. Sorumuzla birlikte, internet sitesine konulduğunu, (2/1504)
esas numarasını aldığını öğrendik. Meclis Başkanlığından da…
(Mikrofon
otomatik cihaz tarafından kapatıldı)
BAŞKAN
– Sayın Özel, açıyorum, lütfen tamamlayınız. 
ÖZGÜR
ÖZEL (Manisa) – Hem internetten hem de bize iletilen nüshadan baktığımızda, iki
teklif arasında esaslı bir değişiklik olduğunu gördük, önemli bir değişiklik
olduğunu gördük. O değişiklik şu: Teklifin 19’uncu maddesinin (e) fıkrasında,
cumartesi günü, Anayasa’nın 67’nci maddesinin kaldırılması vardı ama Meclis
Başkanlığının dağıttığında 67’nci maddenin kaldırılmasıyla ilgili kısım
tekliften çıkarılmış. 67 manidar bir madde tabii, seçme, seçilme hakkını
düzenliyor ve dün, o çıkarılma meselesi olduğunda… Tabii, bir sürü mahzur
vardı; tutukluların, hükümlülerin oy kullanması, askerî öğrencilerin oy
kullanması... Ama, onun çıkarılması, göze göstermeden son maddenin de çıkması
demekti. Şimdi, teklifin mevcut hâlinde ise “Değişiklikten itibaren bir yıl
içinde yapılacak seçimlerde uygulanmaz.” hükmünün tek başına kaldırıldığı
görülüyor. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Özel.
ÖZGÜR
ÖZEL (Manisa) – Son olarak Sayın Başkan…
Yani,
zımnen her ne kadar, teklifin bir yerinde bir sonraki seçim tarihiyle ilgili
bir şey konulmakla beraber, belki bu fark ettirilmeden toplu çıkarma denenmiş,
şimdiki hâliyle de bir yıl içinde Cumhurbaşkanlığı ve Meclis seçimiyle ilgili
bir irade beyanı manasına da geliyor. 
Buradaki teknik mesele, Meclis Başkanlığı kendisine verilen
şeyi iki gün tutup, teklifte yeni bir çalışmaya imkân tanıyıp daha sonra onu
değiştirdi mi? Kanun teklifleri üzerinde değişiklik yapılmasının usulü belli;
çekme dilekçesi var mı, çekilip geri mi verilmiş, imzası olan 316 kişinin veya
bu konuda ortak basın toplantısı yapılan partinin bu değişiklikten, bu
manipülasyondan haberi var mı? Meclis bu konuda şeffaf davranmayacaksa, bu tip
şeylerle karşılaşacaksak, bu, ne manaya geliyor? Özellikle Meclis
Başkanlığından bu konuda bir açıklama bekliyoruz.
Teşekkür ederim efendim.
BAŞKAN – Teşekkür ederiz Sayın Özel. 
Sayın Bakan sanırım bir açıklama yapacak.
Buyurunuz Sayın Müezzinoğlu. 
ÇALIŞMA VE SOSYAL GÜVENLİK BAKANI MEHMET MÜEZZİNOĞLU
(Bursa) – Sayın Başkanım, Meclisimizin değerli üyeleri; Cumhuriyet Halk Partisi
Grup Başkan Vekilimizin ifade ettiği, yanılmıyorsam İstanbul Başakşehir’deki
bir okuldaki bir öğretmenin 10-12 yaşlarındaki çocuklara yaptığı uygulama eğer,
şayet doğruysa -biz bunu şu anda duyuyoruz- bunu tasvip etmek mümkün değil,
kesinlikle kınıyoruz ve bu anlamda gerekli incelemeleri başlatan Millî Eğitim
Bakanımızdan ve yetkililerden de gerekli bilgiler alındıktan sonra Meclisimizi
tekrar bilgilendiririz.
Teşekkür ediyorum. 
BAŞKAN – Teşekkür ederiz Sayın Bakan.
Sayın Özel, diğer konuyla ilgili takdir edersiniz ki bu
konuda bizim bir açıklama yapmamız doğru değil. Sayın Meclis Başkanından zaten
talep ettiniz; umarım, en kısa zamanda konuyla ilgili açıklama yaparlar. 
ÖZGÜR ÖZEL (Manisa) – Sayın Başkanım, bir ara da
verilecek tabii şimdi. Bu sırada, bu teklifin nasıl değiştiğini ve Meclis
Başkan Vekili olarak, bize, bu konuda bir geri çekme dilekçesi var mı, geri
çekildikten sonra yeni hâli verilmiş mi yoksa o hâlinde bu değişikliği… Çünkü
fotokopiler karşılaştırıldığında imza föyleri aynı föy. Yani o zaman, bu nasıl
oldu? Milletvekillerinin iradesi dışında bu iş nasıl yapıldı? Kamuoyuna… Yani
böyle bir değişiklik elbette komisyon aşamasında yapılabilir ama bu durum,
şüphe yaratan ve Meclisin geleneklerine yakışmayan bir meseledir, onu ifade
etmek istiyorum.
BAŞKAN – Teşekkür ederiz Sayın Özel.
Sayın milletvekilleri, birleşime bir saat ara
veriyorum. 
Kapanma Saati: 13.47
DÖRDÜNCÜ OTURUM
Açılma Saati: 14.55
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Emre KÖPRÜLÜ (Tekirdağ)
-----0-----
BAŞKAN – Sayın
milletvekilleri, Türkiye Büyük Millet Meclisinin 39’uncu Birleşiminin Dördüncü
Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Sayın Başkan, bir söz
talebim var.
BAŞKAN
– Sayın Bakan, sizden önce Sayın Gök bir talepte bulundu ama…
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Kapanıştan önce Sayın
Özgür Özel’in konuşmayla ilgili…
BAŞKAN
– Tamam, peki, buyurun, o zaman önce size söz verelim.
Buyurun.
4.- Çalışma ve Sosyal Güvenlik Bakanı
Mehmet Müezzinoğlu’nun, İstanbul Başakşehir Osmangazi İlköğretim Okulunda Öğretmen
Aydın Erekmen’in açığa alındığına ve hakkında soruşturma başlatıldığına ilişkin
açıklaması
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Sayın CHP Grup Başkan
Vekili Özgür Özel’in az önce Başakşehir TOKİ Osmangazi İlköğretim Okulunda
Öğretmen Aydın Erekmen’in bir uygulamasıyla ilgili sorusu olmuştu. Gerçekten,
kabul edilebilir görmediğimizi, yadırgadığımızı, bu anlamda da işlem olarak
öğretmenin açığa alındığı ve soruşturma başlatıldığı bilgisini yüce Meclise
sunuyorum.
Teşekkür
ediyorum.
ÖZGÜR
ÖZEL (Manisa) – Biz teşekkür ederiz Sayın Bakan.
BAŞKAN
– Teşekkür ederiz Sayın Bakan.
Sayın
Gök, sisteme girmişsiniz, buyurun.
5.- Ankara Milletvekili Levent Gök’ün,
İstanbul’daki patlamayı gerçekleştiren canlı bombaya ait olduğu iddia edilen
bir fotoğrafın sosyal medyada paylaşıldığına ve bu fotoğrafın nasıl çekildiği,
bir istihbarat zafiyeti olup olmadığı konularında bilgi almak istediğine
ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Bakanlar, şu dosyanın içinde bir fotoğraf var. Bu fotoğrafı kamuoyuyla
paylaşmıyorum, konuşmam bittikten sonra sizlere takdim edeceğim. Sosyal
medyadan edindiğimiz bu fotoğrafta İstanbul’daki patlamayı gerçekleştiren canlı
bombanın bir otobüs içinde çekildiği iddia edilen bir fotoğraf var. Birazdan
size sunacağım bu fotoğraftaki kişi canlı bomba mıdır? Otobüste bu fotoğraf
nasıl çekilmiştir? Anlaşılıyor ki bir takip altındadır. Eğer otobüste böyle bir
fotoğraf çekilip o kişinin şüpheli bir kişi olduğu saptanmış ise bu bombanın patlatılmasına
giden süreçte neler olmuştur da o bombanın patlatılması önlenememiştir? Önemli
bir konu, önemli bir soru. Bu fotoğrafı sadece sizlerle paylaşmak üzere
hazırladım, sizlere takdim edeceğim. Lütfen, bu sorduğum sorular çerçevesinde
bu konuya açıklık getirirseniz kamuoyu açısından da yararlı olacaktır. “Bir
istihbarat zafiyeti var mıdır? Eğer otobüste bu kişinin kimliği belirlendiyse
niçin bir işlem tesis edilmemiştir?” soruları ne yazık ki açıkta kalıyor,
bunlar mutlaka giderilmelidir Sayın Bakanlar.
Teşekkür
ederim.
BAŞKAN
– Teşekkür ederiz Sayın Gök.
Buyurun
Sayın Bakan.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Sayın Başkan, tabii ki,
bu fotoğrafla ilgili gerekli incelemelerin yapılması, sorulan soruların
cevabının da bulunabilmesi adına bir sürece ihtiyaç var.
LEVENT
GÖK (Ankara) – Şüphesiz.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Bakanlığımızla, ilgili
kurumlarımızla gerekli değerlendirmeler ve incelemeler yapılarak Meclisimizi
bilgilendiririz. 
Teşekkür
ediyorum. 
BAŞKAN
– Teşekkür ederiz Sayın Bakan.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı 2015
Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
BAŞKAN
– Sayın milletvekilleri, şimdi konuşma sırası Cumhuriyet Halk Partisi Grubuna
gelmiştir.
İlk
konuşmacı Tekirdağ Milletvekili Sayın Faik Öztrak’tır. 
Buyurun.
(CHP sıralarından alkışlar)
Sayın
Öztrak, süreniz on altı dakika.
CHP
GRUBU ADINA FAİK ÖZTRAK (Tekirdağ) – Sayın Başkan, değerli milletvekilleri;
Ekonomi Bakanlığı bütçesi üzerinde Cumhuriyet Halk Partisi Grubunun görüşlerini
arz etmek üzere söz aldım. Bu vesileyle Genel Kurulu ve bizleri takip eden
kıymetli vatandaşlarımızı selamlıyorum.
Sözcükleri seçmenin, konuşmanın çok zor olduğu
günlerden geçiyoruz. Hafta sonunda bölücü hainler Beşiktaş’ın göbeğinde eş
zamanlı iki bomba patlattı. İstanbul’da yaşanan bu kahpe saldırı yüreklerimize
ateş düşürdü. 36’sı polis, çoğu da hayatlarının baharında, 44 vatandaşımız
şehit düştü. Şehitlerimize Allah’tan rahmet; ailelerine, milletimize başsağlığı
diliyorum.
Değerli milletvekilleri, Cumhuriyet Halk Partisi insana
değer veren siyaset anlayışıyla terör karşında amasız, fakatsız kararlı bir
duruş sergilemektedir. Bu ve buna benzer konularda hep ülke çıkarını,
partimizin çıkarının önüne koyduk. Cumhuriyet Halk Partisi, terör ve terör
örgütleriyle mücadelede Hükûmete her zaman açık çek verdi. Hükûmet, bu meseleyi
tek başına götüremeyeceğini artık görmelidir. Ortak aklın bulunacağı yer de bu
Gazi Meclistir. Bugün ortak akla her zamankinden çok ihtiyacımız var.
Türkiye’yi başarısız devletler bataklığına sürüklemek isteyen terör karşısında
ülkenin yeni yönetim zafiyetlerine artık tahammülü kalmamıştır. 
Değerli milletvekilleri, geçen yıl bu kürsüden grubum
adına bütçe kapanış konuşmasını yaptım. Konuşmamda toplumsal yaşamımızda,
kurumsal yapımızda, komşularımızla ilişkilerimizde ve ekonomimizde biriken
kırılganlıklara dikkat çektim. Ülkenin ve ekonominin dayanıklılığını artıracak
önlemleri Hükûmetin hızla alması gerektiğini ifade ettim. Aradan geçen bir
yılda yaşadıklarımız, maalesef, haklı olduğumu gösterdi, bundan da hiç mutlu
değilim. İktidar son bir yılda bırakın gereken tedbirleri almayı siyasi
belirsizliği daha da artırdı. Hukukun üstünlüğünü bir kenara itti. İçeride ve
dışarıda ters esmeye başlayan rüzgârlara karşı ülkemizi savunmasız bıraktı. On
dört yıllık AKP iktidarının sonunda Türkiye, tarihinin en ciddi yönetim
kriziyle karşı karşıya kaldı. 
Değerli
milletvekilleri, dini siyasette kullanma geleneğinden gelen kadroların kurduğu
koalisyon on dört yıldır ülkeyi yönetiyor. İktidarın “Aynı menzile yürüyoruz,
alnı secde görenden zarar gelmez.” diyerek devleti teslim ettiği ortaklarından
biri, bu ülkede askerî darbeye teşebbüs etme cesaretini gösterdi. 246
vatandaşımız canını yitirdi, şehit oldu; yüzlerce insanımız sakat kaldı.
İktidarın hatalarının bedelini millet canıyla, kanıyla ödedi; Gazi Meclisimiz
bombalandı; iktidarsa “Biz kandırıldık." dedi. İktidar sadece koalisyon
ortakları tarafından aldatılmadı. Oslo’da eli silahlı bölücü teröristlerle
müzakere masasına oturdu. Habur’da teröristleri törenle karşıladı. Teröristler
için özel çadır mahkemeleri kurdu. Bölücü teröristlerin taleplerine göre
şehirlerimize, ilçelerimize vali ve kaymakam atadı. Şimdi, o bölücü katiller
yüzlerce çocuğu, genci, anayı, babayı, yavukluyu birbirinden ayırdı. Yüzlerce
şehit verdik, hâlâ da şehit vermeye devam ediyoruz. İktidarın hatalarının
bedelini yine millet canıyla, kanıyla ödüyor; iktidarsa yine
“Kandırıldık." diyor.
Değerli
milletvekilleri, iktidar bununla da kalmadı; Şam’da Emevi Camisi’nde namaz
kılma hevesiyle ülkemizi Suriye bataklığına sürükledi, sınırlarımız Peşaver’e
döndü. Bedelini, Hatay’da, Gaziantep’te, Ankara’da, İstanbul’da patlayan
bombalarla yaşamını yitiren yüzlerce insanımızla ödedik. Askerlerimiz Suriye
topraklarına girmek zorunda kaldı. Anlaşılan yine birileri bu iktidarı
kandırdı. Yetmedi, bu iktidar “Cumhurbaşkanı halk tarafından seçildi, bu fiilî
durumdur.” diyerek 2014’ten beri Anayasa’yı rafa kaldırdı. Ağzından millet
iradesini düşürmeyenler geçen yıl milletin seçimini beğenmediler, ülkeyi tekrar
seçime götürdüler. İki seçim arasında terör hortladı, yüzlerce insanımız terör
saldırılarında hayatını yitirdi. Ardından seçim kazanan Başbakan, sarayın
tercihleriyle görevinden uzaklaştırıldı. On dört yıl “istikrar” türküleriyle
Türkiye’yi tek başına yöneten bu iktidar, şimdi ülkeyi ancak OHAL’le
yönetebiliyor. Şimdi de iki yıldır devam eden fiilî başkanlık sistemini
anayasal hâle getirmek için iktidar, ülkeyi yeni bir belirsizliğe, referanduma
sürüklüyor. Kolay aldanan bir iktidarın elinde ülkenin nasıl hızla kaosa
sürüklendiğinin hikâyesi budur arkadaşlar.
Değerli
milletvekilleri, Hükûmetin bazı üyeleri bu durumu Birinci Dünya Savaşı’ndan bu
yana karşılaşılan en sıkıntılı dönem olarak tarif ediyor. Bu, Lozan
Anlaşması’nı beğenmeyen kadroların güzel ülkemizi bugün yeniden Sevr
koşullarına getirdiklerinin bir itirafıdır. Ama, yine on dört yıllık iktidarın
bakanları “Memleket büyük sıkıntıda, milletten dua bekliyoruz.” diyerek çözüm
sorumluluğunu da yine millete yıkıyorlar. 
Değerli
milletvekilleri, ekonomi iflas etti. Bunu ben söylemiyorum, Cumhurbaşkanı
“Tulumbada su bitti.” diyerek tüm dünyaya ilan etti. Peki, tulumbada su neden
bitti değerli arkadaşlar? Yıllarca bu kürsüden “Taşıma suyla değirmen dönmez.”
diye iktidarı uyardım. İktidar bu uyarılara kulak tıkadı; el atına binip çalım
sattı. Biz “üretelim” dedikçe, iktidar “tüketelim” dedi. Biz “tarım”, “sanayi”
dedik, iktidar “AVM” dedi. Biz “İhracatı artıralım.” dedik, iktidar “Cari açık
finanse edildikçe sorun değil.” dedi. Biz “Milletin kazancını, gelirini
büyütelim.” dedik, iktidar “Borcunu büyütelim.” dedi. Oysa, AKP iktidara
geldiğinde içeriye ve dışarıya güven veren, benim de Hazine Müsteşarı olarak
katkıda bulunduğum bir ekonomik program ve yılda yüzde 6,2 büyüyen bir ekonomi
devraldı. İktidar ne yaptı? Küresel piyasalara sel olup akan dolarları kalıcı
sandı. Borç olarak gelen dolarları har vurup harman savurdu. Ne ekonominin
döviz ihtiyacını azaltacak ne de sermaye akışını düzenli kılacak tahkimatı
yaptı. Ülkeye hazmedebileceğinin üzerinde dolar girmesine göz yumdu. Türk
lirası aşırı değerlendi, ihracatçı cezalandırıldı, ithalatçı sevindirildi, cari
açık rekorlar kırdı.
2002’de
ülkenin her 100 liralık geliri karşılığında devletin, reel sektörün ve
ailelerin toplam borcu 97 liraydı. Bugün ülkenin her 100 liralık geliri
karşısında toplam borç 118 liraya çıktı. Ekonomiden sorumlu Başbakan
Yardımcısının övündüğü gibi, devletin borcu ülkenin gelirine oranla 39 puan
düştü ama vatandaşın ve şirketlerin borcu aynı dönemde 60 puan arttı. Borcu
devletin sırtından aldınız, milletin sırtına bıraktınız. Borç yetmedi,
tulumbaya su taşımak için 60 milyar dolarlık da devlet malını sattınız. Biz
uyardık; siz, “Alınan borçlar, satılan mallar, yatırımları ve geliri artırdığı
müddetçe sıkıntı yaratmaz.” dediniz ama sonunda “Tulumbada su bitti.” deme
noktasına geldiniz.
Dün
bu yılın üçüncü üç ayına ilişkin millî gelir rakamları açıklandı. Ekonomi,
piyasa beklentilerinin çok ötesinde, yüzde 1,8 daraldı. Bu, yirmi yedi aydan
sonra ekonomide gözüken ilk daralma. Öncü göstergelerden yılın son üç ayında da
işlerin parlak olmadığını görüyoruz. 
Şimdi,
tulumbada su bitince iktidar müflis tüccar gibi eski defterleri karıştırmaya
başladı. TÜİK bir kalem oynattı, Türkiye bir gecede yüzde 20 daha zengin oldu;
tasarruf sorunumuz falan hiç kalmadı, meğer bugüne kadar yanlış rakamlar
üzerinden yanlış politikalar üretip boş yere milleti bunaltmışsınız. Yoksa
burada da mı kandırıldınız? Bu revizyona ilişkin çok ciddi teknik çekince ve
kuşkularım var ancak burada bunlara girme zamanım yok. Ben, bu yeni rakamların
içeride ve dışarıda kolay kabul göreceğini sanmıyorum. Ancak, bir konu önemli,
hatırlayın “Tulumbada su bitti.” diyerek iflası itiraf eden Sayın Cumhurbaşkanı
birkaç gün sonra muhtarlar toplantısında çıktı -TÜİK verileri açıklandığında-
“Ekonominin gayet iyi olduğu görülecek.” deyiverdi. Anlaşılan, bu rakamları
millet görmeden saray gördü. Şimdi ben soruyorum: Saray bu rakamlara müdahale
etti mi? 
Sayın
milletvekilleri, sarayın bu açıklaması, rakamların toplanması, işlenmesi ve
yayımlanması konusunda TÜİK’in bağımsızlığına büyük bir gölge düşürmüştür. Ben
burada bir hatırlatma yapayım: Komşumuz Yunanistan istatistiklerini Avrupa
Birliği standartlarına uydururken verilerle oynayan istatistik kurumu
yöneticileri bugün hapis cezasıyla yargılanıyorlar. Brezilya’da ise önceki
Cumhurbaşkanı Rousseff bütçe açığını gizlemek maksadıyla bütçe istatistiklerine
müdahale ettiği için azledildi. Allah etmesin, sizin de başınıza bir şey
gelmesin diye uyarıyorum. 
Değerli milletvekilleri, yine bu revizyonla şu anda
önümüzdeki 2017 bütçe tasarısının dayandığı Millî Bütçe Tahmin Raporu ve Orta
Vadeli Program geçerliliğini yitirmiştir. Yapılan, Meclisin bütçe hakkına ciddi
bir saygısızlıktır. Diğer taraftan, bu revizyonla ülkedeki 17 milyon
vatandaşımız yoksulluktan kurtulmuş mudur? Bu ülkede bir kap et, balık veya
tavuk yemeğini iki günde bir sofrasına koyamayan 27 milyon vatandaşımız bir
gecede her gün sofrasına et yemeği koyabilir hâle mi gelmiştir? Mesele
buradadır. 
İşsizlik
almış başını gidiyor. Umudunu yitirip iş aramaktan vazgeçmiş ancak “İş bulsam
çalışırım.” diyenlerle beraber işsiz sayısı 6 milyonu aşmış. Ülkemizin umudu
her 5 gencimizden 1’i işsiz. Millet evladına iş bulmak için bakanların
kapılarında azar işitiyor. Aslında, Hükûmetin tavrı da bakanlarından farklı
değil. Yiyip içip hesaptan kaçmaya çalışanlara benziyorlar. Bir türlü
sorumluluk almıyorlar, hatalarını görmüyorlar. Dolar almış başını giderken
ilkin “Dolardan bize ne? Dolsa ne olur, dolmasa ne olur?” dediler. Baktılar
dolar durmuyor, sorumluluğu, yeni seçilen ABD Başkanı Trump’a attılar. Bu da
tutmayınca doların artışını “Ülkede ekonomik darbe yapıyorlar.” diyerek FETÖ ve
dış mihraklara bağladılar. Cumhurbaşkanı da fırsatı kaçırmadı, topa girdi,
“Ekonomiye bir tuzak kuruldu. Bu tuzaktan çıkmak için vatandaş dövizini satsın,
altın ve Türk lirası alsın.” dedi. 
Değerli
milletvekilleri, aslında ekonomiye tuzak kurulduğu doğrudur. Peki, bu tuzağı
kim kurdu? Bakın, elimde 16 Haziran 2009’da Resmî Gazete’de yayımlanan Bakanlar
Kurulu kararı var. Bu kararnameyle, döviz geliri olmayan şirketlere de dövizle
borçlanma imkânı getiriliyor. Bu kararnameden sonra Türkiye'de şirketlerin
döviz borcu hızla arttı. 2009’da 67 milyar dolar olan Türk şirketlerinin net
döviz borcu, bugün 213 milyar dolara çıktı. Benzer ekonomiler liginde artış
hızı olarak Çin’den sonra dünyada 2’nci olduk ve bunun sayesinde de dünyadaki
en kırılgan ekonomiler arasına girdik, sıcak paracıların insafına kaldık. Peki,
bu kararnamenin altında kimlerin imzası var? Dönemin Başbakanı Recep Tayyip
Erdoğan, dönemin Ulaştırma Bakanı Binali Yıldırım, dönemin Maliye Bakanı Mehmet
Şimşek. Bu borçlar nedeniyle Başbakanın “Dolardan bize ne? Dolsa ne olur,
dolmasa ne olur?” dediği ekim ortasından bugüne kadar şirketlerin kur farkı
zararı 80 milyar Türk lirası oldu. Arkadaşlar, bu parayla 10 tane Yavuz Sultan
Selim Köprüsü yapılır. Peki, şirketler bu zararı nasıl çıkaracak? Şirketler ya
zam yapacak, ya işçi çıkaracak ya da ya da fabrikalarını kapatacaklar. Bu,
pahalılık, işsizlik ve yoksulluk demek ama iktidar her zaman yaptığı gibi algı
yöneterek sorumluluğu üzerinden atmaya çalışıyor. Kapılarını sıcak paraya sonuna
kadar açıp ekonomiyi hasta edenler şimdi tulumbada su bitince vatandaşın
yastıkaltındaki kefen parasına göz diktiler. İktidarı uyarıyorum: Millet ülkeye
destek olsun diye sizi dinleyip dolar, avro bozdurdu ama siz ekonomiyi
güçlendirecek ne yaptınız? Saraydakiler de dâhil, sadece konuşup ortalığı
karıştırıyorsunuz, bir de rakamlarla oynuyorsunuz. Dolar da, faiz de alıp
başını gidiyor. Milletin parası pul oluyor. 
Değerli
milletvekilleri, son olarak bu sıkıntılı günlerden kurtulmak için
yapılacaklarla ilgili görüşlerimi sizlerle paylaşayım: 
İlk
olarak, Sayın Bakan -sizin de şikâyetçi olduğunuzu gördüğüm- OHAL’i bir an önce
kaldırın. Türkiye Büyük Millet Meclisinde ortak akılla, mutabakatla yasaları
çıkaralım, karşı karşıya kaldığımız vahim sorunları geniş bir uzlaşmayla hukuk
çerçevesinde aşalım. Başkanlığın refah ve istikrar getirmekte parlamenter
sistemin yanına bile yaklaşamadığı dünyadaki örneklerinden görülmüştür. 2014
yılından bu yana yaşanan fiilî başkanlığın ülkeyi ne hâle getirdiği de ortadadır.

2’nci
adım olarak, rejim tartışması ve referandum projesi derhâl rafa
kaldırılmalıdır. 
3’üncü
adım: Avrupa Birliği çıpasını sağlamlaştırmaktır. Bu, Türkiye'nin uygar ve
medeni bir mahallede adres sahibi olmasına ve ülkeye duyulan güvenin artmasına
hizmet edecektir. Tıpkı 2004-2007 arasında görüldüğü gibi, Türkiye'nin risk
primini düşürecektir. Avrupa Birliği tarafının Türkiye'ye karşı elbette
hataları vardır ancak sorunlar müzakereler kesilerek değil, konuşarak
çözülmelidir. 
4’üncü
adım olarak, mevcut iktidara artık güven kalmamıştır. Güveni sağlamak için yeni
ve tüm ulusun içine sinecek bir uzlaşmaya ihtiyaç vardır. Kısa dönemde bunlar
yapılırsa ekonominin ateşi düşer. Orta vadede yüksek büyüme hızlarına
erişebilmek içinse ülkemizin önüne yeni bir büyüme ve paylaşım modeli
koymalıyız. Önce hukuk devletini ayağa kaldırmalı ve hukukun üstünlüğünü
sağlamalıyız. İkinci olarak, ülkenin dünyada yarışma gücünü arttıracak adımları
atmalıyız. 
Üçüncü
olarak, herkesi kucaklayan, kimseyi dışlamayan bir büyüme süreciyle gelir
dağılımını düzeltmeliyiz. 
Son
olarak, bunları yaparken ekonomik ve sosyal istikrarı bozmamalıyız.
Torunlarımızın bizlere emaneti olan çevreyi korumalıyız. 
Değerli
milletvekilleri, eğer bunları bu Mecliste başarabilirsek ülkeyi içine düşürüldüğü
Sevr koşullarından hızla çıkarır, milletin de duasını alırız. 
Bu
düşüncelerle, Genel Kurulu bir kez daha selamlıyor, Ekonomi Bakanlığı
bütçesinin hayırlı uğurlu olmasını diliyorum. (CHP sıralarından alkışlar) 
BAŞKAN
– Teşekkür ederiz Sayın Öztrak.
Sayın
Özel…
ÖZGÜR
ÖZEL (Manisa) – Söz talebim yok efendim. 
III.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili
Pervin Buldan’ın, Meclis Başkanlığına sunulan Anayasa değişiklik teklifiyle
ilgili yapılan işlemlere ve sürece ve bu aşamada teklifte herhangi bir
değişiklik olmadığına dair Başkanlık tarafından iletilen bilgiye ilişkin
konuşması
BAŞKAN
– Hayır, ben bir açıklama yapacağım. 
Sizin
bir önceki oturumda Meclis Başkanlığına ilişkin yapmış olduğunuz bir açıklama
vardı, daha doğrusu bir talebiniz vardı. 
ÖZGÜR
ÖZEL (Manisa) – Doğru efendim. 
BAŞKAN
– Yapılan Anayasa değişikliği teklifinde bir maddede yapılan değişiklikle
ilgili bir açıklama talep ettiniz. 
ÖZGÜR
ÖZEL (Manisa) – Doğru.
BAŞKAN
– Bununla ilgili Sayın Meclis Başkanının bana yazılı olarak göndermiş olduğu
yazıyı paylaşmak istiyorum sizinle. 
Meclis
Başkanlığından alınan bilgiyi paylaşıyorum sayın milletvekilleri: 
“Türkiye
Cumhuriyeti Anayasası’nda Değişiklik Yapılması Hakkında Kanun Teklifi, 10
Aralık 2016 Cumartesi günü Türkiye Büyük Millet Meclisi Başkanı Sayın İsmail
Kahraman’a sunulmuştur. Söz konusu teklif, aynı tarihte gereği için Genel
Sekreterliğe havale edilmiş ve Genel Evrakta kayıt altına alınarak bir evrak
numarası verilmiştir.
Teklif,
her kanun tasarı ve teklifi için gerçekleştirilen rutin inceleme aşamasından
geçtikten sonra 12 Aralık Pazartesi günü Sayın Meclis Başkanının imzasıyla
Anayasa Komisyonuna havale edilmiştir. Yine her kanun tasarı ve teklifi gibi
havale işleminden sonra teklif “tbmm.gov.tr” İnternet sitesinden erişime
açılmıştır. 
Her
aşaması kayıt altında olan bu işlemler sırasında teklifte herhangi bir
değişiklik yapılmamıştır. Zaten Başkanlığımızın bu yönde bir yetkisi de
bulunmamaktadır.” 
Açıklama
bu şekilde Sayın Özel.
ÖZGÜR
ÖZEL (Manisa) – Sayın Başkan…
BAŞKAN
- Yeniden bir açıklama yapma gereği duyuyorsunuz sanırım.
Buyurun.
V.- AÇIKLAMALAR (Devam)
6.- Manisa Milletvekili Özgür Özel’in,
Özel, Adalet ve Kalkınma Partisinin 316 milletvekiliyle vermiş olduğu Anayasa
değişiklik teklifi ile kamuoyuyla paylaşılan teklif arasında bir fark olduğuna
ilişkin açıklaması
ÖZGÜR
ÖZEL (Manisa) – Sayın Başkanım, çok teşekkür ederim. 
Tam
da bunu ifade etmek istiyoruz. Zaten Meclis Başkanlığının teklif üzerinde bir
değişiklik yapmasını öngörmüyoruz. O gün yapılan basın açıklamasının ardından
kamuoyuyla ve bizlerle paylaşılan metinde madde 67’nin çıkarılması
öngörülüyordu.
Meclis
Başkanlığına sorduğumuz soru şu: 67’nci maddenin çıkarılmasından vazgeçilmiş.
Bu sırada teklifin geri çekilmesi oldu mu, olmadı mı? Olmadığı anlaşılıyor. O
zaman, Adalet ve Kalkınma Partisinin 316 milletvekiliyle vermiş olduğu teklif
ile kamuoyuyla paylaşılan teklif arasında bir fark olduğu anlaşılıyor.
Açıklamayı yaptıkları metin ile verilecek metin arasındaki farklılığa da hâkim
olmadıkları anlaşılıyor. Zaten görmedikleri bir metne 316 imza toplamaları
eleştirilen bir grubun, altına imza attıklarını sandıkları metin ile verilen
metin arasında fark var. Adalet ve Kalkınma Partisinin bunu açıklaması lazım. 
Ayrıca
da, bu metni, Sayın Mehmet Parsak’la birlikte açıklamışlardı. Bu konuda, bu
değişiklikten Sayın Mehmet Parsak’ın ve dolayısıyla, Milliyetçi Hareket
Partisinin haberdar olup olmadığı da tüm kamuoyu gibi bizi de meraklandırır.
Bu, MHP açısından bir eleştiri konusu olamaz. Ama AKP “Biz bu metni verdik.”
diye kamuoyuyla paylaşıyor, verdiği sırada ama içeriden başka bir metin
çıkıyor. Bunu kamuoyunun dikkatine sunuyoruz.
BAŞKAN
– Peki, teşekkür ederiz Sayın Özel.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu İdarelerine
Ait Toplam 211 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
BAŞKAN
– Sayın milletvekilleri, şimdi söz sırası Cumhuriyet Halk Partisi Grubu adına
Ankara Milletvekili Sayın Bülent Kuşoğlu’nda.
Süreniz
on dört dakika Sayın Kuşoğlu.
Buyurun.
(CHP sıralarından alkışlar) 
CHP
GRUBU ADINA BÜLENT KUŞOĞLU (Ankara) – Sayın Başkan, değerli milletvekilleri;
Cumhuriyet Halk Partisinin Çalışma ve Sosyal Güvenlik Bakanlığı bütçesi
üzerindeki görüşlerini açıklamak üzere söz aldım. Bu vesileyle, sizleri ve
televizyon başında bizleri izleyen değerli vatandaşlarımızı saygıyla
selamlıyorum. 
Değerli
arkadaşlar, özellikle sunumlarını yapan bakanlar, özellikle de ekonomiyle
ilgili bakanlar küresel bir krizden bahsettiler ve bunlarla ilgili rakamlar
verdiler, hepiniz biliyorsunuz. “Küresel kriz” dendi, bazı rakamlar verildi
dünya ekonomisiyle ilgili olarak ama bu rakamların, küresel krizin, kendi
bütçelerine yansıdığını ben görmedim yani geçen yılki, ondan önceki yılki,
ondan önceki yılki bütçelere benzer bütçeler, benzer rakamlar konulmuş, orta
vadeli programdaki anlayışla aşağı yukarı aynı anlayış devam ettirilmiş bir
vaziyetteydi yani küresel krizin bütçeye ve OVP’ye yansıması söz konusu
değildi; garip bir durum bu. 
Bir
garip durum da şöyle oldu değerli arkadaşlarım, çok enteresandır: Geçen hafta
perşembe günü -bunu sizinle paylaşmak istiyorum- bütçe görüşmelerini takip
ediyoruz Genel Kurulda, akşamüstüydü, saat dört sıraları sanıyorum, arkadaşlar
dediler ki: “Sayın Başbakan Ekonomi Koordinasyon Kurulu kararlarını açıklıyor.”
Çok da önemliydi, biz de geçtik şuradaki odadan izlemeye başladık; Sayın
Başbakan, yanında bütün, ekonomiden sorumlu bakanlar, açıklamalar yapılıyor.
Ekonomiyle ilgili tedbirler açıklanıyor ama -bir ara dikkat ettik, hani biz de
kendi aramızda konuşuyoruz- televizyon ekranında bir taraftan da döviz
yükseliyor, anbean yükseliyor. Başbakan açıklama yapıyor ekonomiyle ilgili,
döviz yükseliyor. Hâlbuki o gün dolar 3,34’e kadar, galiba, düşmüştü. Bakın, o
gün sabahleyin o rakama kadar düşüyor ama Başbakan, bakanlarıyla beraber
ekonomik önlemleri açıklarken anında tepki veriyor piyasa ve yükseliyor. Bu
neyin sonucudur değerli arkadaşlarım? Bu, çok önemli bir hadise değil mi?
Başbakan açıklama yaparken nasıl piyasalar tepki verir? Çok enteresan bu, bir
anormallik var burada. Hiç unutmayacağım bu hadiseyi. Şöyle bir şey: Şimdi,
piyasada sorun nedir, biraz önce Sayın Öztrak açıkladı. Piyasada bir talep
daralması var, sorun var, sıkıntı var; herkes borçlu, firmalar borçlu, hane
halkı borçlu, şahıslar borçlu. Bu borçluluğu gideren, işçiyle, köylüyle,
memurla ilgili, esnafla ilgili bir önlem var mıydı? Yoktu aşağı yukarı. Yani
bunların borçluluğunu gideren, bunlarda bir talep artışı yaratan bir açıklama
söz konusu oldu mu? Yok. İş dünyasıyla ilgili açıklamalar vardı, teşvikler
vardı. Peki, onunla ilgili olarak yapılması gereken neydi? Orayla ilgili olarak
da güven verilmesi gerekiyordu, güven duyması gerekir. Güven duyulması için ne
yapılması lazım? Yapısal önlemlerin alınması lazım, yapısal önlemler. Yapısal
önlemlerin başında da hukuk reformu geliyor. Hukuki güvencesi olması lazım.
“Adalet mülkün temelidir.” Yatırım yapanın, yatırım yapan iş adamının malına
öyle keyfî olarak el konulamaması lazım, yok olmaması lazım malı, mülkü,
serveti. Onun için de sağlam bir demokratik anlayış gerekiyor, hukuk reformu
gerekiyor ve diğer yapısal reformlar gerekiyor; vergi reformu, sosyal güvenlik
reformu. İşte, sosyal güvenlik reformu bugünkü konumuz, özellikle sosyal
güvenlik reformu üzerinde duracağım. “Sosyal güvenlik reformu Türkiye’de
yapılmıştır.” deniyor. 
Değerli
arkadaşlarım, sosyal güvenlik reformunun yapıldığı bir şehir efsanesidir,
kesinlikle böyle bir şey söz konusu değildir. “Sosyal güvenlik reformu
yapıldı.” dendi bundan on yıl önce, o zaman sadece şu yapıldı: SSK, Emekli
Sandığı ve BAĞ-KUR lağvedildi ama bugün hepsinin ayrı ayrı mevzuatları var, bir
mevzuat birliği yoktur. Bugün bunların ortak bir kurumsal birliği yoktur, ortak
bir bütünlüğü yoktur. Sosyal güvenlik açıkları azalmamıştır, tam tersine
artmıştır. Sosyal güvenlikte norm ve standart birliği sağlanamamıştır, sosyal
güvenlikte sorunlar artmıştır. 
Bakın,
bu sene Sayıştay raporları daha düzgündü, daha düzenliydi; aralarında da çok
iyi raporlar vardı, bir tanesi de Sosyal Güvenlik Kurumuyla ilgili rapor.
Burada 82 bulgu var; bunlardan 18’i kurum görüşünü etkileyen, diğerleri de
etkilemeyen bulgular. Çok önemli bunlar. Yani burada da çok iyi bir şekilde
özetleniyor. Konuya ilgisi olanların özellikle bu raporu okumalarını tavsiye
ediyorum, arşive kaldırmalarını tavsiye ediyorum. Çok güzel bir rapor, tekrar
tekrar ifade ediyorum. Ve sonuç olarak, sosyal güvenlik reformu yok. 
Sayın
Bakanla bu konuyu konuştuk. Plan ve Bütçe Komisyonunda kendisine bu konuyu
ifade ettiğim zaman faz 2’nin hemen başlatılacağını, sosyal güvenlikte 2’nci
fazın, hemen sosyal güvenlik reformunun ikinci ayağının devreye sokulacağını
söyledi ama Sayın Bakanım, birinci ayağı yok ki ikinci ayağı olsun. İlk ayağı
yapılmamıştır, sadece kurumlar lağvedilmiştir, maalesef mevcut kurumlar yok
edilmiştir, reformla ilgili katiyen adım atılmamıştır. Keşke o adımlar
atılmasaydı, bugün çok daha kolay bir reform yapılabilirdi, bunu özellikle
söyleyeyim.
Şimdi,
o tarihlerde, geçmişte, reformdan önce -sözde reform- yüzde 1 olan açıklar
bugün yüzde 4-5’lere çıkmış vaziyette, gayrisafi yurt içi hasılanın yüzde
4’üne, 5’ine çıkmış vaziyette. Kendimizi kandırmamamız lazım, bizim bunlarla
ilgili bu önlemleri almamız lazım. Yoksa kısa bir süre sonra, mesela on yıl
sonra emekli aylıklarını ödeyemeyecek duruma geleceğiz, gerçekten. Devletin
merkezî yönetim bütçesi ne kadar? 2017 için 645 milyar lira. Sosyal Güvenlik
Kurumunun bütçesi ne kadar? 304 milyar lira, yani yarı yarıya olmuş vaziyette.
Devletin personel harcamaları ne kadar? 2017 için 162 milyar lira. Sosyal
Güvenlik Kurumunun emekli aylıkları ne kadar? 206 milyar lira. Yani bu vaziyete
gelmiş, bugün devletten daha fazla aylık ödüyor Sosyal Güvenlik Kurumu ve bu
gittikçe artıyor. 2011 yılında -benim Meclise başladığım yıl- yanlış
hatırlamıyorsam 73 milyar liralık devlet personel gideri vardı, devletin
personel harcamaları 73 milyar liraydı, Sosyal Güvenlik Kurumunun emekli
aylıkları da 91 milyar liraydı, sağlık giderleri hariç. Bugün 162’ye 206 milyar
lira olmuş vaziyette. Bu, gittikçe de Sosyal Güvenlik Kurumunun lehine ya da
Türkiye'nin aleyhine bir şekilde artıyor. Yani on sene sonra emekli aylığı
ödeyemeyecek duruma gelebileceğiz maalesef. Göz göre göre bunu görmezden
gelebilir miyiz?
Şimdi,
raporlara bakarsanız, Sayın Bakanın sunumuna bakarsanız “2017’de 21 milyar açık
var.” deniyor, 21 milyar lira. Ya, 21 milyar lira açıkla kendimizi nasıl
kandırıyoruz? 116 milyar lira transfer var devlet bütçesinden Sosyal Güvenlik
Kurumuna, 116 milyar lira. Bu, gerçekleşme -geçen yıllarla kıyaslarsam- 125
milyar lirayı yakalayacak demektir, 125 milyar lira. Bunun altından on yıl
sonra kalkamayız, kalkmamız mümkün değil ve emekli aylığı ödeyemeyecek duruma
geleceğiz. Bu yapısal reformlar yapılmaz mı? Onun için iş adamı Türkiye'ye
güvenmiyor, Hükûmete güvenmiyor, onun için yatırım yapmıyor. Ve son senenin
istatistiklerine bakın, gerçek anlamda, Türk iş adamları yurt dışındaki
ülkelere Türkiye'den daha fazla yatırım yapmıştır. Sebepler de bunlar;
güvensizlik, bu reformların olmaması vesaire.
Çalışma
ve Sosyal Güvenlik Bakanlığı geleceğimiz değerli arkadaşlarım, geleceğimiz; o
kadar önemli, o kadar önemli bir devlet gücünü temsil ediyor. Bugünlerde ben
Japon gelecek tarihçisi, gelecekle ilgili bilim adamı Michio Kaku’nun
kitaplarını okuyorum. Çok da enteresan, size de tavsiye ederim; özellikle, 2100
yılıyla ilgili bir hikâyesi var, çok enteresan. Yani yakın zamanda robotların
devreye gireceğini, ev işlerinde kullanılacaklarını, o robotların insan
profilinde, şeklinde olacağını anlatıyor, taksilerin, özellikle otomobillerin
insansız kullanılabileceğini -yakın zamanda, 2030’larda- anlatıyor. Çok
enteresan. Şimdi, Sayın Bakan, Plan ve Bütçe Komisyonundaki sunumunda diyor ki:
“Önümüzdeki yıllarda Almanya mesela iş gücü kaybı yaşayacak ama bizde öyle bir
şey söz konusu olmayacak, bizde gençlik var.” Sayın Bakanım, yeni vizyonda eğer
robotlar devreye girecekse -ki öyle görünüyor; insan kılığında robotlar bunlar,
duygu tepkileri de verebilen, yüzlerinde o ifadeleri de verebilen robotlar
olacak bunlar- bu istihdam açıkları, bu açıklar onlarla kapatılacak noktalara
gelecek. 
Ben
bu Michio Kaku’nun kitabını okurken şunu söylemek istedim: Keşke bir sosyal
güvenlik meselesini tartışıyorken önümüzdeki günlerde dünya böyle şekillenecek,
işte, robotlar devreye girecek, farklı bir dünya söz konusu olacak yirmi otuz
yıl sonra, bunun hazırlıklarını şimdiden yapalım; Çalışma Bakanlığı, Sosyal
Güvenlik Kurumu bunlarla ilgili çalışmalar yapsınlar, o robotlarla ilgili neler
yapılması gerekir, nasıl bir mevzuat düzenlemesi olması gerekir, bunları keşke
tartışabilseydik şu Mecliste. Ama bunlardan çok uzağız; biz daha işin temelini,
temelindeki taşları maalesef tartışma noktasındayız; yirmi yıl önce, otuz yıl
önce neyi tartışıyorsak hâlen o noktadayız maalesef, orayı aşamadık. 
Yine,
2010’da Nobel Ekonomi Ödülü’nü almış Peter Diamond sosyal güvenlikle ilgili
ödemelerin kamu bütçelerini, kamu harcamalarını nasıl etkilediğini anlatıyor.
Mesela, ben bunu tartışmak isterdim şu bütçede. Geleceğe yönelik olarak kamu
açıklarını nasıl azalttığını çok güzel anlatıyor, tartışmak isterdim. 
Peki,
bütün bunlardan sonra “Bunları eleştiriyorsun, güzel de ne yapılması lazım?”
Değerli arkadaşlarım, yapılması gereken, hep söylüyorum, devlet için, Maliye
Bakanlığı için, Çalışma Bakanlığı için, Sosyal Güvenlik Kurumu için, Çalışma
Genel Müdürlüğü için, Ticaret Bakanlığı için ortak bir kamu veri havuzu
oluşturmaktır. Bir iş kuracak kişi, bir şirket önce oraya müracaat edecek,
ortak bir numara alacak, orada onun bilgileri hıfzedilecek; Maliye Bakanlığıyla
ilgisi olan da Sosyal Güvenlik Kurumuyla ilgisi olan da oradan o şahısla ilgili
bilgileri alacak ve bunlar karşılaştırılabilecek. Biz, şimdi, Maliye
Bakanlığındaki vergi mükellefi sayısı ile Sosyal Güvenlik Kurumundaki işveren
sayısını, iş yeri sayısını karşılaştıramıyoruz bile. Numaraları farklı, bu
karşılaştırmayı yapamıyoruz. Çalışma Genel Müdürlüğünün farklı, Ticaret
Bakanlığının farklı verileri söz konusu. Kamuda ortak bir veri tabanı yok,
bunun ortak hâle getirilmesi lazım; en basit konu bu. 
Onun
haricinde de özellikle bir sosyal güvenlik bilinci yaratılması lazım. 
Acele
söylüyorum: Ekonomik ve Sosyal Konsey 2009 yılından beri toplanmadı, bir an
önce toplanması lazım, tarafların bir araya gelmesi lazım, sorunlarına sahip
çıkmaları, anlatmaları ve sahip olmaları lazım; bunlar yapılmıyor. 
Sosyal
Güvenlik Kurumu gibi bir kurumda af olmaz. Bakın, vergide affedersiniz, devlet
der ki: “Ben vergi alacağımı almıyorum.” Ama Sosyal Güvenlik Kurumunun primi
vatandaşındır, işçinindir; onlarınkini devlet affedemez, bu yanlışlıktır.
Aktüeryal hesaba dayanan, gelir-gider dengesine dayanan bir konuda af çıkmaz.
Bu aflar sık sık yapılıyor, büyük bir yanlışlıktır. 2014’te af çıktığı zaman
SGK’nın alacağı 32’ydi; bu afta, 2016’da 68 milyar oldu ve şimdi de çok az
müracaat var. Biraz önce Sayın Bakandan geldi, 38 milyarlık müracaat yapılmış.
Bunlar yanlış işler, bunların olmaması lazım. 
Birçok
arkadaşım da belirtti, Sayın Tor da belirtti…
(Mikrofon
otomatik cihaz tarafından kapatıldı)
BÜLENT
KUŞOĞLU (Devamla) – İş yeri sayısı azalıyor, büyük sıkıntılar var ve kayıt
dışılıkla ilgili olarak da anlatmam gereken konular vardı. Bütün bunları da
önümüzdeki dönemde tekrar tartışmak üzere çok teşekkür ediyorum.
ÖZGÜR
ÖZEL (Manisa) – Sayın Başkan, bir dakika, bir teşekkür edecek kadar süre
verseniz.
BAŞKAN
– Sayın Kuşoğlu, teşekkür etmeniz için mikrofonunuzu açıyorum, teşekkür için
sadece.
BÜLENT
KUŞOĞLU (Devamla) – Teşekkür ederim Sayın Başkanım size.
Bu
vesileyle, değerli arkadaşlarım, 2017 bütçesinin hayırlı uğurlu olmasını, 2015
kesin hesabının hayırlı uğurlu olmasını diliyorum.
Hepinize
saygılar sunuyorum.
Çok
teşekkür ederim. (CHP sıralarından alkışlar) 
BAŞKAN
– Teşekkür ederiz Sayın Kuşoğlu.
Şimdi
söz sırası İstanbul Milletvekili Sayın Yakup Akkaya’da.
Buyurun.
(CHP sıralarından alkışlar) 
Süreniz
sekiz dakika.
CHP
GRUBU ADINA YAKUP AKKAYA (İstanbul) – Sayın Başkan, değerli milletvekilleri,
ekranları başında bizi izleyen sayın yurttaşlarımız; öncelikle hepinizi sevgi
ve saygıyla selamlıyorum.
Sayın
Başkan, değerli milletvekilleri; Devlet Personel Başkanlığı ile Mesleki
Yeterlilik Kurumu bütçeleri üzerine söz aldım. 
İki
kurumu inceledim. Mesleki Yeterlilik Kurumu son dönemlerde meydana çıkmış bir
kurum, önemli bir kurum; meslek standartlarının oluşturulmasında görevli bir
kurum, iş kazalarının önlenmesine ya da azaltılmasına katkı sağlayacak bir
kurum ancak işini ağır yapmaktadır bu kurum. Kadroları yetersiz olabilir, bu
kurum bu anlamda desteklenmelidir. Ancak Devlet Personel Başkanlığı için aynı
şeyi söyleyemeyeceğim çünkü bu Başkanlığın yasası yok, bu kuruma bütçe
ayrılmamalıdır. Yasası olmayan bir kuruma bütçe ayırmak bir yana, bunun
görevlerini Mesleki Yeterlilik Kurumuna da verebiliriz, rahatlıkla yapabilir
çünkü Devlet Personel Başkanlığı görevini layıkıyla yapamamaktadır. Kamuda
cemaat örgütlenmesine göz yummuştur ve AKP’nin, tabiri caizse, arka bahçesi
konumuna gelmiştir. 
Değerli
milletvekilleri, 15 Temmuz darbe girişiminde bulunan cemaat, kendi başına, hiç
kimseden destek almadan 81 ilin 74 emniyet müdürünü nasıl seçmiştir? Bu cemaat,
valileri, kurum başkanlarını, rektörleri hiç kimseden yardım almadan nasıl
belirlemiştir? 
Değerli
milletvekilleri, 15 Temmuz sonrası 93 bin kamu personeli açığa alındı, 60 bin
personel kamudan ihraç edildi, 32 bin kişi de tutuklandı. Devlet Personel
Başkanlığı 15 Temmuza kadar bu kadar büyük ve bunca yıl devam eden bu
örgütlenmeyi, devleti ele geçirmeyi hedefleyen bu örgütü neden tespit edemedi?
Sonra bu kişiler nasıl bir gün sonra tespit edilebildi? Burada aklımızla lütfen
alay etmeyin. Bu kadroları AKP’yle birlikte bu kurum yaratmıştır. Devlet
Personel Başkanlığı devletin bütün hücrelerinin işgal edilmesine aracılık
yapmıştır. Çok başarılı çalışmış gibi bir de Devlet Personel Başkanı 15 Temmuz
darbe girişiminin hemen ertesinde 29 Ağustosta Türkiye Büyük Millet Meclisine
Genel Sekreter olarak atanmıştır.
Değerli
milletvekilleri, KPSS sınav soruları çalındı, yabancı dil sınav soruları
çalındı. Devlet Personel Başkanlığının yetki ve yapısına baktığımızda, bu sınav
sorularını, sınav sürelerini denetlemekle görevlidir. Peki, o kadar ihbar
yapılmasına rağmen Devlet Personel Başkanlığı bu süreç içerisinde niye kayıtsız
kalmıştır? 
O
süreçte, KPSS’yle ilgili, ÖSYM’yle ilgili soruların çalındığı dönemlerde biz
Cumhuriyet Halk Partisi olarak bunu, bu soruların çalınmasını gündeme
getirdiğimizde Sayın Cumhurbaşkanı, ÖSYM Başkanı Ali Demir’i korumuş,
kollamıştır. Peki, soruyorum size: 18 Ağustostan sonra ÖSYM Başkanı Ali Demir
tutuklu mudur, değil midir cemaatten dolayı? (CHP sıralarından alkışlar)
Değerli
milletvekilleri, iktidarın bunun izahını yapacak cesareti olduğunu sanmıyorum.
Çünkü cemaat kadrolaşmasının siyasi ayağı, dibine kadar AKP tarafından
yapılmıştır.
Bakın,
Devlet Personel Başkanlığının yapması gereken başka bir görevi nasıl
yapmadığını da size söyleyeceğim: 2014 yılında bu Meclis bir kanun çıkardı.
Taşeron kadrolarında asıl iş, yardımcı iş ayrımı yapılacaktı. Bunu kim
yapacaktı? Devlet Personel Başkanlığı. 2015 yılı başına kadar bu ayrım yapılacaktı.
Ancak aradan yirmi yedi ay geçmesine rağmen yapıldı mı? Henüz yapılmadı.
Değerli milletvekilleri, iki buçuk yılda taşeron kadroları konusunda çalışmayı
bitiremeyen Devlet Personel Başkanlığı, açıkça kamuda kölelik koşullarının,
emek sömürüsünün, iş cinayetlerinin devam etmesinin sorumlusu olmuştur. Bu
kurumun düsturu, liyakat yerine sadakat, bilgi yerine biat olmuştur. 
Değerli
milletvekilleri, geçen yıl bu kürsüden dile getirmiştim AKP anlayışı taşerona
kadro vermeyecek, bir başka seçim arifesinde tekrar vadedecek diye. Sayın
Başbakan, geçenlerde beni teyit etti, dedi ki: “Referandum sonrası kadro.” İşte
anlayış bu. Yalancının mumu yatsıya kadar yanar. (CHP sıralarından alkışlar)
Değerli
milletvekilleri, kulislere çıktığınızda size çay servisinde bulunanların,
odalarınıza serviste bulunanların yüzüne nasıl bakıyorsunuz? Türkiye Büyük
Millet Meclisinde taşeron çalışıyorsa diğer kurumlarda taşeron çalışmaması
mümkün mü? (CHP sıralarından alkışlar) Hiç mi bu konuda utanmıyoruz, hiç mi bu
konuda sıkılmıyoruz? Göz göre göre, biraz sonra… Bütün milletvekilleri burada
bizi seyretmiyorlar, kuliste muhtemelen çay, kahve içiyorlar ama o çayı,
kahveyi onlara getirenler de sömürünün kurbanı olan taşeron işçiler. (CHP
sıralarından alkışlar) Gelin, kamuda kangren olmuş bu sorunu çözelim.
Cumhuriyet Halk Partisi olarak biz, size bir yasa teklifi vermiştik. Taşerona,
4/C’ye, 4/B’ye, geçici işçilere kadro teklifimizi siz de destekleyin ve Meclis
bu soruna, bu ayıba bir son versin. 
Şimdi,
bakın “15 Temmuzda AKP ayrımcılık yaptı.” dediğimiz zaman belki bize
kızıyorsunuz. Bakın, bu Çalışma Bakanlığının bize gönderdiği bütçe açıklaması.
50’nci sayfayı açın, bakın. 50’nci sayfada “Demokrasi şehit ve gazilerinin
yanındayız.” diye… 
Değerli
milletvekilleri, 15 Temmuz demokrasi şehitleri ve gazileri şehit ve gazi de 15
Temmuzdan önce ya da 15 Temmuzdan sonra, ki iki gün önce Dolmabahçe’deki
şehitlerimiz ve gazilerimiz şehit ve gazi değil mi? Bu konuda niye ayrım
yapıyorsunuz? Bakın, bir nepotizm var, ayrımcılık var. Yazıktır, günahtır;
şehitlerde, gazilerde, madenlerde ölen insanlarımızda ayrımcılık olmamalı. 15
Temmuzda gazi olanlara 3.200 ile 5 bin TL arasında aylık bağlandı. 15 Temmuz
gazilerine aylık bağlanırken herhangi bir sakatlık oranı şartı aranmadı; iyi ki
yapıldı, helal olsun ancak PKK ya da IŞİD ya da diğer terör örgütleriyle
mücadele sırasında gazi olduysanız aylık almaya hemen hak kazanamıyorsunuz,
vurulmak yetmiyor, en az yüzde 40 sakat kalmanız gerekiyor. Aylık dışında
tazminatlarda da ayrımcılık var: 15 Temmuzda şehit olanların ailelerine 239 bin
lira, PKK ya da diğer örgütlerinin şehit ettiği askerlerimize 88 bin lira
tazminat; 15 Temmuzda bakıma muhtaç malul gaziye 327 bin TL, PKK’yla çatışmada
yaralanan bakıma muhtaç askerlerimize 177 bin lira tazminat. Bu anlayış doğru
değildir, adil değildir, ahlaki hiç değildir. 
Değerli milletvekilleri, ayrımcılık AKP’nin ruhuna
işlemiş, bunu maden kazalarında da görüyoruz. Soma’da, Ermenek’te maden
kazalarında ölenlerin, iş kazalarında, iş cinayetlerinde ölenlerin hakları
farklı; Zonguldak’ta ve Afşin Elbistan’da ölen diğer madencilerin hakları daha
farklı. Madencilerle ilgili de böyle bir ayrımcılık olmasını çok doğru
bulmuyoruz. 
Ben buradan Sayın Çalışma Bakanına diyorum ki: Ey Sayın
Çalışma Bakanı! Sen Cumhurbaşkanının sınıf arkadaşı olduğun için milletvekili
oldun, belki Bakan da oldun. (CHP sıralarından alkışlar) Ama, dün yaptığın bir
konuşma var taşeron işçiyle ilgili. Diyorsunuz ki…
(Mikrofon otomatik cihaz tarafından kapatıldı) 
YAKUP AKKAYA (Devamla) – Devlete kapak atmakla onları
itham ediyorsunuz. Yani, siz Cumhurbaşkanının imam-hatipten sınıf arkadaşı
oldunuz, Bakan oldunuz, milletvekili oldunuz; devlete kapak atmadınız ama yargı
kararıyla, taşerondan, hak ettikleri devletin kadrolarına geçmeyi devlete kapak
atmak olarak görüyorsunuz. Bu yakışık bir durum değildir. (CHP sıralarından
alkışlar)
İLKNUR İNCEÖZ (Aksaray) – Yıllardır siyaset yapıyor.
BAŞKAN – Teşekkür ederim Sayın Akkaya. 
YAKUP AKKAYA (Devamla) – Değerli milletvekilleri, sonuç
olarak…
BAŞKAN – Süreniz bitti.
YAKUP AKKAYA (Devamla) – Çok teşekkür ederim.
BAŞKAN – Teşekkür ediyoruz. 
YAKUP AKKAYA (Devamla) – Bir teşekkür konuşmasına izin
verebilir misiniz?
BAŞKAN – Tabii ki teşekkür edebilirsiniz. 
YAKUP AKKAYA (Devamla) – Değerli milletvekilleri, sonuç
olarak bu bütçede emeğin hakkı yok, bu bütçede emeklinin hakkı yok, bu bütçede
engellinin hakkı yok, bu bütçede üretim yok; esasen, bu bütçede insan yok.
İnsan olmayan bir bütçeye de bizim “Evet.” dememiz mümkün değildir. 
Hepinizi saygı ve sevgiyle selamlıyorum. (CHP
sıralarından alkışlar) İçinde insan olan bütçe yaratmak dileğiyle hepinize
2017’nin sağlık, mutluluk, barış, huzur getirmesini diliyorum. 
Teşekkür ediyorum. (CHP sıralarından alkışlar) 
BAŞKAN – Teşekkürler Sayın Akkaya. 
Şimdi söz sırası Malatya Milletvekili Sayın Veli
Ağbaba’dadır. (CHP sıralarından alkışlar)
Süreniz
yedi dakika Sayın Ağbaba. 
CHP
GRUBU ADINA VELİ AĞBABA (Malatya) – Teşekkür ederim Sayın Başkan. 
Hepinizi
saygıyla selamlıyorum. 
Öncelikle,
geçtiğimiz cumartesi günü gerçekleşen alçak terör saldırısı sonucu hayatını
kaybeden polis ve sivil kardeşlerimize rahmet diliyor; bu saldırıyı
planlayanları, hoş görenleri ve arkasındaki güçleri nefretle kınadığımı
belirtmek istiyorum. 
Değerli
arkadaşlar, bütçe konuşuluyor. Birçok milletvekilimiz bütçeyi mali yönden
değerlendirdi. Ben de bir yıllık Hükûmet karnesini, iktidarın siyasi
muhasebesini sizlerle kısaca paylaşmak istiyorum. 
Değerli
arkadaşlar, hepinizin bildiği gibi, 1 Kasım seçimlerinden bu yana iki darbe
gerçekleşti. Bir zamanlar hoca vardı, “Bir beyin oğlu, zor beyin oğlu.”
diyordunuz, yere göğe sığdıramıyordunuz, “Davutoğlu Hoca” diyordunuz; emir
geldi, tam yüzde 49,5 oy almış hocayı, bir gecede paketlediniz, kenara attınız
Yüzde 49 oy alarak Başbakan olan bir insanın görevden çektirilmesi, dünyanın
her yerinde açık bir darbedir. 
Değerli
arkadaşlar, maalesef, demokrasi nutku atan, “millî irade” diye caka satan
AKP’nin, AKP Grubunun gerçek yüzü aslında bu darbeyle bir kez daha ortaya
çıktı. 29 Nisan gecesi açık bir darbe yaşandı. “Yolsuzluk yapan kardeşim olsa
kolunu koparırım.” diye geldi; 4 bakanı Mecliste Yüce Divana göndermeyi içinden
geçirdiği için, bir gece sarayda onun kafası koparılarak bir kenara bırakıldı.
Dün “Yaşa, var ol!” diye alkışladığınız, önünde sıraya girdiğiniz seçilmiş
Başbakan, bir kişinin darbesiyle yere serildi. 
Değerli
arkadaşlar, bakın, bu 12 Eylül askerî darbesi tanklarla, toplarla, silahlarla
yapıldı; 29 Nisanda Ahmet Davutoğlu’nun görevden alınması bir adamın, bir
parmağıyla yapıldı, “İn.” dedi, indirildi. (CHP sıralarından alkışlar) Bu,
siyasi tarihimize bir darbe olarak geçti; bu darbeye göz yumanlar olarak da
sizler geçeceksiniz.
Değerli
arkadaşlar, bir başka hocanız daha vardı; ona yıllarca “Hoca Efendi” dediniz,
eteğini öpmek için sıraya girdiniz; gazetelerini okur, televizyonlarını izler,
okullarına giderdiniz; olimpiyatlarda birlikte hasretlik nutukları atar,
birlikte ağlar, birlikte gülerdiniz; yıllarca kol kola girdiniz, aynı hedefe,
aynı menzile farklı yollarla yürüdünüz. Hoca Efendinin müritleri darbeye
kalkıştı, uçaklarıyla, bu bina dâhil birçok mekânı bombaladı, 248 insanımız
alçakça şehit edildi ama maalesef, o darbelerin sonucunda hâlâ
akıllanmadığınızı, hâlâ bundan ders almadığınızı görüyoruz.
Değerli
arkadaşlar, darbelerin panzehri baskı değildir, darbelerin panzehri insanları
tutuklamak, cezaevine atmak değildir; darbelerin panzehri demokrasidir,
özgürlüktür, eşitliktir. (CHP sıralarından alkışlar)
Yine,
bu darbelerden ders almadığınız ortaya çıktı. Bakın, devleti bir cemaate teslim
ettiniz, ders aldınız mı? Asla. Fetullah gidiyor, başka cemaatler geliyor.
Sağlık Bakanlığında filan cemaat; İçişleri Bakanlığında filan cemaat; Çalışma
Bakanlığını bilmiyorum, Orman ve Su İşleri Bakanlığını bilmiyorum, oralarda da
muhtemelen farklı farklı cemaatler vardır. Aklınızı başınıza alın. Eğer laiklik
ilkesini yok ederseniz darbelere bir kez daha hazırlıklı olun değerli
arkadaşlar. 
Bakın,
değerli arkadaşlar, bu ülkeyi yıllardan beri çoğunlukla yönettiniz,
çıkardığınız yasalarda -benim de bulunduğum dönemlerde- uzlaşma aramadınız,
“Çoğunluk güçtür, biz çoğunluğumuzla her şeyi yaparız.” dediniz ama tarihte
bunun yanlış olduğunun yüzlerce örneği var. Her çoğunluğun dediği doğru olsaydı
“Sokrates’in Savunması”nı bilmezdik, Sokrates baldıran zehri içirtilerek öldürülmezdi.
Her çoğunluğun dediği doğru olsaydı Hallac-ı Mansur ipe çekilmez, “Dünya
yuvarlak.” dediği için Galilei öldürülmezdi. (CHP sıralarından alkışlar)
Çoğunluğun her dediği doğru olsaydı yüzde 92 oyla kabul edilen 12 Eylül
Anayasası’nı bugün bir tek insan savunabilirdi; HSYK’yı, yargıyı tamamen
Fetullah’ın eline teslim ettiğiniz 12 Eylül 2010 referandumu yüzde 58’le kabul
edilmezdi. 
Değerli
arkadaşlar, geçmişinizde sadece darbeler yok, son bir yıl tam anlamıyla bir
katliamlar tarihi. Bugün bu kürsüye çıkardığım resim, fotoğraf AKP’nin
bütçesinin kısa bir özeti değerli arkadaşlar, bu kısa bir özet. Eskiden Orta
Doğu ülkelerinin başkentlerinde, Bağdat’ta, Kabil’de bombalar atılırdı; bugün
Türkiye’nin hiçbir kenti güvenli değil. 10 Ekim’de Gar Meydanı’ndaki Barış
mitinginde, Merasim Sokak’ta, İstanbul’un kalbi İstiklal Caddesi’nden
Ankara’nın kalbi Kızılay’a, oradan Gaziantep’teki düğüne, birçok yerde katliam
yapıldı. Mardin’de, Elâzığ’da, Diyarbakır’da, Atatürk Havalimanı’nda yüzlerce
insanımız hayatını kaybetti; çocuklar babasız, analar evlatsız kaldı. En son
iki gün önce İnönü Stadı’nın önünde 44 polisimizin ve sivilimizin olduğu
insanlarımız katledildi. Son bir yılda 450 insan canlı bombadan dolayı hayatını
kaybetti. 
Değerli
arkadaşlar, bütün bunlar olurken MİT, güvenlik güçleri bu bombacıları,
teröristleri değil, Hükûmetle ilgili sosyal medyada eleştirisel paylaşım yapan
insanları takip etti; MİT, teröristleri takip edeceğine Türkiye’deki muhalif
insanları takip etti. (CHP sıralarından alkışlar)
Değerli
arkadaşlar, son bir yılda 18.257 tane iş cinayeti var. Dünyada 3’üncü,
Avrupa’da 1’inciyiz iş cinayetinde. Son sekiz yılda tam 1.692 kadınımız
cinayete kurban gitti, 238 kadın ise bu yıl cinayete kurban gitti. Hükûmetin
resmî yayın organında “Hamile kadın sokağa çıkamaz.” denildi, bir hafta sonra
kadına saldırıldı. 
Değerli
arkadaşlar, bir ülkenin gelişmişliği sadece bütçedeki rakamlarıyla ölçülmez,
bir ülkenin gelişmişliği o ülkedeki insanların nasıl öldüğüyle ölçülür. Bakın,
bizim ülkemiz farklı ölümler ülkesi, ucuz ölümler ülkesi; dünyada örneği yok
bizim ölümlerin değerli arkadaşlar. Her yıl yüzlerce insan soba gazından
ölüyor, her yıl yüzlerce insan yüzme bilmediği için ölüyor, her yıl yüzlerce
insan mantardan zehirlendiği için ölüyor, her yıl yüzlerce insan farklı
sebeplerden ölüyor değerli arkadaşlar. 
Sevgili
milletvekilleri, terör örgütleri ülkemizde cirit atıyor. Bakın, bugün, PKK,
IŞİD güçlüyse Hükûmetin verdiği talimatla güçlüdür. MİT’e “Duyma.”, valiye
“Görme.”, askere “Vurma.” dediniz; bütün Türkiye’de oluk oluk kan akmaya
başladı değerli arkadaşlar. (CHP sıralarından alkışlar) 
Bugün,
Türkiye’de IŞİD varsa, PKK varsa, IŞİD Türkiye’nin her yanında canlı bombayla
insanları katlediyorsa bunun sorumlusu AKP’dir, bunun sorumlusu Hükûmettir.
(Mikrofon
otomatik cihaz tarafından kapatıldı) 
VELİ
AĞBABA (Devamla) – Eğer bir de teşekkür edebilirsem bir dakika…
BAŞKAN
– Bu yöntemi kullanmaya başladık, bu doğru bir yöntem değil. 
OSMAN
AŞKIN BAK (Rize) – Olmaz efendim, öyle bir şey olmaz.
İLKNUR
İNCEÖZ (Aksaray) – Yok artık yani, hele bu dile hiç değil.
BAŞKAN
- Sonuçta, herkesin belli bir süresi var.
VELİ
AĞBABA (Devamla) – Hemen bitiriyorum. 
OSMAN
AŞKIN BAK (Rize) – Yani güzel bir dil kullanılmadı efendim.
BAŞKAN
– Herkesin belli bir süresi var.
VELİ
AĞBABA (Devamla) – Hemen bitiriyorum sözümü.
Değerli
arkadaşlar, bugün IŞİD varsa, PKK insanlarımızı katlediyorsa bunun sorumlusu
Hükûmettir, bunun sorumlusu AKP’dir. 
Değerli
arkadaşlar, ben sözlerime…
OSMAN
AŞKIN BAK (Rize) – Ya, sizin hiç sorumluluğunuz yok mu?
ALİ
ŞEKER (İstanbul) – Ülkeyi biz yönetiyoruz(!) Tövbe, tövbe!
VELİ AĞBABA (Devamla) – Bakın, uzunca yıllar sonra
insanlar sizleri yaptığınız köprülerden, çılgın projelerden hatırlamayacak,
diyecekler ki: “Ölen çocuklar birbirlerinin fotoğraflarını taşırdı.” Deniz
Gezmiş’in fotoğrafını Ali İsmail Korkmaz taşıdı, Ali İsmail’in fotoğrafını dün
katledilen Berkay Akbaş taşıdı ve Berkay Akbaş’ın fotoğrafını da bir başka
çocuk taşıyacak. Katledilen çocukların isimlerini anmakla geçiyor ömrümüz. Bu
ölüm döngüsünün sebebi sizsiniz. Ölen çocukların analarının, babalarının,
eşlerinin ahını aldınız; bu topraklara kin ektiniz, öfke ektiniz, düşmanlık
ektiniz.
Türkiye’ye aydınlığa çıkaracak tek çözüm değerli
arkadaşlar, toplumsal barışı inşa etmek, hoşgörüyü inşa etmek diyor, hepinize
saygılar sunuyorum.
Teşekkür ederim Başkanım. (CHP sıralarından alkışlar)
BAŞKAN – Teşekkürler Sayın Ağbaba.
İLKNUR İNCEÖZ (Aksaray) – Sayın Başkan…
BAŞKAN – Sayın İnceöz…
İLKNUR İNCEÖZ (Aksaray) – Sayın Başkan, az evvel hatip
konuşması içerisinde “IŞİD’in, PKK’nın saldırılarıyla güçlenmesinden Hükûmet
sorumludur, AKP sorumludur.” demek suretiyle grubumuzu da ilzam edici, itham
edici bir konuşma gerçekleştirmiştir, 69’a göre söz talebi zorunluluğu
doğmuştur.
BAŞKAN – Buyurun Sayın İnceöz. (AK PARTİ sıralarından
alkışlar)
VI.- SATAŞMALARA İLİŞKİN KONUŞMALAR (Devam)
2.- Aksaray Milletvekili İlknur İnceöz’ün,
Malatya Milletvekili Veli Ağbaba’nın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
sekizinci tur görüşmelerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
İLKNUR İNCEÖZ (Aksaray) – Sayın Başkan, değerli
milletvekilleri; öncelikle, biraz evvelki hatibin konuşmasının dilini
reddettiğimizi özellikle belirtmek istiyorum. Konuşmasının başından sonuna
kadar Meclisin diline… Hele ki terörle mücadele ettiğimiz, terör örgütlerinin
topuyla mücadele ettiğimiz bir ortamda millî birlik ve beraberlik dili hâkim
olması gerekirken, temiz bir dil kullanılması gerekirken, milletimize
milletvekillerinin örnek olacak şekilde konuşmaları gerekirken bu Parlamentoda
terörle mücadele konusundaki dilini özellikle eleştirdiğimi, yakıştıramadığımı;
bu ortamda ne şehitlerimize ne gazilerimize ne de geride bıraktıkları
emanetlerine yakışmadığını özellikle belirtmek istiyorum. 
Bugün, Hükûmetimizi, iktidarı, Türkiye Cumhuriyeti
devletini IŞİD’le, DEAŞ’la, PKK terör örgütüyle mücadele etmemekle, onların
büyümesinden mesul tutmakla bu ülkeye, bu ülkenin insanına, şehitlerine,
gazilerine, millî ve yerli olan herkese yapılabilecek en büyük haksızlığı biraz
evvel bu kürsüde hep beraber dinledik. Onun için, bu dili reddediyorum. Terörle
mücadele ediyoruz PKK’sıyla, DEAŞ’ıyla. DEAŞ’ı ilk kez dünyada 2013 yılında
terör örgütü ilan eden… Birilerinin yaptığı gibi DEAŞ’a gelince lanetleyip,
birilerinin yaptığı gibi PKK’ya gelince kınamama, adını görmezden gelme değil;
terörle mücadelede “ama”, “fakat”, “lakin” cümleleri kurarak değil… 
Sosyal
medyadan bahsetti. Evet, o sosyal medyada özellikle teröre destek veren -bugün,
hangi meslek erbabı olursa olsun onların arkasına sığınarak gölge dille,
birilerinin ipleri elinde olmak suretiyle- konuşmalarla, terörü cüretkâr hâle
getirecek bütün eylemlerle, sosyal medya da dâhil, terörle mücadelemizin… Şunu
söyledik: Sadece askerî değil, sadece emniyet değil, her alanda bu mücadelenin
süreceği… Artık terör örgütü mensupları, terör örgütü üyeleri, terör örgütü
sözcüleri hiçbir yerden cüret alamayacak, destek bulamayacak şekilde bu
mücadeleyi topyekûn sürdüreceğimizi söyledik. 
(Mikrofon
otomatik cihaz tarafından kapatıldı) 
İLKNUR
İNCEÖZ (Devamla) – O sosyal medya mesajlarını okuduğumda utandım, gözlerim
doldu. Yazıklar olsun! Onlarla da mücadele edilecektir.
ALİ
ŞEKER (İstanbul) – “IŞİD” bile diyemedin.
İLKNUR
İNCEÖZ (Devamla) - Mücadelemiz millî ve yerli bir mücadeledir. (AK PARTİ
sıralarından alkışlar) 
BAŞKAN
– Teşekkürler Sayın İnceöz. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Başkanım, Sayın Grup Başkan Vekili yapmış olduğu
konuşmada grubumuz adına konuşan hatibimizi bu ülkenin insanına, gazisine,
şehidine haksızlık etmekle suçlamıştır. Cevap hakkımızı kullanmak isteriz. 
BAŞKAN
– Kim konuşacak? 
ÖZGÜR
ÖZEL (Manisa) – Veli Ağbaba efendim. 
BAŞKAN
– Peki. 
Buyurun.
(CHP sıralarından alkışlar)
SÜREYYA
SADİ BİLGİÇ (Isparta) – Yeni bir sataşmaya yol açmak için efendim. 
BAŞKAN
– Yeni bir sataşmaya mahal vermeden Sayın Ağbaba, buyurun. 
3.- Malatya Milletvekili Veli Ağbaba’nın,
Aksaray Milletvekili İlknur İnceöz’ün sataşma nedeniyle yaptığı konuşması
sırasında şahsına sataşması nedeniyle konuşması
VELİ
AĞBABA (Malatya) – Değerli arkadaşlar; ben bir durum tespiti yapıyorum, ben
kendi kafamdan uydurduklarımı söylemiyorum. 
2002’de
şehit sayısı kaçtı, şimdi şehit sayısı kaç? Elinizi vicdanınıza koyun söyleyin
arkadaşlar. 
Bakın,
eskiden, PKK… 
OSMAN
AŞKIN BAK (Rize) – Konuşmana baksana. “Kafasını kopardılar.” diyorsun, bilmem
ne diyorsun. Siz ne yaptınız? Kasetle adamı indirdiniz aşağı be, ne
konuşuyorsun?
BAŞKAN
– Sayın Bak…
VELİ
AĞBABA (Devamla) – Eskiden PKK dağda insanları öldürüyordu, dağda şehit
yapıyordu, şimdi sokaklarda, sokak sokak…
OSMAN
AŞKIN BAK (Rize) – Genel Başkanın kasetle değişti. Onu niye söylemiyorsun?
VELİ
AĞBABA (Devamla) – Ben seni dinlemem, ben sana uymam. Sen haddini bil, konuşma
Osman Bey. 
OSMAN
AŞKIN BAK (Rize) – Hadi bakalım.
VELİ
AĞBABA (Devamla) – Senin ismini koymuşum, sen laf atma imamısın.
OSMAN
AŞKIN BAK (Rize) – Kafası kopmuştu, bilmem ne… “Kafasını kopardılar.” diyorsun.
Ne diyorsun sen?
VELİ
AĞBABA (Devamla) – Sen laf atma imamısın. (CHP sıralarından alkışlar)
Bak,
söyleyeyim: Dün…
OSMAN
AŞKIN BAK (Rize) – Konuşma! 
Sen
Malatya’daki oyları söyle; oylar düştü, oylar.
VELİ
AĞBABA (Devamla) – Sen laf atma imamısın, konuşma, sus!
OSMAN
AŞKIN BAK (Rize) – Laf atmak sanattır. Sen onu yapamazsın.
VELİ
AĞBABA (Devamla) - Bakın, değerli arkadaşlar, dün, PKK dağda bayırda insanları
öldürüyordu. 
OSMAN
AŞKIN BAK (Rize) – Terörü destekliyorsunuz be, terörün avukatlığını
yapıyorsunuz. 
VELİ
AĞBABA (Devamla) - Bugün, PKK sokaklarda insanları katlediyor. Sizin
Cumhurbaşkanınız ne dedi MİT’e? “Duyma.” Bak, üç maymun ne biliyor musun, üç
maymun? Sen laftan anlamazsın, bundan anlarsın. Üç maymun ne? Duyma, görme,
konuşma. 
OSMAN
AŞKIN BAK (Rize) – Terörün destekçiliğini yapma, reklamını yapma terörün burada;
sokaklarda gezemezsin sonra. 
VELİ
AĞBABA (Devamla) - Bakın, MİT’e “Duyma.” dedi, valiye “Görme.” dedi, askere
“Vurma.” dedi. 
OSMAN
AŞKIN BAK (Rize) – Terörün destekçiliğini yapma.
VELİ
AĞBABA (Devamla) - Bugün şehit kanı varsa şehitlerin kanında senin elin var; bugün
IŞİD varsa sizin sayenizde var. 
OSMAN
AŞKIN BAK (Rize) – Reddediyoruz, reddediyoruz!
VELİ AĞBABA (Devamla) - Değerli arkadaşlar, bakın, IŞİD
İstanbul’un göbeğinde bayram namazı kılıyorsa, ben iktidar değilim… IŞİD
Suriye’ye gidip geliyorsa sınır kapısından, iktidar ben değilim…
OSMAN AŞKIN BAK (Rize) – Maymunları al, besle, al; maymunları
al, besle onları.
VELİ AĞBABA (Devamla) - Eğer İstanbul’un göbeğinde
yirmi bir günlük polis şehit oluyorsa iktidar ben değilim. Bunun sorumlusu
sizsiniz, bu sorumluluktan kaçamazsınız. Türkiye'de kan akıyorsa, terör varsa
bunun sorumlusu Hükûmettir. Köprüyü sen yapıyorsun, köprüyü sen yapıyorsun,
terörü PKK yapıyor. Bunda, bu kanda sizin payınız var. Bu kanın hesabını
vereceksiniz, IŞİD’in hesabını vereceksiniz, PKK’nın hesabını vereceksiniz.
OSMAN
AŞKIN BAK (Rize) – Ne oldu? Terörle mücadelede ortak tavır nerede, nerede ortak
tavır? Terörün reklamını yapıyorsun be, terörün reklamını yapıyorsun.
VELİ
AĞBABA (Devamla) - Bakın, değerli arkadaşlar, bir yıl boyunca bağırdık, “Bu
çözüm süreci doğru değil.” dedik, “Çözüm süreci doğru değil.” dedik; dediğimiz
çıktı. Bugün çocuklar anasız babasız kalıyorsa, şehitlerimiz varsa, ocaklara
ateş düşüyorsa sizin sayenizde. Nasıl olsa sizin tuzunuz kuru. Sizin şehit
yakınınız yok, evlerinize şehit gelmiyor; fakir fukaraya şehit geliyor. (AK
PARTİ sıralarından gürültüler)
O
nedenle, değerli arkadaşlar… 
(Mikrofon
otomatik cihaz tarafından kapatıldı) 
EBUBEKİR
GİZLİGİDER (Nevşehir) – O ne demek ya?
VELİ
AĞBABA (Devamla) – Teşekkür ediyorum. (CHP sıralarından alkışlar) 
OSMAN
AŞKIN BAK (Rize) – Var, var; hadi oradan! 
İMRAN
KILIÇ (Kahramanmaraş) – Var, var!
BAŞKAN
– Sayın Ağbaba…
OSMAN
AŞKIN BAK (Rize) – Buradaki her şehit bizim şehidimiz, hepsi bu vatanın evladı.
Al onları götür besle, al onları götür besle, al onları götür, besle.
İSMAİL
AYDIN (Bursa) – Maymunlarınla git, maymunlarında git.
İMRAN
KILIÇ (Kahramanmaraş) – Benim şehit yakınım var, senin var mı? Var mı böyle bir
şey? Benim var, senin var mı?
İLKNUR
İNCEÖZ (Aksaray) – Sayın Başkan…
BAŞKAN
– Buyurun Sayın İnceöz.
OSMAN
AŞKIN BAK (Rize) – Kasetle genel başkan değiştiriyorsunuz be. Konuşma!
BAŞKAN
– Sayın Bak, Sayın Grup Başkan Vekiliniz konuşuyor.
İMRAN
KILIÇ (Kahramanmaraş) – Benim yakınım şehit. Senin var mı yakınında şehit?
OSMAN
AŞKIN BAK (Rize) – Söyle hadi.
VELİ
AĞBABA (Malatya) – Var tabii, var tabii.
İLKNUR
İNCEÖZ (Aksaray) – Sayın Başkan, kayıtlara girmesi açısından söylüyorum.
BAŞKAN
– Hiç duyulmuyor.
İMRAN
KILIÇ (Kahramanmaraş) – Benim yakınım şehit.
OSMAN
AŞKIN BAK (Rize) – İsmini söyle hadi, ismini söyle. Konuşma!
BAŞKAN
– Sayın milletvekilleri…
BARIŞ
KARADENİZ (Sinop) – Benim de var yakınımda şehit, sen ne diyorsun?
İMRAN
KILIÇ (Kahramanmaraş) – Burada reklam yapma, adını söyle.
AKIN
ÜSTÜNDAĞ (Muğla) – Nasıl konuşuyorsun?
İLKNUR
İNCEÖZ (Aksaray) – Sayın Başkan, bu dili reddettiğimizi kabul etmediğimizi…
Bunlar haksız ve yersiz ithamlar haksız ithamlardır. Özellikle terörle
mücadelede, açıkça söylüyorum, tek tek sayıyorum terör örgütlerini…
İMRAN
KILIÇ (Kahramanmaraş) – Yeğenim şehit, sizde hiçbir tane var mı böyle? (CHP
sıralarından gürültüler)
BARIŞ
KARADENİZ (Sinop) – Benim de var be, benim de var be. (AK PARTİ ve CHP sıraları
arasında karşılıklı laf atmalar)
OSMAN
AŞKIN BAK (Rize) – Terbiyesizlik yapmayın!
İLKNUR
İNCEÖZ (Aksaray) – Arkadaşlar, bir dakika ya. 
BAŞKAN
– Sayın milletvekilleri…
İLKNUR
İNCEÖZ (Aksaray) - Sataşmadan söz istiyorum.
BAŞKAN
- Sayın milletvekilleri…
EMRE
KÖPRÜLÜ (Tekirdağ) – Hepimizin var.
OSMAN
AŞKIN BAK (Rize) – Sen ona söyle, o söyledi. Bütün şehitler bizim, sen ona
söyle, o söyledi, ne dedi, “Sizin içinizde şehit var mı, şehit yakını var mı?”
dedi.
BAŞKAN
– Sayın Bak… 
Sayın
İnceöz, Sayın Bak’ı bir uyarır mısınız?
OSMAN
AŞKIN BAK (Rize) – Bak, tutanaklarda geçiyor.
BAŞKAN
– Sayın Bak…
ALİ
ŞEKER (İstanbul) – Şehitlerin mesulüsünüz, mesulü.
BAŞKAN
- Buyurun Sayın İnceöz.
İLKNUR
İNCEÖZ (Aksaray) – Başkanım, kürsüden cevap vereyim.
BAŞKAN
– Tamam, buyurun.
ALİ
ŞEKER (İstanbul) – Şehitlerin sebebisiniz.
OSMAN
AŞKIN BAK (Rize) – Tutanaklarda var, ne söylediği orada belli. Ne söyledi?
VELİ
AĞBABA (Malatya) – Sen dinledin mi ki beni? Dinledin mi beni?
OSMAN
AŞKIN BAK (Rize) – Dinledim tabii, dinledim tabii…
BAŞKAN
- Sayın Bak, lütfen, Sayın Grup Başkan Vekili cevap verecek Sayın Bak.
4.- Aksaray Milletvekili İlknur İnceöz’ün,
Malatya Milletvekili Veli Ağbaba’nın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
İLKNUR İNCEÖZ (Aksaray) – Sayın Başkan, değerli
milletvekilleri; biraz evvelki dili, az evvel de söyledim, reddediyorum, açıkça
da kınıyorum, milletim adına kınıyorum. Burada çıkıp da “Senin şehidin, benim
şehidim…” 
OSMAN
AŞKIN BAK (Rize) – Ne “şehidim” diyor ya? Tutanaklarda var işte, “Senin
şehidin, benim şehidim…” diyor.
İLKNUR
İNCEÖZ (Devamla) - Daha iki gün önce orada 44 fidan, 44 can; bunun içinde
özellikle Çevik Kuvvet, her biri birbirinden vatansever, bu ülkenin toprakları
için canını vermek için hakikaten gözünü kırpmayan vatansever. Daha onların
toprağı kuramadan burada çıkıp da “Senin tuzun kuru.” demek, bu ithamlar
burada, bu Parlamentoda bir milletvekiline yakışıyor mu? Yazıklar olsun! (AK
PARTİ ve CHP sıraları arasında karşılıklı laf atmalar)
VELİ
AĞBABA (Malatya) – Bilmiyorsun, bilmiyorsun.
OSMAN
AŞKIN BAK (Rize) – Konuşuyorsun, söylemedin mi? Hepsi bizim şehidimiz…
Söylemedin mi?
İLKNUR
İNCEÖZ (Devamla) - Biliyor musun? Bak, ben sana söyleyeyim: Ben burada bir
şehit yakını olarak konuşuyorum. Sana yazıklar olsun! (Gürültüler)
OSMAN
AŞKIN BAK (Rize) – Ya, ya; sen böyle konuş; Malatya’da yüzde 21’den yüzde 15’e
indiniz, yüzde 10’a düşeceksiniz.
BAŞKAN
– Sayın milletvekilleri…
İLKNUR
İNCEÖZ (Devamla) - Değerli arkadaşlar, tüm milletvekillerine şunu söylemek
istiyorum: Bakın, terörle mücadelede, ben her seferinde söylüyorum, bu
Parlamentoda, millet iradesiyle bizi buraya gönderen milletimizin iradesine
sadakatle özellikle milletvekili arkadaşlarımızın terörle mücadeleyi inkıtaya
uğratacak, kesintiye uğratacak herhangi bir açıklama ve beyandan kaçınması
gerektiğini her zaman söyledik, her fırsatta söyledik. Bilinmeli ki tüm terör
örgütlerinin topu da bir araya gelse -tek tek sayıyorum- PKK’sıyla,
DHKP-C’siyle, KCK’sıyla, YPG’siyle, FETÖ terör örgütüyle, adı her ne olursa
olsun, bu ülkeden son terörist gidene kadar, son terörist yok edilinceye kadar
haklı, meşru, hukuki mücadelemiz sonuna kadar devam edecektir. (AK PARTİ
sıralarından “Bravo” sesleri, alkışlar) İster yanımızda olun ister olmayın,
milletimizle beraber bu mücadeleyi birlik ve beraberliğimiz için sonuna kadar
sürdüreceğiz değerli milletvekilleri. (AK PARTİ sıralarından alkışlar) 
BAŞKAN
– Sayın milletvekilleri, birleşime on dakika ara veriyorum.
Kapanma Saati: 16.02
BEŞİNCİ OTURUM
Açılma Saati: 16.21
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Özcan PURÇU (İzmir)
-----0-----
BAŞKAN – Sayın
milletvekilleri, Türkiye Büyük Millet Meclisinin 39’uncu Birleşiminin Beşinci
Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı 2017
Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
BAŞKAN
– Komisyon ve Hükûmet burada.
Şimdi
konuşma sırası, Cumhuriyet Halk Partisi Grubu adına beşinci konuşmacı Balıkesir
Milletvekili Sayın Mehmet Tüm’de. 
Süreniz
yedi dakika Sayın Tüm.
Buyurun.
(CHP sıralarından alkışlar)
CHP
GRUBU ADINA MEHMET TÜM (Balıkesir) – Sayın Başkan, değerli milletvekilleri;
Orman ve Su İşleri Bakanlığı bütçesi üzerinde söz almış bulunuyorum. Hepinizi
saygıyla selamlıyorum.
Öncelikle, bir insanlık suçu olan terörü şiddet ve
nefretle kınıyorum. Tüm şehitlerimize ve yaşamını yitiren tüm yurttaşlarımıza
Allah’tan rahmet, yakınlarına başsağlığı, yaralı yurttaşlarımıza acil şifalar
diliyorum. 
Değerli
milletvekilleri, Erdal Eren otuz altı yıl önce bugün yaşı büyütülerek idam
edildi. Onu bir kez daha burada saygıyla anıyorum. Onu asanları şiddetle,
nefretle kınıyorum. (CHP sıralarından alkışlar)
Değerli
milletvekilleri, Mustafa Kemal Atatürk diyor ki: “Ormansız bir yurt vatan
değildir.”, “Yeşili görmeyen gözler renk zevkinden yoksundur.” AKP yeşilden
sadece doların yeşilini anlamaktadır. On dört yıllık AKP iktidarının en büyük
başarısı, ormanlarımızı, derelerimizi yandaşlarına peşkeş çekmiş olmasıdır.
Cumhuriyetimizin temel politikası olan “Ormansız yurt vatan değildir.” anlayışı
ne yazık ki AKP döneminde ayaklar altına alınmıştır. AKP “yurt” deyince
Karaman’daki Ensar yurtlarını, Aladağ’daki Süleymancı yurdunu ya da TÜRGEV’in
yurtlarını anlamaktadır. İşte bu anlayışın sonucu yurt ormanlarımız 2/B
yasalarıyla kentleşme bahane edilerek inşaat şirketlerine kurban edilmiştir. 
Değerli
milletvekilleri, orman ve su, yaşamın ayrılmaz iki temel kaynağıdır. AKP bu iki
temel kaynağı rant uğruna yok saymaktadır. Sürekli, ormanlarla ilgili rant
yasaları çıkarmaktadır. 
Değerli
milletvekilleri, buradan Hükûmete sesleniyorum: Hangi kanunu çıkarırsanız
çıkarın, doğanın kanunlarını hiçe sayarak yapacağınız her iş olumsuz bir
şekilde size geri dönecektir. Bunun örneklerini her gün yaşayarak görüyoruz.
Bakınız, Artvin’de ormanlarla, çevreyle oynadınız, bedelini Artvinliler çok
ağır bir şekilde ödediler. Çamur deryaları içinde kaybolan canları asla
unutmadık. 
Değerli milletvekilleri, bizim halkımız dağı, ormanı,
yani doğayı tarihi boyunca bir özgürlük alanı olarak görmüştür. Biz yaylalara
türkü yakan, dağlara deyiş söyleyen, daha da önemlisi, sevgisini, öfkesini
doğayla paylaşan bir toplumuz. Hiç kimseye söylemediğimiz dertlerimizi doğayla
paylaşırız. Yani doğa bizim nefes alacağımız bir özgürlük alanıdır. Şimdi
iktidar olarak siz, halkımızın bu değerlerini yok sayıyorsunuz. Termik
santraller kurmak adına, rant adına tüm doğamızı, ormanlarımızı yok
ediyorsunuz. Dünyanın en büyük oksijen deposu olan Kaz Dağlarını “altın arama”
adı altında delik deşik ediyorsunuz. Aslında tüm bunları yaparken
özgürlüğümüzü, kardeşliğimizi ve yaşam alanlarımızı yok ediyorsunuz. Dağlarına
çıkamadığımız, ovasına inemediğimiz, ormanına giremediğimiz bir ülkede
özgürlükten söz edilemez. Dağları, dereleri ve ormanları tutsak edilmiş bir
toplum asla özgür olamaz. Eğer toplumsal barışımızı ve kardeşliğimizi
istiyorsanız; ayrımsız, tüm insanlarla barışın, onların yaşam alanlarına
dokunmayın, saygı gösterin. Kaz Dağlarını, Munzur Çayı’nı, Cerattepe’yi,
Sinop’un yeşilini altın için, nükleer için, termik santral için yok etmeyiniz. 
Değerli
milletvekilleri, bakınız, doğa bize haykırıyor: “Ey insanoğlu, dokunma bana;
dokunursan dokunurum sana.” diyor. İşte, Gezi’de koşarak ağaca sarılan gençler,
bu haykırışa kulak verenlerdir. Onlara biber gazı sıkmamış olsaydınız, onları
coplayıp TOMA’yla ezip öldürmeseydiniz, o genç beyinleri dinleseydiniz, Bergama
köylülerinin direnişini çevre politikanız yapmış olsaydınız, Kaz Dağlarının
üstünün altından daha zengin olduğunu anlasaydınız, zeytin ağacının beton
yapıdan, fındık ağacının asfalt yoldan daha önemli olduğunu bilseydiniz, her
savaşın aynı zamanda doğaya karşı açılmış bir savaş olduğunu bilseydiniz,
çocuklarımızdan ödünç aldığımız doğayı bu kadar yok etmeseydiniz bugün çevre
konusunda ülkemiz çok ileri bir yerde olacaktı. (CHP sıralarından alkışlar)
Değerli
milletvekilleri, Sayın Bakan; uzun zamandır bu Bakanlıkta görev yapıyorsunuz.
Şimdi size sormak istiyorum: Ülkede her gün sulak alanlar yok edilirken sesiniz
neden çıkmıyor? Her gün sanayi atıkları, su havzalarına bırakılırken neden
önlem almıyorsunuz? Uluslararası Ramsar Sözleşmesi’ne göre, koruma altında olan
sulak alanlardan otoyol geçirirken neden hiçbir tepki göstermiyorsunuz?
Değerli
milletvekilleri, ormanlar, doğanın parlamentosu gibidir; içinde her türlü
çiçeği, böceği, bitkiyi barındırır tıpkı Mustafa Kemal Atatürk’ün kurduğu
cumhuriyet gibi. (CHP sıralarından alkışlar) Şimdi, başkanlığı getirerek ülkeyi
tek renkli hâle getirmek istiyorsunuz tıpkı ormanları yok ederek doğayı tek
renkli yapmak istediğiniz gibi; tıpkı özgür medyayı susturup tek sesli, yandaş
medya yarattığınız gibi; tıpkı bağımsız yargıyı yok ettiğiniz gibi; tıpkı tüm
okulları imam hatip okullarına çevirdiğiniz gibi; tıpkı üniversitelerde
bilimsel eğitimi yok ettiğiniz gibi; tıpkı Meclisi devre dışı bırakıp ülkeyi
kanun hükmünde kararnamelerle idare ettiğiniz gibi; tıpkı ülkede her şeyi tek
adam diktatörlüğüne bıraktığınız gibi. Siz bu tekçi ve faşizan anlayışınızla
ülkeyi nereye götürdüğünüzün gerçekten farkında mısınız? 
Değerli
milletvekilleri, gelin, ülkeyi götürdüğünüz bu karanlık anlayıştan bir an önce
vazgeçin; içeride ve dışarıda düşmanlık üzerine kurduğunuz politikaları terk
edin; ülkemizde yaşayan tüm yurttaşları kucaklayın. Gelin, çağdaş, demokratik,
laik, çevreye önem veren bir Türkiye’yi yeniden birlikte kuralım. 
Değerli
arkadaşlar, bizler dağlarımızın, ovalarımızın, ormanlarımızın rant uğruna yok
edilmesini asla istemiyoruz çünkü biz ülkemizi çok seviyoruz. Bırakınız, doğa
kendi yasalarıyla yoluna devam etsin. Bakınız, Nazım Hikmet hepimize bir davet
gönderiyor, diyor ki: 
“Dörtnala
gelip Uzak Asya'dan
Akdeniz'e
bir kısrak başı gibi uzanan
Bu
memleket bizim.
Bilekler
kan içinde, dişler kenetli, ayaklar çıplak
Ve
ipek bir halıya benzeyen toprak,
Bu
cehennem, bu cennet bizim.
Kapansın
el kapıları, bir daha açılmasın,
Yok
edin insanın insana kulluğunu,
Bu
davet bizim.
Yaşamak
bir ağaç gibi tek ve hür
Ve
bir orman gibi kardeşçesine,
Bu
hasret bizim.” 
Teşekkür
ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederiz Sayın Tüm. 
Söz
sırası Çanakkale Milletvekili Sayın Bülent Öz’de. 
Süreniz
yedi dakika. 
Buyurunuz.
(CHP sıralarından alkışlar) 
CHP
GRUBU ADINA BÜLENT ÖZ (Çanakkale) – Sayın Başkan, değerli milletvekilleri;
Orman Genel Müdürlüğü bütçesi üzerinde söz aldım. Yüce Meclisi saygıyla
selamlarım. 
Arkadaşlar,
“orman” deyince Orman Bakanının aklına, dikilen fidanlar geliyor. Orman,
dikilen fidanlardan mı ibarettir sadece? Yol, köprü ve havalimanı inşaatlarına,
Çanakkale’nin Kaz Dağları ve Biga Yarımadası’nda termik eliyle ormanların yok
edilmesine ve bozkırın ortasında Atatürk Orman Çiftliği’ni kurarak tüm
Anadolu’ya bir mesaj veren Atatürk’ün mirasının talanına seyirci kalacaksınız,
sonra çıkıp “Şu kadar ağaç diktik.” diyeceksiniz. 
Konuşmama
bütçe ağırlıklı devam edecektim fakat ülkedeki yangına değinmek şart oldu.
Beşiktaş’ta şehit olan polislerimize, sivil yurttaşlarımıza Allah’tan rahmet,
yaralı vatandaşlarımıza acil şifalar diliyorum.
Dün
Genel Kurulda AKP ve HDP Grupları arasında yaşanan kavgaya tanık olduk. Dün birbirinize
iltifat ediyordunuz bugün kavga ediyorsunuz. Milletin gözünün içine bakarak
sergilenen bu oyuna seyirci olmayacağımızı, Ana Muhalefet Partisi olarak
söyleyecek sözümüzün olduğunu belirtmek isterim. Buradan her iki gruba da
sormak istiyorum: Siz sahiden Türk milletini balık hafızalı mı zannediyorsunuz?
“Analar ağlamasın.” dediniz, “çözüm süreci” dediniz, adına “açılım” diyerek
HDP, AKP, PKK, MİT birlikte hareket ettiniz. (CHP sıralarından alkışlar) O
zaman CHP olarak size açık açık söyledik, devlet terör örgütleriyle pazarlık
yapmaz dedik, süreci böyle yönetirseniz içinden çıkılmaz bir hâl alır dedik;
Parlamentoyu devreden çıkaran, kapalı kapılar ardında kotarılmaya çalışılan bu
yaklaşım doğru değil dedik. Siz terör örgütü yöneticileriyle Oslo’da, İmralı’da,
Kandil’de münasebet yaşarken bu yol doğru değil dedik, sizi uyardık. Siz
duvarlarında “Adalet mülkün temelidir.” yazan Türk mahkemelerinin hâkim ve
savcılarını Habur’da teröristlerin ayağına gönderip orada çadır mahkemesi
kurduğunuzda, hukuku ayaklar altına almayın dedik. (CHP sıralarından alkışlar)
Dağdan inen terörist “Pişman değilim, Öcalan’ın talimatıyla geldim.” dedi, siz
“Yok yok, pişmansınızdır.” deyip ellerini kollarını sallayarak gitmelerine izin
verdiniz. “Analar ağlamasın.” dediniz, Türk milletinin anasını ağlattınız. (CHP
sıralarından alkışlar) Şehirler mühimmat deposuna çevrilip teröristler tahkimat
yaparken, valiler kanalıyla askere, polise “Operasyon yapmayın.” dediniz.
“Dolmabahçe mutabakatı”, “çözüm süreci”, “barış ve kardeşlik” söylemleriyle
başladığınız yolculuğun sonunda bugün fidanlarımız kefenleniyor maalesef.
7
Haziran öncesi tabelalardaki “T.C.” kısaltmalarından rahatsız olanlar şimdi
milliyetçilik üstünden siyaset yapmaya başladı. (CHP sıralarından alkışlar) Bu
yüz seksen derecelik dönüşün nedenini millet anlamaya çalışırken “PKK bizi
kandırmış.” dediniz. Kandırıldığınızı söyleyene kadar HDP ve AKP’nin birbirine
yaptığı güzellemeler, iltifatlar Meclis tutanaklarında kayıtlıdır.
“Kandırıldık.” dediğiniz andan itibaren HDP’yle sergilediğiniz süreçte ikinci
perde başladı. Bu millet “400 sandalye verseydiniz bu patlamalar olmazdı.”
demeçlerinizi de unutmadı. 
Değerli
milletvekilleri, ne güzel söylemiş Nazım: “Yaşamak bir ağaç gibi tek ve hür ve
bir orman gibi kardeşçesine.” ‘(CHP sıralarından alkışlar) Lakin “Hangi şiir şu
anda hâlimizi ortaya koyar?” derseniz onu da Orhan Veli söylemiş: 
“Cep
delik, cepken delik, 
Yen
delik, kaftan delik,
Don
delik, mintan delik, 
Kevgir
misin be kardeşlik!” (CHP sıralarından alkışlar)
Uyarılarımıza
kulak asmayan, ağzımızla kuş tutsak inanmayan kişilere ise Ziya Paşa’dan bir
gönderme yapmalı:
“İdrak-i
maali bu küçük akla gerekmez, 
Zira
bu terazi o kadar sıkleti çekmez.” (CHP sıralarından alkışlar)
Sonuçta,
”Tatsız aşa su neylesin, akılsız başa söz neylesin.” demekten başka bir şey
insanın aklına gelmiyor.
Mecliste
Orman Bakanlığının bütçesi konuşuluyor, Türkiye’nin sokaklarında orman kanunu
hüküm sürüyor. Bu ülkede gencecik fidanlar kesiliyor, fidanlarımız
kefenleniyor. Ağacı kurt, insanı dert yiyor. Orman Bakanlığının bütçesini
konuşuyoruz. Ağaca balta vurmuşlar, “Ah” deyip iç çekmiş ağaç. “Neden ah
çektin?” diye sorunca da “Baltanın sapı benden de ona içim yandı.” cevabını
vermiş. İçimizi acıtan budur.
O dönem Şivan Perwer’le barış güvercinleri uçuruyordunuz,
el ele poz veriyordunuz. PKK tanık, TSK sanık, dönemin Genelkurmay Başkanı da
teröristti. Apo Diyarbakır’da ulusa sesleniyor, Barzani parti kongrenizde onur
konuğu yapılıyordu. Apo posteri taşıyanlar serbest, arabasının camına Atatürk
imzasını, posterini koyanlar ceza alıyordu. (CHP sıralarından alkışlar) Sonuçta
“Bugün neden bu kadar şehit veriyoruz?” sorusunun yanıtı bellidir. Ağaca çıkan
keçinin dala bakan oğlağı olur da ondan. 
Değerli milletvekilleri, bazen bir kuşağın diktiği
ağacın gölgesinde gelecek kuşaklar serinlerken bazen de bir kuşağın
politikaları sayesinde gelecek nesiller ya hayat bulur ya da kefenlenir. PKK’ya
destek verenleri, ön açanları bu millet biliyor. Geldiğimiz nokta ne? Bir yıl
içerisinde 17 patlama, kor olan fidanlar, ateş düşen ocaklar, gözleri kan
çanağı analar. Hep söyledik, söylüyoruz, Büyük Orta Doğu Projesi’nden uzak
durun, emperyalist devletlerin çıkarlarına hizmet etmeyin, yüce Meclisi kuran
Mustafa Kemal Atatürk ve arkadaşlarının yaptığı gibi dik duruşu sergileyin
dedik. (CHP sıralarından alkışlar) Çam ağacından ağıl olmaz, el çocuğundan oğul
olmaz arkadaşlar. (CHP sıralarından alkışlar) Orman ve Su İşleri Bakanlığı
bütçesinde suya dair bir şey söylemek gerekir. Bir zamanlar Mecliste
aralarından su sızmayanlar vardı; Habur’da tur atanlar, “Analar ağlamasın.”
diyenler vardı. Kır atın yanında kalan ya huyundan ya suyundan alırmış, suyu
getiren de testiyi kıran da bir zamanlar dosttu, bugün araları açıldı, ortaklık
bozuldu, yel üfürdü, sel götürdü. 
Bu bütçeyi içimden geçen şu cümleyle tamamlamak
isterim: Geçme namert köprüsünden, götürürse sel götürsün seni. Yatma çakal
gölgesinde yerse aslan yesin seni.
Teşekkür ederim, saygılar sunuyorum. (CHP sıralarından
alkışlar) 
BAŞKAN – Teşekkürler Sayın Öz.
Şimdi söz sırası…
İLKNUR İNCEÖZ (Aksaray) – Sayın Başkan…
BAŞKAN – Sayın İnceöz…
İLKNUR İNCEÖZ (Aksaray) – Sayın Başkan, az evvel hatip
konuşması içerisinde ağır bir sataşmada bulunmuştur, buna cevap verme
zorunluluğu doğmuştur.
BAŞKAN – Buyurun. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
5.- Aksaray Milletvekili İlknur İnceöz’ün,
Çanakkale Milletvekili Bülent Öz’ün 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
sekizinci tur görüşmelerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
İLKNUR İNCEÖZ (Aksaray) – Sayın Başkan, değerli
milletvekilleri; öncelikle şu bilinmeli ki, biraz evvel hatibin saydığı
konularda şunu çok net söylememiz lazım: Biz dün söylediğimiz konunun çok net
arkasındayız. Bu ülkede akan kanın durması konusunda dün başlatılmış olan o
süreçte -doğru bir süreçti o süreç; bunu çok net söylüyorum- burada
milletimizin karşısında hesabını veremeyeceğimiz, milletimizin vermiş olduğu
oya halel getirecek hiçbir adımı atmadık, bundan sonra da atmayacağız;
birincisi, bu bilinmeli. 
EREN ERDEM (İstanbul) – Şehirlere bombalar yığıldı,
bombalar, bombalar. Valilere talimatlar verildi.
İLKNUR İNCEÖZ (Devamla) – İkincisi: Bakın, Kurucu Genel
Başkanımız kırk yıldır süren bu ülkedeki terörle mücadelede akan kanın durması
noktasında şu kararlılığı koydu: “Bizim siyasi hayatımıza bile mal olsa bu
mesele çözülsün. Biz bu konuda baldıran zehri içmeye razıyız, yeter ki bu mesele
çözülsün.” şeklindeki kararlılığı çok net ortaya koydu. 
İBRAHİM ÖZDİŞ (Adana) - Baldıran zehrini millete
içirdiniz, millete.
İLKNUR İNCEÖZ (Devamla) - Dün attığımız adımların da
bugün attığımız adımların da terörle mücadele konusunda da sonuna kadar kararlıyız.
Bugün geldiğimiz nokta itibarıyla terörle mücadelede, bak, görülmeyen bir nokta
daha 15 Temmuzda devletin içerisindeki yapılanma net bir şekilde ortaya çıktı.
Allah’ın izniyle 15 Temmuzdan sonra PKK’sıyla, DHKP-C’siyle, FETÖ’süyle
mücadelede denizin suyu çekildi ve kimin ne olduğu ay gibi ortaya çıktı. Bu
mücadele sonuna kadar sürecek.
ALİ ŞEKER (İstanbul) - Günaydın, günaydın!
İLKNUR İNCEÖZ (Devamla) - Fakat az evvel konuşan hatip,
biraz evvel sanki çok yakın tarihini unutmuş gibi... Çanakkale, Çanakkale ki
kahramanlığıyla meşhur, tarihimizde “Çanakkale geçilmez.” şeklindeki
direnişiyle şehitlerimizi verdiğimiz Çanakkale’de bir belediye başkanı çıkıyor
ve HDP barajı aştığında, (CHP sıralarından “Ne alakası var?” sesleri) aşması
gerektiğini düşündüğünde üç gün sonra, seçimlerden üç gün sonra CHP’li bir
belediye başkanı...
(Mikrofon otomatik cihaz tarafından kapatıldı) 
ÜNAL DEMİRTAŞ (Zonguldak) – Hiçbir ilgisi yok.
İLKNUR İNCEÖZ (Devamla) – ...çıkıp burada “HDP barajı
geçti.” diye pilav dağıtıyor. Çanakkale ruhuna yanlış bulduğumu özellikle
belirtmek istiyorum.
Saygılar sunuyorum. (AK PARTİ sıralarından alkışlar) 
BAŞKAN – Teşekkürler Sayın İnceöz.
ÖZGÜR ÖZEL (Manisa) – Sayın Başkan...
BAŞKAN – Sayın Özel...
ÖZGÜR ÖZEL (Manisa) – Sayın Grup Başkan Vekili yapmış
olduğu konuşmasının tümünde grubumuza sataştı ama son kısmında Çanakkale
Belediye Başkanımızın bir açıklamasını kastederek ağır bir sataşmada bulundu.
Cevap hakkını müsaade ederseniz Çanakkale Milletvekili Bülent Öz verecek. 
BAŞKAN – Peki. 
Sayın Öz, buyurun. (CHP sıralarından alkışlar) 
İki dakika söz veriyorum size. 
6.- Çanakkale Milletvekili Bülent Öz’ün,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
BÜLENT ÖZ (Çanakkale) – Çanakkale Belediye Başkanımız
Sayın Ülgür Gökhan’ın 7 Hazirandan sonra dağıtmış olduğu pilav kesinlikle ve
kesinlikle HDP barajı aştı diye değildir. 
İLKNUR İNCEÖZ (Aksaray) – 9 Haziran.
BÜLENT
ÖZ (Devamla) - Çanakkale’de Cumhuriyet Halk Partisi uzun bir aradan sonra
1’inci olmuştur, bu dağıtılan pilav açık, net ifadeyle budur. (CHP sıralarından
alkışlar) Bu kesinlikle bir çarpıtmadır.
Şunu
da ifade etmek istiyorum ki Çanakkale’nin çocuklarına, cumhuriyetin kurulduğu
tarihî topraklarda olan biz Çanakkale’nin çocuklarına hiç kimse milliyetçiliği,
cumhuriyetçiliği, Atatürkçülüğü öğretemez. 
Teşekkür
ederim. (CHP sıralarından alkışlar)
BAŞKAN
- Teşekkürler Sayın Öz. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
BAŞKAN
– Cumhuriyet Halk Partisi Grubu adına yedinci konuşmacı Isparta Milletvekili
Sayın İrfan Bakır.
Buyurun
Sayın Bakır. (CHP sıralarından alkışlar)
Süreniz
yedi dakika.
CHP
GRUBU ADINA İRFAN BAKIR (Isparta) – Sayın Başkan, değerli milletvekilleri; 2017
Yılı Merkezi Yönetim Bütçe Kanunu Tasarısı’nın Devlet Su İşleri Genel Müdürlüğü
bütçesi üzerinde söz aldım. Sizleri ve ekranları başında bizleri izleyen
değerli vatandaşlarımı saygılarımla selamlıyorum. 
Öncelikle,
terörle mücadelede şehit olan tüm kardeşlerimize Allah’tan rahmet, aileleri ve
sevenlerine sabırlar diliyor, yaralılarımıza da acil şifalar temenni ediyorum.
Bilinmelidir ki bizler bir ve beraber olduğumuz sürece hain terör örgütleri
emellerine asla ulaşamayacaklardır. 
Devlet
Su İşleri Genel Müdürlüğü doğru temeller üzerine kurulmuş, kabiliyeti ve
kudretiyle ülke ekonomisinde tarımdan sosyal hayata, doğal hayattan enerji
üretimine, sulamadan taşkın korumaya, içme sularından barajlara kadar birçok
projeye damgasını vurmuş köklü kurumumuzdur. 
Ülkemizde
su konularının ele alınışı drenaj şartlarının iyileştirilmesi ve münferit
bataklıkların ıslahıyla başlamış, değişen ve artan ihtiyaçlar karşısında çağdaş
ülkelerin muadil kuruluşları arasında yer almak için çalışan ancak bu
çalışmaların yeterli olup olmaması konusunda çekincelerimin olduğu kurumumuz…
Yerli ve yenilenebilir enerji kaynağı olan HES’ler hızlı şekilde ekonomiye
kazandırılmalı, artan enerji ihtiyacı daha düşüğe mal edilmeli; çevreye, doğaya
uyumlu olmalı; tarımsal sulama, içme, kullanma suyu balıkçılık ve doğal hayatı
koruma bilinciyle yapılmalı. HES’ler pompaj depolamalı olarak rüzgâr ve güneş
enerjisi santralleriyle birlikte planlanarak inşa edilmelidir. 
DSİ
uhdesinde bulunan işletme, bakım, yönetim sorumluluğu devredilen tahrip olmuş
sulama tesislerinin ekonomiye katkısının sağlanması, fonksiyonlarının yerine
getirilmesi, çiftçilerin faydalanması, işletme faaliyetlerinin sürekliliği, su
tasarrufunun sağlanması için tesislerin yenileme çalışmalarının DSİ’yle
yürütülmesi gerekir. Devredilen tüm sulama tesislerinde yenileme projesi
yatırım bedelinin tamamı DSİ tarafından karşılanmalıdır. Yenileme projelerinde
özellikle arazi toplulaştırılmasının yapılması, yapılamadığı durumda mevcut
toplulaştırmayı DSİ’nin yapması gerekmektedir. Maliyeti nasıl olsa kesin hesap
neticesinde belirlenen yatırım bedelinin tamamı 6200 sayılı Kanun’un 24’üncü
maddesi gereğince devredilen kuruluştan geri alınacaktır. Devlet eliyle
karşılanan maliyetin ise yirmi beş yılda değil, gerekirse altmış, yetmiş yılda
geri dönmesi doğru olacak, böylece devralan kuruluşların bu tesisleri
yenilemesi kolaylaşacaktır. 
Sulama
hayati bir konu, direkt vatandaşın işi, aşı, ekmeğiyle ilgili. Bizler çiftçinin
kullandığı her türlü girdi maliyetinin minimuma indirilmesinden yanayız.
Çiftçilerimizi desteklemeyi başaramazsak tarımın da ülke ekonomisine katkısını
sağlayamayız. Tarımın istihdama katkısı her geçen gün azalmaktadır. Bunun
sonucunda il merkezleri hızla büyürken bazı köylerimizde neredeyse ikamet eden
kalmamıştır. Ülkemizde sulama birlikleri ve kooperatiflerin en büyük sorunu
tarımsal elektrik maliyetidir. Devlet mutlaka sulamada kullanılan elektriğin
yüzde 30’unu sübvanse, KDV oranını 1’e düşürmeli, kayıp kaçak ve TRT paylarını
da kaldırmalıdır. Bu enerji maliyetleriyle kooperatiflerin, birliklerin,
vatandaşların sulama yapması mümkün değildir. Tarımı geliştirmeden sanayiyi
kalkındıramazsınız. Vatandaşın da, birliklerin de, kooperatifin de gücünün çok
üzerinde… Otuz kırk yıllık sulama şebekelerinden verim alınamamaktadır. Bir an
önce modern sulama sistemlerine geçilmeli. Birliklerin ve kooperatiflerin
enerji dağıtım şirketlerine borcu ödenemez hâle gelmiştir. Bu borçlara çözüm
üretilmeden, kurumsal yapıları güçlendirilmeden su yönetiminde yeniden
yapılandırılma çalışmaları çok büyük bir eksiklik taşıyacaktır. Öncelikle,
birliklerin ve sulama kooperatiflerinin borçlarının faizlerinin silinip taksite
bağlanması, tükettikleri enerjiyi kendilerinin üretebilmesi için rüzgâr ve
güneş gibi yenilenebilir enerji sistemlerinin devlet tarafından desteklenerek
yasal düzenlemelerin yapılması gerekmektedir. 
Evet,
arkadaşlar, suyu az olan bir ülkeyiz. Sınırlı olan su kaynaklarımız hızlı ve
çarpık kentleşme, nüfus artışı, endüstriyel faaliyetlerin doğurduğu katı ve
sıvı atıklar, katı atık depolama yerlerinin yer altı suyu beslenme alanlarından
seçilmesi, su havzalarının imar planlarına açılması, tarım alanlarında bilinçsiz
gübreleme ve tarım ilaçlarının kullanılması yer altı ve yer üstü sularının
kalitesini tehdit ediyor, su kaynakları kirleniyor. 
Şairin
dediği gibi “Kâh susar, kâh çırpınır, kâh ürperir, kâh çağlar/Su, eşyayı
kemiren küfe ve pasa ağlar.” (CHP sıralarından alkışlar) İşte, bizlere hayat
veren suyu ağlatmamak için, havzaların kirlilikten korunması amacıyla atık su
tesisi çalışmalarının, havzalarımızdaki kolektör hattı planlama çalışmalarının,
evsel kirliliklerden korunması amacıyla başlatılan çalışmaların bir an önce
bitirilmesi önem arz etmektedir. 
Küresel
ısınma ve bilinçsiz tarımsal sulama su potansiyelimizi olumsuz etkilemektedir.
Ayrıca, küresel ısınma nedeniyle ülkemiz normal yağış rejiminden uzaklaşmakta,
kuraklaşmakta; barajlarımızın su oranı geçen senelere göre yarı yarıya
azalmıştır. Tarım arazilerinde kuraklık nedeniyle sorunlar yaşanmakta, ülkemiz
son yetmiş yılda böylesine bir kuraklık yaşamamıştır. 
Yer
altı suları da tehlike altındadır. Yer altı suları potansiyeli araştırılıp
izleme sistemi kurularak tüketime açılmalı, Türkiye’de -geç kalınsa da-
kuraklık alarmı verilmelidir. 
Geçen
yıla bakarak tarımda istikrarlı bir fiyat politikası uygulanmadığı için çiftçi
tarlasına küskün durumda, kuraklık her şeyi altüst ediyor. Verilen desteklere rağmen
çiftçi umudunu yitirmiş, üretim hırsından uzaklaşmış. Bu nedenle, verilen
destekler ürünle orantılı olmalı, teşvikler ürün kalitesine ve miktarına bağlı
olarak verilmelidir. Teşvikler, ancak üretimi artırıp maliyetleri azaltarak
çiftçinin cebine girmiş olacaktır.
Önemli
bir konu: DSİ’nin yapmış olduğu yatırımların etkin bir şekilde hizmete
dönüştürülmesi yani harcanan paranın, yapılan yatırımların gayrisafi millî
ziraat gelirini artırması gerekmektedir; yoksa, yatırımların hiçbir anlamı
kalmayacak. DSİ’de, işletmeye açılan sulamalarda sulama oranının yüzde
60’lardan yüzde 80 ve 90’lara çıkarılması için yeni projelere ihtiyaç vardır.
Suyun
ve su kaynaklarının daha etkin kullanılabilmesi için çaresizlikten dolayı
açılan kaçak kuyuları yasaklamak yerine suyun adaletli bir şekilde dağıtılması
için çözüm üretilmelidir. 
Değinmeden
geçmek istemediğim bir konu da büyük bir özveriyle çalışan, büyük projelere
imza atan DSİ personelidir. Personelimizin özlük hakları bir an önce
iyileştirilmeli, göstergeleri arasındaki dengesizlikler ortadan
kaldırılmalıdır. Tüm kurumlarda olduğu gibi bazı pozisyonlarda taşeron olarak
çalışanlar asıl işleri belirlenip kadroya alınmalıdır. Cumhuriyet Halk Partisi,
geçmişte olduğu gibi, bugün ve yarın da vatandaşlarımızın yaşamını kolaylaştıracak
çözümler üreten, bu çözümleri üretirken de doğaya ve çevreye azami önem
gösteren her türlü uygulamanın destekçisi olmaya devam edecektir. 
Ben
bu düşüncelerle bütçe tasarısının ülkemiz için hayırlı olmasını diliyor, emeği
geçen herkese teşekkür ediyorum. (CHP sıralarından alkışlar)
BAŞKAN
– Teşekkürler Sayın Bakır.
Sekizinci
konuşmacı Edirne Milletvekili Sayın Erdin Bircan. (CHP sıralarından alkışlar)
Süreniz
yedi dakika. 
CHP
GRUBU ADINA ERDİN BİRCAN (Edirne) – Sayın Başkan, değerli milletvekilleri;
Meteoroloji Genel Müdürlüğü bütçesi üzerine Cumhuriyet Halk Partisi Grubu adına
söz almış bulunuyorum. Yüce Meclisi saygıyla selamlıyorum.
Yıllardır
her kış hava durumunu dinlerken ülkemizin Balkanlardan gelen soğuk havanın
etkisi altına girdiğini duyarız ancak en son İstanbul’da yaşadığımız terör
saldırısında kaybettiğimiz şehitlerimizin acısını ve ülkemizin içinde bulunduğu
yangını değil Balkanlardan gelen soğuk hava, en kötü buz kütlesi dahi
soğutamaz. Şehitlerimize Allah’tan rahmet, yakınlarına ve ülkemize başsağlığı
diliyorum. Bu yangının sebebi… AKP’lilere soruyorum: Yarın çocuklarınızın “Ülke
yanarken siz ne yapıyordunuz?” sorusuna sizler nasıl yanıt vereceksiniz?
Değerli
arkadaşlar, benim ilçem Keşan, Çevre ve Şehircilik Bakanlığının ölçümlerine
göre geçen kış ve bu kış da kirli havada Türkiye 1’incisi. Keşan’daki hava
ulusal sınırların 2 katı, ABD sınırlarının tam 9 katıdır. Keşan’daki hava
kirliliğinin ana kaynağı kömür kullanımı. Sosyal Yardımlaşmanın dağıttığı
kömürler il çevre kurulunun belirlediği kömür standartlarının çok çok altında
ve bu kömürü maalesef devlet eliyle dağıtarak havayı kirletiyoruz,
insanlarımızı hasta yapıyoruz. Tunus’un devrik liderinin, diktatörünün doyasıya
kullanamadığı VIP uçağına milyon dolarlar ödeyen Hükûmetinizin Keşan’daki
yoksullara kaliteli kömür vermeye gücü yetmiyor mu? (CHP sıralarından alkışlar)
Bu konuda Sayın Valimizin çabasına da ayrıca teşekkür ediyorum, bu sorunu
kendisiyle paylaştıktan sonra çözüm aradılar ama maalesef hiçbir çözüm olmadı. 
Edirne’mizin
yaşadığı en önemli sorunlardan birisi de yağışlı dönemlerde nehir
taşkınlarıdır. Devlet Su İşleri bunun önlenmesi için çalışmalar yapmaktadır,
köprü ve kanallar yapılmaktadır. Biz önceliğin nehir yataklarının
temizlenmesine ve bunun daha doğru olacağını düşünerek… Böylelikle taşkın debi
seviyesinin artması sağlanacak ve taşkınlar azalacaktır. 
Bölgemizin
en yakıcı sorunu ise artarak devam ediyor. Yine Sayın Bakanım, yine Ergene,
yine Ergene’yi konuşacağız ve sizin söylediğiniz “Cumhuriyet Halk Partili belediyelere
13 tane arıtma tesisi yaptık, verdik.” dediğinizde hiçbir müteahhit doğru
dürüst teslim etmedi, edemedi. Sizler de geldiniz, geçen yıl gördünüz, beraber
konuştuk ve Cumhuriyet Halk Partili belediyelere bunlar hibe edilmedi,
Cumhuriyet Halk Partili belediyeler borçlandırıldı, o ilçelerdeki halklar
borçlandırıldı, onlarla birlikte de… Ama müteahhitleri siz seçtiniz ve hiçbir
müteahhit doğru dürüst kendi sözünü yerine getiremedi. (CHP sıralarından
alkışlar) Ölçümler: En son 18 Kasımda Ergene Belediyesinin yaptırdığı bir
analize göre tam normal suyun, en kirli su standartlarının bile 4 kat şu anda
üstünde. Hâlâ “Ergene’yi temizliyoruz.” lafıyla artık nereye kadar gideceğimizi
bilmiyorum Sayın Bakanım. 
Yaşadığımız
tüm çevre felaketleri yetmemiş gibi tarım ve orman arazilerinin planlarını
değiştirerek termik santral yapmaya çalışıyorsunuz. Trakya’yı kirletmek için
harcadığınız çabayı ülkemiz için eğer harcasaydınız ülke bu hâlde olmazdı.
Dünyadaki konunun uzmanlarını getirip nereye termik santral yapılmaz diye
sorarsanız eğer burada hukuksuz bir şekilde planları değiştirerek yaptığınız
Trakya’yı gösteriyorsunuz. Yani dünyanın hiçbir yerinde böyle bir şey olmaz,
tarımsal sit alanı olacak olan bölgelere termik santral, yetmedi, bir de
“Nükleer santral yapacağız.” diyorsunuz. (CHP sıralarından alkışlar) 
En
son Uzunköprü ilçemizin Saçlımüsellim köyünde AKP zihniyetini gördük
arkadaşlar. Altı ay önce tarım arazisi olduğu ve başka bir amaçla
kullanılmayacak olan arazi tescil edilmiştir ama AKP’nin maharetiyle üçüncü
sınıf marjinal tarım arazisine çevrildi, altı ay gibi bir sürede. Niçin? AKP’li
biri ya da birileri buraya patlayıcı deposu yapmak istiyor çünkü. Bir tarım
arazisini altı ayda hangi el çabukluğuyla marjinal araziye çevirdiniz?
Televizyonlarda “Tarım arazilerimizi koruyalım.” diye kamu spotları
yayınlayarak hangi suçlarınızı gizliyorsunuz?
Termik
santrallerin yanına bir de nükleer santral yaparak tamamen bizleri öldürmenin
peşindesiniz ama buna hiçbir şekilde izin vermeyeceğiz. Bizi bu topraklardan işgalciler
atamadı, sizler bizi öldüremeyeceksiniz. (CHP sıralarından alkışlar) 
Uzunköprü’müzün
bir diğer yarası da Çakmak Barajı. Sayın Bakanım, maalesef yine bu gölet, onu
da geldiniz, gördünüz ve tespit ettiniz ki altı yıldan önce burası sulama
kanalları yapılmadığı için şu anda baraj gölet konumunda yani “Yaptık, bitti.”
dediğiniz baraj şu an maalesef gölet konumunda.
Hatırlatmadan
olmayacak, yine turizm bölgemiz Saros’un taş ocaklarına müsaade ettiniz.
Mecidiye, Erikli ve Saros, eğer buraları gelip görseniz arkadaşlar bir
tanenizin vicdanı dahi kabul etmez. Maalesef, buraya taş ocakları açılıyor.
Burası turizm bölgesidir, burası tarihî kentlerdir ama maalesef yine AKP
zihniyeti bunu bu hâle getirdi.
Değerli
arkadaşlar, Keşan’ı zehirlemekte olan Çevre ve Şehircilik Bakanlığı şu anda
bedava dağıttığı kömürlerle Keşan’da yaşayan çocuklarımızın hastalığına sebep
olmaktadır. Sizler gelip bu Keşan’ı... Sosyal İşler Bakanımız gelsin, Çevre
Bakanımız gelsin. 
Yine,
sizler zaten Keşan-Enez yolunu çok iyi biliyorsunuz. Burası kağnı yolundan
yapılma bir yoldur. Yani, inşallah kaza geçirmezsiniz, sizlere de temenni
etmem. 
Yine,
Sayın Müezzinoğlu bölgemizde Enez’i çok iyi bilir. Keşan-Enez 60 kilometrelik
yol, bir türlü yapılmadı, yapılamadı, böyle bir niyet de olmadığını görüyoruz. 
ORMAN
VE SU İŞLERİ BAKANI VEYSEL EROĞLU (Afyonkarahisar) –Geçiyor musunuz oradan? 3
araba bile geçer. 
ERDİN
BİRCAN (Devamla) – Geçiyorsunuz ama nasıl? 2 araba bir arada, karşı karşıya
geçemiyorsunuz değil mi Sayın Bakanım? İnşallah başınıza bir şey gelmez bu
konuda. 
(Mikrofon
otomatik cihaz tarafından kapatıldı)
ERDİN
BİRCAN (Devamla) – Biz Edirneliler olarak taşkınsız bir Meriç, tertemiz bir
Ergene, rahat nefes alan bir Keşan, yeşili, mavisi korunmuş bir Saros
istiyoruz. 
Hepinize
teşekkür ediyorum. 
Saygılar
sunuyorum. (CHP sıralarından alkışlar)
BAŞKAN
– Teşekkür ederiz Sayın Bircan. 
Cumhuriyet
Halk Partisi Grubu adına dokuzuncu ve son konuşmacı Kırklareli Milletvekili
Sayın Türabi Kayan. 
Süreniz
yedi dakika. 
Buyurun.
(CHP sıralarından alkışlar)
CHP
GRUBU ADINA TÜRABİ KAYAN (Kırklareli) – Teşekkür ederim. 
Sayın
Başkan, değerli milletvekilleri; Türkiye, bildiğiniz üzere su fakiri bir
ülkedir. Enerjisini termik santrallerden elde etmek en doğru olanıdır. Bu
enerji santrallerimizin şu ana kadar sadece yüzde 37’si yapılmıştır. Türkiye’de
DSİ’nin tespit ettiği 730 termik santral yapılacak bölge keşfedilmiştir.
Bunların sadece 138’i yapılmıştır. 55 tanesi devlet işletmesine ait, 83 tanesi
de özel sektörün yaptığı veya özel sektöre satılan termik santrallerdir. Bizim
şu anda yaptığımız bu yüzde 37 santralle sadece ihtiyacımızın yüzde 13’ünü,
daha doğrusu 13 bin megavat enerjiyi elde ediyoruz. Bizim ülkemizin ihtiyacı
olan, şu anda kullanılan enerji 44 bin megavattır. Hâlbuki bu bahsettiğimiz 730
santralin tamamı yapılmış olsa 37 bin megavatlık bir enerji elde edeceğiz. 44
bin megavat ihtiyacın yaklaşık 37 binini sadece elektrik enerjisinden yani
hidroelektrik santrallerinden karşılayacağız. Sadece bu santrallerin
maliyetinin düşük olmasından da değil, temiz olmasından da değil, bunun yanında
bu santrallerden elde ettiğimiz su aynı zamanda tarımsal arazimizi
sulayacağından dolayı daha çok verim artışından ve daha çok insan istihdam
edeceğinden dolayı ülkemizin ekonomisine büyük bir katkı sağlayacaktır. Ama
maalesef biz elektrik enerjisini, bu santrallerden, hidroelektrik
santrallerinden karşılayacağımız yerde gidip de kömür santrallerinden ve doğal
gaz santrallerinden karşılamaya çalışıyoruz.
Değerli
arkadaşlar, doğal gaz santrali hidroelektrik santralinin tam 25 kat daha
pahalısıdır, kömür santrali hidroelektrik santralinin tam 20 kat daha
pahalısıdır. Böyle pahalı bir enerjiyi kullanıp sanayicimize ve ülkemizin
insanına pahalı enerji veriyoruz. Bu kadar pahalı enerjiyi alan sanayicimiz
haliyle enerji girdisi pahalı olduğundan dolayı yüksek maliyet elde ediyor. Bu
yüksek maliyetle gidip de kiminle rekabet edeceksiniz dünyada? Hiç kimseyle
rekabet edemezsiniz. Dolayısıyla biz bu enerjiyi sanayicilerimize ucuz vermeyi
taahhüt ediyoruz ve veriyoruz. Peki, ucuz verdiğimiz enerjiyi kimden
karşılıyoruz? Halkımızdan karşılıyoruz. Hem kendisi yaktığı enerjiyi pahalıya
kullanıyor hem de sanayicimizden elde edilen ucuzlatmayı da yine halkımızın
üzerine yüklüyoruz.
Değerli
Cumhuriyet Halk Partililer ve Türkiye'nin değerli insanları, bizlerin bu
enerjiyi kullanmak için yapmamız gereken sadece ve sadece hidroelektrik
santrallerini kullanmaktır, hidroelektrik santralleri yapmaktır. Bugün kömür
santralleri kuruluyor. Değerli arkadaşlar, linyitin kalorisi düşük olduğundan
dolayı kömürü yıkatmak zorundayız, yıkamak için de su kullanmak zorundayız. Bu
kullandığımız su daha sonra atık su ve kirli su olarak ayrıca doğayı
kirletmektedir. Bunun yanında, baca gazlarının çıkardığı zehirli partiküller
ayrıca doğayı kirletmektedir. 20 kat-25 kat daha masraflı olduğu hâlde çevreye
verdiği zararı da ayrıca göz önünde bulundurmanızı istiyorum ve bunun yanında,
bu enerji santrallerini soğutmak için de ayrıca su kullanmanız gerekiyor.
Ülkemiz su fakiri bir ülkeyken biz suyu gidip de kömürü yıkamakla veyahut da
çıkan bu ısıyı soğutmakla harcıyoruz. 
Değerli
arkadaşlar, şu anda bizim bölgemizde, Trakya’da gerek Vize’de gerekse
Çerkezköy’de termik santral kurulmak isteniyor. Burada kurulan santraller
Trakya’nın kuzeybatısındadır. Trakya’nın bütün rüzgârı, üç yüz altmış günün üç
yüz günü kuzeybatıdan eser. Buradaki partiküllerin hepsi Trakya’nın üzerine
gidecek demektir. Sayın Bakan, bunları da size ayrıca arz ediyorum. 
Sayın
Bakanım, sizlere ayrıca bir öneride bulunmak istiyoruz, bunu not alırsanız
bence daha da iyi bir neticeye kavuşacaksınız. Vadiye havza bazlı su birlikleri
kurmak zorundayız. Bu su birliklerine özellikle ziraat odalarını, sanayi
odalarını, belediye başkanlarını mutlaka üye yapmak zorundayız. 
Değerli
arkadaşlar, son olarak söylemek istediğim şudur: Türkiye, dağlarına düşen
yağışı barajlarında biriktirmekte, hidroelektrik üretmekte ve tarım alanlarını
sulamakta geri kalmıştır. Bunu bir an önce yapmalı ve tamamlamalıdır. Bu
nedenle enerji üretmek için ithal kömüre ve ithal doğal gaza bağlanmakta
mecburi kalınmıştır. İthal yakıtla elde edilen enerji, hem pahalıya mal olmakta
hem de döviz kaybına sebep vermektedir. Sanayide yüksek enerji, maliyeti imalat
maliyetini yükseltmektedir. 
Sanayi
enerjisine yapılan indirim halkımızın elinden, cebinden alınmaktadır. Türkiye,
baraj programı zamanında gerçekleşmediği için sulu ziraatı ve artan nüfusunun
ihtiyacı olan tarımsal üretimi gerçekleştirememiş, bu, millî olmayan tutum ve
plansızlık sonucu gerçekleştirilememiştir. Bundan dolayı da otu ve samanı
dışarıdan ithal etmek zorunda kaldık. 
Bütün
bunlar ortadayken su üretim alanlarına, taş ocaklarına izin verilip ormanlar
yok edilmekte, yağmur sularının yer altı sularına sızması da engellenmektedir.
İç Trakya’da, Karaman’da ve Karapınar gibi suyu az olan kurak bölgelerde
kalitesiz kömürle termik santral kurularak yer altı suyunu israf edici şekilde
kullanmaktayız. 
Değerli
arkadaşlar, bir örnek daha vereyim size. Bu Vize bölgesinde, Çerkezköy
bölgesinde kurulacak olan santrala harcanacak olan su, Vize bölgesinden ve
Karıştıran bölgesinden temin edilecektir. Karıştıran bölgesinde su, toprağın
eksi 500 metresindedir, Vize’de de eksi 200 metresindedir. Bu suyu nereden
bulacaksınız ve nasıl yıkayacaksınız? Barajlar dururken, su havzalarımız
dururken ülkemizi bu kadar zarara itmekle sizler ne kazanacaksınız Sayın
Bakanım, merak ediyorum. 
Hepinize
teşekkür ediyorum. (CHP sıralarından alkışlar) 
BAŞKAN
– Teşekkür ederiz Sayın Kayan.
Sayın
milletvekilleri, Cumhuriyet Halk Partisi Grubu adına konuşmalar tamamlanmıştır.
Şimdi
Adalet ve Kalkınma Partisi Grubu adına yapılacak olan konuşmalara geçeceğiz. 
İlk
konuşmacı, Niğde Milletvekili Sayın Erdoğan Özegen. (AK PARTİ sıralarından
alkışlar) 
Süreniz
beş dakika.
AK
PARTİ GRUBU ADINA ERDOĞAN ÖZEGEN (Niğde) – Sayın Başkan, değerli
milletvekilleri; Ekonomi Bakanlığımız bütçesi üzerine AK PARTİ Grubu adına söz
almış bulunuyorum. Bu vesileyle aziz milletimizi ve yüce heyetinizi saygıyla
selamlarken tüm şehitlerimize Allah’tan rahmet diliyor, yaralılarımıza şifa
diliyorum; aziz Türk milletine başsağlığı diliyorum; Emniyet mensuplarıma da
özellikle başsağlığı diliyorum. 
Değerli milletvekilleri, çok şeyler, rakamlar bu
kürsüden bütçe üzerinde telaffuz edildi, konuşuldu. “Hafızaibeşer, nisyan ile
maluldür.” diye güzel bir sözümüz var. Konuşmamın başında küçük bir hatırlatma
yapmak isterim. Bundan tam on dört yıl önce ülke ekonomisiyle ilgili genel
manzara şuydu: Yaklaşık 50 milyar dolar mali yükle finans sektörü çökmüş,
cumhuriyet tarihinde ilk defa esnaf, tüccar, çiftçi ve toplumun büyük bir
kesimi sokağa dökülmüş, sosyal devlet ilkesi yerle yeksan olmuş, hazinesi iflas
etmiş, IMF’ye mahkûm olmuş bir Türkiye. Kamu yatırımlarının durduğu, devlet
çalışanlarının maaşının bile yüksek faizlerle borçlanılarak karşılanabildiği
bir Türkiye. 
Bu vahim tablo, 3 Kasım 2002 seçimlerinde partimizin
iktidara gelmesiyle değişmiştir, Türkiye'nin güçlenmesinden rahatsız olan
kesimlerin gösterdiği dirence rağmen değişmiştir. Hatırlayın, 27 Nisan
e-muhtırası, Cumhurbaşkanlığı seçiminde 367 krizi, partimize açılan kapatma
davası ve 15 Temmuzda bir grup FETÖ’cü münafıklar çetesinin giriştiği alçak
darbe teşebbüsü, bunlardan sadece birkaç tanesi. On dört yıllık iktidarımızda,
peş peşe atılan reform adımlarıyla, Türkiye'de, güçlü ekonomi, kaliteli
demokrasi dönemi başlamıştır. 
Diğer taraftan, Irak-Suriye sınırında yaşanan savaşlar,
ülkemize akın eden milyonlarca kardeşimize ev sahipliği yapmamız, ticaretimizin
büyük bir bölümüne muhatap olan Avrupa’da yaşanan ekonomik kriz, işte tüm
bunlar elbette ticaretimizi olumsuz etkilemiştir. 
Peki, sadece bizde mi bu? Hayır, yok, tüm dünyada
benzer sıkıntılar yaşanmakta. 2012’den bu yana küresel ticaret hacmi yıllık
artış oranı yüzde 3-4 gibi gayet vasat bir düzeyde. Petrol fiyatlarındaki düşüş
ithal enerji faturalarımıza olumlu yönde yansısa da, petrol ihraç eden
ülkelerle olan ihracatımızı olumsuz etkilemiştir. İhracatın büyük bölümü
petrole dayanan 28 ülkeyle olan ihracatımızın yaklaşık 60 milyar dolar gibi
önemli bir seviyede olması, öte yandan yurt dışı müteahhitlik iş hacmimizin
yüzde 85’inin de bu ülkelerden geliyor olması, sonuç olarak baktığımızda 2016
ihracatında yüzde 2’lik bir daralma söz konusu. Çevre ülkelerde yaşanan
olumsuzluklar ve yaşadığımız sorunlar ve dolardaki yükseliş kaynaklı parite
kaybı, elbette etkili olmuştur. 
Peki,
başka ülkelere göre durumumuz nedir? 2016’dan şu ana kadar küresel ticaret
yüzde 4 azalmıştır. Yani ülkemiz, her şeye rağmen, diğer ülkelere kıyasla daha
iyi bir performans ortaya koymaktadır. 
Hükûmetimizin
önem verdiği diğer bir konu, dış ticarette millî paramızın kullanılması. Son
verilere göre, TL kullanımı ihracatta yüzde 5, ithalatta yüzde 7’ye ulaşmış
durumdadır. On dört sene önce bu oranın yüzde 1 bile olmadığını düşündüğümüzde,
Ekonomi Bakanlığımızın bu ve benzeri çalışmalarındaki başarılarını önemsiyor ve
teşekkür ediyoruz. Ekonomi Bakanlığımızın başlattığı proje bazlı yatırım teşvik
sistemiyle, artık, daha fazla katma değer üretimi yapacak yatırımlar ön plana
çıkmaktadır. 
Saygıdeğer
milletvekilleri, deniz ne kadar dalgalı olursa olsun, bu gemi, kurucu liderimiz
Sayın Cumhurbaşkanımızın kaptanlığında, Başbakanımız ve AK PARTİ kadrolarıyla,
rotasından sapmadan, hedefi olan limana varacaktır. Bundan hiç kimsenin şüphesi
olmasın. Gelinen bu noktada, tüm kurum ve kurallarıyla ekonomimiz, finans
sektörü ve reel sektör bakımından artık daha sağlam bir alt yapıya sahiptir.
Bütün bunları yaparken, bir taraftan sosyal adaleti toplumun tüm kesimlerine
yayıyor, kamu yatırımlarımızdan taviz vermiyor, altyapı yatırımlarımıza devam
ediyoruz. 
Diğer
taraftan, artık, Türkiye, millî ekonominin gereği olarak orta ve ileri
teknolojide dışa bağımlılıktan kurtulacak adımlar atıyor, savunma sanayisi
başta olmak üzere birçok alanda, artık, millî üretime sahip bir ülke hâline
geliyoruz. Bundan böyle, üretimden istihdama, altyapıdan sosyal devlet ilkesine
kadar her alanda yeni reformlar yaparak aziz milletimizle yolumuza devam
edeceğiz. 
Bu
vesileyle ben şunu ifade ediyorum: Bütün şerliklere rağmen ülkemizin geleceği
aydınlıktır. Her türlü şer güce rağmen bu zorlukları yeneceğiz. 
Şafağın
sökme anı yakındır diyor, bütçemizin hayırlı olmasını temenni ederken aziz
milletimizi ve yüce heyetimizi bir kez daha saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederiz Sayın Özegen. 
İkinci
konuşmacı, Gaziantep Milletvekili Sayın Abdullah Nejat Koçer. 
Süreniz
beş dakika. 
Buyurun.
(AK PARTİ sıralarından alkışlar)
AK PARTİ GRUBU ADINA ABDULLAH NEJAT KOÇER (Gaziantep) –
Sayın Başkan, sayın milletvekilleri; Ekonomi Bakanlığı bütçesi üzerinde AK
PARTİ Grubu adına söz almış bulunmaktayım. Yüce heyetinizi saygıyla
selamlıyorum. 
Konuşmama başlarken terör saldırılarında hayatını
kaybeden şehitlerimize Allah’tan rahmet, yaralılarımıza acil şifa diliyorum.
Terörü ve terörün destekçilerini lanetliyorum. 
Ayrıca, dünyanın gözü önünde Halep’te yaşlı, çocuk
demeden yapılan katliamı lanetliyor, bu insanlık dramının son bulmasını
diliyorum. 
Sayın milletvekilleri, tüm dünyada siyasi ve ekonomik
bir değişim yaşanıyor. Avrupa Birliği, son ekonomik krizden sonra hâlâ istediği
seviyede toparlanabilmiş değil, Amerika, başkanlık seçimleriyle artan para
politikasındaki belirsizliği gideremiyor, Çin’in yaşadığı yapısal sorunlar
küresel ticarete doğrudan etki yapıyor, yakın coğrafyamızdaki savaş hâli ve
siyasi belirsizlikler devam ediyor, sadece beş ay önce Türkiye’de bir darbe
girişimi oldu, kararlılıkla mücadele ettiğimiz, ancak yıllardır süren bir terör
sorunumuz var. Bütün bu olumsuz tablolara rağmen, küresel ticaretteki gerileme
eğilimine rağmen Türkiye, 2015 yılında yüzde 4; kesintisiz 27 çeyrektir büyüdü.
15 Temmuzun etkisiyle 28’inci çeyrekte bir düşüş olsa da bu rakamı şu anda
değerlendirmeye almamız çok doğru değil, bundan sonraki 29’uncu çeyrek bizim
için çok önemli. 
2015’te yıllık yüzde 26 gerileyerek 32,2 milyar dolara
düşen cari açık 2016 yılında yüzde 4,9 gerileyerek 23,5 milyar dolara indi,
2016 yılı sonu hedefimiz yüzde 4,3.
Değerli
milletvekilleri, Türkiye ekonomisini küresel gelişmelerden bağımsız düşünmemiz
imkânsız. İfade ettiğim verilerle yetinmemiz asla mümkün değil. İthalatta
bağımsızlığımızı azaltmaya gayret ediyor, ihracatın büyümeye olan pozitif
katkısını sürekli kılmayı hedefliyoruz. Üretimi, ihracatı, yatırımları
artırmaya yönelik üretilen politikalarda bunları açıkça görüyoruz. Bu
politikaların olumlu neticelerine hep birlikte tanık oluyoruz. Piyasalardaki
son dalgalanmalar üzerine Ekonomi Koordinasyon Kurulunun çok güçlü ekonomik
tedbirler açıkladığını hep beraber izledik. Eximbank’ın 3,7 milyarlık
sermayesinin artırılması, ihracatçıya 250 milyar liralık kredi hacminin Kredi
Garanti Fonu tarafından oluşturulması, imalata yönelik yatırım harcamaları için
yatırıma katkı oranının yüzde 15 artırılması, 500 bin vatandaşımızın İŞKUR’un
aktif iş gücü programından yararlanacak olması, işverenlerimizin 2017 yılı ilk
üç aylık primlerinin yılın son üç ayına ötelenmesi, bu tedbirlerden sadece
birkaçı.
Değerli
milletvekilleri, Türkiye ekonomisinin yapısal bir sorunu yoktur. Türkiye’ye
yönelik küresel bir finansal operasyon vardır. Memnuniyetle görüyoruz ki bu
finansal operasyona karşı yerli ve millî bir hareket başlamıştır. İçinde
bulunduğumuz bu dönem, Türkiye'nin farkındalık dönemidir. Yalnızca silahlı
terör örgütüne ve FETÖ’ye karşı verilen mücadeleden ibaret bir farkındalık
değildir bu; müttefik ve dost bildiğimiz, küresel aktör konumundaki ülkelerin
Türkiye’ye karşı nasıl tehditler oluşturduğuna yönelik bir farkındalıktır. 
Türkiye
ekonomisi, işleyen bir piyasa ekonomisidir. Ekonomi sağlam temeller üzerinde,
tasarrufu artıracak teşvikler ve yapısal reformlar bir bir hayata geçirilmekte.
Kredi derecelendirme kuruluşları dilediği kadar sipariş rapor yayınlasın,
bankacılık sektörümüz güçlü, vatandaşımız ekonomiye ve ülkesine güveniyor,
piyasa ekonomisine bağlılık sürüyor ve Türkiye büyüyor. 
G20’nin
en hızlı büyüyen ülkesiyiz, Avrupa Birliği ülkelerinden daha hızlı büyüyoruz.
Avrupa ülkelerinde büyümede 5’inci sıradayız. Kamu yatırımlarımız reel
ekonomiye çeşitli imkânlar ve desteklerle artırılıyor.
2017
yılımız, büyüme esaslı bir bütçe. Bu bütçemizde AR-GE ve inovasyonu güçlü bir
şekilde destekleyerek ekonomimizin rekabet gücünü ve verimliliğini artırmaya
yönelik kaynakları artırmayı hedefliyoruz.
Yatırımlara
daha fazla kaynağın ayrıldığı 2017 bütçesinin Ekonomi Bakanlığımız, ülkemiz ve
milletimiz için hayırlı, uğurlu olmasını temenni ediyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
- Teşekkür ederiz Sayın Koçer.
Üçüncü
konuşmacı, Çorum Milletvekili Sayın Salim Uslu. 
Buyurun.
(AK PARTİ sıralarından alkışlar)
AK
PARTİ GRUBU ADINA SALİM USLU (Çorum) - Sayın Başkan, Gazi Meclisimizin
saygıdeğer üyeleri; sizleri ve aziz milletimizi saygıyla selamlıyor, tüm
şehitlerimizi rahmetle anarak gazilerimize şifalar diliyorum, milletimizin başı
sağ olsun.
Geçmişte
darbe ve muhtıralardan, terörden çok çekmiş birisi olarak sivil siyaset ve
demokrasi konusunda samimi olanların, terör ve şiddet kimden gelirse ve hangi
misyon adına olursa olsun karşı çıkmaları gerektiğini ve daha barışçıl bir dil
kullanmaları gerektiğini tarih önünde ifade etmeyi görev sayıyorum. 
Halep’te
sıkışıp kalmış 80 bin civarında ölümü bekleyen insan var. Sürdürülen katliama
göz yuman uluslararası camia, oradaki katliamlardan da bizatihi sorumludur. Son
zamanlarda özellikle Birleşmiş Milletler Güvenlik Konseyinde daimi üyelerin
reddetmesiyle insani yardımın ulaşmasının engellenmiş olmasını doğru
bulmadığımızı ve “Dünya, beşten büyüktür.” iddiasının ne kadar haklı olduğunu
bu vesileyle bir kez daha tespit ettiğimizi belirtmek istiyorum. İnsanlık suçu
işlenen Halep’te başka ülkelerin havadan, karadan bombalamasıyla kan ve gözyaşı
üzerinden zafer ilan edilmesini asla ve kata doğru bulmadığımızı belirtmek
istiyorum.
Değerli
milletvekilleri, sürdürülebilir bir sosyal güvenlikten sağlık hizmetlerinin finansmanına,
çalışma hayatı ve istihdamın artmasına kadar 79 milyon yurttaşımızı doğrudan
ilgilendiren bir bakanlık bütçesini görüşüyoruz. Bu alanda Parlamentomuzun da
desteğiyle geçmişte reform niteliğinde birçok yeni düzenleme yapılmıştır.
Birkaç başlık hâlinde özetlemek gerekirse işsizlik, dünyada ve Türkiye'de en
baş sorunlardan birisi olmaya devam etmektedir. Elbette cumhuriyet
hükûmetlerinin tümünün çabası vardır ama bilesiniz ki işsizlik, şimdi başka bir
evreye geçmiş ve nitelikli iş gücü ortaya çıkmıştır. Nitekim, 2023 vizyonuna ve
gerekse YPK kararlarına uygun olarak hazırlanan Ulusal İstihdam Stratejimizde
iş gücü piyasalarının beklediği nitelikli iş gücü yetiştirme konusunda önemli
çalışmalar yapılmıştır. 
Yine,
az önce de konuşmada ifade edildi. Sayın Başbakanımız tarafından geçtiğimiz
günlerde açıklanan ekonomik önlemler paketinde KOBİ’lere ve iş gücüne yönelik
önemli kararlar alınmıştır, bunu da son derece önemli gördüğümü belirtmek
istiyorum. Özellikle 500 bin kişilik aktif iş gücünün yararlanacağı yeni
düzenlemelerin varlığı, prim ödemelerinin bir kısmının ötelenmiş olması ve
KOBİ’lerin güçlendirilmesi burada son derece önem arz etmektedir. Finansal
krizlere, savaşlara, daralmalara, piyasalardaki sert rekabete yani tüm olumsuz
koşullara rağmen alınan tedbirlerle iş gücü piyasalarında önemli yasal
düzenlemeler yapılmış ve istihdamı artıracak sosyal devlet anlayışı olumlu
verilere de yansımıştır. 
Elbette
bu dönemde genel sağlık sigortasına geçilmiş olması son derece önemlidir.
İşsizlik sigortasının hayata geçirilmiş olması ve başarılı bir şekilde fonun
yönetimi son derece önemli bir yeniliktir. Yine, burada sosyal güvenlik
konusunda etkin, verimli, kolay ulaşılabilir ve sürdürülebilir bir sosyal
güvenlik sistemi sayesinde aktif ve pasif sigortalı sayımız artmıştır. Sağlık
karnesinin kaldırılmış, e-reçete uygulamasına geçilmiş, eczane ve hastanelerin
tüm çalışanlara açılmış olması son derece önemlidir. Yine, SGK’nın burada 530
civarında sosyal güvenlik merkezinin ve 75 adet hâlâ devam eden SAGMER’lerin
kuruluş çalışmalarının devam ediyor ve kısa zamanda hizmete geçiyor olmasının,
sigortalı sayısında artışa ulaşmada önemli katkıları olmuştur. Engelliler
konusunda önemli çalışmalar yapılmıştır ve en önemlisi sendikalar ve toplu iş
sözleşmesi konusunda yasa çıkarılmıştır. Bunlar son derece önemlidir.
Tabii, sayın milletvekilleri, konuşmamın burasında
kısaca bazı önermelerde bulunmak istiyorum Sayın Bakanımıza ve Çalışma
Bakanlığına. İşletmelerin primli katkılarını sağlayacak, sendikal kültürü
yaygınlaştırarak sendikayı özgürleştirecek çok ciddi bir kıdem tazminatı fonu
çalışmasına ihtiyaç vardır. Elbette yeşil pasaport önemlidir ama sosyal
etiketleme sendikalaşmayı teşvik etmekte çok daha önemlidir diye düşünüyorum.
Bunun dışında mevzuat boşluğundan ziyade Türkiye'de bir sosyal kabul sorunu
vardır, bunun şiddetle, bir an önce aşılması gerekir. İşsizlik sigortasının
kapsamının genişletilip erişiminin kolaylaştırılması, özellikle kamudaki statü
karmaşasının bir an önce sona erdirilmesi ve bilhassa geçici ve mevsimlik
işçilik gibi ayrımların ortadan kaldırılarak onlara…
(Mikrofon otomatik cihaz tarafından kapatıldı)
SALİM USLU (Devamla) - …kesin bir çözüm olarak kadro
ihdasının gerçekleştirilmesini, aynı zamanda kamuda ya da özel sektörde “geçici
işçi” tarifi yerine “geçici iş” tanımının tadat edilerek getirilmesini, yine İş
Sağlığı Yasası’nda getirdiğimiz işçi temsilciliği statüsünün mutlaka örgütsüz
iş yerlerinde de olacak şekilde bir sendikal altyapının oluşturulmasını…
BAŞKAN – Sayın Uslu açıyorum, tamamlayın lütfen.
SALİM USLU (Devamla) – Sağ olun efendim. 
Çeşitli nedenlerden dolayı kapanan iş yerlerinde işçi
alacaklarıyla ilgili yeni bir düzenleme yapılmasını da burada önermek
istiyorum. 
Bu vesileyle, Çalışma ve Sosyal Güvenlik Bakanlığı
bütçesinin Bakanlık çalışanlarına ve tüm emekçilere hayırlı uğurlu olmasını
diliyor, Genel Kurulu saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederiz Sayın Uslu.
Dördüncü konuşmacı, Rize Milletvekili Sayın Hikmet
Ayar. (AK PARTİ sıralarından alkışlar) 
AK PARTİ GRUBU ADINA HİKMET AYAR (Rize) – Sayın Başkan,
değerli milletvekilleri; Çalışma ve Sosyal Güvenlik Bakanlığı bütçesi üzerine
AK PARTİ grubumuz adına söz almış bulunmaktayım. Sizleri ve aziz milletimizi
saygıyla selamlıyorum. 
Geçtiğimiz cumartesi günü İstanbul Beşiktaş’ta meydana
gelen hain terör saldırısını lanetliyorum. Tüm şehitlerimize Allah’tan rahmet
diliyorum. Ateş, en çok, düştüğü yeri yakıyor. Şehit yakınlarımıza, polis
teşkilatımıza, aziz milletimize sabırlar diliyorum.
Yine başta Halep katliamı olmak üzere dünyanın her
yerinde Müslümanlara karşı sürdürülen sistematik vahşeti de lanetliyorum. Tüm
dünya Müslümanlarını sen ben kavgasını bırakarak birlik ve beraberliğe davet
ediyorum.
Değerli arkadaşlar, Çalışma ve Sosyal Güvenlik Bakanlığının
ne kadar geniş bir yelpazede görev yaptığını birçoğumuz farkında olmayabiliriz.
Bir işimiz var ve çalışıyorsak memur, işçi, esnaf, tüccar fark etmez, Çalışma
ve Sosyal Güvenlik Bakanlığıyla alakamız var demektir. İşimiz yoksa ve iş
arıyorsak yine Çalışma ve Sosyal Güvenlik Bakanlığıyla alakamız var demektir.
Şayet emekli olmuşsak yine bu Bakanlığımızla alakalıyız demektir. Bu itibarla,
toplumun her kesimine bir şekilde dokunan bir bakanlık olarak milletimizin
Çalışma ve Sosyal Güvenlik Bakanlığından beklentisi o derece yüksektir. AK
PARTİ iktidarlarının Çalışma ve Sosyal Güvenlik bakanlarının bu beklentileri
karşılayacak dinamizm içerisinde görev yaptıklarını biliyoruz ve takdir
ediyoruz. 
Sayın
Başkan, değerli arkadaşlar; bütçe görüşmeleri vesilesiyle bu kürsüye çıkan bazı
milletvekili arkadaşlarımız, rakamları evirip çevirerek bazı demagojik
sonuçlara ulaşmak istiyorlar, belki de kendilerini yanıltıyorlar,
kandırıyorlar. Şimdi, ben de size bazı rakamlar verebilirim, sizin ortaya
koymaya çalıştığınızın tam tersini söyleyebilirim. Mesela, kayıt dışı istihdam
oranının yüzde 52’lerden yüzde 34’lere gerilediğini söyleyebilirim; genel
sağlık sigortası uygulamalarının dünyaya örnek olacak bir noktaya geldiğini
söyleyebilirim; devletteki engelli memur sayısının 5.777’den 49 binlere
yükseldiğini ve bunun yüzde 847’lik artışa tekabül ettiğini söyleyebilirim; çok
tenkit ettiğimiz emeklilerimizin maaşlarının, nominal olarak yüzde 350 ile
yüzde 706 arasında, reel olarak yüzde 50 ile yüzde 200 arasında arttığını
söyleyebilirim; tüm vergi gelirlerinin, yüzde 86 faizini karşılayabildiğini,
şimdi ise yüzde 11’lere düştüğünü söyleyebilirim. Bunlar sadece birkaç rakam. 
Şunu
söylemek istiyorum: Rakamları evirip çevirmeyin. AK PARTİ’nin iktidarları her
alanda olduğu gibi çalışma ve sosyal güvenlik alanında da başarılıdır. Zaten
başarılı olmasaydı, millet, bu kadar uzun süre, AK PARTİ’yi iktidarda tutmazdı.

Tüm
bu başarılı çalışmaların yanı sıra çözüm bekleyen sorunlarımızın varlığını
Sayın Bakanımız da bilmektedir. Bunlardan bir tanesi de taşeron çalışanlar
meselesidir. Bu konuda çalıştığınızı biliyoruz, çalışmalarınızın tamamlanmak
üzere olduğunu da biliyoruz. Bir an önce bu çalışmaların bitirilmesini
bekliyoruz.
Bir
başka çözüm bekleyen sorun ise mevsimlik işçiler meselesidir. Sayın Bakanım,
yaklaşık 23 bin çalışanı ilgilendiren bir konu bu. Bu sayının yaklaşık yarısına
yakını Rize, Trabzon, Artvin illerinde çalışan ÇAYKUR çalışanlarıdır. Bu konu,
zatıalinizle de bizzat konuştuğumuz bir konudur.
Mevsimlik
işçilerimiz, bir yılda en fazla yüz yetmiş dokuz gün çalışabilmektedir. ÇAYKUR
çalışanlarımız ise yüz kırk, yüz elli gün ancak çalışabilmektedir.
Çalışmadıkları sürede iş akitleri askıda olduğu için işsiz de sayılmıyorlar, bu
nedenle işsizlik aylığı da alamıyorlar. İşsizlik aylığının diğer şartlarını
yerine getirmeleri çok zor ama getirseler bile işsizlik aylığı almaları mümkün
değil çünkü işsiz sayılmıyorlar. 
Yine
Bakanlığınızın bünyesinde İŞKUR Toplum Yararına Çalışma Projelerinden faydalanamıyorlar,
dolayısıyla mevsimlik işçilerimiz için bir şeyler yapmanın vakti geldiğini
düşünüyorum. Biraz sonra yapacağınız konuşmada bu hususta bir şeyler
söylemenizi 23 bin mevsimlik işçi için sizlerden bekliyoruz. 
Kısa
iki konuya daha değinerek konuşmamı bitireceğim.
ÇAYKUR
bünyesinde işçi statüsünde çalışan ziraat mühendislerimiz, çay eksperlerimiz ve
diğer üniversite mezunlarımız bulunmaktadır. Önceki yıllarda geçici bir
düzenlemeyle isteğe bağlı olarak belli şartlar taşıyanlara memuriyete geçme
imkânı verilmişti. 
(Mikrofon
otomatik cihaz tarafından kapatıldı) 
HİKMET
AYAR (Devamla) - Benzer bir düzenleme sadece ÇAYKUR’da değil, diğer kurumları
da kapsayacak şekilde yapılabilirse çok hayırlı olacağını düşünüyoruz. 
Ayrıca,
Millî Eğitim Bakanlığı Halk Eğitim Müdürlüklerinde çalışan usta öğreticilerimiz
var. Çok önemli bir işlev görmektedirler. Önemli sorunları var, kadro
istiyorlar. Kadro olabilse elbette iyi olur ama kadro olmazsa da durumlarında
düzenleme yapılması gerekiyor. 
Bu
vesileyle tekrar hepinizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederiz Sayın Ayar. 
Beşinci
konuşmacı, Ankara Milletvekili Sayın Jülide Sarıeroğlu. (AK PARTİ sıralarından
alkışlar) 
AK
PARTİ GRUBU ADINA JÜLİDE SARIEROĞLU (Ankara) – Değerli milletvekilleri, 2017
bütçe görüşmeleri çerçevesinde Çalışma ve Sosyal Güvenlik Bakanlığı bütçesi
üzerine AK PARTİ Grubu adına söz almış bulunuyorum. Yüce heyetinizi saygıyla
selamlıyorum. 
Terörün
her türlü değeri ve ahlakı çiğneyen en çirkin yüzüne 10 Aralık gecesi
İstanbul’da bir kez daha şahit olduk. Ülkemizin birlik ve beraberliğine,
geleceğine kastetme gayreti içinde olanlar ve onların destekçileri kirli
amaçlarına asla ulaşamayacaklar. Mücadelesini “Ölürsem şehit, kalırsam gazi.”
anlayışıyla veren aziz milletimizi yolundan asla döndürmeyecekler. Milletimiz
daha çok kenetlenecek. “Tek vatan, tek millet, tek devlet, tek bayrak” diyerek
mücadelemizi kararlı şekilde sürdürmeye devam edeceğiz. Allah’ın yardımıyla
ülke ve millet olarak terörün, terör örgütlerinin, teröristlerin ve onların
arkalarındaki güçlerin üstesinden geleceğiz. 
Gazi
Meclisimizden İstanbul’daki hain terör saldırısında şehit olan, bugün Ankara’da
Hakk’a uğurladığımız Tugay Can Kızılırmak kardeşime, dün Hakk’a uğurladığımız
Elmadağ’dan Çetin Sarıkaya kardeşime, Keçiören’den Yakup Çapan ve Oğuzhan Duyar
kardeşlerime, Etimesgut’tan Mehmet Zengin kardeşime ve tüm şehitlerimize
Allah’tan rahmet, ailelerine ve milletimize başsağlığı diliyorum; yaralı
kardeşlerimize acil şifalar diliyorum. Bu vesileyle, azimle, inançla, vatan,
bayrak sevdasıyla yurt içinde ve yurt dışında görev yapan tüm güvenlik
güçlerimize şükranlarımı sunuyorum. 
Değerli
milletvekilleri, Halep’te aralarında kadın ve çocukların olduğu siviller
katlediliyor. Halep’te bir insanlık dramı yaşanıyor, içimiz yanıyor. Halep’te
insanlar ölürken, görmeyen, duymayan, konuşmayan dünyada hukuk ölüyor, insan
hakları ölüyor, insanlık ölüyor, değerlerimiz yok oluyor. Halep’e yönelik
saldırıların bir an önce durdurulması gerekiyor. Sivil halkın gerekli gözetim
mekanizmaları eşliğinde güvenli tahliyesi sağlanmalı, insani yardım erişiminin
önü açılmalı. Halep, hepimizin vicdanı demek istiyorum. 
Değerli
milletvekilleri, ülkemizin istihdam politikaları, adil, kapsayıcı ve bütüncül
bir yaklaşımı esas alan Ulusal İstihdam Stratejisi çerçevesinde
yürütülmektedir. Katılımcı bir anlayışla hazırlanan Ulusal İstihdam Stratejisi,
2023 yılına kadar işsizlik oranının yüzde 5 düzeylerine indirilmesini, istihdam
oranının yüzde 55 düzeylerine yükseltilmesini hedeflemektedir. Bu kapsamda,
2014-2016 döneminde 219 tedbir uygulanmıştır. Yeni eylem planımız da Ocak 2017
tarihinde uygulamaya geçecektir. 
Değerli
milletvekilleri, kalkınmanın temel unsuru olarak gördüğümüz kadınlar güçlü
olursa Türkiye’nin daha güçlü olacağına inanıyoruz. Bu kapsamda Ulusal İstihdam
Stratejisi çerçevesinde “kadın istihdamı” temel başlıklardan biridir.
Kadınların iş gücüne katılım oranının 2023 yılı itibarıyla yüzde 41’e
çıkarılması hedeflenmektedir. Bu kapsamda, kadınların iş gücüne katılma oranı
ve istihdamının artırılması, kayıt dışı istihdamla mücadele için farkındalığın
geliştirilmesi, aktif ve pasif iş gücü politikalarının, kadınların mesleki
becerilerinin geliştirilmesi, girişimciliğin artırılması, iş ve aile yaşamının
uyumlaştırılmasına yönelik prim teşvikleri uygulanmıştır. 
Yine,
İŞKUR tarafından 1 milyon kadın danışanla bireysel görüşmeler
gerçekleştirilmiş, aktif iş gücü hizmetlerinden yararlanan kadın sayısı yüzde
55’e ulaşmıştır. Yapılan tüm çalışmalar sonucunda 2002 yılında yüzde 27,9 olan
kadının iş gücüne katılma oranı, 2015 yılında yüzde 31,5’e yükselmiş, Ağustos
2016 döneminde ise yüzde 33,1’e yükselmiştir. Son on dört yılda kadın
istihdamında yüzde 37, iş gücünde ise yüzde 45 oranında artış
gerçekleştirilmiştir. 
On
dört yılda partimiz, iktidarımız, hayatın her alanında kadınların rol ve
statülerinin yükselmesini sağlamıştır, kadınların ayrımcı ve ötekileştirici
uygulamalara maruz kalmasına son vermiştir. Yine, çalışma ve analık hakkını,
ikisini birden güvence altına almış, iş ve aile yaşamını uyumlaştırmada
yaşadıkları sorunları hafifletmiştir. Bugüne kadar olduğu gibi bundan sonra da
kadın-erkek, genç-yaşlı, engelli, işçi-işveren, emekli, tüm kesimleri kapsayıcı
ve adil bir çalışma hayatı için yaptığımız çalışmaları aynen sürdüreceğiz.
Dinamik bir yapıya sahip olan iş gücü piyasası politikalarını belirlerken
önceliğimiz her zaman adalet olacak, fırsat eşitliği olacak, insan onuruna
yaraşır bir çalışma hayatını oluşturmak olacak.
Sözlerimi
bitirirken Çalışma ve Sosyal Güvenlik Bakanlığı bütçesinin ülkemize,
milletimize ve çalışma hayatına hayırlı olmasını diliyor; başta Sayın Bakanımız
olmak üzere, tüm çalışma arkadaşlarına, Plan ve Bütçe Komisyonu Başkan ve
üyelerine şükranlarımı sunuyor, yüce heyetinizi saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ederiz Sayın Sarıeroğlu.
Altıncı
konuşmacı Ankara Milletvekili Sayın Nevzat Ceylan. (AK PARTİ sıralarından
alkışlar) 
AK
PARTİ GRUBU ADINA NEVZAT CEYLAN (Ankara) – Değerli milletvekilleri, Mesleki Yeterlilik
Kurumunun 2017 yılı bütçesi hakkında söz almış bulunuyorum. Sözlerime
başlamadan önce, Halep’te yaşanan insanlık dramını lanetliyor, tüm
şehitlerimizi rahmetle anıyor ve yüce Meclisi saygıyla selamlıyorum.
Değerli
milletvekilleri, çalışma hayatının ihtiyaç ve beklentilerini karşılayan
nitelikli iş gücünün eğitim sistemimiz içinde yetiştirilmesinin küresel düzeyde
Türkiye'ye rekabet avantajı kazandıracağı hepinizin malumudur. Bu anlamda
dünyada uygulanan en yaygın sistemlerden birisi, mesleki yeterliliği şeffaf ve
güvenilir bir şekilde ortaya koyan, standartlara ve akreditasyona dayalı,
kalite güvencesi sağlanmış ölçme, değerlendirme ve belgelendirme sistemlerinin
kurulup işletilmesidir. Ülkemizde de Mesleki Yeterlilik Kurumu, uluslararası
norm ve standartlara uygun bir şekilde ulusal meslek standartlarını ve
yeterliliklerini oluşturarak akredite sınav ve belgelendirme sistemiyle çalışma
hayatına nitelikli eleman kazandırmaktadır.
Değerli
milletvekilleri, bu yıl kuruluşunun 10’uncu yılını kutlayan Mesleki Yeterlilik
Kurumu önemli çalışmaları da geride bırakmıştır. Bu kapsamda ulusal meslek
standartlarının hazırlanması için sektörlere ve mesleklere ilişkin yetkinliği
ve temsil gücü olan işçi-işveren meslek kuruluşları ve sivil toplum
örgütleriyle toplam 874 meslek standardının hazırlanmasına ilişkin iş birliği
ortamı oluşturulmuş ve yapılan çalışmalar neticesinde 686 ulusal meslek
standardı Resmî Gazete’de yayımlanarak yürürlüğe girmiş bulunmaktadır. Mesleki
Yeterlilik Kurumunun eğitim ve istihdam dünyasının tüm aktörleriyle uyum içinde
oluşturduğu, yürürlüğe koyduğu ulusal meslek standartları ülkemizdeki mesleki
ve teknik eğitimin müfredatlarının temelini oluşturmaktadır. 2015 yılında
yapılan yasal değişikliklerle ülkemizde verilen tüm mesleki ve teknik eğitimin
ulusal meslek standartlarına göre verilmesi zorunlu hâle getirilmiştir. Her
düzeydeki mesleki ve teknik eğitimin meslek standartlarına ve yeterliliklere
göre verilmesiyle eğitim ve istihdam arasındaki bağı güçlendiren yapısal bir
dönüşüme imkân sağlanmıştır. 
Meslek
standartları ve yeterliliklere dayalı olarak ölçme ve değerlendirme faaliyeti
gösteren uluslararası akredite 57 sınav ve belgelendirme kuruluşu MYK
tarafından yetkilendirilmiştir. Bu kuruluşlar 81 ilde mesleki yeterlilik
kuruluşlarının denetimi ve gözetimi altında aktif bir şekilde faaliyetlerini
sürdürmektedir. Bu kuruluşlar tarafından yapılan teorik ve pratik sınavlar
sonucu bugüne kadar 103.456 kişi başarılı olarak mesleki yeterlilik belgesi
almaya hak kazanmıştır. 
Mesleki
yeterlilik belgeleri bir kişinin iş sağlığı ve güvenliği tedbirlerini alarak
mesleğini bildiğini ve doğru bir şekilde icra ettiğini teyit eden uluslararası
akredite belgelerdir. Mesleki yeterlilik belgesi, iş gücü üretiminde
verimliliği artırmakta, üretim ve hizmet kalitesinin artmasına katkı
sağlamaktadır. Sanayicilerimizin yoğun olarak talep ettiği MYK belgeli iş
gücünün kamuda da memur alımında pilot olarak uygulaması başlatılarak kamuda
mesleki yeterlilik ilkesinin kararlılıkla sürdürülmesi hedeflenmiştir. 
Bilindiği
üzere, ülkemizde iş kazalarının yoğun olarak yaşandığı başta inşaat sektörü
olmak üzere tehlikeli ve çok tehlikeli mesleklerde çalışanlar için mesleki
yeterlilik belgesi zorunlu hâle getirilmiş bulunmaktadır. Bu suretle iş
kazalarının azaltılması ve üretim verimliliğinin artırılması hedeflenmiş
bulunmaktadır. 
Değerli
milletvekilleri, belge zorunluluğu getirilen mesleklerde çalışanların mesleki
yeterlilik sınavlarında başarılı olmaları hâlinde sınav ve belge üzerindeki
ücretleri MYK tarafından karşılanmaktadır. Bu kapsamda yaklaşık 58 bin kişinin
sınav ve belgesi ücreti tutarı olan yaklaşık 35 milyon TL ilgili fonlardan
karşılanmış, böylece çalışanlarımıza ve işverenlerimize ilave mali yük
getirilmemiştir. 
Türkiye
Yeterlilikler Çerçevesi, Avrupa Yeterlilikler Çerçevesi’yle
referanslandırılarak ülkemizde verilen diploma ve belgelerin kalite güvencesi
sağlanacak, uluslararası arenada geçerli ve kabul edilebilir hâle
getirilecektir. 
Kurum
kültürü ve personel rejimiyle ülkemizin örnek, saygın ve başarılı kurumlarından
biri olan Mesleki Yeterlilik Kurumunun 2017 yılı bütçesinin hayırlı olmasını
temenni eder, yüce heyeti saygıyla selamlarım. (AK PARTİ sıralarından alkışlar)

BAŞKAN
–Teşekkür ederiz Sayın Ceylan.
Yedinci
konuşmacı Şanlıurfa Milletvekili Sayın Mahmut Kaçar. (AK PARTİ sıralarından
alkışlar)
AK
PARTİ GRUBU ADINA MAHMUT KAÇAR (Şanlıurfa) – Sayın Başkan, saygıdeğer
milletvekilleri; Türkiye ve Orta Doğu Amme İdaresi Enstitüsü bütçesi üzerine
söz almış bulunuyorum. Bu vesileyle, yüce Meclisi saygıyla selamlıyorum.
1952
yılında Yönetim Okulu olarak kurulan Türkiye ve Orta Doğu Amme İdaresi
Enstitüsü, enderun geleneğinin modern temsilcisi olarak günümüzde sadece
Türkiye'nin değil yakın coğrafyanın en güçlü kamu yönetim okulu olma vasfını
kazanmıştır. 
TODAİ’yi
enderun geleneğinin modern temsilcisi olarak tanımlamak, aynı zamanda köklü bir
geleneği ve önemli bir sorumluluğu da ortaya koymaktadır. Bilindiği üzere,
Sultan II. Murat zamanında kurulup 1908 yılına kadar varlığını sürdüren enderun
okullarında bir yandan dinî ve müspet ilimler öğretilirken diğer yandan
edebiyat, şiir, sanat, yabancı dil eğitimi gibi geniş yelpazede eğitimler
verilmiş, böylece ortak bir kültürü özümseyerek yetişen öğrenciler devletin
değişik kademelerinde önemli görevler üstlenmiştir. 
Birleşmiş
Milletler Teşkilatı ile Türkiye arasında yapılan teknik yardım anlaşmasına
dayalı olarak dünyada kurulan bölgesel 3 kamu yönetimi enstitüsünden biri de
TODAİ’dir. TODAİ’nin Avrupa Kamu Yönetimi Akreditasyon Birliği tarafından 2019
yılına kadar akredite edilmiş olması, burada verilen yüksek lisans
diplomalarına aynı zamanda uluslararası bir geçerlilik kazandırmıştır. 
Yine,
TODAİ’nin eğitim öğretim programlarında bugüne kadar 5.252 yüksek lisans
öğrencisi, 80 bin kısa süreli eğitim, yine 54’e yakın dost ve kardeş ülkenin
kamu görevlisinin, toplam 605 öğrencisinin Türkiye’de eğitim alması, TODAİ’nin
gerek yakın coğrafyamızda gerekse dünya genelinde vermiş olduğu önemli kamu
hizmetini ortaya koymaktadır. 
Ben,
bu özverili çalışmalarından dolayı başta Sayın Bakanımız ve TODAİ Başkanı olmak
üzere bütün çalışanları ayrıca tebrik ediyorum.
Değerli
milletvekili arkadaşlarım, malum olduğu üzere, 10 Aralık akşamı İstanbul
Beşiktaş’ta hain terör örgütü tarafından yapılan alçakça saldırı neticesinde 44
kardeşimizi şehit verdik, çok sayıda yaralımız var. Şehitlerimizden 4
kardeşimiz de seçim bölgem olan Şanlıurfa’mızdan. Bu alçak saldırıyı ve terörü
bir kez daha şiddet ve nefretle lanetliyorum. Birliğimize, kardeşliğimize,
huzurumuza, güvenliğimize kasteden katiller ve onların zalim efendileri hiçbir
zaman başaramayacak ve Türkiye’ye asla diz çöktüremeyecektir. Biz, her
zamankinden daha çok bir ve beraber olacağız, kardeşliğimizi en güçlü şekliyle
dosta ve düşmana göstereceğiz. 
Türkiye
terörle mücadele ederken yanı başımızda Halep’te katliam yapılıyor. Halep’te
dünyanın gözü önünde cereyan eden katliamı anlatmak için kelimelerin yeteceğini
zannetmiyorum. Müslüman erkekler kurşuna diziliyor, kadınlara tecavüz ediliyor.
Halepli Müslümanlar sokaklarda diri diri yakılıyor. Son iki günde yüzlerce
kadına tecavüz edildiği bilgisinin yanı sıra, dünyayla irtibat kurabilen
Müslüman kadınlar tecavüze uğramamak için intihar fetvası bekliyor. 
Bugün
Halep’te bir medeniyet, bir tarih bütün insanlığın gözünün önünde yok ediliyor.
Kadim şehir, insanlarıyla birlikte haritadan siliniyor. Sözün tükendiği
noktada, insanlık olarak tarihin en büyük acılarından birine, tarifi imkânsız
üzüntülerine şahitlik ediyoruz. Halep’in düşmesi demek, hilalin gözyaşlarının
sel olması, Ayasofya minarelerinin çatırdaması demek. Eğer Halep düşerse
insanlığın onuruna halel gelir, vicdanlar yara alır, yeni bir Felluce’nin önü
açılır. Eğer Halep düşerse Müslümanların sabır taşı çatlar, yeni Kerbelâlar
oluşur. Zalimler zaferler devşirirken, mazlumlar tel örgüler önünde beklerken
biz susmayacağız, güç sahipleri karşısında, dünya Müslümanları olarak, sadece
yutkunmayacağız. Millet olarak bizler, hakkı ve hakikati söylemeye, insaf ve
vicdana çağırmaya, Müslüman mazlumların sesi, mağdurların ümidi olmaya devam
edeceğiz, devam edeceğiz ki insanlık ölmesin. Bizler Halep’ten yükselen ve
yüreğimizi dağlayan çocuk çığlıklarını, annelerin çaresiz feryadını, babaların,
yaşlıların ahüferyadını elbette ki duyacağız, duyacağız ki insanlık ölmesin.
Bizler Halep’ten son bir ümitle bize uzanan elleri elbette boş çevirmeyeceğiz,
çevirmeyeceğiz ki insanlık ölmesin diyor, bütçemizin hayırlara vesile olması
temennisiyle yüce Meclisi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederiz Sayın Kaçar.
Sekizinci
konuşmacı Osmaniye Milletvekili Sayın Mücahit Durmuşoğlu. (AK PARTİ
sıralarından alkışlar) 
AK
PARTİ GRUBU ADINA MÜCAHİT DURMUŞOĞLU (Osmaniye) – Sayın Başkan, değerli
milletvekilleri; Devlet Personel Başkanlığının 2017 yılı bütçesi üzerinde AK
PARTİ Grubu adına söz almış bulunuyorum. Bu vesileyle Türkiye Büyük Millet
Meclisinin siz değerli üyelerini ve ekranları başında bizleri izleyen
vatandaşlarımızı saygıyla selamlıyorum.
Devlet
Personel Başkanlığı bütçesi hakkındaki değerlendirmelere geçmeden önce, PKK’lı
hainler tarafından İstanbul’da Çevik Kuvvet polislerimize yönelik düzenlenen
kalleş saldırı neticesinde hayatını kaybeden şehitlerimize Allah’tan rahmet,
gazilerimize geçmiş olsun dileklerimi iletiyorum. 
Aynı
şekilde, Halep’te yaşanan insanlık dramı da hepimizi derinden yaralamaktadır.
Tüm dünya bilmelidir ki Türkiye her zaman olduğu gibi mazlumların safında yer
almaya devam edecektir. Sayın Cumhurbaşkanımızın söyledikleri gibi, Türkiye ne
zaman geleceğe yönelik olumlu bir adım atsa cevabı hemen terör örgütleri eliyle
kan, can, vahşet, kaos olarak önümüze gelmektedir. PKK’sıyla, DEAŞ’ıyla,
FETÖ’süyle, DHKP-C’siyle tüm terör örgütleri aynı amaç için ülkemize ve
milletimize saldırmaktadır. Devlet ve millet olarak gereken cevabı
vereceğimizden hiç kimsenin en ufak şüphesi olmasın. Bu millet asla diz
çökmeyecektir. 
Hepimizin
yakından şahit olduğu üzere, 15 Temmuz gecesi devletimizi parçalamak, millî
hâkimiyeti ve demokrasiyi yok etmek gayesiyle girişilen bir isyan hareketi
başlatılmış ve çok kısa bir süre zarfında bertaraf edilmiştir. Cumhurbaşkanımız
Sayın Recep Tayyip Erdoğan’ın çağrısı üzerine meydanlara çıkarak tanklara ve
asker elbisesi giymiş silahlı teröristlere karşı duran, bir ay boyunca bütün
illerde meydanları doldurarak tuttuğu demokrasi nöbetiyle darbeye karşı
demokrasiyi galip kılan milletimize şükranlarımı arz ediyorum. Millî birlik ve
bütünlüğün sergilenmesinde büyük hassasiyet gösteren siyasi partilerimizin
genel başkanlarına şükranlarımı sunuyor, hassaten tüm milletvekillerimize de teşekkür
ediyorum.
Sayın
Başkan, değerli milletvekilleri; Devlet Personel Başkanlığı, 1960 yılından bu
yana geçen elli altı yıl içerisinde, kamu personel sistemimizin kurulmasında ve
birçok önemli düzenlemelerin hayata geçirilmesinde aktif rol almıştır. Personel
sistemimizde son yıllarda önemli değişiklikler yapılmıştır. Merkezî sınav,
merkezî yerleştirme uygulamasına geçilmiş ve görevde yükselme ve unvan
değişikliğinde sınav sonucuna dayalı atama sistemi kurulmuştur. 
Engellilerin
memurluğa alınmasında önce mülakat sınavı kaldırılmış, 2011 yılında yapılan
değişiklik sonrasında da merkezî yazılı sınav sonucuna göre yerleştirme
sistemine geçilmiştir. 2002 yılında 6 bine yaklaşan engelli memur sayısı,
ağustos ayında 5.812 kadroya yapılan yerleştirme sonrasında 49 bine
yaklaşmıştır. 
Kendilerine
her zaman minnet borçlu olduğumuz şehit ve gazilerimizin yakınlarının memur
kadrolarına atanması artık Devlet Personel Başkanlığımızca yapılmaktadır. 1996
yılından bugüne kadar toplam 33.576 şehit yakını, gazi ve gazi yakınımızın
ataması yapılmış olup, bunun 17.074’ü son üç yıl içerisinde Devlet Personel
Başkanlığınca gerçekleştirilmiştir. Söz konusu bu atamalardan 161 tanesi,
özellikle son dönemde verdiği şehitler sebebiyle milletimizin gönlünde ayrı bir
yeri olan, memleketim Osmaniye’deki şehit yakınları ve gazilerimize tahsis
edilmiştir.
Diğer
yandan, devletimizin şefkatli kollarına emanet edilmiş bulunan kimsesiz
çocuklarımızın atamaları da 2014 yılından itibaren Devlet Personel
Başkanlığımızca yapılmaktadır. 1988 yılından bu yana bu kapsamda yapılan atama
sayısı 42.279’dur. 
AK
PARTİ iktidarları döneminde kamu görevlileri sendikacılığı açısından da son
derece önemli gelişmeler yaşanmıştır. 2002 yılında kamu görevlileri
sendikacılığı alanında faaliyette bulunan sendika sayısı 46 iken bu sayı 2016
yılında 171’e çıkmıştır. 
Geriye
dönüp baktığımızda, pek çok alanda olduğu gibi, kamu personel yönetimi alanında
da geçmişin el sürülmemiş, kangren hâlini almış birçok sorununa Hükûmetimiz
döneminde el atıldığını, sorunların birer birer çözüldüğünü görmekteyiz. Elde
edilen bu kazanımlar sadece iktidarımızın bir başarısı değil, hepimizin
kazanımlarıdır.
Sayın
Başkan, değerli milletvekilleri; kamu personelinin işe alınmasından
yetiştirilmesine, çalışma koşullarının düzenlenmesinden hukuki ve mali
statülerinin belirlenmesine kadar birçok önemli görevi yerine getiren Devlet
Personel Başkanlığı, elli altı yıllık tecrübesiyle devletimizin âdeta yönetsel
hafızası niteliğindedir. Hiç kuşkusuz, yönetim olgusunun en önemli unsuru
insandır ve hâlihazırda kamuda değişik statülerde toplam 3 milyon 390 bin
personel istihdam edilmektedir. Devlet Personel Başkanlığı daha eşit, daha adil
ve daha mutlu çalışma koşullarının sağlanması hususunda vatandaşlarımıza 30
milyon tutarındaki mütevazı bütçesiyle hizmet vermeye devam etmektedir.
Sayın
Başkan, değerli milletvekilleri; bu düşüncelerle, Devlet Personel Başkanlığının
2017 yılı bütçesinin hayırlı olmasını diliyor, heyetinizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Durmuşoğlu.
Dokuzuncu
konuşmacı Antalya Milletvekili Sayın İbrahim Aydın.
Buyurun.
(AK PARTİ sıralarından alkışlar) 
AK
PARTİ GRUBU ADINA İBRAHİM AYDIN (Antalya) – Sayın Başkan, değerli
milletvekilleri; yüz yetmiş yedi yıllık köklü bir teşkilat, şahsımın da otuz
yıl hizmet ettiği ve mensubu olmaktan şeref duyduğum Orman Genel Müdürlüğü
bütçesi üzerine AK PARTİ Grubu adına söz almış bulunuyorum. Bu vesileyle aziz
milletimizi ve yüce heyetinizi saygıyla selamlıyorum.
Öncelikle,
İstanbul’daki alçak ve kalleş terör saldırısını şiddetle kınıyorum ve bu
saldırıda hayatını kaybeden 44 şehidimize Allah’tan rahmet, yakınlarına ve Türk
milletimize başsağlığı, yaralı vatandaşlarımıza da acil şifalar diliyorum.
Halep’te
katliam var; Halep ölüyor, insanlık sessiz. Halep’te Esed rejimi, askerleri ve
İranlı Şii milisler tarafından onlarca kadın, yaşlı ve çocuk kurşuna dizilerek
ve her türlü silahlar kullanılarak katledilmektedir. Tüm dünyayı bu katliama
duyarlı olmaya davet ediyoruz. “İnsanlık ölmesin.” diyoruz. 
Değerli
milletvekilleri, Orman Genel Müdürlüğünün misyonu, orman ve orman kaynaklarını
her türlü tehlikelere karşı korumak, doğaya yakın bir anlayışla geliştirmek,
ekosistem bütünlüğü içinde ve topluma çok yönlü sürdürülebilir faydalar
sağlayacak şekilde yönetmektir. Orman ve Su İşleri Bakanlığına bağlı olarak,
Anayasa ve kanunların kendisine tanıdığı yetkiler çerçevesinde, ormanların
korunması, geliştirilmesi ve sürdürülebilir şekilde faydalanılması hizmetlerini
yürüten bir kurumdur.
Ülkemiz
ormanlarının amenajman planları 1972 yılında bitirilmiştir. İlk envanter
rakamlarına göre 20,2 milyon hektar olan orman varlığımız 2016 yılında 22,3
milyon hektara ulaşmıştır. 1 milyon 500 bin hektar son on dört yılda yapılan
gayretli çalışmalar neticesinde gerçekleştirilmiştir. Odun servetimiz ise 996
milyon metreküpten 2016 yılında 1,6 milyar metreküpe ulaşmıştır. Dünyada orman
varlığı azalırken ülkemizde ormanların hem alanı hem de ağaç serveti
artmaktadır. 2023 yılı hedefimiz, ülke topraklarının yüzde 30’u yani 23,3
milyon hektara ulaşmaktır. 
Sayın
Başkan, değerli milletvekilleri; orman köylümüzü doğduğu yerde doyurmak,
göçlerin önüne geçmek ve odun dışı orman ürünlerinin ülke ekonomisine katkı
sağlaması maksadıyla Trüf Ormanı Eylem Planı, Badem Eylem Planı, Ceviz Eylem
Planı, Dut Eylem Planı, Salep Eylem Planı, Sakız Eylem Planı, Bal Ormanı Eylem
Planı, Yabani Zeytin (Delice) Rehabilitasyon Eylem Planı gibi 26 eylem planıyla
ormanlarımızı kırsal kalkınmanın lokomotifi yapıyoruz. 2019 yılına kadar 5 bin
köye 5 bin gelir getirici orman kurarak orman köylüsünü yerinde
kalkındırıyoruz. 
Sayın
Başkan, değerli milletvekilleri; artık ormanlarımızın tapusu var. 1937 yılında
“Beş yılda orman kadastrosu bitirilir.” diye başlamışız fakat 2015 yılına
gelinceye kadar bitirememişiz. 2015 yılından itibaren orman kadastrosu ve tapu
kadastrosunun birlikte çalışmalarıyla 2016 yılı sonu itibarıyla orman
kadastrosunun yüzde 99’unu tamamladık. 2019 yılı sonuna kadar da ormanların
tapuya tescil işlemleri tamamlanacaktır. Ayrıca, yapmış olduğumuz kanuni
düzenlemeyle, kangren hâline gelen 2/B meselesini çözdük. Mülkiyet sorunlarını
çözerek orman köylümüzle hasım değil hısım olduk. 
Sayın
Başkan, değerli milletvekilleri; Orman Genel Müdürlüğünün orman yangınlarıyla
mücadele çalışmalarına gelince: Yerli ve son teknolojiyi kullanıyoruz. On beş
saniye içerisinde yangını tespit edip karadan ve havadan on beş dakika
içerisinde yangına müdahale edebiliyoruz. Bu erken ve etkin mücadeleyle
bölgemizde lider ülke olduk. Yunanistan’da 18, İtalya’da 14, İspanya’da 10 kat
fazla orman alanı yanmıştır. 
Bu
mücadeleyi veren, kulecisinden yangın işçisine, operatöründen pilotuna,
memurundan mühendisine tüm çalışanlara teşekkür ediyor; yangınla mücadelede
şehit olan 113 kardeşimize ve tüm şehitlerimize Allah’tan rahmet diliyorum.
Hükûmetimizin
2007 yılında yaptığı düzenlemeyle, yangınla mücadelede görev alan 13 bini aşkın
geçici işçiye kadro verilerek çalışma barışına katkıda bulunulmuştur. Ayrıca,
yangınla mücadelede 8.500 geçici işçimiz de özveriyle çalışmaktadır. Yanan
ormanların 1 metrekaresi bile yok olmuyor, yıl içerisinde ağaçlandırılıyor. 
Tüm
orman camiasının yarım asırlık beklentisi olan 5531 sayılı Orman Mühendisliği,
Orman Endüstri Mühendisliği ve Ağaç İşleri Endüstri Mühendisliği Hakkında Kanun
2006 yılında çıkarılmıştır. Bu kanunla, mesleğimizin görev alanlarına giren
konuların sınırları belirlenirken, diğer taraftan, görev konularımızın diğer
meslek disiplinlerince aşındırılmasının önüne geçilmiştir. 
(Mikrofon
otomatik cihaz tarafından kapatıldı)
İBRAHİM
AYDIN (Devamla) – Bir orman mühendisi olarak, emeği geçenlere, tüm
arkadaşlarımız adına minnet ve şükranlarımı sunarım.
2017
yılı bütçesinin hayırlı ve uğurlu olmasını diliyorum. (AK PARTİ sıralarından
alkışlar) 
BAŞKAN
– Teşekkür ederiz Sayın Aydın.
MEHMET
GÜNAL (Antalya) – Sayın Başkan...
BAŞKAN
– Sayın Günal…
MEHMET
GÜNAL (Antalya) – Bir dakikalık, yerimden bir söz talebim var.
BAŞKAN
– Tabii ki.
Buyurun.
V.- AÇIKLAMALAR (Devam)
7.- Antalya Milletvekili Mehmet Günal’ın,
Halep’te çatışmaların devam ettiğine, bu konuda bir an önce duyarlılık
yaratılmasını ve Hükûmetin gerekli girişimlerde bulunmasını temenni ettiğine
ilişkin açıklaması
MEHMET
GÜNAL (Antalya) – Çok teşekkür ederim Sayın Başkan.
İbrahim
Bey’e de teşekkür ediyorum, konuşmasının başında Halep’teki durumu özetledi. 
Az
önce bize gelen bilgilerde, arkadaşlarımız telefonla konuşurken çatışmada
vurulan arkadaşlarımız var, konuşma anında gerçekleşmiş. Geçtiğimiz haftalarda
Sayın Genel Başkanımızın aracılığıyla Türkiye’ye gelmiş olan Elif kızımızın da
dayısı oradaki komutanlardan bir tanesi, şu anda ciddi anlamda bir çatışma
olduğunu söylüyorlar. Bir taraftan rejim güçleri, bir taraftan PYD güçleri,
havadan da bombardıman olduğunu söylüyorlar. Sayın Bakanlara buradan duyurmuş
olalım. 
İbrahim
kardeşimize de gündeme getirdiği için teşekkür ediyoruz. 
İnşallah,
bu konuda bir an önce duyarlılık yaratılır ve Hükûmetimiz de gerekli
girişimlerde bulunur. 
Fırsat
verdiğiniz için teşekkür ediyorum. 
Oradaki
kardeşlerimize de geçmiş olsun diyorum. İnşallah bir an önce bunlar durur. 
Teşekkür
ederim.
BAŞKAN
– Teşekkür ederiz Sayın Günal.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
BAŞKAN
– Onuncu konuşmacı Kırıkkale Milletvekili Sayın Abdullah Öztürk.
Buyurun.
(AK PARTİ sıralarından alkışlar) 
AK
PARTİ GRUBU ADINA ABDULLAH ÖZTÜRK (Kırıkkale) - Sayın Başkan, değerli
milletvekilleri; 2017 Yılı Merkezî Yönetim Bütçe Kanunu Tasarısı’nda AK PARTİ
adına Orman ve Su İşleri Bakanlığıyla ilgili konuşmak üzere söz almış
bulunmaktayım. Genel Kurulu ve aziz Türk milletini saygıyla selamlıyorum.
Öncelikle,
İstanbul’da ülkemize yönelik, birlik ve beraberliğimize zarar vermek adına
yapılan hain ve alçakça saldırıyı kınıyorum. Bu saldırıda şehit olan polis ve
vatandaşlarımıza Allah’tan rahmet, yaralılara acil şifalar diliyorum. Bu ve
bundan önce yapılan bütün saldırılarla ülkemizi bölmeye çalışan ihanet
şebekeleri unutmasınlar ki yüce Türk milleti ve devletimiz tek millet, tek
bayrak, tek vatan ve tek devlet bilinciyle bu bölücülüğe izin ve fırsat
vermeyecektir. 
Dünya
devletlerinin birçoğu ülkemizde olan terör saldırılarına karşı duyarsız
kaldıkları gibi dünyada olan haksızlıklara da göz yummaktadırlar. Halep’te,
Arakan’da sivil ve çocuklara karşı yapılan, bir insanlık dramıdır.
Kabullenilebilir ve sineye çekilebilir bir tarafı yoktur. Bu yaşananları
kınıyorum. Müslümanların gücünden korkan ve büyümesine engel olmaya çalışan tüm
ülkeleri de lanetliyorum. Unutmasınlar ki Türk’ün gücünü bitirmek mümkün
değildir. Biz bir ölür, bin diriliriz. (AK PARTİ ve MHP sıralarından alkışlar) 
Değerli
milletvekilleri, ben dün Kırıkkale’de terörü telin ve polisimize destek
yürüyüşüne katıldım. Orada özellikle Belediye Başkanımız, Valimiz, sivil toplum
örgütlerimizin yanında Cumhuriyet Halk Partimizin Kırıkkale teşkilatı,
Milliyetçi Hareket Partimizin Kırıkkale teşkilatı ve Saadet Partimizin
Kırıkkale teşkilatı “ama”sız, “fakat”sız bu terörü telin mitingine destek
verdiler; hepsine huzurlarınızda teşekkür ediyorum. (AK PARTİ ve MHP
sıralarından alkışlar)
RUHİ
ERSOY (Osmaniye) – Onlar da size teşekkür ediyor.
ABDULLAH
ÖZTÜRK (Devamla) – Sağ olun.
Evet,
konumuz bütçe. Orman ve Su İşleri Bakanlığımızla ülke genelinde son on dört
yılda 145 milyar lira yatırım yaparak birçok projeyi hayata geçirdik. Su
yönetimi ve su kaynaklarının geliştirilmesi alanında yatırımlara bakacak
olursak, AK PARTİ döneminde Devlet Su İşleri tarafından inşa edilen 408’i baraj
olmak üzere 6.298 tesis hizmete sunuldu. 249 metre gövde yüksekliğiyle
Türkiye’nin en yüksek barajı olan Artvin Deriner Barajı’nı bitirdik. Şimdi de
270 metre gövde yüksekliğiyle, Türkiye’nin en yüksek, dünyanınsa üçüncü yüksek
barajı olan Artvin Yusufeli Barajı’nı Çoruh Nehri üzerinde inşa ediyoruz. 218
metre yüksekliğindeki Ermenek Barajı’nı, Ege’nin yüz kırk yıllık hayali Çine
Adnan Menderes Barajı’nı, Ege’nin en büyük barajı Dalaman Akköprü Barajı’nı
hizmete alarak ülke ekonomisine kazandırdık. Yine, inşaatı devam eden
Diyarbakır’ın Silvan Barajı, en büyük sulama maksatlı barajlardan biri olarak
Atatürk Barajı’ndan sonra en fazla sulama yapması hedeflenen baraj olacaktır.
(AK PARTİ sıralarından alkışlar)
Ülkemizin
85 milyon dekar olan ekonomik sulanabilir arazilerinin yüzde 75’ini yani 64
milyon dekarını sulayabilir hâle geldik. 2019 yılına kadar 11 milyon dekar
araziyi daha sulamaya açarak, böylece sulanabilir arazilerimizin 76 milyon
dekarını yani yüzde 89’unu sulamaya açmış olacağız. Son yıllarda, sulamaya
açtığımız alanların artmasıyla dünyada tarım alanında 7’nci sıraya yükseldik.
İçme suyu temini alanındaysa 81 vilayetimiz için içme suyu eylem planları
hazırladık. Böylece, şehirlerimizin 2040, 2050, hatta 2071 yıllarını dahi
planladık. İşletmeye aldığımız 175 adet içme suyu projesiyle 41 milyon
vatandaşımıza içme suyu temin ediyoruz. Melen Projesi ve bunların yanında
Yeşilay projeleri, İstanbul projeleri, hepsini söyleyeceğim ama Sayın
Başkanımızın hoşgörüsüne sığınarak, geçen sefer de tam Kırıkkale’ye hizmetlere
geldim, süre bitti dedim ama bu sefer süreyi biraz tedarikli kullanacağım, onun
için sıkıntı vermek istemiyorum.
İzmir’in
içme suyu problemini çözmek için Gördes Barajı’nı ve isale hattını da inşa
ederek, böylelikle İzmir’in içme suyu problemini de 2040 yılına kadar çözmüş
bulunmaktayız. Ankara’nın 2050 yılına kadar içme suyu problemini çözecek ve
ülkemizin en uzun tüneli olan Gerede Projesi’nin yüzde 83’ünü bitireceğiz.
Kuzey Kıbrıs Türk Cumhuriyeti’nin içme suyunun temini için asrın projesini
hayata geçirdik elhamdülillah. 
Buradan
hemen Kırıkkale’ye geçeyim Başkanımızın hoşgörüsüne sığınarak. Sayın Bakanımıza
teşekkür ediyorum. 
Kırıkkale’mizde
de bazı yatırımları sayacak olursak 4 baraj, 1 gölet inşa edildi; bunlar,
Sulakyurt Barajı, Keskin Ceritmüminli Barajı, Balışeyh Akçakavak Barajı ve
Hasandede Barajı. (AK PARTİ sıralarından alkışlar) Keskin Büyükceceli
Barajı’nın temeli ise Sayın Bakanımız tarafından 8 Eylül 2016 tarihinde atıldı.

(Mikrofon
otomatik cihaz tarafından kapatıldı) 
BAŞKAN
– Sayın Öztürk, Kırıkkale’nin hatırına size tamamlamanız için süre veriyorum.
Buyurun,
tamamlayın lütfen. (AK PARTİ sıralarından “Bravo” sesleri, alkışlar)
MEHMET
GÜNAL (Antalya) – Sulakyurt’un afet paralarını da bir söylesene.
RUHİ
ERSOY (Osmaniye) – Sulakyurt’un afet paralarını da söyle.
ABDULLAH
ÖZTÜRK (Devamla) – Sayın Vekilim, bizim, Kırıkkale’de tek muhalefet partisi
belediyesi Sulakyurt. Samimi söylüyorum -Sulakyurt Belediye Başkanına
sorabilirsiniz- AK PARTİ’li belediyelerden hiç ayırt etmeden ona da 3
milletvekili olarak destek veriyoruz, vermeye devam edeceğiz. (AK PARTİ
sıralarından “Bravo” sesleri, alkışlar)
Biz,
milletvekili olduktan sonra... Şunu söylüyorum: Biz AK PARTİ’nin
milletvekiliyiz ama Kırıkkale’nin milletvekiliyiz, Türkiye'nin milletvekiliyiz.
Bundan emin olun, İsmail Belediye Başkanımız da bizim kardeşimiz,
desteklerimize devam edeceğiz. (AK PARTİ sıralarından “Bravo!” sesleri,
alkışlar)
Ben
hemen... Sürem bitiyor, özür diliyorum.
Yine
aynı tarihte Yahşihan, Mahmatlı, Şahlı göletinin de açılışı yapıldı. 13.700
dekar arazi sulamaya açıldı ve çiftçilerimize yıllık 8 milyon lira zirai gelir
kazancı sağlandı. 21 derenin ıslahı tamamlandı, 33 milyon fidan toprakla
buluşturuldu. Kırıkkale şehir ormanı tesis edildi, orman köylülerimiz için yeni
gelir kapıları açıldı. 
(Mikrofon
otomatik cihaz tarafından kapatıldı) 
ABDULLAH
ÖZTÜRK (Devamla) – 8 adet otomatik meteorolojik gözlem istasyonu kuruldu. (AK
PARTİ sıralarından “Bravo” sesleri, alkışlar)
Sayın
Bakanımıza da teşekkür ediyorum, inşallah hizmetlerimiz devam edecektir.
Ben
Genel Kurulu saygıyla selamlıyorum. Başkanımıza da özellikle verdiği süreden
dolayı çok teşekkür ediyorum.
Saygılarımla.
(AK PARTİ sıralarından “Bravo” sesleri, alkışlar)
MEHMET
GÜNAL (Antalya) – Sayın Vekilim, 2014’ü de verirsen alkışlayacağız sizi.
2014’ün parasını da verdir alkışlayalım yani. 2014’ün parasını da verdir, ben
de alkışlayacağım. 2014’ün paralarını da verdirirsen... O söylediğin 2016. 
ABDULLAH
ÖZTÜRK (Kırıkkale) – Vereceğiz, İsmail bizim gölgemizde, rahat olun Vekilim.
BAŞKAN
– Teşekkür ederiz Sayın Öztürk.
On
birinci konuşmacı Sakarya Milletvekili Sayın Recep Uncuoğlu. (AK PARTİ
sıralarından alkışlar)
AK
PARTİ GRUBU ADINA RECEP UNCUOĞLU (Sakarya) – Sayın Başkan, değerli milletvekilleri; Orman ve Su İşleri
Bakanlığımızın 2017 yılı bütçesi üzerine AK
PARTİ Grubumuz adına söz almış bulunmaktayım. Gazi Meclisimizi saygıyla
selamlıyorum. 
Sözlerimin
başında, milletçe yüreğimizi dağlayan Beşiktaş’taki menfur saldırıda şehit olan
polislerimize ve vatandaşlarımıza Cenab-ı Allah’tan rahmet, ailelerine sabırlar
ve milletimize başsağlığı diliyorum, yaralılarımıza acil şifalar temenni
ediyorum. Bu vesileyle bütün şehitlerimizi rahmet ve minnetle anıyorum. 
Bu
kahpe saldırılarla birliğimize, vatanımıza kasteden terör örgütleri ve
destekçileri bilsinler ki ölürsem şehit, kalırsam gazi imanıyla düşmana göğsünü
siper eden aziz milletimizi asla yenemeyecekler; bu milletin toprağa düşen
evlatları tarihe şerefli birer kahraman olarak yazılırken, hainler topraktan
önce zihinlerde çürüyerek yok olacaklardır. 
HÜSEYİN
ŞAHİN (Bursa) – Bravo!
RECEP
UNCUOĞLU (Devamla) – Yine, acısını içimizde hissettiğimiz, içimizi yakan
Halep’te hâlen sivil halk, çocuk, kadın ve yaşlılar insanlık tarihinin en
acımasız vahşet ve zulümlerini yaşıyorlar. Doğu Halep’in son iki mahallesine
kıstırılarak katledilmekte olan on binlerce sivilin bir an evvel tahliyesi için
ateşkes sağlanmalıdır. Bu dehşet tablosu karşısında dünya, kaybettiği her
saniyeden sorumludur. İnsanlığın vicdanı Halep’in enkazı altında kalsa da,
herkes sussa da biz susmayacağız, Türkiye olarak Halep’te, Suriye’de, Arakan’da
zulmün, katliamların durması için mücadeleye devam edeceğiz. (AK PARTİ
sıralarından alkışlar) 
Değerli milletvekilleri, bütçesini görüşmekte olduğumuz
Orman ve Su İşleri Bakanlığımız son on dört yılda 145 milyar liralık yatırımla
ormancılık, su, tabiatı koruma ve meteoroloji alanlarında pek çok projeyi
hayata geçirmiştir. Sadece ormanlık alanlarda hizmet veren Orman teşkilatı
ülkemizin tamamında hizmet sunar hâle getirilmiş, ağaçlandırma ve ormancılık
alanında gerçekleştirilen büyük hamleyle, bütün dünyada orman alanları
azalırken Türkiye’miz orman varlığını alan ve servet olarak artıran nadir
ülkelerden biri olmuştur. Son on dört yılda ormanlarımız 1,5 milyon hektar
artırılarak 20,8 milyon hektardan 22,3 milyon hektara ulaşmıştır. Orman
alanlarımız artarken orman servetimiz, odun servetimiz de yüzde 30 artışla 1,2
milyar metreküpten 1,6 milyar metreküpe yükselmiştir.
İhtiyacımız olan fidanları artık kendi fidanlıklarımızda
üreterek 3 milyar 750 milyon fidanı toprakla buluşturduk. Her İlde Bir Şehir
Ormanı Projesi’yle 2003’ten bugüne kadar 141 şehir ormanı tesis edilmiş, mesire
yeri sayısı da 94’ten 1.304’e çıkarılmıştır. Başlatılan 5 Bin Köye 5 Bin Gelir
Getirici Orman Projesi’yle orman köylülerimize ilave gelir sağlanmış olacaktır.
Proje kapsamında, 1.702 köyde gelir getirici orman kurularak 4,2 milyon adet
gelir getirici fidan dikilmiştir. 
Kurulan Orman Yangın Yönetim Sistemi’yle yangınlara
anında ve daha güçlü müdahale edilerek 2006-2015 yılları arasında 3,8 hektar
olan yangın başına zarar gören alan ortalaması, 2016 yılında 3,1 hektara
düşürülmüştür. 
Değerli milletvekilleri, biraz da suyla ilgili
faaliyetlerden bahsedeceksek olursak, AK PARTİ iktidarımızda DSİ tarafından
inşa edilen 411’i baraj, toplam 6.298 adet tesisi halkımızın hizmetine sunduk.
DSİ’nin kurulduğu 1954 yılından 2011 yılı sonuna kadar elli yedi yılda sadece
461 gölet inşa edilmişken, 2012 yılında başlattığımız 1000 Günde 1000 Gölet ve
Sulama Projesi’nin tamamlanmasıyla 85 milyon dekar olan ekonomik sulanabilir
arazilerimizin yüzde 75,6’sını yani 64,3 milyon dekarını sulayabilir hâle
geldik. 2019 yılı sonuna kadar yeni inşa edeceğimiz 1,071 göletten 47’si
tamamlanmış, 536’sının da inşaatı devam etmektedir. 
Süremin sonunda, bu düşüncelerle 2017 bütçesinin
Bakanlığımıza, aziz milletimize, genel müdürlüklerimize hayırlı, bereketli
olmasını diliyor, sizleri saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederiz Sayın Uncuoğlu.
On
ikinci konuşmacı Kastamonu Milletvekili Sayın Metin Çelik.
Buyurun.
AK
PARTİ GRUBU ADINA METİN ÇELİK (Kastamonu) – Sayın Başkan, değerli
milletvekilleri; Orman Genel Müdürlüğümüzün 2017 yılı bütçesi üzerinde grubumuz
adına söz aldım. 
Öncelikle,
Fetullahçı terör örgütü tarafından gerçekleştirilen 15 Temmuz hain darbe
girişiminde gösterdiği kahramanlıkla tarih yazan aziz milletimizi ve Gazi
Meclisimizi saygıyla selamlıyorum.
Gerek
15 Temmuz darbe girişiminde gerekse diğer terör örgütleriyle mücadele sırasında
ve en son İstanbul’da olduğu gibi, kalleş terör saldırılarında şehit olan
güvenlik güçlerimize ve vatandaşlarımıza Allah’tan rahmet diliyor, gazilerimize
minnet ve şükranlarımı sunuyorum. Onların ülkemiz için yaptıkları fedakârlıklar
hiçbir zaman unutulmayacak, terör örgütleri ve destekçileri hain emellerine
asla ulaşamayacaklar.
Değerli
milletvekillerim, Orman Genel Müdürlüğümüz, Hükûmetimizin programı ve ortaya
koyduğu hedefler doğrultusunda ormanlarımızın, başta yangınlar ve zararlılar
olmak üzere çeşitli faktörlere karşı etkin şekilde korunması, geliştirilmesi ve
genişletilmesi, ormanlardan üretilen mal ve hizmetlerden toplumun ve orman
ürünlerine dayalı üretim yapan sektörlerin ihtiyaç ve beklentilerinin en üst
düzeyde karşılanması için çalışmalarına başarılı bir şekilde devam ediyor. 
Sayın
milletvekilleri, orman alanımız 2015 yılı rakamlarına göre 22 milyon 300 bin
hektar olup ülkemiz yüz ölçümünün yüzde 28,6’sına tekabül etmektedir. 2013-2016
yılları arasında ağaçlandırma, erozyonla mücadele, rehabilitasyon ve orman
ıslahı kapsamında yaklaşık 46 milyon 800 bin dekar alanda çalışma
gerçekleştirilmiş, 2003 yılından bugüne kadar toplam 3 milyar 750 milyon fidan
toprakla buluşturulmuştur. Son on dört yılda ortaya konulan etkin ve verimli
çalışmalar sayesinde orman alanlarımızda 1 milyon 500 bin hektar artış meydana
gelmiştir. Bundan sonra da yılda yaklaşık 200 bin fidan dikmek suretiyle orman
alanlarımızı ülkemiz yüz ölçümünün yüzde 30’una ulaştıracağız.
Değerli
milletvekilleri, yine bu dönemde üretimdeki ciddi artışa rağmen ülkemizin odun
serveti 1 milyar 200 milyon metreküpten 1 milyar 600 milyon metreküpe
ulaşmıştır. 
Sayın
Başkan, değerli milletvekilleri; 22.343 orman köyümüzde 7 milyon vatandaşımız
yaşamakta olup ülke nüfusunun yaklaşık yüzde 9’unu orman köylülerimiz
oluşturuyor. Son on dört yılda orman köylülerimize yürüttükleri orman üretim
faaliyetleri karşılığında 13 milyar TL ödeme yapıldı. Yine, bu yıl ekim sonu
itibarıyla orman köylülerimize 113 milyon TL kredi ve hibe desteği sağladık. Orman
köylülerimizin yerinde kalkındırılması maksadıyla gelir getirici tür
ağaçlandırma çalışmaları hızla devam etmekte, bu kapsamda ceviz, badem, dut ve
son dönemde yabani zeytin eylem planları hayata geçirilmektedir. Ceviz Eylem
Planı kapsamında bugüne kadar 2 milyon 910 bin ceviz fidanı dikilmiş, ayrıca
452 bin ceviz fidanı da vatandaşlarımıza ücretsiz olarak dağıtılmıştır. Badem
Eylem Planı kapsamında bugüne kadar 5 milyon 600 bin badem fidanı dikilmiş, 437
bin adet fidan vatandaşlarımıza ücretsiz olarak dağıtılmıştır. Yine, şimdiye
kadar el atılmayan yabani zeytinlerle ilgili olarak hayata geçirilen eylem
planı kapsamında 1,5 milyon yabani zeytinin aşılanması hedeflenmiş, bugüne
kadar 517 bin yabani zeytin aşılanmıştır. 
Ormanlarımızın
korunması kapsamında yılda meydana gelen yaklaşık 2.500 orman yangınına
müdahale ediyoruz. Yangınlara hızlı müdahale etmemiz neticesinde orman
yangınlarının negatif etkilerini en aza indiriyoruz. Yangına birinci derecede
hassas bölgelerde ilk müdahale süresi ortalama on dört dakika, tüm bölge
müdürlüklerinde ise ortalama on sekiz dakikadır. Yine, son yıllarda orman suç
sayısında da ciddi bir düşüş söz konusudur. 
Sayın
milletvekilleri, bildiğiniz üzere, uzun ömrü ve dayanıklılığıyla Osmanlı
Devleti’yle özdeşleşen çınar ağacının milletimizin gönlünde ayrı bir yeri var.
Bu kapsamda 2016 Çınar Yılı Projesi’yle yıl sonuna kadar 200 bin çınar fidanını
toprakla buluşturuyoruz.
Son
olarak şunu özellikle ifade etmek isterim: Ülkemiz orman üretiminin yaklaşık
altıda 1’iyle en fazla üretimin gerçekleştirildiği, kendi ilim Kastamonu başta
olmak üzere, tüm illerimizde orman üretim faaliyetleri yaparak ülke ekonomimize
katkı sağlayan orman köylülerimize ve orman teşkilatı çalışanlarımıza teşekkür
ediyorum. 
2017
Yılı Merkezi Yönetim Bütçe Kanunu’nun hayırlı uğurlu olması dileğiyle sizleri
sevgi ve saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Çelik. 
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Çok özür dilerim, yani, ben mi acaba Türkiye’de yaşamıyorum.
Her çıkan hatip diyor ki: “Türkiye’de orman sayısı arttı.” Nerelerde arttı,
gidip gezmek, görmek istiyorum Sayın Bakanım. 
ORMAN
VE SU İŞLERİ BAKANI VEYSEL EROĞLU (Afyonkarahisar) –Biraz sonra izah edeceğim
merak etme. 
MAHMUT
TANAL (İstanbul) – Yani, ayrı ülkede mi yaşıyoruz, nerelerde yaşıyoruz, ben
anlamadım. Yani, hakikaten bir adres istiyorum bu konuyla ilgili. 
SEBAHATTİN
KARAKELLE (Erzincan) – Mahmut Bey, biraz araştır. 
BAŞKAN
– Teşekkür ederiz Sayın Tanal. 
On
üçüncü konuşmacı Düzce Milletvekili Sayın Fevai Arslan. (AK PARTİ sıralarından
alkışlar)
AK
PARTİ GRUBU ADINA FEVAİ ARSLAN (Düzce) – Sayın Başkan, değerli milletvekilleri;
Devlet Su İşleri Genel Müdürlüğü bütçesi üzerinde AK PARTİ Grubu adına söz almış
bulunuyorum. Sözlerime başlamadan önce, Gazi Meclisimizi sevgi ve saygıyla
selamlıyorum. Tüm şehitlerimize Allah’tan rahmet diliyor, gazilerimize Cenab-ı
Allah’tan acil şifalar diliyor, yakınlarına sabırlar niyaz ediyorum. 
Barajlar
bir ülkenin olmazsa olmaz tesisleridir. DSİ dört sektörde faaliyetlerini
sürdürmekte de olsa, vatandaşlarımız tarafından daha ziyade baraj inşa eden
kuruluş olarak bilinmektedir. Bu bağlamda, geriye dönüp bakıldığında, DSİ
tarafından 1.073 baraj ve gölet ile 65 hidroelektrik santral tamamlanarak
işletmeye açılmıştır. 1999-2002 yılları arasında tamamlanan tesis sayısı 9
iken, bugün bu sayı 3.107’dir. DSİ tarafından inşa edilen 3.107 tesisin yatırım
bedeli toplam 101 milyar TL’dir. Bu tesisler ile ziraatte 10 adet tesisin tamamlanmasıyla,
birçok ilimizde evsel atık, su kirliğinin önüne geçilmiştir. İçme suyunda…
MAHMUT
TANAL (İstanbul) – Efendim, Hecinler’i bir anlat. Tüm çöpler dökülüyor
Hecinler’e. 
FEVAİ
ARSLAN (Devamla) – Onu da anlatırız Sayın Tanal, onu da anlatırız. 
Son
on üç yılda işletmeye alınan 98 tesisle 41 milyon kişiye içme suyu temini
sağlanmıştır. Kullanılabilen su miktarımız 112 milyar metreküp olup, bunun 44
milyar metreküpü kullanılmaktadır. Planlı çalışmalarla kuraklık ve taşkınla
mücadele ediyoruz. Bunun için, 2019 yılına kadar 12 havza için, 2023 yılına
kadar da bütün havzalar için taşkın yönetim ve kurak dönem havza eylem planları
Bakanlığımız tarafından hazırlanmıştır.
MAHMUT
TANAL (İstanbul) – E fendim, 2023’ü bırak, Hecinler ne olacak,
Hecinler?
OSMAN
AŞKIN BAK (Rize) – Düzce 3-0 değil mi? Yüzde 80 mi aldınız?
FEVAİ
ARSLAN (Devamla) - Her zaman 3-0, 2002’den beri 3-0, merak etmeyin. (AK PARTİ
sıralarından “Bravo” sesleri, alkışlar)
MAHMUT
TANAL (İstanbul) – Hecinlerin durumu ne olacak?
FEVAİ
ARSLAN (Devamla) - Ülkemizin en büyük iş makinesi parkına sahip DSİ, mevcut
makine parkı sayesinde on üç yıldır, taşkın öncesi, taşkın anı ve sonrasında
önemli çalışmalar yapılmaktadır. 2013-2017 yıllarını kapsayan Baraj Havzaları
Yeşil Kuşak Ağaçlandırma Eylem Planı hazırlanmıştır. Bu eylem planıyla, 400
baraj ve gölette çalışma gerçekleştirilecektir. 
MAHMUT
TANAL (İstanbul) – Hecinler ne oldu, Hecinler?
FEVAİ
ARSLAN (Devamla) - Zaman zaman su altında kalan baraj ve koruma altında bulunan
arazilerin değerlendirilmesi, erozyonun önlenmesi, su miktarının ve kalitesinin
artırılması, yapılacak olan ağaçlandırmalarla gelir getirici türler
kullanılarak yöre ekonomisi de katkıda bulunulması hedeflenmektedir. 
Yenileme
projeleriyle suyumuzu koruyor ve verimi artırıyoruz. Gölet ve sulama
projeleriyle hem kırsal kalkınmayı sağlıyor hem de su kaynaklarımızı koruyoruz.
Dere ıslahında estetiğe özellikle önem veriyoruz. Tabii, bu hizmetlerden de
Düzce’miz de gereken yatırımı alıyor ve almaya da devam edecek. (AK PARTİ
sıralarından “Bravo” sesleri, alkışlar)
Son
on dört yılda…
MAHMUT
TANAL (İstanbul) – Hecinler grevde şu anda.
FEVAİ
ARSLAN (Devamla) - Sayın Tanal, bir zahmet çok iyi dinlemenizi tavsiye
ediyorum.
Sayın
Başkanım, Sayın Tanal’dan dolayı ben sizden bir dakika daha istirham edeceğim.
Son on dört yılda Düzce’ye 455 milyon lira yatırım
yapılmıştır. 26 adet dere ıslah tesisi inşa edilmiş, 5,4 milyon yeni fidan
toprakla buluşturulmuş, 4 adet bal ormanı ve 21 adet mesire yeri tesis
edilmiştir. 26 adet dere ıslah tesisiyle şehir merkezimiz, 8 ilçe, 2 belde ve
11 köyümüz taşkın zararlardan korunmuştur. Ayrıca, 11 adet dere ıslah çalışması
devam etmektedir, 2 adet de proje aşamasındadır. İlimizde 2 adet göl-su
projesiyle toplam 5.810 dekar arazi sulanacaktır. Özetle, 2003-2015 yılları
arasında tamamlanan dere ıslah tesisleriyle Düzce şehir merkezi ve 21 adet
yerleşim yeri taşkınlardan korunmuştur.
Bu vesileyle, başta Sayın Başbakanımıza, Bakanımıza ve
tüm emeği geçen Bakanlık personeline ülkemiz ve Düzce’miz adına şükranlarımı
sunuyorum.
Konuşmamım sonunda, 2017 yılı bütçesinin ülkemize
hayırlı olmasını diliyor, sizleri şahsım ve grubum adına saygıyla selamlıyorum.
(AK PARTİ sıralarından alkışlar)
BAŞKAN – Teşekkür ederiz Sayın Arslan. 
FEVAİ ARSLAN (Düzce) – Sayın Tanal, Hecinler’lerle
alakalı bir soru sorarsa cevap verme hakkımı kürsüden kullanmak istiyorum.
BAŞKAN – Bakalım, şimdiden pazarlık yapmayalım.
MAHMUT TANAL (İstanbul) – Sayın Başkan…
OSMAN AŞKIN BAK (Rize) – Sataşma yok efendim.
Yüzde 76’sıysa, yüzde 80 alacaksın.
HAYDAR AKAR (Kocaeli) – Aşkın, otur yerin Aşkın.
MAHMUT TANAL (İstanbul) – Değerli Başkanım, sayın hatip
süresi bittiği hâlde sürekli Sayın Tanal, Sayın Tanal, Sayın Tanal… Bu bir
sataşmadır.
ALİ ÖZKAYA (Afyonkarahisar) – “Sayın” değil mi,
saymayalım mı?
VELİ AĞBABA (Malatya) – Açık sataşma, açık.
OSMAN AŞKIN BAK (Rize) – Sataşma yok efendim.
ALİ ÖZKAYA (Afyonkarahisar) – “Sayın” sözünü geri
alıyoruz. 
MAHMUT TANAL (İstanbul) – Çünkü, olay şu Sayın Başkan:
İki günden beri şu anda Düzce ili Hecinler mevkisinde Düzce’nin çöpleri
Hecinler mevkisine atılıyor. Hecinler halkı oranın ÇED raporuyla ilgili iptal
kararını aldığı hâlde, Danıştayda kesinleştiği hâlde, İSKİ ile Sayın Bakanlık
anlaşarak yeni bir yönetmelik değişikliğini yaptı. Hecinler halkı oradaki
yönetmeliğin iptali için dava açtı ve çöp şu anda dökülmeye başlandığı için
halk bu karda, bu kışta, bu soğukta orada nöbet bekliyor, Düzce Belediyesinin
araçlarını oraya sokmuyor. Düzce’nin milletvekilisin, hodri meydan! Oraya
gidebiliyor musun? Hecinler mevkisine girebiliyor musun? (CHP sıralarından
alkışlar) 
HAYDAR AKAR (Kocaeli) – Bravo, bravo Mahmut.
OSMAN AŞKIN BAK (Rize) – Girer, girer.
MAHMUT TANAL (İstanbul) – Yani, Düzce halkı orada
perişan, Düzce halkı orada aç, Düzce halkı orada… Bu anlamda ben söz istiyorum
Sayın Başkanım.
HAYDAR AKAR (Kocaeli) – Düzce’yi Düzceliden iyi
biliyor.
GÖKCEN ÖZDOĞAN ENÇ (Antalya) – Ya, dışarıda konuşsalar.
FEVAİ ARSLAN (Düzce) – Sayın Başkan…
BAŞKAN – Sayın Tanal, tamam, zaten iki dakika
konuştunuz oradan, gerek kalmadı.
OSMAN AŞKIN BAK (Rize) – Evet, doğru söylüyorsunuz.
MAHMUT TANAL (İstanbul) – Peki, teşekkür ederim.
BAŞKAN – Teşekkür ediyorum.
OSMAN AŞKIN BAK (Rize) – Ya, yüzde 70 almıştı, yüzde 80
alacak demek ki bir dahaki seçime.
HAYDAR AKAR (Kocaeli) – Valla bravo ya, Düzceliden iyi
biliyor.
BAŞKAN – Sayın milletvekilleri, lütfen…
FEVAİ ARSLAN (Düzce) – Sayın Başkan, ben bu konuda…
BAŞKAN – Sayın Arslan, sataşmadı size, kendi
düşüncelerini ifade etti, ona da söz hakkı vermedim. Siz de oradan, yerinizden
kayıtlara geçmesi açısından ifade edebilirsiniz.
OSMAN AŞKIN BAK (Rize) – Evet, söyle.
FEVAİ ARSLAN (Düzce) – Kendi memleketime giremediğimi
ifade etti.
BAŞKAN – Yok, Sayın Arslan, lütfen…
MAHMUT TANAL (İstanbul) – Hecinler’e bu akşam giremez
Sayın Başkanım, Hecinler’e bu akşam giremez.
OSMAN AŞKIN BAK (Rize) – Girer, girer.
HAYDAR AKAR (Kocaeli) – Beraber yollayalım.
MAHMUT TANAL (İstanbul) – “Hodri meydan!” diyorum ben:
Hecinler’e bu akşam giremez bu Düzceli milletvekili arkadaşım.
BAŞKAN – Sayın Tanal, lütfen…
FEVAİ ARSLAN (Düzce) – Sayın Başkanım…
BAŞKAN – Sayın Arslan…
FEVAİ ARSLAN (Düzce) – Sayın Başkanım, bizim
memleketimizde giremediğimiz ne belde ne köy ne de mahalle olur. 
MAHMUT
TANAL (İstanbul) – Bakın, Sayın Başkanım, parasını vereceğim, arabasını
vereceğim, şoförünü vereceğim, Hecinler’e gitsin bakalım. 
OSMAN
AŞKIN BAK (Rize) – CHP giremez, CHP. Kaç oy aldınız, kaç? Kaç oy aldınız? Onu
söyle. Yüzde 80 oy aldı be.
FEVAİ
ARSLAN (Düzce) – Bir şey sordu, cevap vereceğim, lütfen… 
Sayın
Başkanım, bizim memleketimizde gidemediğimiz yer olmaz, gidemediğimiz köy de
olmaz. Biz, karış karış memleketimizi de gezeriz, köylerimizi de gezeriz,
mahalleleri de gezeriz ki son seçimde yüzde 71 oy aldık. (AK PARTİ sıralarından
“Bravo!” sesleri, alkışlar) Bunu bu millet sandığa giderek kanıtlamıştır. 
Arz
ederim. (AK PARTİ sıralarından alkışlar) 
MAHMUT
TANAL (İstanbul) – Değerli Başkanım…
BAŞKAN
– Teşekkürler Sayın milletvekilleri. 
Şimdi,
konuşma sırası Şanlıurfa Milletvekili Sayın Mehmet Akyürek’te. (AK PARTİ
sıralarından alkışlar) 
Buyurun.

AK
PARTİ GRUBU ADINA MEHMET AKYÜREK (Şanlıurfa) – Sayın Başkan, değerli
milletvekilleri; İstanbul’da meydana gelen menfur saldırı sonucu şehit olan
evlatlarımıza Allah’tan rahmet, ailelerine, ülkemize, sabır ve başsağlığı
diliyorum. Allah, bir daha bizlere böyle acılar göstermesin. (AK PARTİ
sıralarından “Amin” sesleri) 
Halep’te
yaşanan insanlık dışı katliamı da huzurunuzda kınamak istiyorum. 
Değerli
milletvekilleri, bugün görüşülmekte olan 2017 Mali Yılı Bütçe Kanunu
Tasarısı’nın sekizinci turunda Devlet Su İşleri Genel Müdürlüğü bütçesi
üzerinde AK PARTİ Grubu adına söz almış bulunmaktayım. 
Dinlerin
kardeşliği, medeniyetlerin barışı, dillerin sevgiyi söylediği yüzlerce yıldır
hoşgörüyle birlikte yaşadığımız on bir bin yıllık Şanlıurfa’m, ilçem
Viranşehir, Ceylanpınar ve tüm ilçelerimiz adına hepinizi saygıyla, sevgiyle
selamlıyorum. (AK PARTİ sıralarından alkışlar) 
Bildiğiniz
gibi, Devlet Su İşleri, ülkemizin su kaynaklarından sorumlu yatırımcı bir
kuruluştur. Bu yatırımlar, diğer kurumların yatırımlarıyla karşılaştırıldığında
kendisini beş on yıl arasında geri ödeyen en ekonomik yatırımlardır. 
ÖZKAN
YALIM (Uşak) – Harran Ovası kurudu. 
MEHMET AKYÜREK (Devamla) – Bakanlığın bir sloganı var:
“Orman ve Su İşleri Bakanlığı zamanla yarışır.” İyi ki yarışıyor. 76 yerleşim
yerimiz, şehrimiz içme suyuna kavuşturuldu, ülkemizde sulanan alanların yüzde
75’ini, yani 64 milyon dekarı DSİ suluyor. (AK PARTİ sıralarından alkışlar)
2019
yılına kadar, Sayın Bakanımız, 11 ila 20 milyon dekar arazinin daha suya
kavuşacağını söylüyor. Bu sözün içinde Hilvan, Siverek, Viranşehir pompaj
sulaması da var. Bu proje 1 milyon 580 bin dönüm araziyi suluyor. Bunun 585 bin
dönümü benim ilçem Viranşehir’e ait. Buradan Hilvanlı, Siverekli, Viranşehirli
hemşehrilerimiz adına başta Başbakanımız Binali Yıldırım’a, Orman ve Su İşleri
Bakanımız Sayın Veysel Eroğlu’na ve bizlere yol gösteren, her ortamda Şanlıurfa
için mücadele eden Gıda, Tarım ve Hayvancılık Bakanımız, Şanlıurfa
Milletvekilimiz Sayın Faruk Çelik’e teşekkürlerimizi sunuyorum. 
Değerli
milletvekilleri, Şanlıurfa’dan Mardin’e giden ana kanal 221 kilometre boyuyla
dünyanın en uzun suni nehridir. Bu kanalın kapasitesi saniyede 200 metreküple,
Kızılırmak Nehri’nin mart ayında taşıdığı suya eşittir.
Saygıdeğer
milletvekilleri; Suruç Tüneli’miz de muhteşem bir tünel; ülkemizin en uzun,
dünyanın 5’inci sulama tüneli; açılışını da birlikte yaptığımız
Cumhurbaşkanımız Sayın Recep Tayyip Erdoğan’a da Şanlıurfalı hemşehrilerim
adına minnet ve şükranlarımı sunuyorum. (AK PARTİ sıralarından alkışlar)
2014
yılı bütçe görüşmelerinde yine DSİ bütçesi üzerinde huzurunuzda bir konuşma
yapmıştım. Tutanaklar incelendiğinde görülecektir ki, o gün yapmış olduğum
konuşmamda “Yapılacak.” dediğim birçok proje bugün ya tamamlandı ya bitmek üzeredir.

Saygıdeğer
milletvekilleri, 660 bin dekar alanı sulayacak Mardin Ceylanpınar -MC1, MC2,
MC3- kademe cazibe sulaması bitmek üzeredir.
ÖZKAN
YALIM (Uşak) – Elektrik yok orada.
MEHMET
AKYÜREK (Devamla) - Ayrıyeten 400 bin dekar alanı sulayacak Viranşehir ve 2
pompa; sulaması inşaatları hızla devam ediyor, 2018 yılında topraklarımız suya
kavuşacaktır. Viranşehir Nohutlu Göleti’nin inşaatı bitti, 2017’de yapılacak.
Yine, Viranşehir Cırcıp Deresi’nin ıslahı tamamlandı. Bu projeler bölge
insanımızın hayatını kolaylaştıracak, yatırımı enerjiye bağımlılığı ortadan
kaldıracak, ülke ekonomisine katkı sunacaktır. 
Ayrıca,
göçerlerin sorununu muhalefetle beraber hallettik, bir ay içinde tapularını
veriyoruz. Bundan da herkesin haberi olsun. (AK PARTİ sıralarından alkışlar) 
Bir
diğer konu ise Suriye TİGEM arazileri arasında kalan Ceylânpınar ilçemize 10
bin dönüm tarıma elverişsiz yeri Ceylânpınar’a tahsis edeceğiz. 
Ceylânpınar
yeni devlet hastanesi de tamamlandı, mart ayında temelini atıyoruz. 
Değerli
milletvekilleri, 2017 yılı bütçemizin ülkemize hayırlar getirmesini niyaz
ediyor, halkımız için daha nice hizmetlerle beraber olmak dileğiyle yüce heyeti
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Akyürek.
ÖZKAN
YALIM (Uşak) – Sayın Başkanım…
BAŞKAN
– Buyurun Sayın Yalım. 
V.- AÇIKLAMALAR (Devam)
8.- Uşak Milletvekili Özkan Yalım’ın,
Şanlıurfa Milletvekili Mehmet Akyürek’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
sekizinci tur görüşmelerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
ÖZKAN
YALIM (Uşak) – Biz Urfa’yı ziyaret ettik, maalesef, sulama birliklerinde
elektrik olmadığından büyük üreticiler ürünlerini sulayamadıklarını bize
özellikle deklare ettiler. Buradan sayın hatip çok güzel şeyler anlattı ama
vatandaşın, üreticinin suyu yok, suyunu verebileceği, çalıştırabileceği
elektriği olmadığından suyu veremiyor. Onun için hububat verimi oldukça
düşmüştür. 
Artı,
hastaneden bahsetti. 3 tane hastane vardı Urfa’da, 2 tanesi kapandığından şu
anda hastanenin bütün sokaklarında, dışarıda yatıyor vatandaş yani 2016 yılında
olmayacak görüntüler şu anda hastane bahçesinde görülmektedir. Özellikle
belirtmek istedim.
Saygılar
sunarım.
MEHMET
AKYÜREK (Şanlıurfa) – Sayın Başkan…
MAHMUT
KAÇAR (Şanlıurfa) – Sayın Başkan…
BAŞKAN
– 2 Şanlıurfa milletvekili ayakta şu anda.
Buyurun,
niye söz…
MAHMUT
KAÇAR (Şanlıurfa) – Pardon, ben söz verdiniz diye…
BAŞKAN
– Yok, daha kürsüye geçmeniz için izin vermedim, önce sebebini söyleyin.
MAHMUT
KAÇAR (Şanlıurfa) – Sayın Başkan, gerçekle bağdaşmayan gerek enerji sorunuyla
ilgili gerekse sağlık konularıyla ilgili ifadelerde bulundu. Müsaade ederseniz
iki dakika içerisinde durum tespitiyle ilgili arkadaşlarımızı bilgilendirmek
istiyorum. 
BAŞKAN
– Sayın Kaçar, bu durumda size sataşmadan söz vermiş olurum; bu, uygun değil. O
yüzden, yerinize geçin, ya siz ya da Sayın Akyürek, ikinizden birisi durumla
ilgili bir açıklama yapabilir, hanginiz istiyorsanız.
HAYDAR
AKAR (Kocaeli) – Sayın Başkanım, Sayın Akyürek yapsın.
MAHMUT
KAÇAR (Şanlıurfa) – Sayın Başkan…
BAŞKAN
– Sayın Kaçar, sizin mikrofonunuzu açıyorum.
MEHMET
AKYÜREK (Şanlıurfa) – Sayın Başkan…
BAŞKAN
– Sayın Akyürek, lütfen, ikinizden birisi sadece. 
MAHMUT
TANAL (İstanbul) – Efendim, Akyürek konuşuyordu, söz hakkı Akyürek’indir, Sayın
Kaçar’ın değil ki.
BAŞKAN
– Siz kendiniz karar verin. 
MEHMET
AKYÜREK (Şanlıurfa) – Ben konuşayım Sayın Başkan.
BAŞKAN
– Peki, Sayın Akyürek’in mikrofonunu açıyoruz.
9.- Şanlıurfa Milletvekili Mehmet
Akyürek’in, Uşak Milletvekili Özkan Yalım’ın yaptığı açıklamasındaki bazı
ifadelerine ilişkin açıklaması
MEHMET
AKYÜREK (Şanlıurfa) – Sayın Başkan, değerli milletvekili arkadaşlarım;
muhalefetten arkadaşlarımızla Ceylanpınar’a, Viranşehir’e gittik. 
Peki,
elektrik yoksa, bu kadar, binlerce ton, milyonlarca ton pamuk satılıyor, buğday
satılıyor, nerede bu ya? Allah rızası için ya! (AK PARTİ sıralarından alkışlar)
Yahu, öyle bir şey söylediniz ki hayatta olmayacak bir şey. 
Ben
hepinize teşekkür ederim. 
ÖZKAN
YALIM (Uşak) – Sulama Birliği Başkanıyla görüştürelim sizi Sayın Milletvekili. 
MEHMET
AKYÜREK (Şanlıurfa) – Havadan mı indi bu pamuklar? Allah’tan korkun ya! 
ÖZKAN
YALIM (Uşak) – Görüştürelim sizi, Sulama Birliği Başkanıyla görüştürelim,
telefonu var bizde. 
MEHMET
AKYÜREK (Şanlıurfa) – Teşekkür ederim Sayın Başkan.
ÖZKAN
YALIM (Uşak) – Hastanelere siz gittiniz mi, şu anda devlet hastanesine? 
BAŞKAN
– Teşekkür ederiz sayın milletvekilleri.
Sayın
Yalım, lütfen…
MAHMUT
KAÇAR (Şanlıurfa) – Sayın Başkan…
BAŞKAN
– Sayın Kaçar…
MAHMUT
KAÇAR (Şanlıurfa) – Hastanelerle ilgili…
BAŞKAN
– Sayın Kaçar, bakın, benim iyi niyetimi lütfen suiistimal etmeyin. Yani
gerektiği zaman zaten söz hakkı veriyorum, bir Şanlıurfa milletvekili açıklama
yaptı, ikincisine gerek yok diye düşünüyorum. 
MAHMUT
KAÇAR (Şanlıurfa) – Tamam Başkanım.
BAŞKAN
– Teşekkür ederiz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı 2017
Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
BAŞKAN
– On beşinci konuşmacı Mersin Milletvekili Sayın Ali Cumhur Taşkın. 
Buyurun.
(AK PARTİ sıralarından alkışlar)
AK
PARTİ GRUBU ADINA ALİ CUMHUR TAŞKIN (Mersin) – Sayın Başkan, değerli
milletvekilleri; Meteoroloji Genel Müdürlüğümüzün 2017 yılı bütçesi üzerine,
grubum adına söz almış bulunmaktayım. Aziz milletimizi ve Genel Kurulumuzu
saygıyla selamlıyorum.
Sözlerime
başlamadan önce, cumartesi günü, Beşiktaş’ta hain, bölücü terör örgütünün
kalleş saldırısında şehit düşen polislerimize ve sivil vatandaşlarımıza
Allah’tan rahmet, yakınlarına başsağlığı, gazilerimize de acil şifalar
diliyorum. Milletimizin başı sağ olsun. Herkes şunu iyi bilsin ki bu aziz
vatanı bu alçaklara böldürtmeyeceğiz. (AK PARTİ sıralarından alkışlar)
Şehitlerimizin akan kanlarının hesabını mutlaka tek tek soracak, bu hainlerin
köklerini kazıyacağız. 
Değerli
arkadaşlar, bir cümleyle de Halep’ten bahsetmek istiyorum. Son aldığımız
haberlere göre Halep’in yüzde 98’inde kontrolü ele geçiren Esad rejimi bütün
dünyanın gözleri önünde Halep’te korkunç bir katliam yapmaya başladı. Erkekler
infaz ediliyor, kadınlar ve kızlar tecavüze uğruyor. Halep kan ağlıyor. Buradan
Birleşmiş Milletlere sesleniyorum: Halep’te yaşananlar insanlık suçudur. Bu
katliamın acilen durdurulması gerekmektedir yoksa bu kadınların, çocukların ahı
sizi boğar.
Sayın
Başkan, değerli milletvekilleri; gelişen dünyanın artan ihtiyaçlarıyla birlikte
meteorolojik bilgi, ürün ve hizmetlere duyulan ihtiyaçlar da artmış, bu bilgi,
ürün ve hizmetlerin doğru, güvenilir ve sürekli olarak kullanıcılara sunulması
bir zorunluluk hâline gelmiştir. Meteoroloji Genel Müdürlüğü, sahip olduğu
ileri teknolojiyi kullanma kapasitesi ve uzman personeliyle, başta ulaştırma,
tarım, orman, enerji, millî savunma, çevre, turizm, sağlık, şehircilik, adalet,
spor ve afet yönetimi olmak üzere pek çok sektörde hizmet vermektedir. 
Yıl içerisinde meydana gelen sel, fırtına, kar yağışı
ve zirai don gibi meteorolojik kaynaklı afetler öncesinde yaptığı tutarlı
tahmin ve uyarılarla bu afetlerin zararlarının azaltılmasında büyük payı olan
Meteoroloji Genel Müdürlüğü başarılı hizmetlerini daha yukarı seviyelere
taşımak, ulusal hedeflerimize ulaşmamıza katkıda bulunabilmek ve uluslararası alanda
ülkemizin saygınlığını artırmak için kendisine büyük hedefler belirlemiş,
bugüne kadar yaptığı çalışmalarda bu hedeflere ulaşmadaki azim ve kararlılığını
ortaya koymuştur. Meteoroloji Genel Müdürlüğü, meteorolojik ürün ve hizmetlerin
temeli olan gözlemlerin yapılması için ülke geneline yayılmış farklı tip ve
özelliklerde sistemlerden oluşan bir gözlem ağını işletmekte, mevcut planlanan
yatırımlar sayesinde halka ve kullanıcılara anında ve güvenli bilgi
sunmaktadır.
Meteoroloji Genel Müdürlüğünün hizmet verdiği
sektörlerin başında ulaştırma sektörü gelmektedir. Kara, hava ve deniz
ulaşımında güvenli ve konforlu seyahat açısından meteorolojik veriler çok
önemlidir. Bu amaçla, Meteoroloji Genel Müdürlüğü web sayfası aracılığıyla ve
diğer iletişim kanallarından vatandaşlarımızın hava, deniz ve yol bilgilerini
öğrenmeleri ve gerekli tedbirleri almaları sağlanmaktadır. 
Sayın
Başkan, değerli milletvekilleri; Meteoroloji Genel Müdürlüğünün hizmet sunduğu
önemli sektörlerden birisi de tarım sektörüdür. Tarımsal üretimin her
aşamasında çiftçilerin hizmetinde olan Meteoroloji Genel Müdürlüğü, zirai hava
tahmin raporları, hasat zamanı tahmin program ve ürünlerin zarar görmemesi
maksadıyla geliştirilen zirai don tahmin sistemleriyle üreticilerimize destek
olmaktadır.
Meteoroloji
Genel Müdürlüğünün yaptığı önemli hizmetlerden bir diğeri de ülkemizin orman
varlığını ve doğal yaşam dengesini tehdit eden orman yangınlarına karşı Orman
Genel Müdürlüğüyle iş birliği yaparak geliştirdiği, orman yangını riski olan
alanların belirlenmesini sağlayan orman yangınları meteorolojik erken uyarı
sistemidir. Bu uygulamayla, orman yangını riskli alanlar belirlenmekte ve
ilgili kurum ve kuruluşlar uyarılarak gerekli tedbirlerin önceden alınabilmesi
sağlanmaktadır.
Başarılı
çalışmaları dolayısıyla Meteoroloji Genel Müdürlüğümüzün tüm çalışanlarını
tebrik ediyor, 2017 yılı bütçesinin Bakanlığımıza, Genel Müdürlüğümüze ve
ülkemize hayırlı olmasını diliyor, hepinize saygılar sunuyorum. (AK PARTİ
sıralarından alkışlar)
BAŞKAN
– Teşekkür ederiz Sayın Taşkın.
Adalet
ve Kalkınma Partisi Grubu adına on altıncı ve son konuşmacı, Nevşehir
Milletvekili Sayın Mustafa Açıkgöz.
Buyurun.
(AK PARTİ sıralarından alkışlar)
AK
PARTİ GRUBU ADINA MUSTAFA AÇIKGÖZ (Nevşehir) – Sayın Başkan, değerli
milletvekilleri; hepinizi saygıyla, sevgiyle, hürmetle selamlıyorum.
Bütün
şehitlerimize, 15 Temmuz millî irade şehitlerimize, güneydoğu şehitlerimize ve
10 Aralıkta şehit olan kardeşlerimize Allah’tan rahmet, yaralılara acil
şifalar, gazilerimize minnet ve aziz milletimize de başsağlığı diliyorum. 
Değerli
milletvekilleri, Türkiye Su Enstitüsü, kısa adıyla SUEN, resmî ifadeyle,
küresel su sorunlarının çözümüne katkı sağlamak, suyla ilgili geleceğe yönelik
çalışmaları yönlendirmek, ülkemizi uluslararası platformda temsil etmek gibi
amaçlar çerçevesinde faaliyet göstermek üzere 658 sayılı Kanun Hükmünde
Kararname’yle 2 Kasım 2011 tarihinde kurulmuştur. 
Küreselleşen
dünyamızda su politikaları da sınırları aşmaktadır. Dünyadaki gelişmelere
kayıtsız kalmak mümkün değildir. Türkiye, su alanında gerçekleştirdiği mega
projeler, yetişmiş insan gücü ve engin bilgi birikimi sayesinde bölgesinde su
konusunda lider konuma gelmiş durumdadır. 
Orman
ve Su İşleri Bakanlığımız bünyesindeki SUEN, 32 personele ve 5 milyon lira gibi
bir bütçeye sahiptir ve ülkemizin su alanında söz sahibi olacağı konular
artırılmaktadır. Hâlihazırda, Orta Doğu, Balkanlar, Afrika, Orta Asya
ülkeleriyle oluşturulmuş olan iletişim ağı genişletilerek daha fazla ülkeyle iş
birliği fırsatına ulaşmamız sağlanmaktadır. Ülkemizin su politikası ve
stratejisinin geliştirilmesiyle su eğitimi konularında bölgesinde ve dünyada
lider bir ülke konumuna ulaşmasının yolu açılacaktır. 
SUEN’in
kuruluşunda fikir babalığını yapan Orman ve Su İşleri Bakanımız Veysel
Eroğlu’na buradan teşekkürlerimizi de iletiyoruz. 
Değerli
milletvekilleri, Türkiye, Türkiye’den büyüktür. Türkiye güçlensin diye dua eden
mazlumları istismar edip mazlumların dua ettiği ümmetin umudu Türkiye’yi
zayıflatmaya çalışanların yaptıkları hainliklerin hepsinden haberdarız.
Figüranlar, oyuncular ayrı olsa da oyun ve senaryo hep aynı. Gerek bu kürsüde
gerek Avrupa Parlamentosunda, Avrupa Birliği ülkelerinde gerek diğer dünya
ülkelerinde gerekse bizim sözde aydınlarımız, sözde gazetecilerimiz, sözde
akademisyenlerimiz güzel sözler sarf ediyorlar “demokrasi” gibi, “insan
hakları” gibi, “özgürlük” gibi, “insan yaşamının dokunulmazlığı” gibi. Ama, iş
uygulamaya gelince, iş fiiliyata gelince, özellikle de iş Türkiye olunca
terörün çirkin yüzü unutuluyor, terörün küresel bir sorun olduğu unutuluyor,
terör seviciliği, terör şakşakçılığı, ikiyüzlülük, riyakârlık ve hadsizlik diz
boyu oluyor. 
Değerli
milletvekilleri, sokaktaki, kahvedeki, tarladaki benim güzel milletim
yapılanları görüyor; hainlerin, alçakların hedeflerini biliyor. Onların
amaçlarının bu ülkeyi parçalayıp, küçültüp yönetebilecekleri bir millet hâline
getirmek, hatta bizi Anadolu’dan kovmak, sürgün etmek olduğunu biliyor. Ama,
maalesef, bizim sözde aydınlarımız, sözde ileri görüşlülerimiz, gazetecimiz, hatta
birçok siyasetçimiz bundan haberi yokmuş gibi davranıp hayatını bu ümmet ve bu
ülkeye adayan bir tek kişi üzerinden ucuz, gerçek dışı, hakaretvari bir söylem
ve gafletin peşinde koşuyorlar. Sanki bu ülkede Gezi olayları, 17-25 darbe
girişimi, Kobani olayları ve dünyada eşi benzeri görülmemiş bir hainliğin ürünü
olan 15 Temmuz alçak saldırısı girişimi olmamış gibi, pırıl pırıl güneşli bir
günde gözlerini kapatıp güneşi yok saymaya çalışıyorlar. 
Değerli
milletvekilleri, Süleyman Şah, Moğol istilası sırasında yüzü yaralanmış, kan
olmuş bir çocuğun kanını eliyle silerken şunları söylemiştir: “Bu kavga ne boy
ne oymak ne de obanın kavgasıdır. Bu çocuğun yüzündeki kan nizamıâlemin
işaretidir.” Çanakkale’de, İstiklal Harbi’nde, güneydoğuda, 15 Temmuzda farklı
yerlerde hain terör saldırısında şehit ve gazi olan kahramanlarımızın kanı
nizamıâlemin ve bu kadim, yüce, cefakâr, vefakâr milletimizin devletiyle daima
bekasının işaretidir. 
Değerli
milletvekilleri, Halep’te insanlar değil, insanlık öldü. Halep’te zulüm ve
insanlık dramı var. Halep’i unutma, Halep’e ses ver ve Halep’e yol aç. 
Değerli
milletvekili arkadaşlarım, Cenab-ı Allah İbrahim Suresi’nde “Resulüm, sakın
Allah’ı zalimlerin yaptıklarından habersiz sanma. Ancak Allah onları
cezalandırmayı, korkudan gözlerinin dışarıya fırlayacağı bir güne erteliyor.”
diyor. Mazlumun kurumuş dudağına söyleyin, zalimin dişleri elbet sökülecektir.
Bu
vesileyle 2017 bütçesinin hayırlı olmasını, bereketli olmasını temenni ediyor,
yüce heyetinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Açıkgöz.
Sayın milletvekilleri, gruplar adına konuşmalar
tamamlanmıştır.
Şimdi şahsı adına Iğdır Milletvekili Sayın Nurettin
Aras. 
Buyurun Sayın Aras. (AK PARTİ sıralarından alkışlar) 
Süreniz beş dakika.
NURETTİN ARAS (Iğdır) – Sayın Başkan, değerli
milletvekilleri; 2017 yılı bütçesi görüşmeleri sekizinci turunda şahsım adına
lehte söz almış bulunuyorum. Genel Kurulu saygıyla selamlıyorum.
Değerli milletvekilleri, öncelikle devletimize ve
milletimize yönelik yapılan 15 Temmuz cinnet saldırısını ve cumartesi günü
emniyet güçlerimize yapılan saldırıyı kınıyorum. O şehitler ki ölümleriyle Türk
milletine hayat vermişlerdir. Hepsini minnetle, saygıyla ve duayla anıyorum.
Değerli milletvekilleri, görüşmesini yaptığımız 2017
yılı bütçesi Türkiye tarihinin en önemli bütçelerinden biridir. Ülkemizin sahip
olduğu jeopolitik değerler dış güçler tarafından daima hedef alınmış ve bu
amaçları doğrultusunda sürekli Türkiye’ye yaptırımlar uygulamışlardır. Bizim zenginliğimiz
olan farklılıklarımızı kaşıyan emperyal güçler, PKK, PYD, DEAŞ, FETÖ ve
DHKP-C’yi aynı anda Türkiye üzerine saldırtmaktadırlar. Yedi düvel üzerimize
gelmektedir. Herkes bilmelidir ki bu mücadele hilal ile haçın mücadelesidir.
2016 yılı, âdeta ülkemiz açısından ekonomik, sosyal, politik ve askerî olarak
yeniden Kurtuluş Savaşı mücadelesi verdiğimiz bir yıl oldu. 
Değerli milletvekilleri, Kurtuluş Savaşı sonrası nasıl
savaştan çıkmış bir Meclis ve onun ekonomik zorlukları söz konusu ise bugün de
aynı durum söz konusudur. 15 Temmuz darbesiyle başarı elde edemeyenler ekonomik
ve diplomatik olarak ülkemize saldırmaktadırlar. Dolardaki oyunlar, AB
ülkelerinin almış olduğu kararlar bunun örnekleridir.
Değerli milletvekilleri, elbette, bu coğrafyada yaşamanın
bedeli ağırdır. Doğu-batı, kuzey-güney temas noktasında dünyanın âdeta merkezi
konumunda bulunan Türkiye, birçok açıdan küresel politikaların da odağında
olmak zorundadır. Bölgesel ve küresel süreçlerde etkili ve söz sahibi olan bir
Türkiye’den birçok ülke bugün tedirgin olmaktadır. Rusya ile ne zaman iyi
ilişkiler kurulsa Batı planlar yapıyor. Basit nedenlerle adam öldürülüyorsa o
din sorgulanır. Batı, Müslüman dünyasına yönelik olarak DEAŞ’la bunu
yapmaktadır; benzer şekilde, FETÖ’yle de bizi Suriyelileştirmek istemişlerdir.
Bu coğrafyada yaşamak güçlü ekonomik, sosyal ve askerî
yapıya sahip olmakla mümkündür çünkü biz mazlum milletlerin umuduyuz. Büyük ve
mukaddes hedeflerimizden vazgeçemeyiz. Türkiye öyle ulu bir çınardır ki güneş
doğudayken batıda, batıdayken ise doğuda birçok kültür, toplum onun gölgesinde
soluklanır. İşte bu ulu çınarın gölgesindeki yani Azerbaycan, Nahcivan,
Türkmenistan, Kırgızistan, Kazakistan, Özbekistan, İran, Irak, Filistin, Afrika
ülkeleri, Balkanlar, Orta Doğu ve Uzak Doğu ülkelerinin sokakları bizden çok
şey beklemektedirler. 
Değerli milletvekilleri, bu bütçe sadece sistemin
sürdürülmesi için yapılan bütçe değil, aynı zamanda ülkenin bekası için yapılan
bir bütçedir. Bu bütçe aynı zamanda bir olmanın, diri olmanın ve biz olmanın
bütçesidir. “Biz”in oluşması ortak değerlerin üretilmesiyle yani millet olmakla
gerçekleşir. Bu da ancak ortak tarih, ortak yaşantı, kültür, ideoloji, lider ve
gelecek vizyonuyla mümkündür. Bu bağlamda, Cumhurbaşkanımız Sayın Recep Tayyip
Erdoğan’ın ortaya koymuş olduğu 2023 ve 2071 vizyonu ve tasarımı bunu
sağlayacak niteliktedir. İşte AK PARTİ iktidarı geçmiş ve geleceği birleştiren
millî bir hafıza inşasını sağlama amacındadır. 
Değerli
milletvekilleri, bilindiği gibi, millet ve vatan kavramları bugün modern
toplumları tanımlayan en önemli kavramlardır. Bir yerin vatan olabilmesi için
orada toplumsal yaşantıların olması ve kültürel birikintilerin gerçekleşmesi
gerekir. Türk tarihi bunun örnekleriyle doludur. Ana yurt Türkistan’da ve 1071
ile vatanımız olan Anadolu’da bunları görmek mümkündür. Bu toprakları vatan
yapan buradaki somut ve somut olmayan kültürel unsurlardır. Bunlardan en
önemlisi ise mekâna damga vuran eserlerle oranın vatan kimliğini kazanmasıdır.
Cumhurbaşkanlığı Külliyesi bir yapı olmanın ötesinde, geçmişi bugünle
harmanlayarak bu milleti, bu vatanı geleceğe taşımanın sembolü olarak
değerlendirilmelidir çünkü Cumhurbaşkanlığı Külliyesi Türk kültürünü, tarihini,
coğrafyasını temsil etmekte ve bu toprakların vatan açısından sürekliliğini
bizlere anlatmaktadır. 
(Mikrofon
otomatik cihaz tarafından kapatıldı) 
NURETTİN
ARAS (Devamla) - Bu bağlamda, on dört yıllık iktidarında AK PARTİ, sadece
ülkemizin kalkınmasını değil, kültürel unsurları da inşa ederek milletimizi
geleceğe taşıyacak eserlere imza atmıştır. 
2017
yılı bütçesinin bütün milletimize hayırlı uğurlu olmasını temenni ediyor, yüce
Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Aras. 
Sayın
milletvekilleri, birleşime yirmi dakika ara veriyorum. 
Kapanma Saati: 18.46
ALTINCI OTURUM
Açılma Saati: 19.14
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Özcan PURÇU (İzmir)
-----0-----
BAŞKAN – Sayın
milletvekilleri, Türkiye Büyük Millet Meclisinin 39’uncu Birleşiminin Altıncı
Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet burada. 
Şimdi,
söz sırası Hükûmet adına yapılacak olan konuşmalarda. 
İlk
konuşmacı Ekonomi Bakanı Sayın Nihat Zeybekci.
Buyurun.
(AK PARTİ sıralarından alkışlar)
Sayın
Bakan, süreniz yirmi altı dakika. 
EKONOMİ
BAKANI NİHAT ZEYBEKCİ (Denizli) – Teşekkür ediyorum Sayın Başkanım. 
Sayın
Başkan, saygıdeğer milletvekilleri; konuşmama başlarken sizleri saygıyla
selamlıyor, 2017 yılı bütçe kanununun milletimiz ve ekonomimiz adına hayırlara
vesile olmasını diliyorum. 
Öncelikle,
10 Aralık Cumartesi günü İstanbul’da hain bir saldırıyla hayatlarını kaybeden,
şehit olan 44 vatandaşımıza, polisimize Allah’tan rahmet diliyorum. Cenab-ı
Allah şehitlerimize rahmet eylesin, mekânları cennet olsun. Rabb’im onlara
cennetinin en güzel köşesinde sevdikleriyle buluşmayı nasip etsin.
Bu
süreç, Türkiye’mizin etrafında yaşanan bu süreç, Türkiye’mizin içinde yaşanan
bu süreç Türkiye için bir var olma meselesi hâline gelmiştir. Ya kaybedeceğiz,
bayrağımız inecek, vatanımız bölünecek, ezanlarımız dinecek, devletimiz
dağılacak ya da kazanacağız, üstte mavi gök çökmedikçe, altta yağız yer yarılmadıkça
bu millet ve bu devlet ilelebet var olmaya devam edecek. 
Son
dönemlerde, Gezi olaylarıyla, 17-25 Aralık olaylarıyla, ardından, 15 Temmuz
olaylarıyla Türkiye'nin ne kadar yoğun bir saldırı altında olduğunu hep beraber
görüyoruz. 65’inci Hükûmet olarak Hükûmet Programı’mızda vadettiğimiz, Hükûmet
Programı’mızda yer alan bütün hususlarda çok yoğun bir çalışmaya girdik ve
yaptığımız bütün çalışmaların, her alanda vermiş olduğumuz sözlerin, her
alandaki projelerimizin, her alandaki reformlarımızın bir bir hazırlıklarını
bitirdik ve 15 Temmuz Cuma günü akşam 23.50 uçağıyla İstanbul’a gidecek, 16
Temmuz Cumartesi günü saat 13.00’te Sayın Başbakanımızla, bugüne kadar
hazırlanmış olan yatırım teşvik programlarının en üst düzeyde olanını,
dünyadaki yatırım teşvik sistemlerinin en iddialısını ve tekrar, 2016 ve 2017
yılında ihracat seferberliği başlatmak için hazırladığımız ihracat
desteklerinin son şeklini verecek ve 18 Temmuz Pazartesi günü Bakanlar
Kurulundan sonra tüm Türkiye’yle ve dünyayla paylaşacaktık. O gün, o akşam, 15
Temmuz akşamı buradaydık. 15 Temmuz akşamı, milletin iradesinin tecelligâhı
olan, kutsal bir çatı olan Türkiye Büyük Millet Meclisinde AK PARTİ’li,
Cumhuriyet Halk Partili ve Milliyetçi Hareket Partili milletvekilleriyle
beraber bu milletin iradesini ihanet çetelerinin postallarının altına
bırakmayacağımızı buradan, bu kürsüden yemin ederek tüm dünyaya ilan ettik,
hainlere de ilan ettik ve 15 Temmuz gecesi dünya demokrasi tarihine geçecek bir
Türk demokrasi devrimi ve zaferi olarak da bundan sonraki yıllarda, çağlarda,
yüzyıllarda anılacaktır. 65’inci Hükûmet Programı taş üstüne taş koyma, aş
üstüne aş koyma, fabrikalarda üretim bandının yanına bir üretim bandı daha
koyma, ihracatta konteynerin yanına bir konteyner daha ilave etme programıydı,
Başbakanımızın tabiriyle laf yetiştirme değil, iş yetiştirme zamanıydı. “Çok
konuşmayacağız, çok iş yapacağız.” sloganıyla yola çıktık ve tabii ki 15
Temmuzla sınırlı değildi. 
Sayın
Başkan, değerli milletvekilleri; dünya çok farklı bir dönemi yaşıyor, bölgemiz
de çok farklı bir dönemi yaşıyor. Dünya, 1990’da Berlin Duvarı’nın
yıkılmasıyla, dengelerin bozulmasıyla dünyadaki siyasi haritanın yeniden
değişmesi, ekonomi dengelerinin yeniden değişmesi sürecini hâlâ atlatabilmiş
değil. 2007-2008 döneminde başlayan global krizle beraber dünya hâlâ bir türlü
dengesini tutturamadı. Onun için, değerli hazıruna, sizlere dünya ve Türkiye
ekonomisindeki genel görünümü kısaca özetleyip ardından da Bakanlığımızın
çalışma alanları hakkında bilgi arz edeceğim.
Dünya
ekonomisi, hepinizin malumu, durgunluk içerisinde. Bunda ekonomik durgunluk,
siyasi krizler, sosyal değişimler ve yapısal sorunlardan kaynaklı gelişmelerin
de etkisi var. En önemli ticaret ortağımız olan Avrupa Birliğindeki toparlanma
hâlen ılımlı seviyesinden öteye geçebilmiş değil. ABD’nin para politikasındaki
belirsizlikleri ve gelişme yolundaki ülkelerin yapısal sorunları küresel
ekonomideki olumsuz atmosfere doğrudan etkide bulunuyor. Tüm bu gelişmeler
küresel bazdaki dış ticaret canlılığını zayıflatıyor ve yatırım iştahını da
düşürüyor. Diğer taraftan son üç yıldan bu yana dünyadaki para piyasalarındaki
değişim de dünya ticaretini etkiliyor, dünyadaki yatırımları etkiliyor, dünya
büyümesini de etkiliyor. Amerikan Merkez Bankası’nın 2012 yılı sonu itibarıyla
başlattığı “Parasal genişlemeyi durduracağım, doların bu kadar ucuz ve değersiz
olmasına müsaade etmeyeceğim.” söyleminden sonra dünyadaki ekonomik dengeler
değişmeye başladı ve dünyadaki bütün fonlar ve para piyasaları yeniden yön
aramaya başladı. 
Biz
o gün itibarıyla hep şunu söyledik 2013 ve 2014 yıllarında. Amerikan Merkez
Bankası’nın faiz artırımını söylemesi anından itibaren 2014 başı itibarıyla
bugüne kadar dolar/euro paritesi 1,45’ler seviyesinden 1,05’ler seviyesine
kadar değişti. Bu şu demektir: Amerikan ekonomisi millî geliri itibarıyla
baktığımız zaman millî gelirinin yüzde 20’sini dış ticaretten sağlıyor, millî
gelirinin yüzde 20’sini dış ticaretten sağlayan bir ülkenin para biriminin bu
kadar kısa sürede bu kadar çok değerlenmesi sürdürülebilir değildir. Onun için
hep şunu söyledik son üç yıldan beri: Faizi artıramazlar, bu Amerikan ekonomisi
için sürdürülebilir değildir, aşırı değerli dolar Amerikan ihracatını etkiler,
Amerikan ihracatının etkilenmesi Amerikan üretiminin etkilenmesi demektir,
üretimin etkilenmesi büyümenin ve istihdamın etkilenmesi demektir. 1,45’ten
1,05’e düşmesi demek, aynı marka bir ürünün, Amerika’da üretilen ürün ile
Avrupa’da veya Türkiye’de üretilen ürün karşısında yaklaşık olarak yüzde 30
civarında pahalı hâle gelmesi demektir. Bunun Amerikan ekonomisi için
sürdürülemez olduğu Merkez Bankasının faiz artırımından sonraki açıklanan “Bej
Kitap” diye özel sektör anlamında yayımlanan görüşlerinin yansıtıldığı kitapta
da defalarca belirtilmiştir. 
Son
otuz yılda küresel ticaretteki büyümenin küresel hasıladaki büyümeden daha
yüksek seyrettiğini gördük, ancak bu durum şu anda tersine döndü yani
sürdürülemez hâle geldi. DTÖ tahminlerine göre 2016 yılında küresel ticaretteki
büyüme küresel ekonomideki büyümenin gerisinde kalacak ve geçen yıl miktar
bazında artan toplam mal ticaret hacminin 2016 yılında sadece yüzde 1,7 artması
bekleniyor. Bu şu demek: 2015 yılına kadar dünyada ticaret hacmi büyümenin
yaklaşık olarak 2 katı artardı ve bunun anlamı da ticaret büyümeyi yukarı doğru
çekerdi. İlk defa 2016 yılında ticaret büyümenin altına girdi. Şu önümüzdeki
dönemde dünyada gelişmiş ekonomilerde ticaret büyümeyi aşağı doğru çekecek,
büyümeyle ilgili beklentiler aşağı yönde olacak. 
Türkiye
ekonomisi, tüm bu olumsuz tabloya rağmen, 2015 yılında -tabii, dün açıklanan
TÜİK’in yeni verileriyle- yüzde 6,1 büyüyerek küresel büyümelerin üzerinde bir
performans sergiledi. 2016’nın ilk dokuz aylık periyodu içinde yüzde 2,2’lik
bir büyüme kaydetti ve yıl sonu itibarıyla da orta vadeli programdaki hedefimiz
olan yüzde 3,2’lik hedefi tutturacağız. 
15
Temmuz günü yaşanan hain girişim sayesinde siyasi birliğimiz değil, ekonomimiz
de hedef alındı. Ancak başarılı olamadılar. Bu kalkışmanın ardından Türk
ekonomisi çok büyük bir stres testinden geçti. Ekonomilerde hep dile getirilen,
“stres testi” denen, kapasitenin yaklaşık olarak yüzde 20-30 üstündeki bir
tehditle ekonomiler test edilir ama Türkiye ekonomisi, ekonomimiz 15 Temmuz
günü kapasitesinin 2-3 misli bir tehditle test edildi ve bundan da büyük bir
başarıyla çıktı. Tüm spekülasyonlara ve bazı kuruluşların almış oldukları yanlı
kararlara rağmen, Hükûmetimizin kalıcı politikaları ve vatandaşlarımızın
devletine duyduğu güven sayesinde tüm ekonomik aktörler normal işleyişlerine
devam etti. 
Saygıdeğer
milletvekilleri, ekonomimizin son üç yıldır cari açıkla da mücadelede takdire
değer bir performansı var. Cari açığımız 2015’te yüzde 26 geriledi, 32,2 milyar
dolara düştü. TÜİK’in yeni hesaplamasında cari açıkla gayrisafi yurt içi hasıla
oranı, 2015 yılında yüzde 3,7 olarak gerçekleşti. Bu yılın Ocak-Ekim döneminde
cari açık yüzde 6 artarak 26,5 milyar dolarlık bir seviyeye yükseldi ve 2016
yılı sonu itibarıyla cari açık da 2015’in mutlaka ve mutlaka altında bir yerde
gerçekleşecek. Bu ivmede düşük petrol fiyatları ile ithalattaki azalış kadar
disiplinli bir şekilde uyguladığımız makro ihtiyati politika tedbirlerimizin de
payı oldukça büyüktür.
Tüm
bunlara ek olarak, TL’yle ticaretin daha yaygın hâle getirilmesi ve sonuç
olarak yabancı finansman ihtiyacının azaltılması da cari açığımızı azaltıcı bir
etki olacaktır.
Hedefimiz,
dünyayla yapmış olduğumuz ticarette, dış ticaret hacmimizin yüzde 10’unu yerli,
millî paralarla öncelikli olarak tabii ki TL’yle yapmaktır.
Dış
ticaretimizin bu yılki gelişimine bakacak olursak, ilk on bir aylık dönemde
2015 yılı aynı döneme göre yüzde 1,68 oranında ufak bir daralma yaşayan
ihracatımız 130 milyar dolar, ithalatımız ise yüzde 5’e yakın bir azalmayla 180
milyar dolar olmuştur. On bir aylık döneme parasal değil de miktar bazında
baktığımız zaman da, yaklaşık olarak miktar bazında Türkiye'nin ihracatı yüzde
3 seviyesinde artmıştır. 
Tabii
ki ülkemizin dış ticaret rakamlarını değerlendirirken daha geniş bir açıdan
bakmamız gerekiyor. Bu kapsamda, serbest bölgeler üzerinden gerçekleştirilen
net ticareti, bavul ticaretini ve hizmet ticaretini de esas alırsak 2015
yılında toplam mal ve hizmet ihracatımız 201 milyar dolar, ithalatımız ise 228
milyar dolar yani toplamdaki dış ticaret hacmimiz 430 milyar dolarlık bir
seviyeye ulaşmıştır.
Tabii
ki 2015 yılında dış ticaret açığımız yani ihracatın ithalatı karşılama oranında
tarihî bir seviyeye geldik, yüzde 88’lik bir karşılama oranı. 2016 sonu
itibarıyla bu yüzde 88’in daha üzerine çıkarak yüzde 90’lı rakamları telaffuz
eder hâle geleceğiz. 
Nitekim
2016’nın son üç ayında ihracat rakamlarımızdaki olumlu gelişmeler 2017 yılının
ihracatımız için daha iyi bir yıl olacağını göstermektedir. Verdiğimiz
desteklerle, yeni dönemdeki ihracatın yeniden desteklenmesi seferberliğiyle
2017 yılı inşallah ihracat seferberliğimizin başladığı bir yıl olacaktır. 
Saygıdeğer
milletvekilleri, Türkiye, hizmet ticaretinde küresel ölçekte son derece
rekabetçi bir ülke konumundadır. Hizmet ticaretinde yıllardır net ihracatçı
olan ülkemiz, 2015 itibarıyla yaklaşık olarak 24,1 milyar dolar, 2016 yılı
Ocak-Ekim döneminde ise 14 milyar dolar düzeyinde hizmet ticareti fazlası veren
bir ülkedir. Taşımacılık sektörünün de ihracat gelirlerimize dâhil olmasıyla
dünyada hizmet ihracatında 15’inci büyük ülke hâline geldik. Döviz kazandırıcı
hizmetler arasında hâlihazırda en gelişmiş sektör yurt dışı müteahhitlik ve
teknik müşavirlik hizmetlerimizdir. Müteahhitlerimiz 2016 Kasım sonu itibarıyla
112 ülkede 332 milyar dolarlık 8.807 projeyi üstlendi ve bunların birçoğunu da yerine
getirdi. Üstlenilen projenin yıllık ortalamasına bakacak olursak: 2003 yılında
4,5 milyar dolar seviyesinde olan yıllık ortalama, 2012 ve 2013 yıllarında 30
milyar dolar seviyesinin üzerine, 2015 yılındaysa 22 milyar doları aşmıştır
yani Türkiye dünyadaki ilk 250 firma içindeki 40 firmasıyla dünyada 2’nci
sırada, rakam olarak baktığımız zaman da dünyada 9’uncu sıradadır. 
İthalata
bağımlılığımızı azaltmak, ülkemizdeki katma değeri ve teknoloji altyapısını
yükseltmek zorundayız. Bu amaçla, üretim ve ihracat yatırımlarını artırmaya
dönük çalışmalarımız sürüyor, ithalatı yöneten politikalarımızı da titizlikle
oluşturuyoruz. 
Bu
amaç doğrultusunda, ihracatçı sayısını artırmak, mevcut ihracatçılarımızı daha
kurumsal hâle getirmek, pazara giriş faaliyetlerini kolaylaştırmak,
markalaşmayı ve tasarımı desteklemek amacıyla Hükûmet olarak ihracatçılarımızın
daima yanındayız. Hükûmet olarak ve Bakanlık olarak vermiş olduğumuz
desteklerden kısaca bahsetmek istersem eğer; ihracatçılarımızın yurt dışındaki
müşterilere ulaşımının en önemli engellerinden bir tanesi olan vize problemi
için de iki yıl süreyle hususi damgalı pasaport vermek, yurt dışında düzenlenen
ülkemiz açısından önemli fuarlara katılımların desteklenmesi, farklı
sektörlerde birçok ülkeye yönelik olarak sektörel ve genel ticaret heyeti
programlarının düzenlenmesi ve en son 2016 yılında, yurt dışında şu anda 8
ülkede, yani Tahran, Bahreyn, Almatı, Frankfurt, Londra, New York gibi
şehirlerde “Türkiye Ticaret Merkezleri” gibi çok önemli bir projeyi başlattık.
Ayrıca,
yüksek katma değerli ihracat, inovasyon, markalaşma ve tasarım konularında da
ülkemizdeki farkındalığın artırılması için Türkiye olarak inovasyon ve AR-GE’ye
çok önemli destekler veriyoruz. Bu sayededir ki 2003 yılında Türkiye’de
AR-GE’nin millî gelirden almış olduğu pay yüzde yarımın altındayken bugün
itibarıyla yüzde 1,1 yani millî gelirimizdeki artışın üzerine oran olarak da 2
katına çıkarmayı başardık.
Markalaşma
desteklerimiz kapsamında TURQUALITY gibi çok önemli bir destek programını
firmalarımızın hizmetine sunduk. Sadece buradan vermiş olduğumuz destek 250
milyon dolar seviyesinde firmalarımızı destekliyoruz. Firmalarımızın sürekli
düzenli ihracat yapabilmesi için, uluslararası rekabetin geliştirilmesi
projelerini de firmalarımızın kullanımına sunduk. 2016 yılı sonu itibarıyla
firmalarımızın bu faaliyetlerine verdiğimiz destek 1,7 milyar TL seviyesine
ulaşmış olacak. 
Ayrıca,
ihracatçılarımız için en önemli finansman kurumu olan Eximbankı Ekonomi
Bakanlığına bu dönemde bağlayarak yeniden yapılandırıyoruz.
Az
önce saydığım desteklere ilaveten, ihracatçılarımıza finansman ve ihracat
sigorta kolaylığı sağlayan, KOBİ’lerimizin finansmana erişim olanaklarını
iyileştiren bir mekanizma üzerinde de titizlikle çalıştık ve şu an itibarıyla
uygulamaya koyduk. 
Yeni
desteğimiz çerçevesinde, yurt dışı alıcılara Türkiye’den mal almaları,
Türkiye’den ithalat yapmaları kaydıyla onların alımlarını destekleyen krediler
açıyoruz ve bu kredilerin faiz oranlarını, rakiplerimiz olan ülkelerin
kredilere vermiş oldukları faizlerle yani Türkiye’deki şirketlerin,
Türkiye’deki şirketlerin, Türkiye’deki kurumların başka ülkelerden,
Almanya’dan, İngiltere’den, Amerika’dan mal almaları hâlinde uygulanan kredi
faizleriyle aynı orana dönüştürdük. 
Diğer
bir konu: KOBİ’lerimizin teminat yapılarının zayıf olması, finansal sisteme
erişimde sorunlar doğuruyor. Bunun için de yine Meclisimizin takdirleriyle
Merkez Bankamızın kanununda değişiklik yapılarak, 3 imzayı 2 imzaya indirerek,
teminatlarda yüzde 100 Exim kaynaklarıyla garantilerini sağlayarak krediye
ulaşımlarını sağlıyoruz. Bu kapsamda, geçen hafta perşembe günü Ekonomi
Koordinasyon Kurulunun açıklamış olduğu yeni kararlar çerçevesinde, Eximbankın
3,7 milyar dolar olan sermayesini çok daha üst seviyelere çıkarma kararı aldık.
Hedefimiz Eximbank kredi hacmini en kısa sürede 100 milyar dolar seviyesine
çıkarmak. 
Bakanlık
olarak, hizmet sektörünün de biraz önce saymış olduğum marka ve TURQUALITY ve
döviz kazandırıcı hizmet desteklerinden de yararlanmasının önünü açtık. 
Bakanlığımızın
görev alanı içerisinde olan en önemli konulardan birisi de serbest bölgelerdir.
Serbest bölgeler, maalesef, Avrupa Birliği sürecinde biraz ihmal edilen
bölgelerimizdir ama şu an itibarıyla yine Komisyon aşamasını tamamlamış
olduğumuz yeni serbest bölgeler kanunu, inşallah, en kısa sürede Genel Kurula
arz edilecek, Genel Kurulun onayına sunulacaktır. 
Şu
an itibarıyla, 2016 Ekim ayı sonu itibarıyla 535’i yabancı, 1.512’si yerli
olmak üzere, 2.047 firma serbest bölgelerimizde faaliyet gösteriyor. 2016
Ocak-Ekim döneminde serbest bölgelerin toplam ticaret hacmi 15,8 milyar dolara
ulaştı ve serbest bölgelerdeki istihdam sayısı 65.638 kişiye ulaştı. 
Tabii,
Türkiye, aynı zamanda dünyadan doğrudan yabancı yatırım alan bir ülke olmanın
dışında dünyaya doğrudan yatırım veren bir ülke. 40 milyar dolara ulaştı şu
anda Türkiye'nin yurt dışındaki yatırımları. Firmalarımızın yurt dışında yüksek
teknoloji firmalarını satın almaları durumunda, yurt dışında dağıtım
kanallarında egemen firmaları satın almaları; marka, patent satın almaları
durumunda, firmalarımızın danışmanlık hizmeti satın almaları durumunda 500 bin
dolara kadar; firmalarımızın firma satın alması durumunda ise kullandıkları
kredilerin faizlerini 3 milyon dolara kadar desteklemeyi de gerçekleştiriyoruz.
Sayın
Başkan, saygıdeğer milletvekilleri; Bakanlık olarak ülkemizin ihtiyaçlarını
karşılayacak doğru ve cazip yatırım teşvik programlarını da oluşturmaya ve
uygulamaya devam ediyoruz. Proaktif bir anlayış içerisinde hareket ederek, 2016
yılı içerisinde yatırım teşvik sistemimizde önemli değişiklikler sağladık.
Orta-yüksek teknoloji yatırım projelerini bölgelere göre değil, 1, 2, 3, 4,
6’ncı bölgeye kadar bölgelere göre değil; 1’inci, 2’nci, 3’üncü bölgelerdeki
yatırımların tamamını, Türkiye'nin neresinde olursa olsun 4’üncü bölge
teşviklerinden yararlandırır hâle getirdik. Yatırımcılarımızın en büyük
şikâyeti olan yatırım indirimindeki kurumlar vergisi indirimini, ilk önce,
hemen, en kısa sürede, diğer gelirlerinden indirilmek üzere yüzde 80’e kadar
indirme imkânı sağladık ama yeni almış olduğumuz, geçtiğimiz perşembe günkü EKK
kararlarında da 2017 yılında yatırım yapılması kaydıyla, 2017 yılında yapılan
yatırımların yüzde 100’ünü de derhâl indirme imkânı sağladık.
Yatırım
teşvik sistemimizin bugüne kadar sağladığı imkânlar gerçekten bir başarı
hikâyesidir. 2012 yılında başlayan… O tarihten bu yana 701.514 kişilik bir
istihdam sağlandı, 397 milyar TL’lik bir tutarla 20.243 yatırım teşvik belgesi
verildi. Her şeyin olumsuz olduğu iddia edilen 2016 yılındaysa bir önceki yıla
göre her alanda artış sağlanarak 93,3 milyar dolarlık -2016 yılının başından
bugüne kadar- yatırım teşvik belgesi düzenlendi 128.540 kişilik bir istihdam
taahhüdüyle. Özellikle cari açığı azaltma noktasında teşvik sistemimizin en
önemli unsurlarından biri olan stratejik yatırımlara da bu dönemde 38,2 milyar
TL’lik ayrıca bir yatırım teşvik belgesi düzenlendi. Bu kapsamda, bu teşvikler
sayesinde 13,4 milyar dolarlık ithalatın da engellenmesi söz konusu.
Diğer
taraftan, ülkemiz, hem bölgesel hem de küresel ölçekte görünüm açısından çok
önemli doğrudan yatırım çeken bir ülke. 2002 yılına kadar toplam 13,5 milyar
dolarlık doğrudan yatırım çeken Türkiye, o günden bugüne kadar 175 milyar dolar
daha ek doğrudan yabancı yatırım çeken bir ülkedir.
Sayın
Başkan, değerli milletvekilleri; ikili ve çok taraflı ilişkilere değinecek
olursak, Türkiye son dönemde çok proaktif, inanılmaz bir hızla tüm dünyayla
temas hâlindedir. Dünyanın her yerinde Ekonomi Bakanlığı olarak yaklaşık olarak
360 personelimizle 130 ülkede yedi gün yirmi dört saat Türk ihracatçısına, Türk
ekonomisine, Türk sanayicisine hizmet veriyoruz. 
Diğer
önemli bir konu, vakit sınırlı olduğu için bundan da bahsetmek istiyorum: Gümrük
birliğiyle ilgili, yirmi bir yıldan beri süren o asimetrik yapıyı sona
erdiriyoruz. 2015 yılı Mayıs ayında gümrük birliğiyle varmış olduğumuz
mutabakatta gümrük birliğini yeniliyoruz. İhracatımızın yüzde 48,5’ini,
ithalatımızın yüzde 40’ını yaptığımız gümrük birliği sadece sanayi ürünlerini
kapsıyordu. Yeni dönemde gümrük birliğinin tarım ve gıda ürünlerinde hizmetleri
ve kamu alımlarını da kapsar şekilde yeniden güncellenmesi; ayrıca, Türkiye’nin
Avrupa Birliği ile gümrük birliğinin karar alma süreçlerine dâhil olması… 
Diğer
önemli bir başlık da: Türkiye’nin, Avrupa Birliğinin üçüncü ülkelerle
imzalayacağı serbest ticaret anlaşması ve benzerlerine otomatik olarak taraf
olmasını sağlayacak şekilde gümrük birliği yeniden güncelleniyor. 
Diğer
taraftan, şu anda Türkiye’nin 23 ülkeyle serbest ticaret anlaşması var, 1 ülkeyle
de tercihli ticaret anlaşması ki bu İran. İran’la ilgili bir örneği ben değerli
Genel Kurula bilgi olarak arz etmek istiyorum: 1 Ocak 2015’te İran’la imzalamış
olduğumuz Tercihli Ticaret Anlaşması’ndan sonra, 2016 yılında genel itibarıyla
ihracatımız düşerken İran’a ihracatımız yüzde 34 arttı. Bu da bunun sayesinde ve
2017 başında bu tercihli ticaret anlaşmasının listesini tam 2 katına
çıkaracağız. Rusya’yla ilgili ilişkilerimizde de her birini ayrı ayrı takip
ediyoruz. 
En
önemli başarılarımızdan bir tanesi de Varlık Fonu. G20 ülkeleri içinde varlık
fonu olmayan, yatırım fonu olmayan tek ülke Türkiye’nin, artık, bir, doğrudan
yatırım yapabilecek olan Varlık Fonu vardır. 
İthalatla
ilgili, içerideki sanayicimizi, üreticimizi ve ihracatçımızı haksız rekabetten
koruyan önlemleri almaktan çekinmiyoruz.
(Mikrofon
otomatik cihaz tarafından kapatıldı)
EKONOMİ
BAKANI NİHAT ZEYBEKCİ (Devamla) – Sayın Başkan, sözlerimi tamamlamama izin
verirseniz Genel Kurula…
BAŞKAN
– Lütfen tamamlayınız Sayın Zeybekci.
Bir
dakika daha veriyorum, buyurun.
EKONOMİ
BAKANI NİHAT ZEYBEKCİ (Devamla) – Saygıdeğer milletvekilleri, Hükûmet olarak,
2017 yılının Türkiye’de yeniden bir yatırım seferberliğinin, özel sektör eliyle
yeniden bir büyümenin başlayacağı bir yıl olduğunu hep beraber göreceğiz. 
Ben
burada bir konuda dikkatlerinize rakamları arz ederek sizleri selamlamak
istiyorum. 2016 yılında ihracata vermiş olduğumuz 1 birimlik destek, 2017
bütçesinde tam olarak en az 3 katına çıkacaktır. Bunu da tabii ki Hükûmet
olarak 2017 yılı içinde daha başka ihracat destek programlarımızla, yatırım
destek programlarımızla da desteklemeye devam edeceğiz. 
Tüm
bu amaçlar ve faaliyetler doğrultusunda kullanmak üzere, Ekonomi Bakanlığının
2017 yılı bütçesi 3 milyar 948 milyon 832 bin TL’dir. Burada dikkatinizi çekmek
istediğimiz nokta, bütçemizin yüzde 90’ı yani 3 milyar 585 milyon 252 bin
lirası…
(Mikrofon
otomatik cihaz tarafından kapatıldı)
EKONOMİ
BAKANI NİHAT ZEYBEKCİ (Devamla) – …cari transferler için yani ihracatçı ve
yatırımcılarımızın desteklenmesi için ayrılmıştır. 2017 yılından başlayarak
yeni, yepyeni bir ihracat hamlesi içinde olacağız. 
Bakanlığımız
ve Hükûmetimizin bütçesinin hayırlı olmasını diliyor, yüce heyetinizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Bakan.
Sayın
Altıok, sisteme girmişsiniz.
Buyurun.
V.- AÇIKLAMALAR (Devam)
10.- İzmir Milletvekili Zeynep Altıok’un,
yaptığı sosyal medya paylaşımıyla Alevileri hedef gösteren, ülkenin barışına
kasteden akademisyen Abdülkadir Şen hakkında herhangi bir işlem yapılıp
yapılmadığını öğrenmek istediğine ilişkin açıklaması
ZEYNEP
ALTIOK (İzmir) – Sayın Bakan, 15 Temmuzdan bugüne 127 bin kamu görevlisi
görevden uzaklaştırıldı, 90 bine yakın kamu görevlisi ihraç edildi. Daha dün
babasını Sivas katliamında yitiren sanatçımız Eren Aysan açığa alındı. Sosyal
medya paylaşımlarından dolayı insanlar gözaltına alınıyor. Soruyorum size: Dün
gece Twitter hesabından “Suriye direnişi başarısız olursa Anadolu’da Şah
İsmail’in mezhepçi vahşileriyle yaşanacak. Herkes hesabını buna göre yapsın. Ey
Halep’te çocukları, kadınları, sivilleri korkakça bombalayan rejimi savunan
mezhepçiler: Sizi bu coğrafyada yeni Malazgirtler bekliyor. Şah İsmail’in
bağnaz mezhepçi piçleri hesap verecek. Şahlaştınız Yavuzlaşacağız. Cemevi, Ali,
insana saygı, Madımak, hoşgörü diyen ne kadar namussuz mezhepçi varsa Halep’te
katillerle beraber. Lanetliler topluluğu…” diyen, Alevileri hedef gösteren,
ülkenin barışına kasteden, geçmişte El Kaide soruşturmasıyla gözaltına alınıp
tutuklandığı iddia edilen akademisyen Abdülkadir Şen hakkında soruşturma
başlatıldı mı, gözaltına alındı mı? Böyle bir zihniyet nasıl üniversitede
öğrenci yetiştirir?
BAŞKAN
– Teşekkürler Sayın Altıok.
CEYHUN
İRGİL (Bursa) – Ve bunun binde 1’ini yapan başka birisi olsa zaten şu anda
hapiste olurdu. İnsanlar bir cümle “tweet” atıyorlar, hapse giriyorlar,
gözaltına alınıyorlar. Bu adamlar nasıl açıkta geziyor?
EKONOMİ
BAKANI NİHAT ZEYBEKCİ (Denizli) – Bununla ilgili bana müsaade ederseniz…
BAŞKAN
– Sayın Bakan, bir dakika da size vereyim.
11.- Ekonomi Bakanı Nihat Zeybekci’nin,
provokatif yaklaşımlarla ilgili gereğinin yapılması gerektiğine ve ihanetlerden
kurtulmak kaydıyla olağanüstü hâlin sürdürülmemesi gerektiğini tekrar teyit
ettiğine ilişkin açıklaması
EKONOMİ
BAKANI NİHAT ZEYBEKCİ (Denizli) – Görmediğimiz, benim hiç şahit olmadığım bir
“tweet”ten bahsediliyor veya sosyal medyadaki bir yazıdan bahsediliyor.
Duyduğumuz kadarıyla böyle bir şeyi kabul etmek mümkün değil. Bununla ilgili
mutlaka ve mutlaka gereğinin yapılması gerekir. Bizim birlik ve beraberliğimiz
önemli. Dün ben İzmir’deydim, İzmir’de Hüseyin Dalkılıç -hakikaten kendisi de
dal gibi bir yiğit- polisimizin şehit cenazesine gittim. Eşinin kucağında 1,5
yaşında bir yavrusu, doğuma yakın olan, yedi aylık da hamile olan… Hüseyin,
Ege’de Uşak tarafından bir Türkmen, Yörük çocuğu; eşi Ağrılı bir Kürt kızı.
Bizim zenginliğimiz bunlar. Kürt’ün de, Türk’ün de, Alevi’nin de, Sünni’nin de
bu topraklarda göz yaşları aynı. Onun için, biz birlik ve beraberliğimize sahip
çıktığımız sürece, bir ve beraber olduğumuz sürece bu ihanetlere yani bu tarz
saldırılara… Bunu ben provokatif bir yaklaşım olarak görüyorum, gereği mutlaka
ilgililer tarafından yapılmalı diye altını çiziyorum.
Diğer
taraftan, biraz önce konuşmacılardan birisi olağanüstü hâlle ilgili benim bir
sözümü söylemişti “Siz de karşı çıktınız.” diye. Evet, bu, komisyonda yapılan
toplantıda benim söylediğim bir söz…
(Mikrofon
otomatik cihaz tarafından kapatıldı)
EKONOMİ
BAKANI NİHAT ZEYBEKCİ (Denizli) – Sayın Başkan, tamamlıyorum, yarım kalmasın,
önemli bir konu. 
BAŞKAN
– Sayın Bakan, lütfen tamamlayınız.
EKONOMİ
BAKANI NİHAT ZEYBEKCİ (Denizli) – Olağanüstü hâlle ilgili, evet, “Eğer bu
ihanet çetelerini temizlediysek; bu vatana, bu bayrağa, bu millete, bu devlete
ihanet edenleri temizlediysek evet, ben de olağanüstü hâle karşıyım.” diye
komisyonda, Meclisin kayıtlarında olan bir sözümdür. Evet, eğer böyleyse,
olağanüstü hâlin ne anlama geldiğini… Olağanüstü hâlin olmaması gerektiğinin,
Türkiye Cumhuriyeti’nin bir an önce bu ihanetlerden kurtulması kaydıyla
olağanüstü hâlin sürdürülmemesi gerektiğinin altını çizerek tekrar teyit
ediyorum. 
CEYHUN
İRGİL (Bursa) – Sayın Bakan, ölçü buysa OHAL hiç bitmez ki. 
YAKUP
AKKAYA (İstanbul) – Sayın Bakan, “tweet”i gönderdim size, okuyup ona göre bir
yorum yaparsanız. 
EKONOMİ
BAKANI NİHAT ZEYBEKCİ (Denizli) – Aldım. 
BAŞKAN
– Sayın milletvekilleri…
YAKUP
AKKAYA (İstanbul) – Sayın Altıok’un sorduğu soruya cevap vermediniz Sayın
Bakan.
EKONOMİ
BAKANI NİHAT ZEYBEKCİ (Denizli) – Ben takip edeceğim bunu. 
YAKUP
AKKAYA (İstanbul) – Bu bir devlet memurudur Sayın Bakan.
BAŞKAN
– Sayın Kerestecioğlu…
12.- İstanbul Milletvekili Filiz
Kerestecioğlu Demir’in, Diyarbakır Milletvekili Çağlar Demirel ile Siirt
Milletvekili Besime Konca hakkında tutuklama kararı verildiğine, şu anda bir
darbe hukuku uygulandığına ve hiçbir söze cevap vermeyerek bu durumu protesto
ettiklerine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Az
önce, Grup Başkan Vekilimiz Çağlar Demirel’in tutuklandığı haberini aldık. Her
zamanki gibi, daha vekil arkadaşlarımız ve avukatlar kararı beklerken yani
karar henüz açıklanmamışken basın, Grup Başkan Vekilimiz Çağlar Demirel’in
tutuklandığını yazdı. Besime Konca Vekilimiz ise sabah mahkemece serbest
bırakılmıştı -gözaltına dün gece alınmışlardı biliyorsunuz- ama öğleden sonra
tekrar tutuklanmasına karar verildi. Tıpkı, eş başkanlarımız ve Grup Başkan
Vekilimiz İdris Baluken ile diğer vekillerimiz için aynı anda düğmeye basılarak
5 savcının aynı anda harekete geçmesinde gördüğümüz gibi yine aynı tiyatroyu,
maalesef, dramatik bir şekilde izliyoruz. 
Bu
ülkede, bağımsız yargıyla değil, öncelikle yargılayan troller, yandaş basın ve
verilen talimatlarla işletilmekte her şey. 
Kamuoyuna
ve tek tek parlamenterleri tutuklanan...
(Mikrofon
otomatik cihaz tarafından kapatıldı) 
BAŞKAN
– Açıyorum Sayın Kerestecioğlu.
FİLİZ
KERESTECİOĞLU DEMİR (İstanbul) – Şu anda uygulanan, bir darbe hukukudur. Bütün
bu uygulamaların nedeni, tıpkı kapalı kapılar ardında yapılıp getirilen Anayasa
teklifinde seçme seçilme hakkını düzenleyen 67’nci maddenin önce kaldırılıp
sonra yeniden farklı hesaplarla ve düzenlemelerle getirilmesinde olduğu gibi,
demokrasinin rafa kaldırılmasıdır. Aslında, 67’nci maddeyi yani seçme seçilme
hakkını düzenleyen maddeyi de tekrar koymaya gerek yoktur çünkü zaten halkın
iradesi tanınmamaktadır. Biz, bunu, kamuoyuna ve tek tek parlamenterleri
tutuklanan ancak bunun için hiçbir açıklama yapma gereği dahi duymayan Meclise
duyurmak istedik.
(Mikrofon
otomatik cihaz tarafından kapatıldı) 
BAŞKAN
– Açıyorum Sayın Kerestecioğlu, tamamlayın lütfen.
FİLİZ
KERESTECİOĞLU DEMİR (İstanbul) – Bugün susarak protesto etmiştik dün
arkadaşlarımızın gözaltına alınmasını; o yüzden, yine aynı şekilde herhangi bir
söze de hiçbir cevap vermeyeceğimizi iletmek isterim.
Teşekkür
ederiz Sayın Başkan.
BAŞKAN
– Teşekkür ederiz Sayın Kerestecioğlu.
Sayın
Özel...
13.- Manisa Milletvekili Özgür Özel’in, HDP
Grup Başkan Vekili Diyarbakır Milletvekili Çağlar Demirel’in tutuklanmasına,
milletvekillerinin tutuklu olarak yargılanmalarını doğru bulmadıklarına ve OHAL
varken, bir partinin tüm seçilmiş milletvekilleri tutuklanma tehdidiyle karşı
karşıyayken Anayasa görüşmenin doğru bir yaklaşım olmadığına ilişkin açıklaması
ÖZGÜR
ÖZEL (Manisa) – Sayın Başkan, biz de Sayın Çağlar Demirel’in biraz önce
tutuklandığını öğrendik. Daha önce de Sayın İdris Baluken tutuklanmıştı ve bu
Meclise seçilerek gelmiş olan bir partinin 2 grup başkan vekili de tutuklanmış
oldu. İdris Bey tutuklandığı zaman net olarak ifade ettiğimiz tavrımızı
tekrarlamakta fayda görüyorum: Gerek genel başkanların, eş genel başkanların
gerek grup başkan vekillerinin gerekse milletvekillerinin tutuklu olarak
yargılanmasını Cumhuriyet Halk Partisi olarak doğru bulmuyoruz. 
Milletvekillerinin
elbette suç işleme özgürlükleri yoktur. Eğer dokunulmazlıklarının kaldırıldığı
bir dosyayla ilgili işlem varsa bunun, bu yargılamanın tutuksuz olarak
yapılması gerekir. Yargılama süresince iddianameleri, fezlekeleri sanki kesin
kararmış gibi kamuoyuna ve Meclise sunulması kesinlikle doğru değildir.
Milletvekilleri, burada kendilerini temsil etmezler, kendileri dışında 60 ila
100 bin kişi arasında seçmenin kullandığı oyları temsil ederler. Daha önce 3
partiden 8 milletvekili tutukluyken ayrımsız olarak hepsini hem cezaevlerinde
ziyaret etmiş hem tutuksuz yargılanmalarını, tutukluluk hâllerinin yasama
faaliyetine engel olmamasını ısrarla savunmuş bir parti olarak bugün de aynı
tavrımızı sürdürdüğümüzü ifade etmek istiyorum. 
Sabahleyin,
Meclis Başkanımızın çağrısıyla -yirmi beş dakikada- alelacele bir olağanüstü
toplantıya davet edildik. Orada, burada milletvekillerinin resimlerinin
kaldırılmasının uygun olacağını Meclis Başkanı söylüyordu. Milletvekillerinin
burada resimlerinin yer alması normal bir şey değil, doğru da değil; seçilmiş
milletvekillerinin kendilerinin yasama faaliyetinde bulunmaları gerekiyor.
Tutukluluk hâlinin kaldırılıp, milletvekillerinin faaliyetlerine devam edip
yargılama sonucunda eğer suçlu bulunurlarsa -ki orada Anayasa’nın açık
hükümleri vardır- ancak…
(Mikrofon
otomatik cihaz tarafından kapatıldı) 
BAŞKAN
– Açıyorum Sayın Özel. 
ÖZGÜR
ÖZEL (Manisa) – …ondan sonra bu noktaya gelinmesi gerekirken, sanki haklarında
düzenlenen fezleke ya da iddianame tamamen gerçeği yansıtıyormuşçasına hem
Meclis Başkanının geçen hafta kullandığı sözler hem de bu durum kabul
edilebilir bir durum değil. 
Olağanüstü
hâl şartlarında ve bir partinin tüm seçilmiş milletvekilleri tutuklanma
tehdidiyle karşı karşıyayken ve grubun kendi içinden seçtiği kişiler için de
tutukluluk tedbiri fiilen uygulanıyorken Anayasa görüşmek, OHAL varken Anayasa
görüşmek ve bu görüşmelerden demokrasimizi daha ileriye taşıyacak bir şeyler
çıkarmayı ummak doğru bir yaklaşım değil. Bu konuda Meclis Başkanına sorumluluk
düşüyor. Hiç değilse, Cemil Çiçek bir şey yapamıyordu ama “Tutuklu
milletvekilleri bütün Meclisin ayıbıdır.” lafını her seferinde söylüyordu ve
bir şey yapmanın gereğini ifade ediyordu. Meclisin, tutuklunun kimden olduğuna
bakmaksızın, kendi iradesine ve kendi itibarına sahip çıkması gerekiyor. Bir
grup başkan vekilinin tartaklanarak makam aracından indirilip gözaltına
alınması ve tutuklanması, onunla taban tabana zıt görüşleri savunan bir
milletvekilinin de yurdun bir başka yerindeki itibarını sarsmaktadır. Bu
çatının altındaki itibar hepimize ve her zaman lazımdır. Şahsımıza tanınan
ayrıcalıklardan değil, verilen görevin gereğinden bahsediyoruz. 
Bu
kayıtla, bir kez daha tüm parti gruplarını ve Meclis Başkanlığını üzerine
düşeni yapmaya davet ediyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Özel. 
Sayın
İnceöz…
14.- Aksaray Milletvekili İlknur İnceöz’ün,
Anayasa değişikliği teklifini imzalayan 316 milletvekilinin iradesini
küçümseyen ifadeleri kabul etmediklerine, dokunulmazlıklar kaldırılarak
Parlamentonun üzerine düşeni yaptığına ve bundan sonrasının emniyetin, yargının
görevi olduğuna ve yargıya güvenmek gerektiğine ilişkin açıklaması
İLKNUR İNCEÖZ (Aksaray) – Sayın Başkan, değerli
milletvekilleri; öncelikle bugün, biraz evvel açıklamalarda da şöyle bir
ithamda bulunuldu: 316 milletvekilimizin anayasa yapma sürecinde teklifi
görmeden imzaladıkları gibi. Bu, milletin iradesini, milletvekillerinin
iradesini küçümsemektir. Bunu özellikle reddettiğimizi belirtmek istiyoruz.
Sanki anayasa yapılmış, Mecliste oylanmış, hiçbir milletvekili arkadaşımız
okumamış gibi muamele yapılmak istenmektedir. 
Öncelikle şunu söylemek istiyoruz ki şu anda anayasa
teklifi Meclise geldi, daha sonra komisyonlarda tartışılacak. Bu, herkesin katkısına
açık bir çalışma süreci olacaktır. Sonra Genel Kurulda uzun müzakerelerle kabul
edilecek bir süreci göstermektedir. Dolayısıyla, 316 milletvekili arkadaşımızın
iradesini hakir görecek, küçümseyecek hiçbir açıklamayı kabul etmediğimizi
özellikle belirtmek istiyorum. Milletvekili arkadaşlarımızın -nasıl burada
kürsüde her fırsatta söyleniyor “6 milyon vatandaşımızın oyunu temsil
ediyoruz.” diye- her birisi de milletimizin temsiliyeti karşısında bu imzaları
atmıştır. Bu ifadeleri reddediyoruz. 
Bunun dışında, her zaman şunu söylüyoruz…
CEYHUN İRGİL (Bursa) – Gidip görmeden…
İLKNUR İNCEÖZ (Aksaray) – Görüp görmediğimizi siz
bilemezsiniz, böyle niyet okumalardan vazgeçmek gerekmektedir. 
İkincisi:
Halkın iradesinin her zaman küçümsendiği vesaire gibi ithamlarda bulunulmakta,
darbe hukukundan bahsedilmekte. Bakın, şunu söylemek istiyoruz: Hiçbir zaman
halkın iradesinden daha başka bir gücün olmadığını, egemenliğin kayıtsız ve
şartsız millete ait olduğunu her fırsatta deklare ettik. 15 Temmuz gecesi bir telefon
çağrısıyla beraber bu iradenin, bu gücün üstünde bir gücü tanımadığımızı Sayın
Kurucu Genel Başkanımız, Sayın Cumhurbaşkanımız telefonla yine halkımıza
söyledi. Bunu özellikle belirtmek istiyorum. 
Darbe
hukuku vesaire; bunları reddediyoruz. Bakın, bütün bu konuşmaları yaparken hem
ana muhalefetin açıklamalarında hem HDP’nin açıklamalarında, geldiğimiz süreçte
bir şeyi görmezden geliyoruz. 
(Mikrofon
otomatik cihaz tarafından kapatıldı) 
BAŞKAN
– Açıyorum Sayın İnceöz.
İLKNUR
İNCEÖZ (Aksaray) – Sanki pergelin bir ayağından başka bir ayağına geçmişiz,
arada olan, yaşanan bir süreci atlıyoruz; bunu atlamamak lazım.
7
Haziran seçimlerinden sonra HDP Grubu 80 milletvekiliyle birlikte
dokunulmazlıkların kaldırılması noktasında bir “Hodri meydan!” yaptı. Öyle
değil mi arkadaşlar? 
Daha
sonraki sürece geliyoruz: Dokunulmazlıkların kaldırılmasına Parlamentoda karar
verildi buradaki bütün uzun müzakereler sonucu. Sonrası yargı, yargıya geçti.
Biz yargıyla ilgili en ufak bir şey söylediğimizde, dün bu sıralarda oturan
arkadaşlar, yargının bağımsız olmadığını, yargı kararlarının
tartışılamayacağını söylüyor.
Ben
şunu söylüyorum: 2010’da yaptığımız Anayasa değişikliği de dâhil, her zaman
hukukun üstünlüğüne -üstünlerin hukukuna değil, bunu üstüne basa basa
söylüyorum- inandık, inanmak zorundayız. Yargıda bugün, 15 Temmuzdan sonraki
süreçte yaşananlar, temizlik vesaire… Bunu açıkça söylüyorum: Bugün yargının
bağımsızlığının vesairenin tartışılacağı yer, her şeyden önce burası değil.
Yargıya, evet, güvenilmek zorunda, bir terörle mücadele yapıyoruz. Teröre karşı
destek verenler, eylemde bulunanlar, bir şekilde sözlü açıklama yapanlar bugün
yargıyla yüzleşeceklerdir. Bu dokunulmazlıklar kaldırıldı, Parlamento üzerine
düşeni yaptı; bundan sonrası emniyetin, yargının görevidir ve yargıya da
güvenmek zorundayız, bunu da söylüyorum özellikle.
Bugün,
biraz evvel siz kürsüde, bir milletvekilliyle ilgili şöyle bir açıklama
yaptınız: “Adli kontrolle serbest bırakıldı.” Bu açıklamayı yaptınız; şimdi,
aynı yargının kararına bir taraftan açıklama yapıyoruz, bir taraftan da
tutuklandığında eleştirmeye kalkıyoruz. Bu, kendi içinde bir ikircikli
tutumdur. Bunu, özellikle kamuoyunun, milletimizin de takdirine bırakıyorum. 
Seçilen
her bir milletvekilinin, burada, kürsüde defaatle söyledik, her bir arkadaşımız
söyledi, 6 milyon oya, iradeye sahip çıkmaları gerektiğini. Şimdi, ana
muhalefet sözcüleri de şunu söylerken bunun da altını çizmek lazım: Evet,
milletvekili seçildiği iradeyi Parlamento çalışmalarına, duruşuna, eylemine,
sözüne her şekilde yansıtmalıdır. Eğer biz, 79 milyon bugün terörle mücadele
ederken, bütün terör örgütlerine karşı mücadele ederken burada herhangi bir
terör örgütünün adını zikredip kınayamıyorsak, lanetleyemiyorsak, bir mesafe
koyamıyorsak… Bunun konulması defaatle hatırlatılmış olmasına karşılık bugün
gelinen süreçte… 
BAKİ
ŞİMŞEK (Mersin) – Sayın Başkan, bir süre yok mu? Grup başkan vekilleri bir saat
mi konuşacak?
İLKNUR
İNCEÖZ (Aksaray) - Elbette ki bu sürece de gökten zembille gelinmediğini,
aradaki mesafeyi, yaşananları da aziz milletimiz de, 6 milyon irade de
görmekte, bilmekte, takdir etmektedir; bunu özellikle belirtmek istiyorum. 
Meclisi
de saygıyla selamlıyorum. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan, çok kısa bir şey söylemem gerekiyor.
BAŞKAN
– Sayın Özel, buyurun.
15.- Manisa Milletvekili Özgür Özel’in,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Şimdi, Sayın Başkan, Sayın İlknur İnceöz 316 milletvekilinin
iradesine saygısızlık yaptığımızı söylüyor. Böyle bir şeyin olması mümkün
değil. Böyle bir saygısızlık varsa o saygısızlığı yapan kendileri.
İLKNUR
İNCEÖZ (Aksaray) – Yapıyorsun ama, yapıyorsun. Sürekli niyet okuma…
ÖZGÜR
ÖZEL (Manisa) – Şimdi, şöyle bir durum var, Başbakanınız diyecek ki: “Pazartesi
gününe kadar Anayasa değişikliğine son şeklini vereceğiz ve Meclise sunacağız.”
Bunu söylediği sürede siz burada kâğıt dolaştırıp imza toplayacaksınız ve
milletvekilleriniz sosyal medyada “Başkanlığa ilk imza benden.”, “Yedinci imza
da benden.” diye paylaşımda bulunacak. Bunu söyleyince “Efendim, böyle bir şey
yok.” 
Şunu
çok net olarak söylemek gerekiyor, diyorsunuz ki: “Biz cumartesi günü Meclis
Başkanlığına şu teklifi verdik 316 imzayla.” Bunu da basınla ve bizimle
paylaşıyorsunuz. Ekinde “67’nci madde Anayasa’dan çıkarılacaktır.” diyor, imza
sizin. Meclis Başkanlığı bugün açıklama yapıyor “Bize yolladıkları budur.”
diye; açıyoruz, 67’nci madde değişmiş, 67 bu sefer kaldırılmıyor. Şimdi, bu
durum -kimin neye imza attığını bilmeden, açık çeke imza atar gibi- grubunu
yanlış yönlendirmesiyle grup yönetiminin yaptığı bir işin tam olarak da deyim
yerindeyse suçüstü hâlidir. Burada sonra çıkıp “Biz öyle yapmamıştık da, niyet
okuyorsunuz.” Adam sahte para basarken yakalanmış suçüstü, geliyorsun adama,
adam diyor ki: “Ben basmadım, niyetimi okuma.” Ne niyetini okumayacağım,
önündeki banknotu görüyorum senin. 
Teşekkür
ederim. (CHP sıralarından alkışlar)
BAŞKAN
– Teşekkürler Sayın Özel. 
III.- OTURUM BAŞKANLARININ KONUŞMALARI
(Devam)
4.- Oturum Başkanı TBMM Başkan Vekili
Pervin Buldan’ın, HDP Grup Başkan Vekili Diyarbakır Milletvekili Çağlar Demirel
ile Siirt Milletvekili Besime Konca’nın tutuklanmalarını kınadığına ve halkın
iradesiyle seçilen temsilcilerin yerinin Parlamento olduğuna ilişkin konuşması
BAŞKAN
– Sayın milletvekilleri, biraz önce aldığımız habere göre -ki Sayın
Kerestecioğlu ve Sayın Özel de ifade ettiler- Halkların Demokratik Partisi
Grubunun Grup Başkan Vekili Sayın Çağlar Demirel ve öğlen saatlerinde serbest
bırakılan ancak tekrar tutuklanan Siirt Milletvekili Sayın Besime Konca’nın
tutuklanmalarını bir kez daha buradan kınadığımı ifade etmek istiyorum ve bu
tutukluluk hâline bir an önce son verilmesi gerektiğini özellikle belirtmek
istiyorum. 
Elbette
ki bu manzara bu Parlamentoya yakışmıyor. Buraya resimlerin getirilmesi,
resimlerle bu koltukların doldurulması doğru bir şey değil ancak şu anda siyasi
faaliyetlerini yürütemeyen, tutuklanarak cezaevine gönderilen toplam 12
milletvekilinin resimleri var bu Parlamentoda. Bu Parlamentoya kendilerinin
gelmesi gerekiyor, fotoğraflarının değil. Bu koltuklarda onların oturması
gerekiyor. Halkın iradesiyle seçilen temsilcilerin yeri Parlamentodur sayın
milletvekilleri. “Hâkimiyet kayıtsız şartsız milletindir.” sözüne yakışan şey,
halkın iradesine saygı duymaktır. 
Dolayısıyla,
bir kez daha, şu anda tutuklu bulunan 12 milletvekilinin bir an önce bu ülkeye
yakışır şekilde, bu Parlamentoya yakışır şekilde, halkın iradesinin esas
alınarak serbest kalmaları gerektiğini özellikle vurgulamak istiyorum. Bu, bize
yakışan bir şey değil, Türkiye’ye yakışan bir şey değil değerli arkadaşlar.
Bugün Halkların Demokratik Partisine yapılmış olabilir ancak yarın hangi
partiye, hangi gruba yapılacağı belli olmayan bir şeyden bahsediyoruz ve bu
durum yarın öbür gün başka bir milletvekilinin başına geldiği zaman, aynı
açıklamaları yapacağımdan herkesin emin olması gerektiğini ifade etmek
istiyorum ve bu durumdan bir an önce kurtulunması gerektiğini, Türkiye’nin
demokrasiye, Türkiye’nin özgürlüklere, Türkiye’nin barışa bir an öne kavuşması
gerektiğini ifade etmek istiyorum. Elbette ki bu ülkenin toplumsal bir barışa
ihtiyacı var, bu ülkenin özgürlüklere, kardeşliğe ihtiyacı var, bu ülkenin bir
an önce huzur ortamına kavuşmasına ihtiyacı var ve bunun için de hep birlikte
el ele vererek, omuz omuza vererek, göğüs göğüse vererek bunun üstesinden
geleceğimizi özellikle belirtmek istiyorum ve bu tutukluluk hâlinin bir an önce
kaldırılması gerektiğini bir kez daha belirtmek istiyorum.
Birleşime
on dakika ara veriyorum.
Kapanma Saati: 20.04
YEDİNCİ OTURUM
Açılma Saati: 20.16
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Özcan PURÇU
(İzmir)
-----0-----
BAŞKAN
– Sayın milletvekilleri, Türkiye Büyük Millet Meclisinin 39’uncu Birleşiminin
Yedinci Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
BAŞKAN
– Komisyon ve Hükûmet burada.
Şimdi
konuşma sırası Çalışma ve Sosyal Güvenlik Bakanı Sayın Mehmet Müezzinoğlu’ndadır.

Sayın
Bakan, süreniz yirmi sekiz dakikadır.
Buyurun.
(AK PARTİ sıralarından alkışlar)
CEYHUN
İRGİL (Bursa) – Bakanınızı dinlemeye gelseydiniz, bakın biz daha kalabalığız.
AHMET
AKIN (Balıkesir) – Sayın Bakanım, kimse yok burada ama.
İSMAİL
TAMER (Kayseri) – Ben varım ya.
CEYHUN
İRGİL (Bursa) – Gerçekten Bakanım, çok ayıp ediyorlar. 
İSMAİL
TAMER (Kayseri) – Ceyhun, ben varım.
ALİ
ŞEKER (İstanbul) – Bir biz varız, rahat olun Bakanım.
CEYHUN
İRGİL (Bursa) – Sayın Bakan, bize dönün, orada da kimse yok.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Merak etmeyin, büyük
oranda CHP’ye konuşacağım. (AK PARTİ sıralarından alkışlar)
Çok
teşekkür ediyorum.
Sayın
Başkan, değerli milletvekili arkadaşlarım; yüce heyetinizi saygıyla
selamlıyorum.
Sözlerime
başlarken 10 Aralık 2016 tarihinde İstanbul’da yaşanan kalleş terör
saldırısında şehit düşen kahramanlarımıza Allah’tan rahmet diliyor,
yaralılarımıza acil şifalar diliyorum. Dün Bursa’da defnettiğimiz evladımız,
polis memurumuz Hüseyin Akyüz’ün şahsında tüm şehitlerimize Allah’tan rahmet
diliyorum. Güvenlik güçlerimizin başı sağ olsun, milletimizin başı sağ olsun
diyorum.
Sayın
Başkan, değerli milletvekilleri; Bakanlığımın 2017 Yılı Bütçe Kanunu Tasarısı
ile 2015 Yılı Kesin Hesap Kanunu Tasarısı’nın görüşmeleri münasebetiyle
huzurlarınızda bulunmaktayım. Öncelikle, 2017 yılı bütçesinin ülkemize hayırlı
hizmet yapabilmemize vesile olmasını temenni ediyorum. Gerek Komisyon
aşamasında gerekse bugün Genel Kurulda katkı sağlayan tüm arkadaşlarımıza, iktidarından
muhalefetine teşekkür ediyorum. Özellikle bugün, Bakanlığım adına, Milliyetçi
Hareket Partisinden söz alan Tor’a, Aksu’ya, yine Cumhuriyet Halk Partisinden
söz alan Kuşoğlu’na ve AK PARTİ Grubundan söz alan arkadaşlarıma teşekkür
ediyorum. Önerilerini, katkılarını ve eleştirilerini samimiyetle
değerlendireceğimizden emin olmalarını istiyorum. 
Tabii,
Sayın Akkaya’ya da vaktim olursa cevaplarım olacak. İnşallah, sonunda birkaç
dakikamı alacak ama bir milletvekilinin bu kadar sığ, bu kadar sıradan, bu
kürsüden diğer bir milletvekili arkadaşını suçlamasının çok şık olmadığını
ifade ederek konuşmama geçmek istiyorum. 
Tabii,
ülkemiz ve dünya konjonktüründe, özellikle son dönemde milletimizi de ülkemizi
de ekonomimizi de olumsuz etkileyen birçok gelişmeyi hep beraber yaşıyoruz.
Bölgemizde Irak ve Suriye kaynaklı jeopolitik riskler, yine milletçe teröre
karşı verdiğimiz amansız mücadele, Rusya’yla ticari ve siyasi ilişkilerimizde
yaşanan sıkıntılı süreç, 15 Temmuz gecesi milletçe yaşadığımız ve milletin dik
duruşuyla önlediğimiz kanlı darbe girişimi, Amerika Birleşik Devletleri’ndeki
seçimler, dünya ekonomisinde ve iş gücü piyasasında yaşanan durgun seyir,
Avrupa Birliğinden ve çevre ülkelerden kaynaklanan ekonomik gelişmelerin, tabii
ki ülkemizi, ülkemizin iş hayatını ve istihdamını da etkileyen boyutları
olmuştur, olmaktadır. 
Özetlemeye
çalıştığım bu sebeplerden dolayı 27 çeyrektir devam eden büyüme, 2016 yılının
üçüncü çeyreğinde bir önceki yılın aynı çeyreğine göre yüzde 1,8 azalmıştır.
Ancak, Hükûmetimizce alınan tedbirler ve gerçekleştireceğimiz çalışmalarla
büyümenin 2017 yılında tekrar ivme kazanmasını bekliyoruz ve bunu milletçe
başaracağımıza inanıyorum.
Bu
çerçevede, 2017 yılında 300 bini işbaşı eğitim programlarından, 100 bini
mesleki eğitim kurslarından ve yine yaklaşık 100 bini de girişimcilik
eğitimlerinden olmak üzere, aktif iş gücü hizmetlerinden 500 bin kişi, TYP’den
de, toplum yararına programlardan da 100 bin kişi olmak üzere toplam 600 bin
yeni istihdam oluşturmayı hedefliyoruz. Ayrıca Artı İstihdam Programı
çerçevesinde, katma değeri yüksek olan sektörler, sanayi, turizm, bilişim,
stratejik yatırımlar gibi mevcut istihdamını artıran işverenlerimizin 280 bin
işçisi için ödeyeceği ücretlerin birinci yılında net asgari ücretin yüzde 50’sini,
ikinci yılında ise net asgari ücretin yüzde 25’ini devlet olarak biz
karşılayarak bu alanda artı istihdamın da teşviki yönünde yaklaşık 300 binlik
bir istihdam oluşturmayı hedefliyoruz. Staj ve çıraklık eğitimi alan 1 milyon
200 bin lise ve üniversite öğrencisi içinse aylık 130 ila 260 TL
öğrencilerimize harçlık vermeyi programladık. Ekonomik tedbirler doğrultusunda
asgari ücret teşviki kapsamındaki işverenlerimizin 2010 yılının Ocak, Şubat ve
Mart aylarında ödeyecekleri sigorta primlerini dokuz ay erteleyerek Ekim, Kasım
ve Aralık aylarında tahsil edeceğiz ve onların sıkıntılarını kısmi de olsa
hafifletmiş olacağız.
Sayın
Başkanım, değerli milletvekili arkadaşlarım; en önemli sorunumuzun olan
işsizlik, istihdam ve iş gücüne katılım oranına baktığımızda, 2016 yılı Eylül
ayı itibarıyla dünyada en düşük işsizlik oranı yüzde 3’le Japonya’da, en yüksek
işsizlik oranı da yüzde 23’le Yunanistan’dadır. Ağustos 2016 işsizlik
oranımızın yüzde 11,3 olarak gerçekleşmiş olması tabii ki bizi rahatsız ediyor.
İş gücüne katılma oranımız ve istihdamımız da her geçen gün artmaktadır. 2015
yılında, 2007’ye göre istihdam oranı Amerika Birleşik Devletleri’nde 1 puan
azalırken Türkiye 4,5 puan artışla bu oranı en fazla artıran 3’üncü ülke olmuş,
OECD ülkeleri arasında ABD’den sonra en yüksek istihdam artışı sağlayan 2’nci
ülke olmuştur ama buna rağmen iş gücünde, istihdamda ciddi sorunlarımız ve
çözüm üretmemiz gereken alanlar mevcuttur. 2016 yılı Ağustos döneminde geçen
yılın aynı dönemine göre tarım dışı sektörlerde istihdam 579 bin kişi
artırılmıştır. 2007 yılına kıyasla 2015 yılında AB’ye üye ve aday ülkeler
arasında iş gücüne katılma oranını en çok artıran ülke olduk. İş gücüne katılma
oranımız 2015 yılında yüzde 51,2’ye yükselmiştir. 2002-2016 Kasım döneminde
işsizlik ödeneği kapsamında yaklaşık 5 milyon 60 bin kişiye 14 milyar TL ödeme
yapılmıştır. 
Ulusal
İstihdam Stratejisi ve Onuncu Kalkınma Planı’nda işsizlik sigortasının daha
fazla sosyal koruma sağlayacak şekilde yeniden düzenlenmesine ilişkin
politikalar yer almaktadır. Sayın Tor’un da bu anlamda bir cevap arzusu vardı.
Yine Sayın Tor’un bu anlamdaki konuşmasına bir cevap: Bu politikaların hayata
geçirilmesine ilişkin olarak eylem planları oluşturulmuş, üst politika
belgelerinde belirlenen eylemlerin yerine getirilebilmesi için projeksiyon
yapılmış ve bu kapsamda çalışmalarımız sürdürülmektedir. 
İş
bulma ümidi olmayanlar, iş aramadıkları için işsiz olarak kabul
edilmemektedirler. Sayın Faik Öztrak’ın bu anlamda bir sözü olmuştu. Hem
ülkemizde hem de Avrupa ülkelerinde bu kişiler iş gücüne dâhil olmayanlar
grubundadır. 2015 yılı Ağustos ayına göre 2016 yılı Ağustos ayında iş bulma
ümidi olmayanların sayısı 17 bin kişi azalarak 709 bine düşmüştür. Ne eğitimde
ne de istihdamda olan gençlere ilişkin uluslararası karşılaştırmalarda
kullanılan en temel gösterge NEET oranlarıdır. Türkiye'de 2005 yılında yüzde
43,6 olan NEET oranı, 2015 yılında yüzde 14,8 puanlık dikkat çekici bir
gerilemeyle yüzde 28,8 olarak gerçekleşmiştir.
Değerli
milletvekili arkadaşlarım, kadınlarımız, gençlerimiz ve engelli
vatandaşlarımızın istihdam ve iş gücüne katılımını her zaman önemsedik ve bu
doğrultuda politikalar geliştirdik. 2002 yılında yüzde 27,9 olan kadın iş
gücüne katılma oranını 2016 yılı Ağustos ayında yüzde 33,1’e yükselttik. 2002
yılına kıyasla kadın istihdamı yüzde 37, iş gücü ise yüzde 45 artmıştır. 
Kadınların
çalışma hayatından uzaklaşmadan, çocuğunun bakımı ve yetiştirilmesi amacıyla
hayata geçirilen yarım çalışma ödeneği uygulamasını başlattık. Bu uygulama
kapsamında, kasım ayı sonuna kadar yaklaşık 1.400 kişiye 2 milyon TL ödeme
yaptık. 2005 yılından 2015 yılı sonuna kadar genç istihdamında 500 bin kişilik
artış sağlanmıştır. 2002 yılında yüzde 20,6’dan 2016 yılı Ağustos döneminde
yüzde 19,9’a düşen ülkemizdeki genç işsizlik oranı, euro bölgesinde yüzde 20,9
olan genç işsizlik oranından daha düşüktür. Mesleki eğitim kursları,
girişimcilik ve işbaşı eğitim programları gibi aktif iş gücü hizmetlerinden
kadınların yararlanma oranı yaklaşık yüzde 55, gençlerin yararlanma oranı ise
yaklaşık yüzde 60’tır. 2002 yılında kamu kurumlarında 5.777 engelli memur istihdam
edilirken 2016 yılı itibarıyla bu rakam 48.963 kişiye ulaşarak ciddi bir artış
sağlanmıştır. 2016 yılında on ilde yapılan idari teftişler sonucunda özel
sektörde 1.776 engelli vatandaşımızın istihdam edilmesi sağlanmış, engelli
istihdamı yüzde 8,45 artırılmıştır. Özel sektörde engelli çalışan sayımız
91.247’ye çıkmıştır. 2014 yılından bugüne kadar 592 engelli vatandaşımıza 36
bin TL’ye kadar hibe vererek kendi işlerini kurma imkânı sağlanmıştır. Kendi
işini kurmak isteyen eski hükümlülere ise proje karşılığında brüt asgari
ücretin 10 katına kadar hibe desteği veriyoruz. 
Değerli
milletvekili arkadaşlarım, işsizliği önlemek ve istihdamı artırmak için aktif
iş gücü programlarını uyguluyoruz ve kapsamlarını genişletiyoruz. İşsizlerin
çalışma hayatından kopmalarını engellemek ve geçici gelir desteği sağlamak
amacıyla toplum yararına programlar uyguluyoruz. 2007-2015 döneminde düzenlenen
toplum yararına çalışma programları kapsamında 977.706 kişi yararlandırılmış,
2016 yılında başlayan programlara kasım ayı sonu itibarıyla 164.219
vatandaşımız katılmıştır. İşverenlerle iş birliği içinde mesleki eğitim
kursları düzenleyerek iş arayanlara meslek kazandırıyoruz ve 2002-2016 Kasım
ayı sonu itibarıyla kurslardan 1 milyon 285 bin 600 kişi faydalanmıştır. 2015
yılında programa katılanların yüzde 62’si kadınlar, yüzde 53’ü gençlerimizdir.
Başarılı olanların istihdam edilme oranı yüzde 65’tir.
Bu
anlamda, Sayın Tor yanılmıyorsam, kurumun heyecanının kaybolduğu gibi bir
iddiada, suçlamada bulundu. Esasında, gerek Sosyal Güvenlik Kurumu Başkanlığı
gerekse İŞKUR ve Bakanlığın tüm dinamikleri, bu anlamda ne heyecanını kaybetti
ne de hedeflerinden vazgeçti.
15
yaşını tamamlamış katılımcılara bir yıl boyunca net asgari ücret ödeyerek ve
kısa vadeli sigorta primlerini karşılayarak işbaşı eğitimini aldırıyoruz. Bu
programa 2002’den bugüne kadar 567 bin kişi katılmış, 2015 yılında programa
katılanların yüzde 49,5’unu kadınlar, yüzde 53’ünü ise gençler oluşturmuştur.
Programa katılanların ortalama yüzde 75’i kalıcı olarak istihdam
edilebilmiştir. 
Girişimcilik
kültürüne destek vermek için, iş kurmak ve işini geliştirmek isteyenlere
yönelik eğitimler düzenleyerek KOSGEB sertifikası veriyor ve finansman desteklerine
yönlendiriyoruz. 2002-2016 Kasım ayı sonu itibarıyla 221 bin girişimci adayına
eğitim verdik. 2015 yılında programa katılanların yüzde 47,7’si kadınlar, yüzde
53’ü ise gençlerden oluşmuştur. İşbaşı eğitim programlarını işverenlerden ve
katılımcılardan alınan geri dönüşümlere göre değiştirerek, genişleterek
uygulamalarımızı artırıyoruz.
Değerli
arkadaşlar, artık daha çok vatandaşımıza hizmet veren bir sosyal güvenlik
sisteminin temel parametrelerini oluşturduk. 2002 yılında 727.409 olan iş yeri
sayısı, yüzde 138 oranında artarak Eylül 2016 itibarıyla 1 milyon 729 bine
yükselmiştir. 2002 yılında yüzde 69,7 olan sosyal güvenlik kapsamında olanların
toplam nüfusa oranı 2016’da yüzde 99,5’e çıkmıştır. Gayrisafi yurt içi hasıla
içindeki emekli aylığı ödemelerinin oranı 2002 yılında yüzde 4,8 iken 2016
yılında yüzde 8,6’ya; sağlık harcamalarının oranı ise yüzde 2,2’den yüzde
3,2’ye çıkmıştır. Aktif sigortalı sayısı 2009 yılında 15 milyon 100 bin iken
2016 yılı Eylül ayında 20 milyon 300 bin aktif sigortalı sayısına ulaştık.
Aktif/pasif oranı 2002 yılında 2,4 iken 2009 yılına kadar bir düşüş seyri
gözlemlenmiş ancak kayıt dışıyla mücadele kapsamında bu oran tekrar yükseliş
eğilimine geçmiştir. Sosyal güvenlik reformlarında yaşa ilişkin kademeli bir
geçiş öngörüldüğünden, bu konuya etkisi ancak uzun dönemde gözlenebilecektir. 
Bu
anlamda, Sayın Kuşoğlu’nun gerek hukuk reformu gerek sosyal güvenlik faz 2
reformu gerekse kamu personel reformu konularındaki önerilerine teşekkür
ediyorum. Cumhuriyet Halk Partisi Grubu olarak desteklerini de bekliyorum çünkü
önümüzdeki dönemde ülkemizin çalışma hayatında bu reformlar önemli yer
tutmaktadır. Bunda paydaşlarımızla ne kadar ortak ideal noktalar
oluşturabilirsek inanıyorum ki kalıcı reformları da başarmış olacağız. 
Gelirlerin
giderleri karşılama oranı 2009 yılında yüzde 73 iken 2016 yılında yüzde 93’e
yükselmiştir. 
Yerinde
hizmet dönemi başlatılarak il ve ilçe merkezlerine 330 sosyal güvenlik merkezi
açılmış ve vatandaşımızın ayağına hizmetler götürülmüştür. 
İşverenlerimize
10 farklı alanda teşvik sunulmaktadır. Bu kapsamda, 2008 Eylül-2016 Ağustos
döneminde özel sektöre 69 milyar TL kamu kaynağı aktarılmıştır. Emekli
aylıklarından kesilen sosyal güvenlik destek primi kaldırılmıştır. İlave 6 puan
sigorta primi indirimi için aranan 10 sigortalı çalıştırma şartını yine
kaldırdık. 
Gençlerimizin
liseden, yükseköğretimden mezun oldukları tarihten itibaren iki yıl süreyle
daha sağlık hizmetlerinden yararlanmasını sağladık. Gençlerin 25 yaşına kadar
olan genel sağlık sigortası prim borçlarını sildik. 
6736
sayılı Kanun’la sosyal güvenlik kurumu alacaklarını yeniden yapılandırdık. Bu
kapsamda, 797 bini işveren, 665 bini sigortalı olmak üzere toplam 1,5 milyon
başvuru alınmıştır. Bu sayede yaklaşık 40 milyar TL’lik bir borç yeniden yapılandırılmış
olup bugün itibarıyla toplam tahsilat tutarı ilk ay yaklaşık 800 milyon TL’dir.

Sosyal
güvenlik sistemi anlamında sürdürülebilir bir sosyal güvenlik sistemini hep
birlikte inşa etmeye devam edeceğiz. Buna reformlarımızı da önümüzdeki dönemde
katacağız. Sosyal güvenliğe ait politika değişikliklerinde nimet-külfet
dengesini gözetecek ve gelecek dönemde koruyucu sağlık hizmetlerine desteğimizi
artıracak, maliyet etkili yöntemleri tercih edecek, bilinçli ilaç kullanımı
başta olmak üzere sağlık hizmetlerinden yararlanmada farkındalığı artıracak,
kayıt dışı istihdamla mücadeleye devam edeceğiz. 
Tabii, kayıt dışı istihdamı yine MHP Grubundaki
arkadaşlar da söyledi. Değerli arkadaşlar, kayıt dışı istihdamda AK PARTİ
döneminde yüzde 52 kayıt dışılığı yüzde 34,5’lara getirdik. Her 1 puanlık kayıt
dışılığın sosyal güvenlik bütçesine maliyeti 1,9 milyar TL yani yaklaşık 2
milyar TL. Bu anlamda, üçte 1’lik bir kayıt dışılığı bizim görmememizin veya
buna çözüm üretmememizin bu anlamda yaklaşık 50 milyarlık her yıllık bir
kazancın, gelmesi gereken bir rakamın farklı kanallarda haksız yere ve rekabeti
de olumsuz etkileyecek şekilde olumsuz tabloya neden olduğunu görüyoruz ve
bununla mücadelemizi hep beraber yoğun bir şekilde devam ettireceğiz.
Değerli milletvekili arkadaşlar, kayıt dışılıkla ilgili
ve çocuk işçiliğiyle ilgili mücadelede önemli mesafeler katettik ama geldiğimiz
nokta bizi memnun eden, mutlu eden nokta değil. Dünden itibaren gelinen noktada
önemli bir başarı var ama gitmemiz gereken noktaya karşı da önemli
sorumluluklarımız ve dinamik kararlara ihtiyacımız var. Bu anlamda, özellikle
önümüzdeki dönemde çocuk işçiliğiyle mücadelede de önemli adımlar atıyoruz,
atmaya devam edeceğiz. Çocuk İşçiliğinin Önlenmesi için Zamana Bağlı Ulusal
Politika ve Program Çerçevesi çocuk işçiliğinin önlenmesini sağlamak amacıyla
2005-2015 döneminde uygulanmış, söz konusu belgeyi ilgili kurum ve kuruluşların
katılımlarıyla ve katkılarıyla güncelleyerek 2017-2023 döneminde de duyarlı bir
şekilde uygulamaya devam edeceğiz. 
Tabii, emeklilerimiz bizim için çok değerli bir grup ve
bu anlamda da AK PARTİ döneminde de emeklilerimizi hep öncelikledik ve SGK işçi
emeklisi aylıklarında yüzde 64, SSK tarım aylıklarında yüzde 91, BAĞ-KUR esnaf
aylıklarında yüzde 154, BAĞ-KUR tarım aylıklarında yüzde 356, memur emekli
aylıklarında ise yüzde 42’ye varan artışlarla emeklimizin yanında olduk, olmaya
devam edeceğiz ve inşallah önümüzdeki hafta da... 
MUSA ÇAM (İzmir) – Promosyonu soruyorlar Sayın Bakan,
promosyonu. 
ÇALIŞMA VE SOSYAL GÜVENLİK BAKANI MEHMET MÜEZZİNOĞLU
(Devamla) – Bir saniye...
... promosyon konusunu Sayın Başbakanlığımızın ilave
desteğiyle sonuçlandırma gayreti içindeyiz. 
Değerli arkadaşlar, tabii ki özellikle şehit yakını,
gazi ve gazi yakınları konusundaki AK PARTİ duyarlılığını hem milletimizin hem
de kamuoyunun hak ettiği saygın yeri bu anlamda biz alıyoruz ve milletimize de
bunun karşılığını veriyoruz. Şehitler üzerinden, gaziler üzerinden polemik
yapacak cümlelere girmek istemiyorum. Onlar bu ülkenin bugün bu kürsülerde
konuşmamıza ve geleceğe ait projelerimizi, hayallerimizi gerçekleştirecek
projeleri konuşmamıza vesile olanlardır. Rabb’im onlardan razı olsun, onların
hak ve hukuklarını şu düzenlemeyle, bu düzenlemeyle şu noktaya getirdik diyerek
de ödeyemeyiz ama bize düşen, onların hak ve hukukunu koruyacak hizmetleri
yapmak ve bu ay yıldızlı bayrağın ülkemizin gönderinde nazlı nazlı
dalgalanmasını sağlayabilmektir, ülkemizin birlik ve beraberliğini
koruyabilmektir. 
Tabii, asgari ücretle ilgili görüşmelerimiz devam
ediyor ve bu ay sonu itibarıyla tamamlayacağız ama asgari ücretle ilgili burada
iktidarıyla muhalefetiyle tüm vatandaşlarıma tek bir rakam vermek istiyorum.
Asgari ücretle çalışanlarımız, alın terinin, emeğinin karşılığını alanlar...
Değerli arkadaşlar, 2002 yılında bin dolar karşılığında 6,6 asgari ücretli
çalıştırılıyordu; 2002, bin dolar 6,6; hadi 6,5 diyelim. Bugün doların dünya
çapında rekor kırdığını konuştuğumuz, tarihî rekor diye, ülkenin ekonomisi
krize girdi diye konuştuğumuz bir süreçte...
GÜLAY YEDEKCİ (İstanbul) – Sadece Türkiye ve Meksika’da
yükseldi Sayın Bakanım, piyasayı takip etmenizde fayda var. 
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – ...bugün asgari
ücretle ancak 1,8 asgari ücretli çalıştırabiliyoruz, 1,8; 6,6-1,8. Bugün 6,6
asgari ücretliyi çalıştırabilmek için 3.200 dolar ödememiz gerekir.
Dolayısıyla, biz dar gelirlinin, emeklinin, darda, zorda olan her
vatandaşımızın yanındayız ve sosyal politikalar anlamında da Allah’a şükürler
olsun ki milletimizin karşısında başımız dik, alnımız açık ve bu yolda da
milletimiz bizi hep baş tacı etti. (AK PARTİ sıralarından alkışlar)
Geçtiğimiz
yıl Sağlık Bakanlığı bütçesini sunarken şunu demiştim: 14’üncü AK PARTİ
Hükûmetinin bütçesini de konuşuyoruz. Bugün, 15’inci AK PARTİ Hükûmetinin
bütçesini de konuşuyoruz. 
Değerli
arkadaşlar, biz öz eleştirimizi çok iyi yapıyoruz, ne olur siz de iyi yapın ve
siz şayet bu şekilde giderseniz, biz inanıyorum ki 14’üncü değil; 24’üncü,
34’üncü AK PARTİ Hükûmetinin bütçelerini de burada yapmaya devam edeceğiz. (AK
PARTİ sıralarından alkışlar)
GÜLAY
YEDEKCİ (İstanbul) – Siz ülkenin gittiği yere bakın Sayın Bakan, ülkenin
gittiği yere bakın. Cumhuriyet Halk Partisine laf söylemeyin, ülkenin gittiği
yere bakın. 
İBRAHİM
ÖZDİŞ (Adana) – Sayın Bakan, Türkiye nereye gidiyor?
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) - Şimdi, burada Sayın
Akkaya’ya gelmek istiyorum. Sayın Akkaya, bakın, hayatımda hiçbir yere ama
hiçbir yere, bir yere kapağı atarak gelmedim, hiçbir yere. 14 yaşımda yabancı
uyruklu öğrenci olarak bu ülkeye geldim, 14 yaşımda. Elimden tutan kimse yoktu
ama bu büyük millet vardı ve kendime olan inancım ve güvencim vardı. (AK PARTİ
sıralarından alkışlar) 28 yaşında Meriç’ten kaçarak geldim ve yine bu millete
sığındım, bu ülkeye sığındım, bu milletin büyük vicdanına sığındım. (AK PARTİ
sıralarından alkışlar) Mevki, makam olarak hepsini tırnaklayarak, tırnaklarımla
kazarak geldim. 
Bakın,
ben İstanbul İl Başkanlığı yaptım. Bir siyasi partinin yüzde 4-5’lerdeyken oy
oranı, ben o siyasi partide siyaset yapmaya başladım. 
(Mikrofon
otomatik cihaz tarafından kapatıldı) 
ÇALIŞMA VE SOSYAL GÜVENLİK BAKANI MEHMET MÜEZZİNOĞLU
(Devamla) - Senin doğduğun o Tozkoparan’da senden daha fazla mahallelileri
tanırım, daha çok kapıyı çalmışım. Gelin Tozkoparan’a beraber gidelim, gelin
Güngören’e beraber gidelim. (AK PARTİ sıralarından “Bravo” sesleri, alkışlar)
Gelin Bağcılar’a, Bahçelievler’e beraber gidelim. Yetmez, gel Edirne’ye beraber
gidelim, gel Bursa’ya beraber gidelim. İpsala’yı, Meriç’i, Süloğlu’nu,
Lalapaşa’yı, Uzunköprü’yü gel beraber gezelim. Oradaki CHP’li vatandaşlarımızla
beraber olalım ve nereye kimin kapak attığını hep beraber değerlendirelim. 
BAŞKAN
– Sayın Bakan, teşekkür için size bir dakika daha veriyorum.
Buyurun.

ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Ben size Genel Başkan
Yardımcılığına kapak atarak geldiniz demiyorum, kontenjandan milletvekili
oldunuz demiyorum. Ama, bakın, 2008 yılında, bir anımı burada Cumhuriyet Halk
Partisi Grubuyla paylaşmak istiyorum. Burada Sayın Fatma Nur Serter…
DİDEM
ENGİN (İstanbul) – Ne demek kontenjan?
GÜLAY
YEDEKCİ (İstanbul) – Ön seçim bizde var Sayın Bakan, karıştırdınız. 
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Veysel Eroğlu Bakanım,
iki dakikanı istiyorum.
Sayın
Fatma Nur Serter buraya çıktı, benzer iddialarda bulundu. 
EREN
ERDEM (İstanbul) – Siz kontenjandan geldiniz, tombaladan çıktınız.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Ben çok teşekkür
ediyorum vesile oldunuz çünkü burada rahmetli Mevlüt Aslanoğlu’nu anacağım.
Burada Fatma Nur Serter benzer iddialarda bulundu -onu arar bulursunuz,
kayıtlarda var- ona çıktım, dedim ki: “Bakın, burada siz Avcılar’ı bilmezsiniz,
siz Mehmet Müezzinoğlu’nu da tanımazsınız.” Mevlüt Aslanoğlu burada ön sırada
oturuyor ve Sayın Kılıçdaroğlu, Genel Başkanınız da o zaman Grup Başkan Vekili.
“Avcılar’ı benden daha iyi bilir, beni de iyi tanır. Gelsin bu iddialarınızla
ilgili bu kürsüde ‘Evet, Sayın Fatma Nur Serter…’”
(Mikrofon
otomatik cihaz tarafından kapatıldı) 
BAŞKAN
– Sayın Bakan, Sayın Eroğlu’nun dakikalarından size iki dakika ekliyoruz.
Buyurun.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – “Gelsin buradan Sayın
Mevlüt Aslanoğlu desin ki: ‘Sayın Fatma Nur Serter doğru söylüyor.’ Ben
milletvekilliğini bırakacağım.” dedim. 
Evet,
şimdi, o gün Kılıçdaroğlu yüzünü, başını önüne eğdi; o gün gruptan ses çıkmadı.
Mevlüt Aslanoğlu da doğrunun yanında yer aldı, mekânı cennet olsun. Ama, bugün,
o yaşasaydı bu sıralarda oturacaktı ama Fatma Nur Serter yok. 
Bakınız,
o yaşasaydı gelecek dönemde de o sıralarda oturabilecekti ama korkarım ki Sayın
Akkaya, siz gelecek dönemde bu sıralarda olmayacaksınız, olamayacaksınız. 
İBRAHİM
ÖZDİŞ (Adana) – Sayın Akkaya her zaman burada olur.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Çünkü, bu şekildeki
siyaset saygın siyaset değildir, etik siyaset değildir. 
Kendinize
saygınız olmayabilir, CHP Grubuna saygınız olsun; CHP Grubuna saygınız
olmayabilir, CHP gibi bir partiye saygınız olsun; demokrasiye saygınız olsun,
bu büyük Türk milletine saygınız olsun.
Yüce Meclisi saygıyla selamlıyorum. (AK PARTİ
sıralarından “Bravo” sesleri, alkışlar)
BAŞKAN
– Teşekkürler Sayın Bakan.
YAKUP
AKKAYA (İstanbul) – Sayın Başkan…
BAŞKAN
– Sayın Akkaya…
YAKUP
AKKAYA (İstanbul) – Bir şey söylememe gerek var mı Sayın Başkan?
İSMAİL
AYDIN (Bursa) – Biraz ağır oldu galiba.
YAKUP
AKKAYA (İstanbul) – Daha ağırını konuşacağım şimdi.
HAKAN
ÇAVUŞOĞLU (Bursa) – Yakışır!
FUAT
KÖKTAŞ (Samsun) – Edepli konuş da…
BAŞKAN
– Buyurun. (CHP sıralarından alkışlar)
Size
iki dakika söz veriyorum.
VI.- SATAŞMALARA İLİŞKİN KONUŞMALAR (Devam)
7.- İstanbul Milletvekili Yakup Akkaya’nın,
Çalışma ve Sosyal Güvenlik Bakanı Mehmet Müezzinoğlu’nun 433 sıra sayılı 2017
Yılı Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın sekizinci tur görüşmelerinde Hükûmet adına yaptığı konuşması
sırasında şahsına sataşması nedeniyle konuşması
YAKUP
AKKAYA (İstanbul) – Sayın Başkan, değerli milletvekilleri; herkesin bir
hikâyesi vardır, muhakkak Sayın Bakanın da bir hikâyesi vardır. Ben 11 yaşında
çalışma hayatına başladım. Bütün okulları gece okudum. Rahmetli babam bir
fabrika bekçisiydi. Sendika genel başkanlığı yaptım, Cumhuriyet Halk Partisine
TÜRK-İŞ’e bağlı 16 tane sol, sosyal demokrat parti sendika başkanının tek aday
önerisi olarak parti meclisine geldim; havadan, gökten zembille inmedim.
Hayatımız mücadeleyle geçmiştir. (CHP sıralarından alkışlar)
UĞUR
AYDEMİR (Manisa) – O sizinle alakalı bir şey söylemedi zaten, kendisiyle ilgili
konuştu. 
İSMAİL
AYDIN (Bursa) – Sendika ağalığından geldin. 
YAKUP
AKKAYA (Devamla) – Sendika ağalarını aramak istiyorsanız kendi grubunuza
bakarsınız, kendi grubunuzdaki sendika ağalarını görebilirsiniz. (CHP
sıralarından alkışlar)
Sayın
Bakan, siz Çalışma Bakanısınız, Çalışma Bakanlığı yapıyorsunuz, işveren
örgütlerinin temsilcisi değilsiniz. Rekabeti savunmak sizin hiç işiniz değil.
Siz, rekabetin yarattığı sömürüyü azaltmak, işçilerin ezilmesini önlemek için
Çalışma Bakanlığı yapıyorsunuz… 
UĞUR
AYDEMİR (Manisa) – AK PARTİ onu yapıyor zaten.
YAKUP
AKKAYA (Devamla) – …ve bunu yapmıyorsunuz. 
UĞUR
AYDEMİR (Manisa) – Yapıyor.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Ne yapacağımızın millet
verir sözünü, ne yapacağımı sen söyleyemezsin.
YAKUP
AKKAYA (Devamla) – Ben muhalefet partisinin bir milletvekiliyim.
Verdiğiniz
bir demeçte, yasal hakkına rağmen, yargı kararlarıyla kazanmış olduğu taşerona
kadro hakkına rağmen o hakkı isteyen bir işçiyi, “devlete kapağı atmak” olarak
onu aşağılıyorsanız, bu sizin için şık oluyorsa sizin hakkınızda benim söylemiş
olduğum gerçekleri burada söylemek nasıl şık olmuyor? (CHP sıralarından
alkışlar)
“Ön
seçimle” diyorsunuz, işte, AKP’nin bütün grubu sarayın tek bir önerisiyle
gelmiştir, milletvekili olmuştur. (CHP sıralarından alkışlar)
EJDER
AÇIKKAPI (Elâzığ) – Hadsizlik yapma!
İSMAİL
AYDIN (Bursa) – Sen kimin oyuyla geldin?
YAKUP
AKKAYA (Devamla) – İşte, bizim bütün grubumuz ön seçimle gelip burada milletvekili
olmuştur. 
EJDER
AÇIKKAPI (Elâzığ) – Haddini bilerek konuş, hadsizlik yapıyorsun!
İSMAİL
AYDIN (Bursa) – Sen kimin oyuyla geldin, sen? 
YAKUP
AKKAYA (Devamla) – Ben örgütlü toplumdan gelmiş bir şeyim. Böyle hamasi
nutuklarla beni korkutamazsınız ve bundan sonraki süreçte göreceksiniz. Bütün
örgütlü toplumlarda, bütün bulunduğunuz yerlerde Yakup Akkaya olarak orada
olacağım. 
İSMAİL
AYDIN (Bursa) – Cürmün kadar yer yakarsın.
UĞUR
AYDEMİR (Manisa) – Topunuz gelse ne yazar!
YAKUP
AKKAYA (Devamla) – Ayrıca, orada, sendikaların içinde, STK’larda…
(Mikrofon
otomatik cihaz tarafından kapatıldı) 
YAKUP
AKKAYA (Devamla) – …orada da aynen bunları konuşacağım.
Teşekkür
ederim. (CHP sıralarından alkışlar)
BAŞKAN
– Teşekkürler Sayın Akkaya.
İSMAİL
AYDIN (Bursa) – Senin sendikacılığını da çok iyi biliyoruz.
OSMAN
AŞKIN BAK (Rize) – Haydi bakalım, haydi! Seçil de gel, oy al da gel.
YAKUP
AKKAYA (İstanbul) – Hadi lan! Hadi lan!(x)
İSMAİL
AYDIN (Bursa) – Külhanbeyi!
OSMAN
AŞKIN BAK (Rize) – Oy al da gel! İktidar ol da gel. Çok gördük senin gibileri.
İSMAİL
TAMER (Kayseri) - “Lan” ne demek, “lan”! Özür dilesin.
İLKNUR
İNCEÖZ (Aksaray) – Sayın Başkan…
BAŞKAN
- Sayın İnceöz, sizden önce Sayın Öztrak’ın söz talebi var.
İLKNUR
İNCEÖZ (Aksaray) - Sayın Başkan, az evvelki hatibin konuşmasını reddediyoruz,
çok aşağılayıcı, küçümseyici, millet iradesini tanımaz… 
YAKUP
AKKAYA (İstanbul) – Size değil, bana söyleyene. Elbette ki burada çok değerli
arkadaşlarımız var ama orada haddini bilmeyen arkadaşlarımız da var. 
İLKNUR
İNCEÖZ (Aksaray) - Burada, hakikaten bütün grubu töhmet altında bırakacak bir
ithamda bulunmuştur.
YAKUP
AKKAYA (İstanbul) – Elbette ki bütün şeyi karşıya yapmıyorum.
İLKNUR
İNCEÖZ (Aksaray) - Sözlerini geri almasını talep ediyorum. Kesinlikle
sözlerini…
BAŞKAN
– Sayın Bakan cevap verebilir istiyorsa Sayın İnceöz.
YAKUP
AKKAYA (İstanbul) – Kesinlikle, sadece bana laf atan, bana oradan hakaret eden…
OSMAN
AŞKIN BAK (Rize) – CHP’ye senin gibiler yakışmıyor.
İLKNUR
İNCEÖZ (Aksaray) - Böyle bir şey olabilir mi? “Saray’ın iradesi…”, “AK PARTİ
Grubu böyle gelmiştir.” diye, bu ithamlar kabul edilebilecek ithamlar mı bu
gruba? 
EJDER
AÇIKKAPI (Elâzığ) – Gruba söyledi, gruba, gruba konuştu,
İSMAİL
AYDIN (Bursa) – AK PARTİ Grubunu itham etti.
OSMAN
AŞKIN BAK (Rize) – O gruba yakışmıyorsun sen, yakışmıyorsun o gruba; CHP böyle
birini görmedi be!
İLKNUR
İNCEÖZ (Aksaray) - Mecliste millet iradesine, milletvekillerinin saygınlığından
bahsedenlerin bu kürsüde çıkıp da bu ithamları yapmasını kabul edemeyiz.
FAİK
ÖZTRAK (Tekirdağ) – Sayın Başkan…
BAŞKAN
– Sayın Öztrak…
İLKNUR
İNCEÖZ (Aksaray) – Sayın Başkan, lütfen… (AK PARTİ ve CHP sıralarından
gürültüler)
BAŞKAN
– Sayın milletvekilleri...
FAİK
ÖZTRAK (Tekirdağ) – Sayın Başkan, Sayın Bakan benim ileri sürdüğüm görüşten…
(AK PARTİ ve CHP sıralarından gürültüler)
BAŞKAN
– Sayın Öztrak, duymuyorum.
Buyurun.
FAİK
ÖZTRAK (Tekirdağ) – Sayın Bakan benim ileri sürdüğüm görüşten ve verdiğim
bilgilerden farklı bir görüşü bana atfetti.
BAŞKAN
– Neyi?
FAİK
ÖZTRAK (Tekirdağ) – Bu çerçevede 69’uncu madde kapsamında…
BAŞKAN
– Neyi söyledi Sayın Öztrak?
FAİK
ÖZTRAK (Tekirdağ) – Şöyle dedi efendim: Ben “6 milyonu aşan işsiz var.” dedim,
kendisi dedi ki: “Bizdeki rakamlar böyle değil. Faik Öztrak’ın vermiş olduğu
rakamlar doğru değil.”
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Ben öyle bir şey
söylemedim.
BAŞKAN
– Sayın Öztrak, yok, bu sataşma değil. İstiyorsanız, konuyla ilgili yerinizden
bir dakika açıklama yapabilirsiniz ama sataşmadan vermeyeceğim.
Buyurun.
FAİK
ÖZTRAK (Tekirdağ) – O zaman buradan kısaca açıklama yapayım.
ÖZGÜR
ÖZEL (Manisa) – Bu arada ben bir söz isteyeyim.
BAŞKAN
– Sayın Özel, bu arada siz buyurun, söz talebiniz var.
Buyurun
Sayın Özel.
V.- AÇIKLAMALAR (Devam)
16.- Manisa Milletvekili Özgür Özel’in,
Çalışma ve Sosyal Güvenlik Bakanı Mehmet Müezzinoğlu’nun 433 sıra sayılı 2017
Yılı Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın sekizinci tur görüşmelerinde Hükûmet adına yaptığı konuşmasındaki
bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, Sayın Bakanla geçtiğimiz dönem komisyonda beraber
çalıştık. Komisyonda bu dönem birlikte çalıştığımız bir arkadaşla aralarında
geçen diyaloğun bu boyuta gelmesi ne Sayın Bakanı ne de arkadaşımızı memnun
etmemiştir, kimsenin şahsiyetle uğraşmak gibi bir derdi yoktur. Kendi tezlerini
anlatırken zaman zaman kelimeler başka bir yere gidiyor, Sayın Bakanın da
kullandığı bazı ifadeler bizleri son derece rahatsız eden ifadeler olabildi
zaman zaman. Örneğin…
FUAT
KÖKTAŞ (Samsun) – Töhmet altında bırakıcı ifadesi mi var Özgür Bey?
ÖZGÜR
ÖZEL (Manisa) – Bir müsaade edin…
Örneğin
“Başkan seçilseydi bunlar yaşanmazdı.” ifadesi Sayın Bakanın, kabul edilecek
bir şey değil. Ama şunu söyleyeyim: Sayın Bakanın kişisel yaşam hikâyesiyle
ilgili kimsenin bir değerlendirme yapması doğru değil. AKP Grubunun Sayın
Bakanlarının bu durumuna karşı, Türkiye’ye gelmesi, kendi ifadeleriyle
yükselmesi bir yere kadar, bunlar gerçekten sizin kendisine sahip çıkmanızı
anlayışla karşılıyoruz.
İSMAİL
TAMER (Kayseri) – Onur duyuyoruz, onur.
ÖZGÜR
ÖZEL (Manisa) – Ama altına imza attığınız cumhurbaşkanlığı sisteminde bu
Meclisten herkes cumhurbaşkanı adayı olabilir, Sayın Bakan olamaz, ona da
dikkat edin. Ayrımcılıksa “Türkiye’de doğmuş Türk vatandaşları” ifadesi,
“doğuştan Türkiye vatandaşlığı” ifadesi Sayın Bakanın cumhurbaşkanı adayı
olmasının önünde engeldir. 
YILMAZ
TUNÇ (Bartın) – Düzeltirsek oy verecek misin?
UĞUR
AYDEMİR (Manisa) – Yahu o başka bir konu Sayın Özel, o başka bir konu ya, esas
konuya gel sen.
ÖZGÜR
ÖZEL (Manisa) – Siz buradan bir başka hassasiyet yaratırken neyin altına imza
attığınıza dikkat edin, Sayın Bakanı incitmek hiçbir Cumhuriyet Halk
Partisinin…
İSMAİL
TAMER (Kayseri) – Sayın Özel, “lan” demesinden özür dileyin.
ÖZGÜR
ÖZEL (Manisa) – Sayın Bakanın şahsiyetiyle uğraşmak aklından geçmez ama
kendisinin biraz önce ifade edildiği gibi, Çalışma ve Sosyal Güvenlik Bakanlığı
anlayışıyla da taban tabana zıttır. 
Herkes
nerede durduğunu, nerede hamaset yaptığını, kimin hakkını savunduğunu, kimin hakkını
yediğini iyi bilsin. 
Teşekkür
ederim. (CHP sıralarından alkışlar)
UĞUR
AYDEMİR (Manisa) – Biliyoruz.
BAŞKAN
– Teşekkürler Sayın Özel.
İSMAİL
AYDIN (Bursa) – Özür dilesin, özür.
İSMAİL
TAMER (Kayseri) – Sayın Özel, özür dilesin, “lan” dedi.
ÖZGÜR
ÖZEL (Manisa) – Neyinden özür dileyecek?
İSMAİL
TAMER (Kayseri) – “Lan” dedi ama gruba “lan” dedi.
ÖZGÜR
ÖZEL (Manisa) – Ne diyor: “Bana laf söyleyene dedim sus lan diye.” 
BAŞKAN
– Sayın milletvekilleri lütfen…
YAKUP
AKKAYA (İstanbul) – Gruba demedim, söyleyene dedim.
UĞUR
AYDEMİR (Manisa) – “Sarayın talimatıyla” diyor, “sarayın talimatı.”
ÖZGÜR
ÖZEL (Manisa) – Size demedi, gruba demedi…
İSMAİL
AYDIN (Bursa) – Gruba dedi, gruba.
UĞUR
AYDEMİR (Manisa) – Özgür Bey, gruba dedi.
ÖZGÜR
ÖZEL (Manisa) – Demedi yahu! Eğer bakın…
YAKUP
AKKAYA (İstanbul) – Hayır, hayır, burada düzelttim zaten.
ÖZGÜR
ÖZEL (Manisa) – Kendisi de ifade ediyor…
BAŞKAN
– Sayın Özel…
YAKUP
AKKAYA (İstanbul) – Bir dakika, özür diliyorum…
ÖZGÜR
ÖZEL (Manisa) – Arkadaşlar, ben yanındayım gruba demedi, ağır sataşmada bulunan
birine “Sen sus lan.” dedi, o ifadeyi kendisi düzeltebilir, gruba böyle bir
ifade kullanılmadı, böyle bir şey yok.
İSMAİL
TAMER (Kayseri) – “Hadi gidin lan.” dedi, buna benzer ifade kullandı. 
İLKNUR
İNCEÖZ (Aksaray) – Başkan, tutanakları isteyeceğiz.
BAŞKAN
– Buyurun Sayın Akkaya.
YAKUP
AKKAYA (İstanbul) – Burada mı, orada mı?
ÖZGÜR
ÖZEL (Manisa) – Burada, burada.
BAŞKAN
– Orada, yerinizde.
17.- İstanbul Milletvekili Yakup
Akkaya’nın, sataşma nedeniyle yaptığı konuşmasındaki bazı ifadelerine ilişkin
açıklaması
(x)
YAKUP
AKKAYA (İstanbul) – Efendim, AKP milletvekilleri içinde çok değerli
arkadaşlarım, dostlarım var. Benim bu söylediğim…
İSMAİL
AYDIN (Bursa) – Demek ki dostlarınıza böyle hitap ediyorsunuz. 
FUAT
KÖKTAŞ (Samsun) – Dostluğun olmuş hâli buysa olmasa yandık demektir.
BAŞKAN
– Bir saniye arkadaşlar. Açıklama yapıyor. 
YAKUP
AKKAYA (İstanbul) – Benim bu söylediğim hitap, bana orada laf atan -isimlerini
de bilmiyorum, tanımıyorum da- kişilerle ilişkili. Asla grupla, herhangi bir
AKP’li milletvekili arkadaşlarımla alakalı değildir. 
YILMAZ
TUNÇ (Bartın) – Özür dile o zaman.
İSMAİL
AYDIN (Bursa) – Özür dile, “Haddimi aştım.” de.
YAKUP
AKKAYA (İstanbul) – Öbür arkadaşlarımı özdüysem de özür dilerim. O şey
değildir. Benim asla öyle bir üslubum olamaz. 
BAŞKAN
– Teşekkür ederiz Sayın Akkaya.
Sayın
Öztrak…
18.- Tekirdağ Milletvekili Faik Öztrak’ın,
Çalışma ve Sosyal Güvenlik Bakanı Mehmet Müezzinoğlu’nun 433 sıra sayılı 2017
Yılı Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın sekizinci tur görüşmelerinde Hükûmet adına yaptığı konuşmasındaki
bazı ifadelerine ilişkin açıklaması
FAİK
ÖZTRAK (Tekirdağ) – Teşekkür ediyorum Sayın Başkan.
Sayın
Bakan konuşmasının başında benim vermiş olduğum işsizlik rakamlarının doğru
olmadığını söyledi. Benim vermiş olduğum rakamlar Türkiye İstatistik Kurumunun
rakamlarıdır. Ben o rakamları kullandım. 
Sayın
Bakan, kendi Bakanlığına ve ona bağlı kurumlara ait rakamları kullanıyor.
Dünyanın hiçbir yerinde “işsizlik” dendiği zaman çalışma bakanlığının ya da ona
bağlı olan sosyal güvenlik kurumlarının rakamları kullanılmaz, istatistik
enstitüsünün verdiği rakamlar kullanılır. Onu arz etmek istedim. 
Teşekkür
ederim.
BAŞKAN
– Teşekkür ederiz Sayın Öztrak.
Sayın
Tor, sizin bir söz talebiniz var.
Buyurun.
19.- Kahramanmaraş Milletvekili Fahrettin
Oğuz Tor’un, Çalışma ve Sosyal Güvenlik Bakanı Mehmet Müezzinoğlu’nun 433 sıra
sayılı 2017 Yılı Bütçe Kanunu Tasarısı ile 434 sıra sayılı 2015 Yılı Kesin
Hesap Kanunu Tasarısı’nın sekizinci tur görüşmelerinde Hükûmet adına yaptığı
konuşmasındaki bazı ifadelerine ilişkin açıklaması
FAHRETTİN
OĞUZ TOR (Kahramanmaraş) – Teşekkür ederim Sayın Başkan.
Şimdi,
Sayın Bakan, benim, Bakanlık ve Sosyal Güvenlik Kurumu personelinin heyecanını kaybettiğini
söyleyerek suçladığımı belirtti. Bakanlık ve Sosyal Güvenlik personelinin
heyecanını kaybetmediğini söyledi. Tabii, benim suçlama gibi bir yaklaşımım
olmadı, olamaz da. Benimki sadece bir tespittir. Tabii, Sayın Bakan, Çalışma ve
Sosyal Güvenlik Bakanlığında yenidir, heyecanlıdır. Heyecanlı olmak da gayet
güzeldir. Hatta hak etmediği hâlde göreve atadığı bürokratlar da heyecanlı
olabilir. 
Şimdi,
önerim benim şudur: Yol gösterici olması bakımından Bakanlıkta, Sosyal Güvenlik
Kurumunda bir anket yaptırarak personelin mutlu mudur-mutsuz mudur, heyecanlı
mıdır-heyecansız mıdır, bunu tespit etme imkânımız var. Bundan da biz istifade
edebiliriz. Hep birlikte görelim diyorum. Halep oradaysa arşın buradadır. Ancak
tek şartımız var: Anketlere isim yazılmamak kaydıyla. 
Teşekkür
ederim. 
BAŞKAN
– Teşekkürler Sayın Tor. 
BURCU
KÖKSAL (Afyonkarahisar) – Sayın Başkan…
BAŞKAN
– Buyurun. 
BURCU
KÖKSAL (Afyonkarahisar) – Çok önemli bir husus var kadınlarla ilgili olarak.
(AK PARTİ sıralarından gürültüler)
İSMAİL
TAMER (Kayseri) – Böyle bir usul yok Başkanım.
FUAT
KÖKTAŞ (Samsun) – Böyle bir usul var mı ya?
BURCU
KÖKSAL (Afyonkarahisar) – Şimdi, yarım zamanlı çalışmadan bahsetti Sayın Bakan.
Fakat yarım zamanlı çalışma başlangıçta kadınlar için cazip görünse de yarım
zamanlı çalışan, mali hakları ve sosyal hakları da yarım olarak alıyor. 
UĞUR
AYDEMİR (Manisa) – Nasıl olacak çalışmadan ya?
BURCU
KÖKSAL (Afyonkarahisar) – Dolayısıyla ilerlemede, kademe ilerlemesinde tam
zamanlı çalışan tercih ediliyor. Bu nedenle, aradaki bu ayrımcılığın da
kaldırılması, yarım zamanlı çalışanın da ilerlemede, kademe ilerlemesinde tam
zamanlı çalışanla aynı haklara sahip olmasını talep ediyoruz. (CHP sıralarından
alkışlar) 
BAŞKAN
– Teşekkürler Sayın Köksal.
Kayıtlara
geçmiştir. 
İLKNUR
İNCEÖZ (Aksaray) – Sayın Başkan…
BAŞKAN
– Buyurun Sayın İnceöz.
İLKNUR
İNCEÖZ (Aksaray) – Az evvelki konuşmadan dolayı, grubumuza yapılan sataşmadan
dolayı aslında yerimden isteyecektim…
BAŞKAN
– Hangisiyle ilgili Sayın İnceöz?
İLKNUR
İNCEÖZ (Aksaray) – Biraz evvelki hatibin kürsüde yapmış olduğu konuşmaya. Bütün
grubu ilzam edici, itham edici, töhmet altında bırakıcı açıklamasına karşılık
kürsüden, sataşmadan 69’a göre cevap vermek zorunluluğum var. 
BAŞKAN
– Sayın Akkaya’yla ilgili mi?
ÖZGÜR
ÖZEL (Manisa) – Ne dedi ki ya, ne dedi? Anlamadım ben.
İLKNUR
İNCEÖZ (Aksaray) – Ne dediği belli. 
ÖZGÜR
ÖZEL (Manisa) – Ne dedi ya Allah aşkına? 
İLKNUR
İNCEÖZ (Aksaray) - Yani bütün grubumuzu ilzam edecek…
ÖZGÜR
ÖZEL (Manisa) – Grubuna ne dedi, grubuna?
İLKNUR
İNCEÖZ (Aksaray) - …seçilme iradesini töhmet altında bırakacak açıklamada
bulundu. 
ÖZGÜR
ÖZEL (Manisa) – Ha, bir önceki konuşması.
BAŞKAN
– Sayın İnceöz, kendisi özür diledi ancak.
İLKNUR
İNCEÖZ (Aksaray) – Hayır, bunu kabul etmiyoruz. Oradan cevap vermek zorunluluğu
var.
BAŞKAN
– Grup Başkan Vekili olduğunuz için veriyorum.
Buyurun.
(AK PARTİ sıralarından alkışlar) 
CEYHUN
İRGİL (Bursa) – Bakana hakaret edilmedi. Sayın Bakanın Cumhurbaşkanlığı
adaylığının önüne geçmeyin, engellemeyin diye… 
VI.- SATAŞMALARA İLİŞKİN KONUŞMALAR (Devam)
8.- Aksaray Milletvekili İlknur İnceöz’ün,
İstanbul Milletvekili Yakup Akkaya’nın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; böyle milletin
kürsüsüne çıkıp bilmediğimiz konularda konuşmamamız gerekir. Öncelikle bir konu
hakkında konuşacaksak gerçekten o konuyla ilgili bir bilgi edinmek lazım.
Burada,
başta Sayın Kurucu Genel Başkanımızın, Sayın Cumhurbaşkanımızın iradesini
töhmet altında bırakacak, küçültecek, bütün grubu ilzam edecek şekildeki bir
açıklamanızı bu kürsüden yapmanızı gerçekten doğru bulmadığım bütün grubumun bu
konudaki tenkitleriyle zaten aşikârdır.
Şunu
bilmek lazım: Her partinin kendine göre aday belirleme yöntemleri vardır.
Bakın, biz son seçimlerde -bilmiyorsunuzdur diye hatırlatmak babında
söylüyorum- sizin “ön seçim” dediğiniz olayları biz temayül yapmak suretiyle
ki… Kaldı ki son temayüle neredeyse… (CHP sıralarından gürültüler)
Geç…
Bu itirazlarınızı duymuyorum bile. 
Son
seçimlerde aday belirleme yöntemlerinde neredeyse bütün halkımızın, illerdeki
STK’ların oylarını da sandığa katmak suretiyle…
ALİ
ŞEKER (İstanbul) – Ensar da var mı STK’ların içinde?
İLKNUR
İNCEÖZ (Devamla) - Bir kere, sizin kendi partinizin içinde de merkezî şekilde
belirlenen adaylarınız var, milletvekilleriniz var; bu Parlamentoda
oturuyorlar. Kaldı ki, ben, şimdi şu kürsüde -ki demeyeceğim- şöyle bir ithamda
bulunsam “O ön seçimde neler döndüğünü biz bilmiyor muyuz?” diye bir ithamda
bulunsam, bugün ön seçimle gelenlerin hepsi bundan alınmaz mı? (AK PARTİ
sıralarından alkışlar) 
ALİ
ŞEKER (İstanbul) – Ne dönmüş ön seçimde? Aslan gibi hâkim denetiminde… 
İLKNUR
İNCEÖZ (Devamla) - Bir şey söylerken bir şeyi bileceksiniz, itham ederken
karşınızdakinin yerine de empati yapmayı bileceksiniz. 
ALİ
ŞEKER (İstanbul) – Sizin yargınızın denetiminde oldu, hâkim denetiminde. Hâkim
denetiminde oldu, yargıyı itham etmeyin. 
İLKNUR
İNCEÖZ (Devamla) – Yazık!
BURCU
KÖKSAL (Afyonkarahisar) – Milletin iradesiyle geldik biz.
İLKNUR
İNCEÖZ (Devamla) - Bakın, bu ithamlarla her zaman şunu yapıyorsunuz:
Milletvekillerini, milletin iradesini, kendisine oy verenleri burada küçük
düşürmeye çalışıyorsunuz ki milletin kürsüsünden bu sözlerin hiçbir
parlamentere yakışmadığını özellikle belirtmek istiyorum. 
Yüce
heyetinizi saygıyla selamlıyor, Meclisin mehabetine uygun, milletin iradesine…
Özellikle bu süreçte herkesin kullandığı dili bir kez daha gözden geçirmesini
temenni ediyorum. (AK PARTİ sıralarından alkışlar) 
ALİ
ŞEKER (İstanbul) – Bizim seçmenimiz halk.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
ÖZGÜR
ÖZEL (Manisa) – Ön seçimde neler döndüğünü… 
İLKNUR
İNCEÖZ (Aksaray) – Bak, “Ben demedim.” dedim. 
ALİ
ŞEKER (İstanbul) – Ya, hâkim denetiminde yapıldı, hâkimleri siz atıyorsunuz. 
BAŞKAN
– Buyurun. 
Hiç
sormayacağım artık, buyurun. 
9.- Manisa Milletvekili Özgür Özel’in,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Değerli arkadaşlar, bu tartışmayı daha çok büyütmeyeceğiz.
EJDER
AÇIKKAPI (Elâzığ) – Nasıl zorunuza gitti.
ÖZGÜR
ÖZEL (Devamla) - Ama halk iradesi diyorsanız, halkın önüne koyduğunuz listeyi
bir yapı, bir kişi ortaya çıkarırken …
İLKNUR
İNCEÖZ (Aksaray) – O “ bir kişi” dediğin kim yani?
ÖZGÜR
ÖZEL (Devamla) - …eğer o listeyi kayıtlı bütün üyelerinizin oylarıyla
oluşturuyorsanız bu, çok daha demokratik bir yöntemdir. (CHP sıralarından
alkışlar) 
EJDER
AÇIKKAPI (Elâzığ) – O, bizi ilgilendirir ya.
ÖZGÜR
ÖZEL (Devamla) - Bu noktada, bir milletvekiline, “Sen kontenjansın.”
diyemezsiniz. Sizin hepiniz, her biriniz ayrı ayrı kontenjansınız. (CHP
sıralarından alkışlar) Hiçbirinizin de bu yüzden iradesini liderden
bağımsızlaştırabilmesini, bireysel kararlarıyla seçmeninden aldığı yetkiyi
savunabilmesini beklemiyoruz.
İSMAİL
AYDIN (Bursa) – Sizin kontenjan adaylarınız öyle mi?
ÖZGÜR
ÖZEL (Devamla) - Aynen de durumunuz öyle. (CHP sıralarından alkışlar) 
FUAT
KÖKTAŞ (Samsun) – Sizin kontenjanlar da öyle mi yapıyor?
İSMAİL
AYDIN (Bursa) – Sizin kontenjandan seçilenler öyle mi davranıyor?
ÖZGÜR
ÖZEL (Devamla) - Cumhuriyet Halk Partisi olarak size şunu söyleyelim.
HURŞİT
YILDIRIM (İstanbul) – Millet gördü, millet gördü. Millet gördü, ona göre
tercihini yapıyor.
ÖZGÜR
ÖZEL (Devamla) - 1980 öncesi Adalet Partisi dahi adaylarını ön seçimle
belirliyordu.
EJDER
AÇIKKAPI (Elâzığ) – Yapma be! Yıllardır bu partiye hizmet ediyoruz biz, ne
demek?
ÖZGÜR
ÖZEL (Devamla) – Geldi darbe, demokrasinin üstünden geçti. Cumhuriyet Halk
Partisi, Siyasi Partiler Kanunu’nun sınırlarını da zorlayarak parti içi
demokrasiyi bir yere getirdi. Siz buna karşı hakaretlerde bulunacağınıza bunu
örnek alacaksınız, getireceksiniz hep beraber…
İSMAİL
AYDIN (Bursa) – Neler döndüğünü çok iyi biliyoruz, örnek alınacak bir durumunuz
yok. Sizin temayül yoklamalarınızda neler döndüğünü biliyoruz.
ÖZGÜR
ÖZEL (Devamla) - …Siyasi Partiler Kanunu’nu çok daha demokratik, çok daha lider
sultasından kurtarılmış listeler yapacağız. Sizin milletvekili olarak şu
kapıdan içeriye girip göğsünüzü gere gere özgür iradenizle oy verirken, pulları
birine göstermeden oy verirken, saray zabitine oy göstermeden oy atmanız ancak
ve ancak demokrasiyle olur. (CHP sıralarından alkışlar) 
(Mikrofon
otomatik cihaz tarafından kapatıldı)
İSMAİL
AYDIN (Bursa) – Siz öyle mi yapıyorsunuz?
OSMAN
AŞKIN BAK (Rize) – Hadi oradan be! Hadi! On bir seçimdir kaybediyorsunuz.
MUSA
ÇAM (İzmir) – Aşkın… Aşkın…
BAŞKAN
– Sayın Bak… Osman Bey…
BÜLENT
YENER BEKTAŞOĞLU (Giresun) – Osman Aşkın…
ÖZGÜR
ÖZEL (Manisa) – Aşkın… Aşkın…
BAŞKAN
– Sayın Özel, lütfen… Rica ediyorum sizden, lütfen, yeter.
İLKNUR
İNCEÖZ (Aksaray) – Sayın Başkan, ne yazık ki az evvel grup başkan vekilinin
konuşmasını, dilini, üslubunu, biraz evvel milletvekillerinin saygınlığına,
tutuklu vekiller için gösterdiği hassasiyetin aynısını bu grubumuz için de
göstermesini beklerdik, değil mi arkadaşlar? (AK PARTİ sıralarından alkışlar) 
“Kontenjan
milletvekili” demek suretiyle grubumuza sataşmada bulunmuştur. Grubumuz adına
Metin Külünk söz alacaktır.
10.- İstanbul Milletvekili Metin Külünk’ün,
Manisa Milletvekili Özgür Özel’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
METİN
KÜLÜNK (İstanbul) – Sayın Başkan, değerli milletvekilleri; Genel Kurulu
saygıyla selamlıyorum.
Biraz
evvel Cumhuriyet Halk Partisinin grup başkan vekilinin burada AK PARTİ
hareketinin aklını ve ruhunu anlamasını beklemek mümkün değil. 
HAYDAR
AKAR (Kocaeli) – Hangi ruh?
METİN
KÜLÜNK (Devamla) - Cehalet de bir karinedir. 
HAYDAR
AKAR (Kocaeli) – “Günah işleme özgürlüğü” gibi mi?
METİN
KÜLÜNK (Devamla) - Eğer dönüp tarihinize bir bakarsanız, faşizmin,
Mussolini’nin ne demek olduğunu kendi tarihinizde göreceksiniz. Vesikalara
bakacaksınız; bu, bir. 
İki…
(CHP sıralarından gürültüler, sıra kapaklarına vurmalar)
GÜLAY
YEDEKCİ (İstanbul) – Şanlı tarihimize laf edemezsin. Cumhuriyet Halk Partisinin
tarihi şanlı tarihtir. 
METİN
KÜLÜNK (Devamla) – Hiç hoplamayın. Hiç hoplamayın, açın tarihinize bakın. 
GÜLAY
YEDEKCİ (İstanbul) – Haddini bil! Haddini bil!
METİN
KÜLÜNK (Devamla) – Açın, tarihinize bakın. Faşizm sizin tarihinizde. (CHP
sıralarından gürültüler, sıra kapaklarına vurmalar)
BAŞKAN
– Sayın milletvekilleri…
ALİ
ŞEKER (İstanbul) – Faşizm sizin yaptıklarınız.
METİN
KÜLÜNK (Devamla) – Faşizme, Mussolini’ye övgü düzmek sizin tarihinizde var. 
GÜLAY
YEDEKCİ (İstanbul) – Faşist sana denir.
İBRAHİM
ÖZDİŞ (Adana) – Aynaya bak! Saraya bak! 
METİN
KÜLÜNK (Devamla) – Bu grup, AK PARTİ hareketinin kurucu lideri Recep Tayyip
Erdoğan’ın liderliğinde bu hareketin aklına ve ruhuna bütünüyle inanmış…
ALİ
ŞEKER (İstanbul) – Hitler’e de inanıyorlardı.
METİN
KÜLÜNK (Devamla) – …bu hareketin ilkelerine, aklı ile ruhuna inanmış bir büyük güçtür,
Türkiye’yi dönüştüren güçtür. 
MUSA
ÇAM (İzmir) – Alkış!
METİN
KÜLÜNK (Devamla) – Dolayısıyla, bu güce, bu harekete karşı, bu hareketin her
bir mensubuna karşı kullandığınız dil, sizin tarihinizdeki faşizmle size ayna
tutmanın dilidir. 
ÖZKAN
YALIM (Uşak) – Sen aynaya bak ilk önce, aynaya!
METİN
KÜLÜNK (Devamla) – O aynaya bakacaksınız, kendinizi göreceksiniz. (AK PARTİ
sıralarından alkışlar, CHP sıralarından gürültüler)
BAŞKAN
– Sayın milletvekilleri, birleşime on dakika ara veriyorum.
Kapanma Saati: 21.06
SEKİZİNCİ OTURUM
Açılma Saati: 21.21
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Özcan PURÇU (İzmir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 39’uncu Birleşiminin Sekizinci
Oturumunu açıyorum.
2017 Yılı
Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz.
Komisyon ve
Hükûmet yerinde.
Sayın Özel,
buyurun.
V.- AÇIKLAMALAR (Devam)
20.- Manisa Milletvekili Özgür Özel’in,
İstanbul Milletvekili Metin Külünk’ün sataşma nedeniyle yaptığı konuşmasındaki
bazı ifadelerine ve Türkiye’deki tüm aydınları, havuz medyasının gazetecileri,
bilim insanlarını hedef gösteren çirkin ağızları kınamaya davet ettiğine
ilişkin açıklaması
ÖZGÜR ÖZEL
(Manisa) – Teşekkür ederim Sayın Başkan.
Tabii, gruplar
arasında gerilim yükselince ve kürsüye davet edilen milletvekili, cumhuriyet
tarihi, demokrasi tarihi, Cumhuriyet Halk Partisi tarihi adına tarihî
gerçekleri değil de kendisine bir ideolojik yükleme yapılırken bellettirilen ve
kendilerinin icat edip, yazıp, inanıp, inandırmaya çalıştıkları tarihi
anlatınca tabii ki incindik. Oradan cevap verebilirdik ama sizin de
takdirinizle…
Kısaca
şunu söylemek istiyorum: İtalya’da Mussolini’nin, Almanya’da Hitler’in,
İspanya’da Franco’nun olduğu dönemlerde dünyada faşizm akımları yükselir, kendi
halkına ve dünya halkına zulmeder, barışı tehdit eder ve dünyaya en acılı
yılları yaşatırken, egemenliği saraydan alıp Meclise, halka getirmiş, çok
partili rejimi hayata geçirmiş, ülkeyi bir dünya savaşının dışında tutmuş
birilerini bu isimlerle anmak bir kenara yazılsın ama 2016 yılında İtalya’da,
Almanya’da, İspanya’da demokrasi varken o bahsettiğiniz hareket ve lideri, bu
isimlerle anılıyor, özdeşleştiriliyor, benzetiliyor, davranışları o
davranışlara benzetiliyorsa o hareketin oturup kendi öz eleştirisini vermesi
gerekir. (CHP sıralarından alkışlar) 
Partimize
yapılan bu saygısızlığı sizin hatırınıza, AKP grup başkan vekillerinin ve bu
gece bu görüşmelerin selameti açısından burada bırakıyoruz. 
Bir
konuyu daha ifade etmek gerekiyor. Dakikalar öncesinden sizden onunla ilgili
müsaade almıştım.
(Mikrofon
otomatik cihaz tarafından kapatıldı) 
BAŞKAN
– Bir saniye Sayın Özel.
Buyurun.

ÖZGÜR
ÖZEL (Manisa) – Bu saatlerde gazeteci Hüsnü Mahalli’nin evinde arama yapılıyor.
Hakkında gözaltı ve tutuklama talebinin olduğu anlaşılıyor. Erkan Tan, bundan
birkaç gün önce Hüsnü Mahalli’yi ekrana koyup, önüne geçip hakaretler yağdırıp
açıktan hedef gösterdiğini söyledikten sonra, yani havuz medyasının, yandaş
medyanın ifadeleri polis fezlekesi yerine geçip onu temel alan bir savcılık
iddianamesinin hızla hazırlanması da ülkede gelinen durumu, iktidarın hukuk
üzerindeki, iktidarın adalet sistemi üzerindeki kurmuş olduğu hegemonyayı
ortaya koymaktadır. Bu konuda da Türkiye'deki tüm aydınları ve demokrasi
güçlerini, havuz medyasının, gazetecileri, bilim insanlarını hedef gösteren bu
çirkin ağızlarına karşı hep birden kınamaya ve bu konuya dikkat çekmeye davet
ediyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Özel. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
BAŞKAN
– Hükûmet adına son konuşmacı, Orman ve Su İşleri Bakanı Sayın Veysel Eroğlu.
Süreniz
yirmi dört dakika Sayın Bakan.
Buyurun.
(AK PARTİ sıralarından alkışlar)
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkan, değerli
milletvekilleri; hepinizi saygıyla selamlıyorum.
Özellikle,
Bakanlığımın 2017 bütçe tasarısı hakkında görüşlerimi sizlere arz edeceğim.
İnşallah, bu bütçenin hayırlara vesile olmasını gönülden diliyorum; birlik,
beraberlik, kardeşliğimizin pekişmesine vesile olmasını Cenab-ı Allah’tan niyaz
ediyorum.
Tabii,
Orman ve Su İşleri Bakanlığı en büyük yatırımcı bakanlıklardan birisi.
Özellikle, 66 bin mevcudumuzla, elemanımızla, inşallah, 2017’de 20,2 milyar
TL’lik bir bütçe tasarısıyla huzurunuzdayız. 
Özellikle,
tabii, ben bu arada Beşiktaş Dolmabahçe’de, maalesef, hayatlarını kaybeden
şehitlerimize Allah’tan rahmet niyaz ediyorum. Bütün şehitlerimizin ruhları şad
olsun. Ben de dün zaten Niğde’nin Bor ilçesindeydim, bir kahramanımızı orada
Cenab-ı Allah’ın rahmetine tevdi ettik. İnşallah bunlar son olur, Cenab-ı Allah
başka acı, keder göstermesin diyorum.
Değerli
milletvekilleri, Orman ve Su İşleri Bakanlığı son on üç yılda 145 milyar TL’lik
bir yatırım yaptı. Yani Bakanlığımızın, bilhassa, köklü kurumları var. Orman
Genel Müdürlüğü, gerçekten, şu ana kadar 3 milyar 750 milyon fidanı toprakla
buluşturdu. Öbür taraftan, Çölleşme ve Erozyonla Mücadele Genel Müdürlüğümüz,
gerçekten, erozyonla ve çölleşmeyle mücadele yapıyor, dünyada takdir topluyor.
Bunun dışında, bilhassa geçen yıl, 2015 yılı sonunda, 12-24 Ekim 2015
tarihlerinde, biliyorsunuz, Birleşmiş Milletler Çölleşme ile Mücadele
Sözleşmesi 12. Taraflar Konferansı’nın ev sahipliğini Ankara’da yaptık ve bütün
ülkeler, 179 ülke, oy birliğiyle Türkiye’yi Dönem Başkanlığına seçti.
Gerçekten, bu da takdir edilecek bir husus.
Ayrıca,
ormancılıkta bizim e-Türkiye ödüllerimiz var, 2 tane e-Türkiye ödülümüz var.
İnşallah, 2023’e kadar dünyadaki her insan için bir fidanı yani 7 milyar fidanı
toprakla buluşturmayı hedefliyoruz. Ayrıca, değerli milletvekilleri, sizler
için de hepiniz için de özellikle birer tane fidan dikildi, onu da burada
dikkatlerinize arz etmek istiyorum.
GÜLAY
YEDEKCİ (İstanbul) – Ormanları katletmeyin, biz fidan istemiyoruz.
ORMAN
VE SU İŞLERİ BAKANI VEYSEL EROĞLU (Devamla) – Doğa Koruma ve Millî Parklar
Genel Müdürlüğümüz gerçekten çok çalışıyor. Şu anda dünyada çok saygın bir
kurum hâline geldi. 24 koruma alanı dünyada en iyi korunan alan unvanını,
mükemmellik unvanını aldı, bunu özellikle takdirlerinize sunmak istiyorum.
Ayrıca bir de Doğa Koruma ve Millî Parkların Apple Store’da uygulaması var,
dünyada ilk dörde girdi yarışma neticesinde. Bu da gerçekten takdire değer.
Su
Yönetimi Genel Müdürlüğümüz var. Su Yönetimi Genel Müdürlüğü, su havzalarıyla
alakalı bütüncül bir yaklaşımla havza yönetim planlarını hazırlıyor, kuraklıkla
mücadele ediyor, suyu kontrol ediyor. Tabii, DSİ Genel Müdürlüğümüz,
Türkiye’nin gerçekten yüz akı bir kurum. Şu ana kadar suyu yönetti, barajlar,
göletler, sulama tesisleri, hidroelektrik enerji üretimi, içme suyu temini,
dere ıslahlarını yüz akıyla yaptı. Bunu da özetle vurgulamak istiyorum. 
Değerli
milletvekilleri, SUEN (Türkiye Su Enstitüsü) aslında en az mevcuduyla, en düşük
bütçesiyle gerçekten pek çok ülkeye eğitim çalışması yapan, dünyada su
politikalarını takip eden ve özellikle sınır aşan sular konusunda çalışma yapan
bir kurumumuz; onu da özetle vurgulamak istiyorum. 
Tabii,
Meteoroloji Genel Müdürlüğümüz gerçekten dünyadaki en ileri teknolojileri
kendisine yerleştirdi. Hakikaten, Meteoroloji Genel Müdürlüğümüz, şu anda 1.674
tane otomatik meteoroloji ölçüm istasyonuyla bütün Türkiye’nin havasını
yakından takip ediyor. Özellikle, teknoloji olarak şu anda Cebelitarık’tan
Hazar Denizi’ne kadar bütün kara değil denizler de bizden soruluyor, onu da
özellikle vurgulamak istiyorum.
Değerli
milletvekilleri, ben, özellikle, öncelikle Orman Genel Müdürlüğüyle alakalı
sizlere kısa bir bilgi vermek istiyorum. Orman Genel Müdürlüğümüz… Az önce de
ifade edildi, “Ormanlar çoğalıyor mu?” Efendim, orman alanları hem odun serveti
hem alan olarak artıyor. Bu, tabii, özellikle bilimsel olarak tespit ediliyor,
tapularla sabit. Şu anda, son on iki yılda orman alanlarımız 1,5 milyon hektar
yani 15 milyon dekar arttı. Hatta, daha önce orman kadastrosu kendi başına
çalışıyordu. Sonra biz orman kadastrosu ile tapu kadastronun çalışmalarını
birleştirdik. Şu anda artık bunlar tescil edilmeye başlandı. Yüzde 99
ormanların kadastro işlemleri tamamlandı, yüzde 82’si de tescil edildi. Yani artık
ormanlarımızın tapusu var; ilk defa bu tapuyu biz hazırladık ve neticede,
inşallah, 2016 yılı sonuna kadar bütün orman kadastrosunu tamamlayacağız. Bu
gerçekten gurur vesilesi. Yıllarca tamamlanmamış, bakın. (AK PARTİ sıralarından
alkışlar)
Hatırlarsanız
2/B meselesi vardı, bu kangren hâline gelmişti. 
ONURSAL
ADIGÜZEL (İstanbul) – Hâlâ var. Ümraniye’ye gidelim, gel Beykoz’a gidelim. 
ORMAN
VE SU İŞLERİ BAKANI VEYSEL EROĞLU (Devamla) – Ama bu da Allah’a şükür, gerekli
teknik çalışmaları yaparak bütün 2/B alanlarındaki tapu ve kadastro, tescil
işlemleri ve bunun Millî Emlake tapularının devredilmesi suretiyle satışları
yapıldı. Gerçekten bu da büyük ve yoğun bir çalışmaydı; onu özellikle
vurgulamak istiyorum. 
Bunun
dışında, o kadar çok ağaçlandırma yapıyoruz ki odun servetimiz de artıyor.
Değerli vekillerim, dünyada orman varlığı azalırken pek çok ülkede, bizde orman
varlığı artıyor. Bakın, 2002 yılında odun servetimiz 1,2 milyar metreküpken,
bugün 1,6 milyar metreküpe yükseldi ki gerçekten bu takdire şayan bir husustur.
Ben bu yüzden orman teşkilatımla gerçekten gurur duyuyorum. 
Ayrıca,
bir de ormanlara sadece ağaç dikmiyoruz. Daha önce Orman teşkilatı -burada
ormancı arkadaşlarım var, milletvekilleri var- sadece ormanlık alanlarda yani
Türkiye'nin yüzde 27’sinde çalışma yapardı; ağaç dikimi, genelde çam, sedir
dikimi, bunların korunması ve bir de yangınla mücadele için çalışma yapardı ama
2011 yılında Orman Genel Müdürlüğünü bütün Türkiye'den, hatta Balkanlar,
Kafkaslar, Afrika, Orta Asya’dan sorumlu hâle getirdik. Gerçekten, şu anda,
Orman teşkilatı sadece ormanlık alanda çalışmıyor, yol kenarlarına fidan
dikiyor. Mezarlıklara, mabetlere, okul bahçelerine, hastane yollarına yani
nerede ağaç dikilecek yer varsa oraya ağaç dikiyoruz. Ayrıca, fidan üretimimiz
fevkalade arttı. Şu anda, takriben 740 milyon fidanı üretiyoruz, toprakla
buluşturuyoruz, hatta isteyen bütün belediyelere, kamu kurum ve kuruluşlarına,
vatandaşlara fidanları ücretsiz veriyoruz. Hatta, ben onları dağıtırken bazen
espri yapıyorum, “Sevgili vatandaşlarımız, fidanlar ücretsizdir ama tutmazsa
Orman teşkilatı hesabına 5 lira yatırın.” diye söylüyorum. Böylece gerçekten
güzel bir uygulama oluyor. (AK PARTİ sıralarından alkışlar)
Bunun
dışında, değerli dostlar, insanların -çocukların, gençlerin, hanımefendilerin-
ormanlara karşı sevgisini artırmak için 141 tane şehir ormanı kurduk, artık
orada cumartesi pazar herkes dinlenebiliyor; gerçekten çok önemli. Bunun
dışında, biz 1.304 tane mesire alanı kurduk. 
Ayrıca,
ormanlarımızı artık kırsal kalkınmanın lokomotifi olarak kullanıyoruz. Bakın,
bu çok önemli. Şu anda, Orman teşkilatının 26 tane eylem planı var, daha önce
yoktu. Bakın, bunlar ceviz, badem, salep, dut eylem planı, likapa ve aklınıza
ne gelirse, fıstık çamından tutunuz da gerekirse sakız ağacına kadar eylem
planları var. Bunları ne yapıyoruz biliyor musunuz? En yakın orman köylüsüne,
orman yakınındaki, en yakın köylüsüne veya büyük şehirlerde mahallesine bunu, o
alanı taksim ediyoruz, parselliyoruz, oraya ne uygunsa -ceviz mi, badem mi,
fıstık çamı mı- dikiyoruz, herkesin gözü önünde kura çekiyoruz, üç yıl bakımı
bize ait, geliri kırk dokuz yıl vatandaşa ait olmak üzere teslim ediyoruz. (AK
PARTİ sıralarından alkışlar) Allah nasip ederse, 5 bin köye 5 bin orman
kuracağız, gelir getirici orman ve bunu vatandaşa dağıtacağız çünkü bizim
anlayışımızda şu var: Her şey millet için; insanı yaşat ki devlet yaşasın. (AK
PARTİ sıralarından alkışlar) Dolayısıyla, millet bizim başımızın tacıdır, ne
gerekiyorsa yapmak bizim boynumuzun borcudur, onu özellikle vurgulamak
istiyorum. 
Bunun
dışında, çok önemli, sizlerin sevineceği bir husustan bahsetmek istiyorum.
Maalesef, geçmişte bir sivil toplum kuruluşu “Zeytin ağacı orman ağacı değil.”
diye yargı kararı çıkartmış. Dolayısıyla, neredeyse zeytin ağaçları kesiliyordu
ama yargı kararını okuyunca bunun tamamının zeytin ağacı olamayacağını, yüzde
80’ine kadar zeytin, yüzde 20’sinin diğer ağaçlar, çam vesaire olabileceğini
ifade edince… Biz şimdi, şu anda bütün Türkiye’de, zeytin yetişecek bilhassa
Marmara, Ege Bölgesi’nde “delice” diye tabir edilen zeytinleri aşılıyoruz,
deliceleri ve bunları da vatandaşa taksim ediyoruz herkesin gözü önünde, eşit
ve adil olarak. Şimdiye kadar hiç kimse itiraz etmedi çünkü şeffaf, açık, adil
bir şekilde bunu dağıtıyoruz vatandaşa kırk dokuz yıl geliri vatandaşa ait
olmak üzere. 
Bir diğer sevineceğiniz hususu daha belirteyim. Burada
bazı vekillerim var, gözlerinin içi gülüyor, görüyorum. Efendim, tıbbi ve
aromatik bitkiler… (AK PARTİ sıralarından alkışlar) İhmal edilmişti bu. Biz
bunu ilk defa ele aldık, Tıbbi ve Aromatik Bitkiler Merkezi kurduk. Allah nasip
ederse, şu anda “odun dışı ürünler” dediğimiz ürünlerden yılda 600 milyon
dolarlık ihracat yapıyoruz. Yeterli mi? Değil. Bakın, bizdeki flora, fauna Kıta
Avrupası’ndan çok daha fazla ama bu ihmal edilmiş, inşallah açığı kapatacağız. 
Değerli vekillerim, bu tıbbi ve aromatik bitkilerin
dünyadaki pazarı 117 milyar dolar. Biz Kıta Afrika’sından daha fazla şifalı
bitkiye sahibiz ama son yıllardaki gayretle 600 milyon dolar bir ihracat
yapıyoruz. Ama hedef… Sizlerden de bu konuda yardım istiyorum, tavsiyelerinizi
almak istiyoruz.
KAMİL OKYAY SINDIR (İzmir) – Sayın Bakan, doğanın
endemik türlerinin yok olmasına, tahribatına neden oluyor, onu söylemek
istiyorum. 
ORMAN VE SU İŞLERİ BAKANI VEYSEL EROĞLU (Devamla) –
Müsaade edin, ben sizi dinledim; sorularınıza cevap veririm. 
Bu arada, ben, konuşma yapan bütün milletvekillerimizi
dikkatle dinledim. Teşekkür ediyorum. 
KAMİL OKYAY SINDIR (İzmir) – Bir uyarıda bulunmaya
çalıştım. 
ORMAN VE SU İŞLERİ BAKANI VEYSEL EROĞLU (Devamla) –
Bizim için tenkit, tavsiye, varsa teklifleri başımızın tacıdır. 
MUSA ÇAM (İzmir) – Yarısını dinleyemediniz, yoktunuz
burada çünkü Sayın Bakan. Yarısını dinleyemediniz, yoktunuz burada.
ORMAN VE SU İŞLERİ BAKANI VEYSEL EROĞLU (Devamla) –
Allah nasip ederse, saygıdeğer vekillerim, inşallah tıbbi ve aromatik
bitkilerin ihracatı konusunda hedef, 2023 yılına kadar 5 milyar dolarlık bir
ihracat yapmaktır, bunu da özellikle vurgulayayım; nereden nereye. (AK PARTİ sıralarından
alkışlar) 
KAMİL OKYAY SINDIR (İzmir) – Sayın Bakan, doğadan
toplanan tıbbi ve aromatik bitkiler doğanın tahribatına neden olur, dikkat
ediniz. 
ORMAN VE SU İŞLERİ BAKANI VEYSEL EROĞLU (Devamla) –
Tabii, efendim, bu arada orman köylüsüne on dört yılda 13 milyar TL’lik bir
destek vermişiz. Orman köylüsü bizim gönlümüzde, gerçekten onlarla aile
gibiyiz. Orman teşkilatına talimatım şu olmuştur: Artık orman köylüsü ve orman
mahallelisi bizim, ormancının hasmı değil, hısmı olacak dedik. Dolayısıyla, bu
minval üzere onlarla beraber… (AK PARTİ sıralarından alkışlar) Onlar bizim
ailemiz gibi, ailemizin fertleri. Anlayış, orman teşkilatında tamamen değişti. 
Bu çerçevede, odun üretimimiz de var tabii. Türkiye’nin
yılda 30 milyon metreküp odun kullanım ihtiyacı var. Bunun şu ana kadar 20
milyon metreküpünü biz karşılıyoruz, gerisi ithal ediliyor. İnşallah
endüstriyel plantasyonla bu açığı kapatmayı planlıyoruz, onu da özellikle
vurgulamak istiyorum. 
Bunun
dışında, yangınla mücadelede şunu gururla ifade edeyim: Yangınla mücadelede
Akdeniz ülkelerinden, hatta Amerika’dan çok daha güçlü bir sisteme sahibiz, en
ileri… 2 defa eTürkiye Ödülü alan muazzam bir bilgi işlem merkezimiz var,
yangın harekât merkezimiz var. Ben de naçizane teknolojiye meraklıyım; yangın zamanı
havada uçan helikopter ve uçağın o andaki koordinatlarını, hatta o andaki
hızını odamdan görecek bir teknolojiye sahibim Allah’a şükür.
GÜLAY
YEDEKCİ (İstanbul) – Sayın Bakan, ne kadar alan yandı geçen sene?
ORMAN
VE SU İŞLERİ BAKANI VEYSEL EROĞLU (Devamla) – Bu teknolojiyi Amerika özellikle
Los Angeles’ta talep etti. Bizde de orman var, bütün ormanlar dünyanın ortak
malıdır diye onlara da her türlü desteği veriyoruz. (AK PARTİ sıralarından
alkışlar)
Hatta,
şunu gururla ifade edeyim, yangınla mücadelede komşu ülkelerin tamamına biz
destek veriyoruz. Bakın, geçmişte ta Libya’ya kadar, efendim, Makedonya,
Bosna-Hersek, Yunanistan, Gürcistan, Rusya ve en son işte İsrail’deki
yangınları biz söndürmeye gittik çünkü neticede insan hayatı çok önemlidir; biz
hem ormanları kurtarmak hem de insanları kurtarmak… Bakın, bu bizim
vicdanımızın sesi. Halep’teki zalimler bunu duysun. Biz vicdanımızın sesi
olarak bütün insanlara yardım ederiz, insanlığın icabıdır, bu bizim
geleneğimizdir. (AK PARTİ sıralarından alkışlar)
Efendim,
bütün yaratılmışları severiz Yaradan’dan ötürü. Evet, herkesi seviyoruz;
sizleri de seviyoruz değerli kardeşler. (AK PARTİ sıralarından alkışlar, CHP
sıralarından gülüşmeler)
Bunun
dışında, çölleşmeyle, erozyonla…
ÖZKAN
YALIM (Uşak) – Sayın Bakan, biz de seni seviyoruz.
ORMAN
VE SU İŞLERİ BAKANI VEYSEL EROĞLU (Devamla) - Müsaade eder misiniz, hızlı
anlatmam lazım, çok hızlı geçeceğim, çünkü keşke Başkanım müsaade etse de ben
sabaha kadar size anlatsam yani, serde hocalık var. (AK PARTİ sıralarından
alkışlar)
MUSA
ÇAM (İzmir) – Anlat, anlat, sabaha kadar anlat.
ORMAN
VE SU İŞLERİ BAKANI VEYSEL EROĞLU (Devamla) – Şimdi, değerli dostlar, erozyonla
mücadelede bakın nereden nereye geldik? Topraklarımız akıp gidiyordu; yılda 500
milyon ton toprak akıp gidiyordu, bunu 168 milyon tona indirdik. Yeterli mi?
Değil. İnşallah, çalışmalar devam ediyor, bütün dağları teraslıyoruz,
ağaçlandırıyoruz, ağaçlandırmaya devam edeceğiz.
Doğa
Koruma ve Millî Parklar… 42 tane millî parkımız var, 209 tane tabiat parkımız var.
Lütfen, Uludağ’a, Spil Dağı’na… Kop Dağı Millî Parkı’nı yeni ilan ettik. Bunun
dışında, Erzurum’daki Nenehatun Millî Parkı. Hemen burnumuzun dibinde,
tamamlayacağız bu 2017’de, Sakarya Meydan Muharebesi Tarihî Millî Parkı.
KASIM
BOSTAN (Balıkesir) – Kaz Dağları da var Sayın Bakanım.
ORMAN VE SU İŞLERİ BAKANI VEYSEL EROĞLU (Devamla) -
Başkomutan Millî Parkı, orada çok muhteşem bir İstiklal Tanıtım Merkezi yaptık.
Daha önce, biliyorsunuz, Çanakkale’de Çanakkale Destanı Tanıtım Merkezi
yapmıştık. Bütün milletvekillerimizi buralara davet ediyoruz, şeref verirsiniz,
sizlerin ziyareti bizleri çok mutlu edecektir, onu da özellikle belirteyim. 
Bir de değerli dostlar, bizim turizm açısından…
MUSTAFA ILICALI (Erzurum) – Hocam, Nenehatun’a da
götürelim vekilleri. 
ORMAN VE SU İŞLERİ BAKANI VEYSEL EROĞLU (Devamla) –
Nenehatun’a da, Erzurum’a da davet ediyor Sayın Mustafa Ilıcalı Bey, uçak
paralarını kendisi ödeyecekmiş efendim. (AK PARTİ sıralarından alkışlar)
Şimdi, değerli dostlar, bir de sizlere yeni bir
sektörden bahsetmek istiyorum. Doğa Koruma ve Millî Parklar 81 vilayette
“tabiat turizmi, doğa turizmi” diye bir master plan hazırladı. Lütfen, bütün
vekillerimizden bu konuda destek bekliyoruz. Efendim, deniz turizmine gelen bir
turist 500-600 dolar bırakıyor bir seferde ama tabiat turizmine, yayla
turizmine, doğa turizmine gelen 10 bin dolar bırakıyor. O bakımdan, bu konuda
arzu ettiğiniz, kendinizin seçildiği vilayetlerde talebiniz olursa, aralık ayı
sonu ve ocaktan itibaren toplantılar yapılacak, biz bütün vekillerimizi buraya
katkı sunmaya davet ediyoruz arzu etmeleri hâlinde. 
Efendim, tabii, bu arada DSİ’den bahsetmem lazım. DSİ
gerçekten çok çalışıyor. DSİ’nin bir sloganı var…
BÜLENT
YENER BEKTAŞOĞLU (Giresun) – “Tüm dereler ıslah oldu!”
ORMAN VE SU İŞLERİ BAKANI VEYSEL EROĞLU (Devamla) –
“Devlet Su İşleri zamanla yarışıyor.” 
HAYDAR AKAR (Kocaeli) – Dereler kurudu Bakanım, dereler
kurudu, HES’ten kurudu.
ORMAN VE SU İŞLERİ BAKANI VEYSEL EROĞLU (Devamla) –
Kurumaz, kurumaz. 
GÜLAY
YEDEKCİ (İstanbul) – Kurumayanları da kurutursunuz yakında Bakanım.
ORMAN VE SU İŞLERİ BAKANI VEYSEL EROĞLU (Devamla) -
Bak, görüyorsun, bütçenin olduğu gün Cenab-ı Allah yağmur gönderiyor, daha ne
istiyorsun ya, kar gönderiyor. (AK PARTİ sıralarından alkışlar) 
HAYDAR AKAR (Kocaeli) – Dereler kurudu, size de ihtiyaç
kalmadı.
GÜLAY YEDEKCİ (İstanbul) – Yakında hepsini
kurutursunuz.
ORMAN VE SU İŞLERİ BAKANI VEYSEL EROĞLU (Devamla) -
Bakın, haftaya salı günü bütün Türkiye yağışlı geçecek, kar yağışıyla. Kar
istiyorsun, Allah kar gönderiyor. 
ALİ
ŞEKER (İstanbul) – İşimiz Allah’a kaldı.
KAMİL
OKYAY SINDIR (İzmir) – GAP sulamaları ne oldu, GAP sulamaları ne oldu? Yüzde
kaç tamamlanma oranı, yüzde kaç GAP’ta? 
ORMAN VE SU İŞLERİ BAKANI VEYSEL EROĞLU (Devamla) -
Şimdiye kadar, bakın, on iki yılda 6.298 tesis açmışız. Sayın vekiller, 6.298
tesis ve 411 baraj. (AK PARTİ sıralarından alkışlar) 
ÜNAL
DEMİRTAŞ (Zonguldak) – Palavra hepsi, palavra! Nerede 6 bin tesis?
GÜLAY YEDEKCİ (İstanbul) – Sayın Bakan, Tuz Gölü
kurudu, Tuz Gölü, neden bahsediyorsunuz?
ORMAN VE SU İŞLERİ BAKANI VEYSEL EROĞLU (Devamla) - 482
HES, 782 gölet, 1.068 büyük sulama tesisini açtık. 
HAYDAR AKAR (Kocaeli) – Sayın Bakan, geçen bütçede
yaptığınız barajları topladınız, bir Keban yapmıyordu.
ORMAN
VE SU İŞLERİ BAKANI VEYSEL EROĞLU (Devamla) - 176 yerleşim yerine su verdik. 
KAMİL
OKYAY SINDIR (İzmir) – GAP ne oldu, GAP?
ORMAN
VE SU İŞLERİ BAKANI VEYSEL EROĞLU (Devamla) – Susuz şehir kalmadı, daha ne
istiyorsunuz ya? (AK PARTİ sıralarından alkışlar)
TÜRABİ KAYAN (Kırklareli) – Trakya’da yer altı suyu 200
metreye çekildi. 
KAMİL OKYAY SINDIR (İzmir) – Yirmi yıldır ne yaptınız
GAP’ta?
ORMAN
VE SU İŞLERİ BAKANI VEYSEL EROĞLU (Devamla) – Efendim, Ergene’de 14 tane atık
su arıtma tesisi inşa ettik.
KAMİL
OKYAY SINDIR (İzmir) – Hâlâ yüzde 27 tamamlama oranda GAP’ta. 
ORMAN
VE SU İŞLERİ BAKANI VEYSEL EROĞLU (Devamla) – Ve 3.329 dere ıslahıyla bir
destan yazıldı, destan. (AK PARTİ sıralarından alkışlar) 
GÜLAY
YEDEKCİ (İstanbul) – İçme suyu yok, insanlar su bulamıyor. 
TÜRABİ KAYAN (Kırklareli) – Trakya’da yer altı suyu 200
metreye çekildi, 200 metreye. 
KAMİL OKYAY SINDIR (İzmir) – Hâlâ yüzde 27 işletme
GAP’ta, yüzde 27. GAP ne oldu, GAP?
ORMAN
VE SU İŞLERİ BAKANI VEYSEL EROĞLU (Devamla) – Şimdi, vaktim çok sınırlı. İçme
suyundan bahsedeyim. 
Değerli
dostlar, burada konuşan İstanbul vekillerimiz var. Allah aşkına, İstanbul’un
1994’ten önceki hâlini bilmiyor musunuz ya? Bilmiyorsanız lütfen
karikatürlerden okuyun. (AK PARTİ sıralarından alkışlar)
ALİ
ŞEKER (İstanbul) – O Sözen’in barajlarıyla suyu var İstanbul’un.
KAMİL
OKYAY SINDIR (İzmir) – GAP’a niye su vermiyorsunuz?
ORMAN
VE SU İŞLERİ BAKANI VEYSEL EROĞLU (Devamla) – Şimdi, Hükûmetimiz, Sayın
Cumhurbaşkanımız 2003 yılında Başbakan olduğu zaman, “Veysel Hoca, bütün
Türkiye’nin su meselesi halledilecek.” dedi. 
İBRAHİM
ÖZDİŞ (Adana) – GAP ne oldu Sayın Bakan, GAP?
ORMAN
VE SU İŞLERİ BAKANI VEYSEL EROĞLU (Devamla) – 76 il merkezi, 176 noktada
susuzluk vardı. 
ALİ
ŞEKER (İstanbul) – Maraş’ta yüzde 90’ı hastalandı, Maraş’ta. 
ORMAN
VE SU İŞLERİ BAKANI VEYSEL EROĞLU (Devamla) – Allah’a şükürler olsun, 176
noktanın içme suyu problemini çözdük. (AK PARTİ sıralarından alkışlar) 
ALİ
ŞEKER (İstanbul) – Maraş’ta yüzde 90’ı hastalandı. Maraş, Maraş... Elbistan’da
ne oldu, Elbistan’da?
ORMAN
VE SU İŞLERİ BAKANI VEYSEL EROĞLU (Devamla) – Ne zaman biliyor musunuz? Otuz
kırk yıl sonrasının, Erzurum’dan…
İBRAHİM
ÖZDİŞ (Adana) – GAP ne oldu Sayın Bakan, GAP?
ALİ
ÖZKAYA (Afyonkarahisar) – Kıbrıs Hocam, Kıbrıs…
ORMAN
VE SU İŞLERİ BAKANI VEYSEL EROĞLU (Devamla) – Kıbrıs bizim için çocuk oyuncağı,
Kıbrıs bizim için çocuk oyuncağı ya. 
KAMİL
OKYAY SINDIR (İzmir) – Hâlâ yüzde 27 işletmede GAP, yüzde 27 işletmede. Ne
zaman bitireceksiniz GAP’ı?
ALİ
ŞEKER (İstanbul) – Elbistan’da kanalizasyon suyu içirdiniz. 
ORMAN
VE SU İŞLERİ BAKANI VEYSEL EROĞLU (Devamla) – Şimdi, efendim, bakın, Şırnak’tan
Mersin’e kadar, İzmir’den Kars’a, Kars’tan Edirne’ye kadar, Çorum’dan,
Çankırı’dan ta Afyonkarahisar’a kadar her yere su götürdük, götüreceğiz. 
MELİKE
BASMACI (Denizli) – Dalaman Çayı, Büyük Menderes; hepsi mahvoldu, kanalizasyon
hepsi.
ALİ
ŞEKER (İstanbul) – Kanalizasyon içirdiniz Elbistan’da, kanalizasyon. Yüzde 90’ı
hastalandı. 
ORMAN
VE SU İŞLERİ BAKANI VEYSEL EROĞLU (Devamla) – Hiçbir şehri susuz bırakmayacağız
Allah’ın izniyle. (AK PARTİ sıralarından alkışlar)
Bir
de sulamalarla ilgili…
TÜRABİ
KAYAN (Kırklareli) – Sayın Bakan, Trakya’da su kalmadı. Trakya’da eksi 500’den
su çekiliyor. 
ÜNAL
DEMİRTAŞ (Zonguldak) – Her yer susuz Zonguldak’ta Sayın Bakan. 
BAŞKAN
– Sayın milletvekilleri…
ORMAN
VE SU İŞLERİ BAKANI VEYSEL EROĞLU (Devamla) – Değerli kardeşlerim, şu anda 62
milyon dekarlık alanı sulamaya açtık ama yeterli mi? Değil. 
BAŞKAN
– Sayın Özel, çok rica ediyorum...
ORMAN
VE SU İŞLERİ BAKANI VEYSEL EROĞLU (Devamla) – İnşallah 8,5 milyon hektar yani
85 milyon dekar araziyi tamamen kapalı sisteme, modern sulama sistemiyle… 
Ben teşekkür ediyorum, bazı arkadaşlar kapalı sistemin
önemini vurguladı. Biz de zaten bütün projelerde kapalı sisteme, basınçlı
sulama yani yağmurlama veya damlamalı sulama olacak şekilde kapalı sisteme,
borulu sisteme geçtik, onu özellikle vurgulamak istiyorum. 
MELİKE BASMACI (Denizli) – Nerede?
ORMAN
VE SU İŞLERİ BAKANI VEYSEL EROĞLU (Devamla) – Bakın, “GAP” diyorsunuz. GAP’ı
biz bitireceğiz. Allah nasip ederse 2019’un sonuna kadar… 
KAMİL
OKYAY SINDIR (İzmir) – Hâlâ yüzde 27.
ALİ
ŞEKER (İstanbul) – Memleketi bitirdiniz, GAP’ı bitiremediniz.
ORMAN
VE SU İŞLERİ BAKANI VEYSEL EROĞLU (Devamla) – Bakın, değerli vekillerim,
GAP’ta… (AK PARTİ sıralarından “GAP’ı kaptırmayız.” sesleri) 
GAP’ı
kaptırmayacağız. (AK PARTİ sıralarından alkışlar) 
KAMİL
OKYAY SINDIR (İzmir) – Geldiğinizde de aynıydı, on beş yıldır aynı.
ORMAN
VE SU İŞLERİ BAKANI VEYSEL EROĞLU (Devamla) – Sevgili kardeşlerimiz,
vekillerim, bir dinleyin hele, bakın… Allah aşkına, bir, Şanlıurfa’dan…
HAYDAR
AKAR (Kocaeli) – Bak bir daha bütçeyi konuşurken 2019’da, buraya yazdırırım
böyle Sayın Bakan, yazdırırım.
ALİ
ŞEKER (İstanbul) – Demir yollarına baktığınız gözle bakıyorsunuz GAP’a.
ORMAN
VE SU İŞLERİ BAKANI VEYSEL EROĞLU (Devamla) – Grup Başkan Vekilim, ben dinledim
orada, hiç söz atmadım. Yani siz de gruba hâkim olun Değerli Vekilim,
hemşehrim, sen de gelirsin.
ÖZGÜR
ÖZEL (Manisa) – Tamam, peki, eyvallah.
ORMAN
VE SU İŞLERİ BAKANI VEYSEL EROĞLU (Devamla) – Şimdi, değerli kardeşler, bakın,
GAP’ta yaklaşık 1 milyon 500 bin metre yani 1.500 kilometre dev ana kanal
yaptık. Bir tanesini söyleyeyim: Mardin-Ceylanpınar ana kanalı, Şanlıurfa’dan
gidiyor, 221 kilometre ve oradan Kızılırmak’ın mart ayındaki debisi kadar bir
su akıyor, 200 metreküp/saniye. Yani, bir suni nehir. Bunun gibi, KOP’ta,
GAP’ta suni nehirler yaptık.
FUAT
KÖKTAŞ (Samsun) – Hocam, rakamları anlamışlar mıdır?
ORMAN
VE SU İŞLERİ BAKANI VEYSEL EROĞLU (Devamla) – Peki, sulamada nereye ulaştık?
İBRAHİM
ÖZDİŞ (Adana) – Yüzde kaç Sayın Bakan?
KAMİL
OKYAY SINDIR (İzmir) – Ben size söyleyeyim, yüzde 27.
ORMAN
VE SU İŞLERİ BAKANI VEYSEL EROĞLU (Devamla) – Yok, sulamada 500 bin hektar
alanı GAP’ta sulamaya açtık. 2019 yılı sonunda 1 milyon 58 bin hektar alan
tamamen sulanacak. 
İBRAHİM
ÖZDİŞ (Adana) – Yüzde kaç Sayın Bakan?
KAMİL
OKYAY SINDIR (İzmir) – İşletmede yüzde 27 Sayın Bakan.
ORMAN
VE SU İŞLERİ BAKANI VEYSEL EROĞLU (Devamla) – Bunun sözünü veriyoruz, biz
sözünün eri Hükûmetiz. (AK PARTİ sıralarından alkışlar) 
Sürem
bitiyor, hızlı geçeyim. Efendim, tabii, dere ıslahlarından bahsettim.
HAYDAR
AKAR (Kocaeli) – GAP’ın yetişmesi için ne kadar para lazım Sayın Bakan?
ORMAN
VE SU İŞLERİ BAKANI VEYSEL EROĞLU (Devamla) - HES’ler… Ben teşekkür ediyorum
değerli Kırklareli vekilime. Efendim, size teşekkür ederim, HES’lere çok…
(Mikrofon
otomatik cihaz tarafından kapatıldı) 
ORMAN
VE SU İŞLERİ BAKANI VEYSEL EROĞLU (Devamla) – Bir dakika…
BAŞKAN
– Sayın Bakan, evet, teşekkür için bir dakika…
Buyurun.
ORMAN
VE SU İŞLERİ BAKANI VEYSEL EROĞLU (Devamla) – Efendim, hakikaten, su akıyordu,
biz bakıyorduk ama HES’lerde, 26 milyar kilovatlık enerji üretimini biz 92,5
milyar kilovata çıkardık. Yeterli mi? Değil.
HAYDAR
AKAR (Kocaeli) – Kaç megavat Sayın Bakanım?
ORMAN
VE SU İŞLERİ BAKANI VEYSEL EROĞLU (Devamla) – 92,5 milyar kilovatsaat. 
HAYDAR
AKAR (Kocaeli) – Sözü bile edilmez Sayın Bakanım.
BAKİ
ŞİMŞEK (Mersin) – Ne kadarını devlet yaptı, bunu açıklar mısınız?
ORMAN
VE SU İŞLERİ BAKANI VEYSEL EROĞLU (Devamla) – Aşağı yukarı 25 bin megavat. 
Bakın,
şu anda bizim HES’lerdeki kurulu gücümüz doğal gaz kurulu gücünü geçti. Bunu
bari takdir edin Allah aşkına ya, bunu bari takdir edin.
HAYDAR
AKAR (Kocaeli) – Yapma Allah aşkına, doğal gaz…
ORMAN VE SU İŞLERİ BAKANI VEYSEL EROĞLU (Devamla) –
Tabii, su analizinden bahsetmem lazım.
Son olarak da, bütün bölgesel projeler var, isteyen
varsa… Akdeniz GEP’ten Trakya GEP’e kadar, Batı Karadeniz’den DOKAP’a kadar,
Doğu Anadolu Projesi’nden Orta Anadolu GEP’e kadar, Ege GEP adıyla projelerimiz
var. Bunları da izah etmem zaman alır.
Hepinizi tekrar saygıyla selamlıyorum. İnşallah, bu
bütçenin berekete vesile olmasını diliyorum. Sizlerin tenkitleri, tavsiyeleri
mutlaka dikkate alınacak. Sizleri seviyoruz. Allah’a emanet olun.
Hayırlı günler diliyorum. (AK PARTİ sıralarından
alkışlar)
BAŞKAN – Teşekkür ederiz Sayın Bakan.
Sayın Yedekci, bir söz talebiniz var.
Buyurun.
V.- AÇIKLAMALAR (Devam)
21.- İstanbul Milletvekili Gülay
Yedekci’nin, son beş yılda çok fazla ormanlık alanın kaybedildiğine ve
ormanları kesip yerine fidan dikerek aynı floranın oluşturulamayacağına ilişkin
açıklaması
GÜLAY YEDEKCİ (İstanbul) – Çok teşekkür ediyorum Sayın
Başkanım.
Şimdi, Sayın Bakanı dinledik ama benim aklımda tabii
çokça soru var kendisine sormak istediğim.
FUAT KÖKTAŞ (Samsun) – Soru-cevapta sorsun.
ALİ ÖZKAYA (Afyonkarahisar) – Soru-cevapta sorun.
GÜLAY YEDEKCİ (İstanbul) – Bir müsaade ederseniz… 
BAŞKAN – Sayın Yedekci, “Bir açıklama yapacağım.”
demiştiniz. 
GÜLAY YEDEKCİ (İstanbul) – Tamam, bir açıklama
yapacağım, evet. 
BAŞKAN – Soru-cevap işlemi var zaten, biliyorsunuz.
GÜLAY YEDEKCİ (İstanbul) – Tamam, yanlış söyledim,
pardon. 
BAŞKAN - Peki.
Buyurun.
GÜLAY YEDEKCİ (İstanbul) – Dere ıslahlarını betonla
yapıyorsunuz. 130 bin futbol sahası kadar orman alanını kaybettik son beş yılda
“tahsis” adı altında. Yeni çıkan 80/(4) maddeyle ormanlar, meralar proje bazlı
yatırım alanları olarak kullanılabilecek. Türkiye’de, İstanbul’da özellikle,
yeşil alan yüzde 1,3 refüjler de dâhil olmak üzere; New York’ta bunun 10
katından fazla, yüzde 14. Bunlardan bihaber olduğunuz kanaatinde olduğum için
açıklama yaptım.
Ayrıca, ormanları kesip yerine fidan dikerek aynı
florayı oluşturamazsınız. Bir ağacı kesip yerine başka bir fidan dikmek demek,
onu yerine getirdiğiniz anlamına gelmez.
Teşekkür ederim.
ORMAN VE SU İŞLERİ BAKANI VEYSEL EROĞLU
(Afyonkarahisar) – Sayın Başkanım, cevap vermem lazım müsaade ederseniz.
BAŞKAN – Sayın Bakanım, sadece bir dakika, lütfen.
22.- Orman ve Su İşleri Bakanı Veysel
Eroğlu’nun, İstanbul Milletvekili Gülay Yedekci’nin yaptığı açıklamasındaki
bazı ifadelerine ilişkin açıklaması
ORMAN VE SU İŞLERİ BAKANI VEYSEL EROĞLU
(Afyonkarahisar) – Efendim, İstanbul’daki ormanlık alan yüzde 48’le dünyada en
önemli alanlardan birisi. Kaldı ki, biz orada maden için vesaire verdiğimiz
alanların en az 5 katı fidan diktiriyoruz. Maden alanlarını ıslah ediyoruz.
GÜLAY YEDEKCİ (İstanbul) – Aynı şeyi söylüyoruz Sayın
Bakanım, doğru değil yaptığınız; orman kesip fidan dikilemez.
ORMAN VE SU İŞLERİ BAKANI VEYSEL EROĞLU
(Afyonkarahisar) – Gerçekten, yani, yüzde 48’i ormandır ve Türkiye ortalaması
yüzde 27’dir; Türkiye ortalamasının neredeyse 2 katıdır. 
GÜLAY YEDEKCİ (İstanbul) – İtirafta bulunuyorsunuz
Sayın Bakanım.
ORMAN VE SU İŞLERİ BAKANI VEYSEL EROĞLU (Afyonkarahisar)
– Ama bunları, ormanları korumak bizim boynumuzun borcu.
Teşekkür ederim.
GÜLAY YEDEKCİ (İstanbul) – Bu itiraftır, söylediğiniz
itiraftır, az önce söylediğimi onayladınız.
BAŞKAN
– Teşekkürler Sayın Bakan. 
Sayın
milletvekilleri…
AYHAN
BİLGEN (Kars)- Sayın Başkan…
BAŞKAN
- Sayın Bilgen, buyurun. 
23.- Kars Milletvekili Ayhan Bilgen’in,
çeşitli illerde HDP il binalarına saldırı düzenlendiğine, parti yöneticilerine
yönelik işkence olduğuna dair haberler aldıklarına ve düşüncelerine
katılmasalar da Hüsnü Mahalli’nin evine baskın yapılarak gözaltına alınmasını
kınadıklarına ilişkin açıklaması
AYHAN
BİLGEN (Kars) – Sayın Başkan, değerli milletvekilleri; bugün içerisinde önce
Kayseri, sonra Balıkesir, biraz önce öğrendik, Konya ve Eskişehir il binalarına
saldırı düzenlendi. Yakma girişimleri var. Binaların içerisine girilerek yine
duvar yazıları yazıldı. 
Biraz
önce, Vatan Caddesi’nde, gözaltı merkezinde parti yöneticilerimize yönelik
işkence olduğuna dair ciddi iddialar geliyor. Genel Kurulu ve kamuoyunu
bilgilendirmek için aktardım. 
Hüsnü
Mahalli’nin yazılarına, yorumlarına, düşüncelerine katılmasak da bir yazarın
evine baskın yapılarak gözaltına alınmasını da kınıyoruz. 
Teşekkür
ediyorum. 
BAŞKAN
– Teşekkür ederim Sayın Bilgen. 

IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî
Yönetim Bütçesi
2) Ekonomi Bakanlığı 2015 Yılı Merkezî
Yönetim Kesin Hesabı
B) ÇALIŞMA VE SOSYAL GÜVENLİK BAKANLIĞI
(Devam)
1) Çalışma ve Sosyal Güvenlik Bakanlığı
2017 Yılı Merkezî Yönetim Bütçesi
2) Çalışma ve Sosyal Güvenlik Bakanlığı
2015 Yılı Merkezî Yönetim Kesin Hesabı
C) MESLEKİ YETERLİLİK KURUMU BAŞKANLIĞI
(Devam)
1) Mesleki Yeterlilik Kurumu Başkanlığı
2017 Yılı Merkezî Yönetim Bütçesi
2) Mesleki Yeterlilik Kurumu Başkanlığı
2015 Yılı Merkezî Yönetim Kesin Hesabı
Ç) TÜRKİYE VE ORTA DOĞU AMME İDARESİ
ENSTİTÜSÜ (Devam)
1) Türkiye ve Orta Doğu Amme İdaresi
Enstitüsü 2017 Yılı Merkezî Yönetim Bütçesi
2) Türkiye ve Orta Doğu Amme İdaresi
Enstitüsü 2015 Yılı Merkezî Yönetim Kesin Hesabı
D) DEVLET PERSONEL BAŞKANLIĞI (Devam)
1) Devlet Personel Başkanlığı 2017 Yılı
Merkezî Yönetim Bütçesi
2) Devlet Personel Başkanlığı 2015 Yılı
Merkezî Yönetim Kesin Hesabı
E) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2017 Yılı
Merkezî Yönetim Bütçesi
2) Orman ve Su İşleri Bakanlığı 2015 Yılı
Merkezî Yönetim Kesin Hesabı
F) ORMAN GENEL MÜDÜRLÜĞÜ (Devam)
1) Orman Genel Müdürlüğü 2017 Yılı Merkezî
Yönetim Bütçesi
2) Orman Genel Müdürlüğü 2015 Yılı Merkezî
Yönetim Kesin Hesabı
G) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2017
Yılı Merkezî Yönetim Bütçesi
2) Devlet Su İşleri Genel Müdürlüğü 2015
Yılı Merkezî Yönetim Kesin Hesabı
Ğ) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2017 Yılı
Merkezî Yönetim Bütçesi
2) Meteoroloji Genel Müdürlüğü 2015 Yılı
Merkezî Yönetim Kesin Hesabı
H) TÜRKİYE SU ENSTİTÜSÜ (Devam)
1) Türkiye Su Enstitüsü 2017 Yılı Merkezî
Yönetim Bütçesi
2) Türkiye Su Enstitüsü 2015 Yılı Merkezî
Yönetim Kesin Hesabı
BAŞKAN
– Sayın milletvekilleri, şimdi, şahsı adına aleyhte olmak üzere Erzurum
Milletvekili… 
ÖZGÜR
ÖZEL (Manisa) – Bursa Milletvekili…
BAŞKAN
– Pardon, özür diliyorum. Bursa Milletvekili Sayın Erkan Aydın. 
Buyurun.
(CHP sıralarından alkışlar) 
ERKAN
AYDIN (Bursa) – Teşekkür ederim Sayın Başkan. 
Dediğiniz
doğru, Bursa’da çok fazla Erzurumlu var, Erzurumlular adına da konuşabiliriz,
bayağı fazla sayıda var, Erzurum’dan sonra en çok Bursa’da Erzurumlu var. 
Yüce
heyetinizi saygıyla selamlıyorum. Gecenin bu saatinde televizyonları, ekranları
başında bizi izleyen, Erzurumlu, Bursalı bütün vatandaşlarımıza da saygılarımı
iletiyorum. 
Aslında,
aleyhte konuşmak için beş dakika çok kısa ama Sayın Bakanlarımızı dinledik,
onlar da burada ifade ettiler. 
Öncelikle,
10 Aralık saldırısında hayatını kaybeden şehit asker, polis ve vatandaşlarımıza
Allah’tan rahmet diliyorum, yaralılara da acil şifalar diliyorum. 
Hükûmetin 2002’den beri devamlı savunduğu istikrar
politikası, istikrarla yönettikleri politikası maalesef terörü engellemede aynı
istikrarı gösteremiyor. 7 Hazirandan itibaren bir buçuk yılda bine yakın insan
hayatını kaybetti, 1.500’e yakın da yaralı vatandaşlarımız var. Yani bir
insanlık dramı, bir insanlık kıyımı var. 
İnsanlık
kıyımından gelelim orman kıyımına. Evet, Sayın Orman Bakanımıza Plan ve Bütçe
Komisyonunda da sorduk seçim bölgem Bursa’da özellikle Uludağ’la ilgili maden
ocaklarını. Sağ olsunlar, cevap verdiler yazılı olarak, 344 tane maden ocağına
ruhsat vermişler. 
Bakın,
5 değil, 10 değil, 20 değil, 100 değil, 344 adet. Bunların her birinde 10’ar
makine olsa 3.500 makineyle 17 bin hektar alan bugün didik didik eşiliyor,
herhâlde bir on yıl sonra Uludağ’da nefes alacak yer kalmayacak. Ova bitti,
böyle giderse dağ da bitecek; yeşil Bursa da olacak gri Bursa. O yüzden
bunlarla ilgili de… Sayın Bakan biraz önce buradan söyledi, “Allah kar verdi.”
dedi, evet, yağmur da verdi, çok iyi. Ama ben de diyorum ki: Memleketi
kuruttunuz Sayın Bakanım, ağaç kalmadı, böyle giderse ne kar kalacak ne yağmur
kalacak. (CHP sıralarından alkışlar)
Tabii,
bu kadar kısa bir sürede hepsini aleyhte konuşamıyoruz. Buradan sanayideki,
özellikle Bursa’nın bir de sanayi bölgesi olmasından dolayı işsizliklerde… Bir
dahaki hafta işsizlik oranı açıklanacak, perşembe günü, o günden önce ben,
bugün, son bir ayda sanayide işini kaybeden 336 bin kişinin olduğunu söylemek
istiyorum. 
Geçen
hafta sanayicilerle Bursa’da toplantı yaptık ve bir öneri getirmemi istediler.
Sayın Bakanım, bilginiz olsun. Geçen hafta Sayın Başbakanın açıkladığı pakette
bekledim ama çıkmadı. Bir kanun teklifi verdik, kısa dönem çalışma ödeneği
altında çalışanların sigortalarının stopajlarının üç, altı ya da dokuz aylık
dönemlerde en azından yarısının devlet tarafından ödenmesiyle ilgili. Ama
pakette baktık ki böyle bir çalışma sonucu gelmemiş ve o sanayiciler şu anda
2017’nin izinlerini kullandırmış durumdalar, işçi çıkarıyorlar ve birkaç ay
daha dayanabileceklerini, daha sonra kapıya kilit vuracaklarını söylediler.
Renault
fabrikasından bir işçi mektup yazmış, okumak istiyorum: “Kafamız hiç rahat
değil, hep baskı var. Bu baskılara bir de ekonomik kriz eklendi. Ekonomik
krizde olan işçiye oluyor, ya zam vermiyorlar ya da işten çıkarıyorlar. Her gün
bir sıkıntı ekleniyor. 2017 sözleşmesi de yaklaşıyor, işçinin istediği sözleşme
olacak mı?” diye kaygılarını dile getiriyor. 
Bütün
bunlar olurken ne oluyor? Hükûmetin 2017’de asgari ücrette teklif ettiği zam
oranı yüzde sıfır. Eğer yüzde sıfırla, açlık sınırının 1.405 lira olduğu
günümüz şartlarında “1.300 lira maaşla bir işçi ailesini, kendisini
geçindirebiliyor.” diyorsanız hiçbir şey söylemiyorum. 
Gene
emekli de aynı durumda, emeklinin durumu da perişan. Bakın, açıkladınız,
herhâlde önümüzdeki hafta da promosyonlar belli olacak. Umarım, bu konuda da
emekli beklediği promosyon bedelini alır ama emekliye promosyonu düşünürken
yaşı bekleyen, yaşa takılan emeklinin durumu ne olacak? Bu konuda da o kadar
fazla talep var ki, biraz önce Sayın Bakan “Sahada görmüyorum.” dedi ama ben
sahada gezerken hep bunu soruyorlar, “Bizim durumumuz ne olacak?” 500 bine
yakın emekli yaşı beklediği için kaygı içerisinde, sıkıntı içerisinde,
geleceğiyle ilgili endişe taşıyor. 
Bu
kadar sürede ancak bu kadar değinebildik. Umarım, 2017 yılı, daha güzel günlere
daha barış içerisinde, bombaların patlamadığı, insanların daha kardeşlik
içerisinde yaşadığı bir yıl olur diyorum. Bütçenin de hayırlı uğurlu olmasını
diliyor, aleyhte de oy kullanacağımızı söylüyorum. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederiz Sayın Aydın. 
Sayın
milletvekilleri, sekizinci turdaki konuşmalar tamamlanmıştır.
Şimdi
yirmi dakika süreyle soru-cevap işlemi gerçekleştireceğiz. Sisteme giren sayın
milletvekillerine on dakika süreyle yerlerinden söz vereceğim sırasıyla.
Sürenin on dakikasını sayın milletvekilleri, geri kalan on dakikasını da sayın
bakanlar kullanacaktır.
Sayın
Engin’den başlayalım.
Buyurun.
DİDEM
ENGİN (İstanbul) – Sorum Orman ve Su İşleri Bakanına. Plansız büyüme, çarpık
kentleşme ve partinizin yıllardır bitmek bilmeyen rant ve beton sevdası
yüzünden dünyanın en güzel şehri İstanbul kuraklık tehlikesine adım adım
yaklaşıyor. Halka açık yeşil alan açısından dünyadaki metropolleri kıyaslayan
uluslararası bir araştırmaya göre İstanbul’da yeşil alan oranı sadece yüzde
2,2. Bu oran Londra’da yüzde 33, Madrid’de yüzde 35, Singapur’da yüzde 47,
Moskova’da yüzde 54. İncelenen 33 metropol içinde İstanbul sondan 2’nci sırada
yer alıyor. 
Yirmi
iki yıldır yönettiğiniz İstanbul’un o eşsiz tarihî silüetini ranta kurban
verdiniz, dilinizden eksik etmediğiniz padişahlarımızın ve evliyalarımızın
kemiklerini sızlattınız. Bugün bir beton kente çevirdiğiniz İstanbul için
vicdani ve manevi olarak suçluluk duygusu hissediyor musunuz? 
BAŞKAN
– Sayın Yalım…
ÖZKAN
YALIM (Uşak) – Teşekkür ederim Sayın Başkan.
İlk
sorum Sayın Orman ve Su İşleri Bakanına. 
Sayın
Bakan, Uşak ili Sivaslı ilçesi Hanoğlu köyü ve Erice köyünde bir buçuk aydır su
yoktur, artık vatandaşın bitlerini nasıl yapacağız, bilmiyorum. Bu bir.
İkincisi,
Bartın Amasra’daki HES’ten bahsettiniz, biraz önce HES’lerden bahsettiniz,
bunun da özellikle altını çizmek istiyorum. 
İkinci
sorum Sayın Ekonomi Bakanına. 
Sayın
Ekonomi Bakanı, biraz önce gayet güzel bir pembe tablo çizdiniz, ben de size
net bir şey anlatacağım. 
Uşak,
Banaz, Düzkışla köyü. Muhtarın adı Alpay Duman. Köy satılık şu anda Sayın
Bakan. Köyün 36 hanesi 170 nüfusu var; tamamı hacizli, şu anda satılık. Hani
nerede ekonomi Sayın Bakan? (CHP sıralarından alkışlar)
BÜLENT
YENER BEKTAŞOĞLU (Giresun) – Ben talibim. 
BAŞKAN
– Sayın Erdem…
EREN
ERDEM (İstanbul) – Sayın Başkan, Halk TV yorumcusu, gazeteci, yazar Hüsnü
Mahalli, evinde yapılan arama sonrası gözaltına alındı. Bir süre önce, gazeteci
kılığına saklanan bir şahıs tarafından çok ağır hakaretlerle bir televizyon
ekranında hedef gösterilmişti; şimdi, bu hedef gösterme akabinde de kendisi
hakkında bir soruşturma açıldığını öğrendik. 
Burada
iki tane temel soruyu Parlamento gündemine getirmek gerekiyor: 
Birincisi,
Halk TV ailesine geçmiş olsun diliyorum. 
İkincisi,
savcılara, artık havuz medyasında yapılan haberler üzerinden talimat verilip,
bu talimatlarla kişilerin tutuklanması meşru bir zemin mi kazanmıştır? Böyle
bir yaklaşım, demokratik vicdan tarafından kabul edilebilir mi? 
Hüsnü
Mahalli değerli bir gazetecidir, fikirleri ne olursa olsun görüşlerini ifade
etme özgürlüğüne sahiptir. Tekrar Halk TV ailesine geçmiş olsun dileklerimi
ifade etmek istiyorum, Hüsnü Mahalli’nin yalnız olmadığını da burada tekrar
ifade etmek istiyorum. (CHP sıralarından alkışlar)
BAŞKAN
– Sayın Köksal…
BURCU
KÖKSAL (Afyonkarahisar) – Sayın Başkan, benim sorum Orman ve Su İşleri Bakanına.

Sayın
Bakan, seçim bölgem Afyonkarahisar ili Sultandağı ilçesine bağlı Yakasenek
köyünde uzun zamandır içme suyu sıkıntısı vardır. Özellikle kuyulardan
birindeki suyun arsenikli çıkması yüzünden orada yaşayan yurttaşlarımız ne
yazık ki büyük sıkıntı çekmektedir. Bu içme suyu sıkıntısı yaz aylarında had
safhaya ulaşmaktadır. Bu sıkıntının bir an önce giderilmesi gerekmektedir.
Yine,
seçim bölgem Afyonkarahisar ili Sultandağı ilçesi Çukurcak köyünde de sondaj
çalışması yapılmak zorundadır ama bu çalışma hâlen yapılamamıştır.
Yapılmamasının sebebi ve gerekçesi nedir? Yine, seçim bölgem Afyonkarahisar ili
Dinar ilçesine bağlı Bağcılar köyünde de içme suyu yetersizdir. Bununla ilgili
bir çalışma yapılacak mıdır? 
Ve
yine, seçim bölgem Afyonkarahisar ili Hocalar ilçesi Davılgı köyünde de içme
suyu yetersizdir. Orada yaşayan köylüler tankerlerle dışarıdan su getirerek su
ihtiyaçlarını gidermektedirler. Bu konuyla ilgili herhangi bir çalışma
yapılacak mıdır?
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
İlk
sorum Orman Bakanına: İstanbul’un su ihtiyacı nedeniyle Kocaeli’nin Kandıra
ilçesine yapılacak Sungurlu Barajı nedeniyle 18 köy sular altında kalacak, 5
bin insan mağdur olacak ve tarım arazileri telef olacak. Bizzat siz, Sayın
Bakanım, “2071’e kadar İstanbul’un su ihtiyacı yok.” dediniz. Peki, şimdi ne
değişti ve otuz yıllık ömürlü bu baraj niye? Onca vatandaşa yaşamaları için
nerede yer göstereceksiniz? Burada ucuza arazi toplayan rant avcıları var.
Hatta sizin yakınlarınızın bile ismi geçiyor. Bunlardan bilginiz var mıdır?
Kocaeli’ye gram yararı olmayacak bu barajı Kocaeli AKP vekilleri müjde olarak
duyurdu. Bir yararı var da biz mi bilmiyoruz?
İkinci
sorum Çalışma Bakanına: Kocaeli’nin Derince ilçesindeki Evyap Limanı’nda işçi
kıyımı yaşanıyor maalesef sendikal mücadeleler nedeniyle ve bu işçilerimiz
gibi, birçok firmadaki bu tür işçi kıyımlarına her fırsatta göz yumuluyor
maalesef Hükûmetiniz tarafından. Buradan size soruyorum…
(Mikrofon
otomatik cihaz tarafından kapatıldı)
FATMA
KAPLAN HÜRRİYET (Kocaeli) – Patronların işçi ve emek sömürüsüne göz mü
yumacaksınız, emek mücadelesi veren işçilerimize sahip mı çıkacaksınız?
BAŞKAN
– Sayın Akın…
AHMET
AKIN (Balıkesir) – Sayın Bakan, Balıkesir Büyükşehir Belediyesi BASKİ’de
çalışan işçiler BELEDİYE-İŞ sendikasında örgütlüler, sendikalarından da
memnunlar ama BASKİ yönetimi, işçileri BELEDİYE-İŞ sendikasından istifaya
zorluyorlar. Hükûmetimize yakınlığıyla bilinen bir sendikaya üye olmaları için
her türlü baskı yapılıyor ve sürgünle tehdit ediliyorlar. İşçilerimiz istediği
sendikaya üye olabilirler, sendika seçme özgürlükleri vardır. Bu, yasalarla ve
uluslararası sözleşmelerle güvenceye alınmıştır. Bu anlamda, işçilere baskı
yapan, sendika değiştirmeye zorlayan BASKİ yönetimi açıkça suç işlemektedir.
Türk Ceza Kanunu bu suçun cezasını da düzenlemiştir. BASKİ’de yaşanan bu
hukuksuz fiilî durumla ilgili Bakanlığınız ne yapacaktır? Bakanlık olarak bu
konuda bir inceleme veya araştırma yapacak mısınız? İşçileri sendika değiştirmeye
zorlayarak suç işleyen yöneticiler hakkında bir yaptırımınız olacak mıdır,
yoksa bu suçu görmezden gelip siz de mi suça ortak olacaksınız?
BAŞKAN
– Sayın Tarhan…
TAHSİN
TARHAN (Kocaeli) – Teşekkür ederim Sayın Başkan.
Birinci
sorum Orman ve Su İşleri Bakanına: Orman köylülerinin geçimlerini sağladıkları,
“baltalık” olarak tabir edilen alanlar koruya çevriliyor, orman köylülerimizin
köylü pazar satış alanları azalıyor. Dolayısıyla, köylülerimiz ellerindeki tek
geçim kaynağını da kaybediyor. Baltalık alanların koruya çevrilmesinin nedeni
nedir? 
İkinci
sorum Ekonomi Bakanına: Yaz saati uygulaması nedeniyle ihracattaki kayıp ne
kadardır? 
Üçüncü
sorum: “İran’la karşılıklı ticari sözleşmeden dolayı ihracatımız yüzdelik
olarak şu kadar artırıldı.” dediniz. İran’la ihracatımız ve ithalatımız dolar
bazında ne kadar arttı?
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum.
Orman
Bakanına sorum: Sayın Bakanım, Mersin’de kasım ayı içerisinde çıkan bir orman
yangınına havadan müdahale yapılması konusunda şahsınız ve Müdürlüğünüz
personeliyle temasa geçmemize rağmen uçak kaldırılamayacağını, anlaşmanın sona
erdiğini belirtmiştiniz. Yalnız, 25 Kasımda İsrail’de çıkan bir orman yangınına
Türk uçakları müdahale ettiler. Mersin’in ormanları, İsrail’in ormanlarından
daha mı değersiz? Oraya kaldırılan uçaklar başka bir yerden mi kalktı? (CHP
sıralarından alkışlar)
İkinci
sorum Ekonomi Bakanına: Kişi başı millî gelirin 2 bin dolar arttığını
söylediniz. Bir ailede kişi başı 11 bin dolar millî gelire ulaştığımız
söyleniyor. 4 kişilik bir ailenin yıllık geliri 130 bin lirayı buluyor. Şu anda
aile içinde kavgalar var. “Bu para kimde?” diyor; baba anneye, anne çocuğa,
çocuk babaya soruyor. Bu para kimde? 130 bin liranın açıklamasını bir yapar
mısınız? (CHP sıralarından alkışlar) 
Teşekkür
ediyor, saygılar sunuyorum. 
BAŞKAN
– Sayın Atıcı…
AYTUĞ
ATICI (Mersin) – Teşekkür ederim Sayın Başkan. 
Sayın
Bakanlar, 11 milyon emekli, 3 milyon memur ve 5 milyondan fazla asgari ücretli
ocak ayında zamlı maaş alacak. Enflasyon tahminine göre yüzde 3,73’lük bir
artış öngörülüyor. Bu hesaba göre, en düşük SSK emeklilerine sadece 20-50 Türk
lirası, en düşük BAĞ-KUR emeklilerine sadece 34 ila 43 TL arasında, en düşük
memur emeklisine sadece 51 TL’lik, en düşük memur maaşına ise sadece 76 TL’lik
bir artış bekleniyor. Hâlen 1.300 lira olan ve açlık sınırının altında
bulunan asgari ücret Hükûmetinizin yüz karası olmaya devam ediyor. Bu ayıbı
ortadan kaldıracak mısınız? 
Diğer
yandan, üç gün önce şehit olan polislerimiz 15 Temmuz şehitlerimizle eşit
haklara sahip değiller. Bunu da ortadan kaldıracak mısınız? 
(Mikrofon
otomatik cihaz tarafından kapatıldı) 
AYTUĞ
ATICI (Mersin) – Son olarak, Mersin Mut’ta arı üreticileri bal ormanı bekliyor
Sayın Bakan. Bunu da halledecek misiniz? 
Teşekkür
ederim. 
BAŞKAN
– Sayın Öz…
BÜLENT
ÖZ (Çanakkale) – Sorum Sayın Bakan Veysel Eroğlu’na: Orman Genel Müdürlüğünün
bütün ormancılık işlerini orman köylümüz yapmaktadır. Köylülerin yüzde 70’i
kooperatiflerde, bu kooperatifler de merkezî düzeyde Türkiye Ormancılık
Kooperatifleri Merkez Birliği OR-KOOP’da örgütlenmişlerdir. Sayıları 2.500’ün
üzerinde olan orman kooperatifleri OR-KOOP’un üyesidirler. Bu kooperatiflerin
eğitim ve denetim görev ve sorumluluğu OR-KOOP’a kanunla verilmiştir. Bu
görevin yerine getirilmesi için kooperatiflerin ödemeleri gereken katkı payları
on yedi yıldır orman işletmelerince kaynaktan kesilmekteyken talimatınızla bu
uygulama durdurulmuş, 6 Eylül 2016 tarihli emirlerinizle bir yıl süreyle tekrar
başlatılmıştır. Buna teşekkür ediyoruz. Bu sürenin uzatılmasını düşünüyor
musunuz? Bu uygulamanın, aynı zamanda, kooperatiflerin üst örgütlenmesinin
devletçe desteklenmesini öngören Türkiye Kooperatifçilik Stratejisi ve Eylem
Planı’nın bir gereği olduğunu sanırım biliyorsunuz. 
Teşekkürler.

BAŞKAN
– Teşekkür ederiz. 
Söz
sırası Hükûmette. 
Sayın
Bakanlar, sırasıyla söz alabilirsiniz. 
Sayın
Eroğlu, buyurun. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Şimdi, efendim,
İstanbul’la alakalı olarak, bakın, yüzde 48’inin orman olduğunu söyledik. Yani,
orman varlığı -orman demek yeşil demek- en çok olan illerin arasında geliyor;
bir.
İkincisi:
Biz ağaçlandırma yapıyoruz İstanbul’da, şu ana kadar 18 milyon fidan toprakla
buluşturuldu. Ayrıca, Ihlamur Eylem Planı, erguvan, çınar gibi eylem planları…
Bu sene “çınar yılı” ilan ettik, çok sayıda çınarı toprakla buluşturuyoruz. 
İstanbul’un
kuraklığına gelince merak etmeyin, İstanbul’da susuzluk problemi yok.
İstanbul’da 1994’te haftada bir gün su verilebiliyordu çoğu yere ama o zaman
nüfus 6 milyondu, şimdi 15 milyon; şu anda kuraklığa rağmen sular akıyor, merak
etmeyin.
ALİ
ŞEKER (İstanbul) – Sözen’in yaptığı barajlar.
ORMAN
VE SU İŞLERİ BAKANI VEYSEL EROĞLU (Afyonkarahisar) – Şimdi, efendim, Uşak’la
alakalı… Tabii köyler bize ait değil, özellikle özel idare… Ama ben Uşak’taki
köylere bakacağım sayın vekilim, inşallah onlarla ilgileneceğim.
Sayın
Köksal, değerli hemşehrim, Yakasenek de köy ama orayla ilgili ne varsa
sıkıntıyı gideririz, merak etme.
Çukurcak’a
biliyorsunuz baraj yapıyoruz. Hatta orada bir şehidimiz var, onun ismini
verdik, şehidimizin ismini, oradan su vereceğiz. 
Bağcılar
ve Hocalar’daki köylerin durumunu da inceleyeceğim.
Efendim,
Sungurlu Barajı çok yıllar önce planlanmış bir barajdır. Bakın, diyorsunuz
“2071 yılına kadar İstanbul’un suyu planlandı.” Evet, planlandı. Melen Barajı
önümüzdeki yıl bitiyor ve yılda 1 milyar metreküp su verilecek. Ama İstanbul’da
sadece bir kaynağa bağlı olmak doğru değil çünkü İstanbul Avrupa’daki pek çok
ülkenin nüfusundan daha fazla nüfusa sahip. Dolayısıyla, Sungurlu Barajı’nın
yapılması da şart çünkü suyun biriktirilmesi gerekiyor. İstanbul’un etrafında
akan bir nehir yok, dolayısıyla suyu, başka yerlerdeki, derelerdeki suyu
biriktirip İstanbul’a o şekilde veriyoruz. Istranca’da 7 barajı böyle yaptık,
suyu akıttık. Ayrıca Melen Barajı, Yeşilçay; bunları akıtmasaydık İstanbul
bugün susuzdu.
FATMA
KAPLAN HÜRRİYET (Kocaeli) – 18 köyü ne yapacaksınız?
ORMAN VE SU İŞLERİ BAKANI VEYSEL EROĞLU
(Afyonkarahisar) - Orman köylülerine baltalık efendim… Şimdi, koruya tahvil
edilmesi ormanların gelişmesi açısından elzem ama biz oradaki vatandaşlar
mağdur olmasın diye, az önce söylediğim gibi, çok daha gelir getirici imkânlar
sağladık. 5 bin köye 5 bin köye 5 bin gelir getirici orman kurmak suretiyle
onları her bakımdan destekliyoruz. 
Sayın Şimşek, Mersin orman yangınında, hatırlarsanız,
telefonla da görüştük. Biz oraya karada kara ekipleriyle rahatça müdahale
edebildik. Dolayısıyla, orada hava araçlarına gerek kalmadı. 
AYTUĞ ATICI (Mersin) - Gerek olsaydı ne olacaktı?
BAKİ ŞİMŞEK (Mersin) – Ama, Sayın Bakanım,
kaldıramayacağınızı söylediniz.
ORMAN VE SU İŞLERİ BAKANI VEYSEL EROĞLU
(Afyonkarahisar) - Elbette, bizim ormanlarımız bizim canımız, ciğerimiz. O
bakımdan, başka bir ülkenin ormanlarıyla kıyaslamak yanlış olur diye
düşünüyorum. Nitekim Mersin yangınının herhangi bir riski yoktu, özellikle
arazide ve yer ekipleriyle söndürme imkânı vardı ve kısa zamanda söndürdük. 
OR-KOOP’a gelince, efendim, müfettişler tarafından
OR-KOOP’un normal üyelerinin OR-KOOP’a yatıracağı ücretlerin direkt onların
kooperatiflerinin hisselerinde kesilmesi diye bir uygulama varmış. Ama, bunun
yanlış olduğu hukukçular tarafından söylendi, ifade edildi, bu hukuki bir
mesele. Biz bir kooperatifin haberi olmadan onun adına parasını kesip OR-KOOP’a
yatıramayız aslında ama çok ısrar edildi, biz şimdi o süreyi uzattık. Meselenin
özü budur, özellikle vurgulamak istiyorum.
Evet, hepinize teşekkür ediyorum.
Diğer, özellikle konuşmalar esnasında bazı sorular
vardı, onlara vaktimiz sınırlı olduğu için yazılı olarak cevap vereceğiz
efendim.
Teşekkür ediyoruz.
BAŞKAN – Teşekkürler Sayın Eroğlu.
Sayın Bakan, buyurun.
ÇALIŞMA VE SOSYAL GÜVENLİK BAKANI MEHMET MÜEZZİNOĞLU
(Bursa) – Sayın Başkanım, özellikle gerek Kocaeli gerekse Balıkesir’deki
işçilerin sendika sorunlarıyla ilgili şu ana kadar Bakanlığımıza herhangi bir
şikâyet intikal etmediği için… Ama, şu andaki şikâyet veya söylenenleri
değerlendirerek hemen bir teftiş, inceleme başlatırız. Sayın konuşmacımızın da,
soru soran arkadaşımızın da söylediği gibi işçimizin, çalışanımızın sendika
seçme özgürlüğü var ve o özgürlüğünü de kullanması onun en tabii hakkıdır.
Sayın Aytuğ Atıcı, emeklilerimizle ilgili söyledi. Ben
konuşmamda da kısmen söyledim ama isterseniz şöyle hızlı rakam vereyim: SSK
emeklisi 2002 yılında 257 lira alıyordu, bugün 1.339 lira alıyor. Nominal artış
yüzde 421, reel artışsa yüzde 64. SSK tarım emeklisi 216 lira alıyordu... 
AYTUĞ ATICI (Mersin) – Bunu sormadım Sayın Bakan.
ÇALIŞMA VE SOSYAL GÜVENLİK BAKANI MEHMET MÜEZZİNOĞLU
(Bursa) – ...şimdi, bu anlamda yüzde 90 artış. BAĞ-KUR esnafı 148...
AYTUĞ ATICI (Mersin) – Ocak ayındaki artışı sordum
Sayın Bakan.
ÇALIŞMA VE SOSYAL GÜVENLİK BAKANI MEHMET MÜEZZİNOĞLU
(Bursa) – Bakın, ne verdiğimizi bir bilin, bundan sonra da bunun üzerine ne
geldiğini...
AYTUĞ ATICI (Mersin) – Ama on dört yılda değil Allah
aşkına.
ÇALIŞMA VE SOSYAL GÜVENLİK BAKANI MEHMET MÜEZZİNOĞLU
(Bursa) – Bizim emeklimiz...
AYTUĞ ATICI (Mersin) – On dört yılda değil, ocak ayında
ne vereceksiniz, bunu soruyorum. 
ÇALIŞMA VE SOSYAL GÜVENLİK BAKANI MEHMET MÜEZZİNOĞLU
(Bursa) – Sayın Atıcı, isterseniz bir Bülent Kuşoğlu’na gidin, sizin sorduğunuz
soruyla onun önerdiği reformlar örtüşüyor mu onu bir çalışın. 
Teşekkür ederim. 
AYTUĞ ATICI (Mersin) – Siz emekliye ne vereceğinizi
söyleyin Sayın Bakan.
ÇALIŞMA VE SOSYAL GÜVENLİK BAKANI MEHMET MÜEZZİNOĞLU
(Bursa) – Ne verdiğimiz ne vereceğimizin de ispatıdır.
AYTUĞ ATICI (Mersin) – Ocak ayında...
ÇALIŞMA VE SOSYAL GÜVENLİK BAKANI MEHMET MÜEZZİNOĞLU
(Bursa) – Emekli de bizi biliyor, vatandaş da bizi biliyor, burada popülizm
yapmaya gerek yok.
AYTUĞ ATICI (Mersin) – Sayın Bakan, 20 lira
veriyorsunuz, günah. 
ÇALIŞMA VE SOSYAL GÜVENLİK BAKANI MEHMET MÜEZZİNOĞLU
(Bursa) – Enflasyon neyse onunla ilgili... Emeklimiz hep baş tacımız, bugüne
kadar ne yaptıysak, işte ispatı burada, bundan sonra da onu yapacağız. 
AYTUĞ ATICI (Mersin) – Sayın Bakan 20 lira
veriyorsunuz, ben onu söylüyorum size. 20 lira vermek yazık, günah! 
BAŞKAN – Buyurun Sayın Bakan.
EKONOMİ BAKANI NİHAT ZEYBEKCİ (Denizli) – Teşekkür
ediyorum Sayın Başkanım. 
Uşak ili Banaz ilçesindeki 36 haneli bir köyün
tamamının hacizli olmasıyla ilgili hemen Uşak Milletvekilimize, Uşak İl Genel
Meclisindeki arkadaşlarımıza ulaşabildik ve sorduk, böyle bir şey yok ama
peşini bırakmayacağız, takip edeceğiz. 
ÖZKAN YALIM (Uşak) – Sayın muhtarın telefonu burada,
sayın muhtar kendisi aradı Sayın Bakan beni. Sayın muhtarımızın telefonunu
vereceğim. 
EKONOMİ BAKANI NİHAT ZEYBEKCİ (Denizli) – Ulaşacağım,
ben alayım onu sizden, biz takip ederiz. 
Yaz
saati uygulamasının ihracatımızı ne kadar etkilediği, ne kadar düşürdüğüyle
ilgili soruya gelince: Türk ihracatçısı, bugün dünyada 220’nin üzerindeki
ülkeye ihracat yapıyor ve bu ülkelere ihracat yaparken de –anladığım kadarıyla,
sorunun anladığım bölümüne bu şekilde cevap veriyorum- altı saat, sekiz saat,
on iki saat, on sekiz saat saat farkı olan ülkelere ihracat yaparken o
ülkelerin insanlarıyla hem komünikasyon anlamında hem de siparişlerini teslim
etme anlamında hiçbir sorun yaşamıyor. Eğer bu, ihracatçının üretiminin
düşmesiyle ilgili bir soruysa mesai saatleri, ihracatçımızda ve Türkiye’deki
üretimin birçoğunda zaten yirmi dört saat üzerine 3 vardiya üzerine yapılır.
Bununla ilgili bir düşme yoktur. İhracatçımız dünyanın bütün saatlerine uyumlu
bir şekilde çalışır. 
Sayın
milletvekilimizin “İran’la ihracatımız ve ithalatımız dolar bazında ne kadar
arttı? Yani, tercihli ticaret anlaşması yaptınız da ne oldu?” şeklindeki
sorusuyla ilgili ben teşekkür ediyorum. Yani, hakikaten yaptığımız bir
çalışmanın ürününü gösterme anlamında da bir fırsat oldu. Sekiz yıldan bu yana
ilk defa İran’la ticaret dengesinde artıya geçtik. Devamlı eksi veren bir
ülkeydik, eksimiz de 8 milyar, 4 milyar, 6 milyar, 5 milyar seviyelerindeki bir
eksiydi. Şu anda ihracat değişimimiz 2015 yılının ilk on ayına göre, 2016
yılının ilk on ayında artışımız yüzde 44,5. 
GÜLAY
YEDEKCİ (İstanbul) – Reza’nın katkıları vardır belki.
EKONOMİ
BAKANI NİHAT ZEYBEKCİ (Denizli) - 2 milyar 985 milyondan 4 milyar 316 milyona
çıkmış ve ihracatta net fazla verir hâle gelmişiz. Bu sene şu anda yaptığımız
çalışmalarda da İran’la tercihli ticaret anlaşmasındaki ürün listemizi tam 2
katına çıkarmak için gayretlerimiz devam ediyor. Yalnız, burada şu: Yani,
ticarette menfaatlerin en üst seviyeye ulaşması anlamında İran’la karşılıklı
kazan-kazan. Bu anlayışla biz de onlara kapılarımızı açacağız, onlardan da
Türkiye’ye kapılarını açabildikleri kadar açmalarını isteyeceğiz. 
“Kişi
başına düşen millî gelir 4 kişilik bir ailede 11 bin dolar çarpı 4; 44 bin
dolarlık para için aile kendi arasında kavga ediyor, bu parayı kim aldı?” diye
soran arkadaşımıza da bu konuyla ilgili millî gelirlerin nasıl hesaplandığını,
ülke millî gelirlerinin, Türkiye'nin toplam millî gelirinin nüfusa bölünerek
bulunduğunu da hatırlatayım. Sanırım, herhâlde şaka anlamında sorduğu
bir soruydu.
Teşekkür
ediyorum Başkanım. 
BAŞKAN
– Teşekkür ederiz. 
ÖZKAN
YALIM (Uşak) – Sayın Başkan…
BAŞKAN
– Buyurun Sayın Yalım. 
ÖZKAN
YALIM (Uşak) – Sayın Başkanım, Sayın Bakanım benim iddia ettiğim konuyu yanlış
söylediğimi, yalan söylediğimi söyledi.
BAŞKAN
– Öyle söylemedi Sayın Yalım, “Ben ilgileneceğim…”
MUSTAFA
ELİTAŞ (Kayseri) – “Yalan söyledi.” demedi. 
ÖZKAN
YALIM (Uşak) – Evet, doğru olmadığını söyledi. Ben de buna göre söz istiyorum
Sayın Başkan.
BAŞKAN
– Sayın Yalım, ben çok rica ediyorum sizden…
İLKNUR
İNCEÖZ (Aksaray) – Hayır, “İlgilenelim. Muhtarı telefonla arayalım.” dedi.
ÖZKAN
YALIM (Uşak) – Ama bakın, beni arayan çok değerli...
BAŞKAN
– Tamam, Sayın Bakan da “Telefonu bana iletin, ben ilgileneceğim.” dedi. 
ÖZKAN
YALIM (Uşak) – Sayın köy muhtarımız beni aradı, 36 tane köy hanesi var, ev var,
evlerin tamamı satılık, hatta arazilerin tamamı satılık. Özel bir banka olduğu
için ismini vermek istemiyorum şu anda bankanın. Onun için, ben burada doğru
söylüyorum, yalan söylemedim Sayın Başkan.
BAŞKAN
– Sayın Yalım, buyurun yerinize oturun. 
Mikrofonunuzu
açacağım, yerinizden değerlendirmenizi yapın lütfen. 
EKONOMİ
BAKANI NİHAT ZEYBEKCİ (Denizli) – Sayın Başkan, ben, yalan söylüyor demedim,
ben sadece sordum. Bununla ilgili bir şeyle karşılaşmadım. İsterseniz ben de
cevap vereyim.
BAŞKAN
– Buyurun Sayın Yalım.
ÖZKAN
YALIM (Uşak) – Teşekkür ediyorum Sayın Başkan.
Şimdi,
Sayın Bakanım, biz vatandaşımızın hakkını, vatandaşımızın evini, vatandaşımızın
arazisini, malını korumak için buradayız ve de vatandaşımıza tozpembe bulutlar
saçmak yerine, gerçekleri konuşmak zorundayız. 
Sayın
Bakan, şu anda, Sayın Köy Muhtarımız Alpay Duman beni aradı, bir haftada 2 defa
aradı. 36 hane, 170 kişi yaşıyor bu hanelerde. Tamamı satılık Sayın Bakan.
Arazilerin tamamı özel bir banka tarafından hacizli ve de satılık durumda şu
anda, köyün tamamı satılık. Haraptar köyünden bahsetmiyoruz, Uşak Banaz
Düzkışla köyünden bahsediyoruz Sayın Bakan.
Teşekkür
ederim. 
BAŞKAN
– Buyurun Sayın Bakan.
EKONOMİ
BAKANI NİHAT ZEYBEKCİ (Denizli) – Sayın Başkanım, burada hiçbir
milletvekilimize “Yalancı.” veyahut da “Doğru söylemiyorsun.” deme
saygısızlığını göstermem yani böyle bir şey yapmadığı hâlde söylemem bunu.
Kaldı ki benim burada söylediğim, “Ben sordum, bununla ilgili bir bilgiye
rastlayamadım; eğer numarasını bana verirseniz, ismini de verirseniz ben
takipçisi olurum.” dedim. 
Şimdi,
gelen bir bilgi, Düzkışla köyünde bazı kişiler özel bir bankadan kredi
almışlar, ödemede zorluk nedeniyle icralıkmış, muhtarın söylediği. “Vefat eden
bir muhtara da kefalet nedeniyle.” diye bir not var, araştıracağım, ben
kendilerine de bilgi sunacağım.
ÖZKAN
YALIM (Uşak) – Teşekkür ederim.
BAŞKAN
– Teşekkür ederiz. 
Sayın
milletvekilleri, şimdi sırasıyla sekizinci turda yer alan bütçelerin
bölümlerine geçilmesi hususunu ve bölümlerini ayrı ayrı okutup oylarınıza
sunacağım:
Ekonomi Bakanlığı 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri okutuyorum:
28) EKONOMİ BAKANLIĞI
1) Ekonomi Bakanlığı 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 93.377.500
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.200.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 3.853.254.500
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 3.948.832.000
BAŞKAN – Kabul
edenler... Etmeyenler... Kabul edilmiştir.
Ekonomi
Bakanlığı 2017 yılı merkezî yönetim bütçesinin bölümleri kabul edilmiştir.
Ekonomi
Bakanlığı 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Ekonomi Bakanlığı 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 1.911.952.000,00
Bütçe Gideri 1.875.913.114,24
İptal Edilen Ödenek 36.038.885,76
BAŞKAN – (A)
cetvelini kabul edenler... Etmeyenler... Kabul edilmiştir.
Ekonomi
Bakanlığı 2015 yılı merkezî yönetim kesin hesabının bölümleri kabul edilmiştir.

Çalışma ve
Sosyal Güvenlik Bakanlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
18) ÇALIŞMA VE SOSYAL GÜVENLİK
BAKANLIĞI
1) Çalışma ve Sosyal Güvenlik Bakanlığı 2017 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 105.287.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 14.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.953.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 652.131.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 337.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 49.094.534.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 49.855.256.000
BAŞKAN – Kabul
edenler... Etmeyenler... Kabul edilmiştir.
Çalışma ve
Sosyal Güvenlik Bakanlığı 2017 yılı merkezî yönetim bütçesinin bölümleri kabul
edilmiştir.
Çalışma ve
Sosyal Güvenlik Bakanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Çalışma ve Sosyal Güvenlik Bakanlığı 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 25.675.770.761,98
Bütçe Gideri 25.658.124.796,62
İptal Edilen Ödenek 17.645.965,36
BAŞKAN – (A)
cetvelini kabul edenler... Etmeyenler... Kabul edilmiştir.
Çalışma ve
Sosyal Güvenlik Bakanlığı 2015 yılı merkezî yönetim kesin hesabının bölümleri
kabul edilmiştir.
Mesleki
Yeterlilik Kurumu Başkanlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.50) MESLEKİ YETERLİLİK KURUMU
BAŞKANLIĞI
1) Mesleki Yeterlilik Kurumu Başkanlığı 2017 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 12.435.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 260.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 5.018.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 17.713.000
BAŞKAN – Kabul
edenler... Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 7.949.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 9.764.000
BAŞKAN – Kabul
edenler… Etmeyenler… Kabul edilmiştir.
 TOPLAM 17.713.000
BAŞKAN – Kabul
edenler... Etmeyenler... Kabul edilmiştir.
Mesleki
Yeterlilik Kurumu Başkanlığı 2017 yılı merkezî yönetim bütçesinin bölümleri
kabul edilmiştir.
Mesleki
Yeterlilik Kurumu Başkanlığı 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Mesleki Yeterlilik Kurumu Başkanlığı 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 16.957.500,00
Bütçe Gideri 12.501.604,34
İptal Edilen Ödenek 4.455.895,66
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 14.116.000,00
Tahsilat 14.830.044,50
BAŞKAN – (B)
cetvelini kabul edenler… Etmeyenler… Kabul edilmiştir.
Mesleki
Yeterlilik Kurumu Başkanlığı 2015 yılı merkezî yönetim kesin hesabının
bölümleri kabul edilmiştir.
Türkiye ve Orta
Doğu Amme İdaresi Enstitüsü 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.07) TÜRKİYE VE ORTA DOĞU AMME
İDARESİ ENSTİTÜSÜ
1) Türkiye ve Orta Doğu Amme İdaresi Enstitüsü 2017
Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 11.433.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 750.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 440.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 6.031.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 18.654.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 1.471.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 17.132.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 51.000
BAŞKAN – Kabul
edenler… Etmeyenler… Kabul edilmiştir.
 TOPLAM 18.654.000
BAŞKAN – Kabul
edenler... Etmeyenler... Kabul edilmiştir.
Türkiye ve Orta
Doğu Amme İdaresi Enstitüsü 2017 yılı merkezî yönetim bütçesinin bölümleri
kabul edilmiştir.
Türkiye ve Orta
Doğu Amme İdaresi Enstitüsü 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Türkiye ve Orta Doğu Amme İdaresi Enstitüsü 2015
Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 16.269.000,00
Bütçe Gideri 15.565.893,04
İptal Edilen Ödenek 703.106,96
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 13.235.000,00
Tahsilat 14.191.861,87
Ret ve İadeler 11.135,50
Net Tahsilat 14.180.726,37
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye ve Orta
Doğu Amme İdaresi Enstitüsü 2015 yılı merkezî yönetim kesin hesabının bölümleri
kabul edilmiştir.
Devlet Personel
Başkanlığı 2017 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
18.75) DEVLET PERSONEL BAŞKANLIĞI
1) Devlet Personel Başkanlığı 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 28.810.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 4.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 489.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 29.303.000
BAŞKAN – Kabul
edenler... Etmeyenler... Kabul edilmiştir.
Devlet Personel
Başkanlığı 2017 yılı merkezî yönetim bütçesinin bölümleri kabul edilmiştir.
Devlet Personel
Başkanlığı 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Devlet Personel Başkanlığı 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 27.456.000,00
Bütçe Gideri 22.591.348,24
İptal Edilen Ödenek 4.864.651,76
BAŞKAN – (A)
cetvelini kabul edenler... Etmeyenler... Kabul edilmiştir.
Devlet Personel
Başkanlığı 2015 yılı merkezî yönetim kesin hesabının bölümleri kabul
edilmiştir. 
Orman ve Su
İşleri Bakanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
33) ORMAN VE SU İŞLERİ BAKANLIĞI
1) Orman ve Su İşleri Bakanlığı 2017 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 14.086.590.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 460.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 3.480.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 370.203.000
BAŞKAN – Kabul
edenler... Etmeyenler... Kabul edilmiştir.
 05 Çevre Koruma Hizmetleri 202.341.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 14.663.074.000
BAŞKAN – Kabul
edenler... Etmeyenler... Kabul edilmiştir.
Orman ve Su
İşleri Bakanlığı 2017 yılı merkezî yönetim bütçesinin bölümleri kabul
edilmiştir.
Orman ve Su
İşleri Bakanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Orman ve Su İşleri Bakanlığı 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 12.285.300.935,00
Bütçe Gideri 11.599.946.032,34
İptal Edilen Ödenek 685.354.902,66
BAŞKAN – (A)
cetvelini kabul edenler... Etmeyenler... Kabul edilmiştir.
Orman ve Su
İşleri Bakanlığı 2015 yılı merkezî yönetim kesin hesabının bölümleri kabul
edilmiştir.
Orman Genel
Müdürlüğü 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
40.17) ORMAN GENEL MÜDÜRLÜĞÜ
1) Orman Genel Müdürlüğü 2017 Yılı Merkezî Yönetim
Bütçesi



Kodu


Açıklama


(TL)



 01 Genel Kamu Hizmetleri 17.138.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 386.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 3.097.296.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 3.114.820.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 1.026.680.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 1.563.820.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 523.310.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 10.000
BAŞKAN – Kabul
edenler… Etmeyenler… Kabul edilmiştir.
 TOPLAM 3.113.820.000
BAŞKAN – Kabul
edenler... Etmeyenler... Kabul edilmiştir.
Orman Genel
Müdürlüğü 2017 yılı merkezî yönetim bütçesinin bölümleri kabul edilmiştir.
Orman Genel
Müdürlüğü 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Orman Genel Müdürlüğü 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.884.288.274,00
Bütçe Gideri 2.788.670.279,54
İptal Edilen Ödenek 90.279.642,99
Ertesi Yıla Devredilen Ödenek 5.338.351,47
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 2.566.630.000,00
Tahsilat 2.745.256.366,38
Ret ve İadeler 3.855.154,85
Net Tahsilat 2.741.401.211,53
BAŞKAN – (B)
cetvelini kabul edenler… Etmeyenler… Kabul edilmiştir.
Orman Genel
Müdürlüğü 2015 yılı merkezî yönetim kesin hesabının bölümleri kabul edilmiştir.
Devlet Su İşleri
Genel Müdürlüğü 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.57) DEVLET SU İŞLERİ GENEL
MÜDÜRLÜĞÜ
1) Devlet Su İşleri Genel Müdürlüğü 2017 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 73.421.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 839.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 55.873.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 11.321.533.000
BAŞKAN – Kabul
edenler… Etmeyenler… Kabul edilmiştir.
 05 Çevre Koruma Hizmetleri 25.932.000
BAŞKAN – Kabul
edenler… Etmeyenler… Kabul edilmiştir.
 06 İskân ve Toplum Refahı
Hizmetleri 1.427.455.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 1.009.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 12.906.062.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 153.800.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 12.470.062.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 255.100.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 2.100.000
BAŞKAN – Kabul
edenler… Etmeyenler… Kabul edilmiştir.
 TOPLAM 12.881.062.000
BAŞKAN – Kabul
edenler... Etmeyenler... Kabul edilmiştir.
Devlet Su İşleri
Genel Müdürlüğü 2017 yılı merkezî yönetim bütçesinin bölümleri kabul
edilmiştir.
Devlet Su İşleri
Genel Müdürlüğü 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Devlet Su İşleri Genel Müdürlüğü 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 11.118.292.315,87
Bütçe Gideri 11.030.984.049,64
İptal Edilen Ödenek 86.576.553,73
Ertesi Yıla Devredilen Ödenek 56.152.224,57
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 9.796.072.000,00
Tahsilat 10.964.618.833,56
Ret ve İadeler 1.217.542,29
Net Tahsilat 10.963.401.291,27
BAŞKAN – (B)
cetvelini kabul edenler… Etmeyenler… Kabul edilmiştir.
Devlet Su İşleri
Genel Müdürlüğü 2015 yılı merkezî yönetim kesin hesabının bölümleri kabul
edilmiştir.
Meteoroloji
Genel Müdürlüğü 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
33.75) METEOROLOJİ GENEL MÜDÜRLÜĞÜ
1) Meteoroloji Genel Müdürlüğü 2017 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 271.551.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 5.700.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 242.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 277.493.000
BAŞKAN – Kabul
edenler... Etmeyenler... Kabul edilmiştir.
Meteoroloji
Genel Müdürlüğü 2017 yılı merkezî yönetim bütçesi kabul edilmiştir.
Meteoroloji
Genel Müdürlüğü 2015 yılı kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Meteoroloji Genel Müdürlüğü 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 262.956.259,69
Bütçe Gideri 242.673.034,63
Ödenek Üstü Gider 42.796,27
İptal Edilen Ödenek 20.326.021,33
Ertesi Yıla Devredilen Ödenek 15.634.360,66
BAŞKAN – (A)
cetvelini kabul edenler… Etmeyenler… Kabul edilmiştir.
Meteoroloji
Genel Müdürlüğü 2015 yılı merkezî yönetim kesin hesabı kabul edilmiştir.
Türkiye Su
Enstitüsü 2017 yılı merkezî bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.58) TÜRKİYE SU ENSTİTÜSÜ
1) Türkiye Su Enstitüsü 2017 Yılı Merkezî Yönetim
Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 905.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 4.674.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 5.579.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 100.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 5.379.000
BAŞKAN – Kabul
edenler… Etmeyenler… Kabul edilmiştir.
05  Diğer Gelirler  100.000
BAŞKAN – Kabul
edenler… Etmeyenler… Kabul edilmiştir.
 TOPLAM 5.579.000
BAŞKAN – Kabul
edenler... Etmeyenler... Kabul edilmiştir.
Türkiye Su
Enstitüsü 2017 yılı merkezî yönetim bütçesinin bölümleri kabul edilmiştir.
Türkiye Su
Enstitüsü 2015 yılı kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Türkiye Su Enstitüsü 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 4.171.000,00
Bütçe Gideri 3.215.510,65
İptal Edilen Ödenek 955.489,35
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 4.171.000,00
Tahsilat 1.631.548,26
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Su
Enstitüsü 2015 yılı merkezî yönetim kesin hesabının bölümleri kabul edilmiştir.
Böylece,
sekizinci turda yer alan kuruluşların bütçeleri ve kesin hesapları kabul
edilmiştir, hayırlı olmalarını temenni ederim. 
Sayın
milletvekilleri, sekizinci tur görüşmeleri tamamlanmıştır.
Programa göre,
kuruluşların bütçe ve kesin hesapları ile 2017 Yılı Merkezi Yönetim Bütçe
Kanunu Tasarısı’nın maddelerini sırasıyla görüşmek için 14 Aralık 2016 Çarşamba
günü saat 11.00’de toplanmak üzere birleşimi kapatıyorum.
Kapanma Saati: 22.42




(x) 433, 434 S. Sayılı Basmayazılar ve
Ödenek Cetvelleri 05.12.2016 tarihli 31’inci Birleşim Tutanağı’na eklidir.


(x) Bu bölümlerde Hatip tarafından Türkçe
olmayan kelimeler ifade edildi.





(x) Bu ifadeye ilişkin düzeltme bu
Birleşim Tutanak Dergisi’nin 379’uncu sayfasındadır.


(x) Bu düzeltmeye ilişkin ifade bu
Birleşim Tutanak Dergisi’nin 372’ni sayfasındadır.




