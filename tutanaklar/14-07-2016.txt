



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 113’üncü
Birleşim
 14
Temmuz 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kırıkkale Milletvekili Ramazan Can’ın, Karadeniz
Ekonomik İşbirliği Parlamenter Asamblesinin 28 Haziranda Moskova’da yapılan
Genel Kurul toplantısına ilişkin gündem dışı konuşması
2.- Diyarbakır Milletvekili Ziya Pir’in, cezaevlerinde
yaşanan hak ihlallerine ilişkin gündem dışı konuşması
3.- Balıkesir Milletvekili Mehmet Tüm’ün, Suriyeli
mültecilere vatandaşlık verilmesine ilişkin gündem dışı konuşması

V.- AÇIKLAMALAR
1.- Mersin Milletvekili Aytuğ Atıcı’nın, SADAT güvenlik
şirketinin verdiği özel eğitimlere ilişkin açıklaması
2.- İstanbul Milletvekili Didem Engin’in, Giresun
fındık üreticilerinin sorunları ile Alucra ve Şebinkarahisar ilçelerinin yol
sorununa ilişkin açıklaması
3.- Bursa Milletvekili Erkan Aydın’ın, Merkez
Bankasının mayıs ayı cari işlemler verilerine ilişkin açıklaması
4.- Denizli Milletvekili Cahit Özkan’ın, 24 Temmuzda
başlatılan operasyonların sonuna yaklaşıldığına ve terör belasının ülke gündeminden
çıkarılacağına ilişkin açıklaması
5.- İstanbul Milletvekili Hurşit Yıldırım’ın, Avrupa
Parlamentosunun PKK’ya karşı net bir tavır sergilememesine ilişkin açıklaması
6.- İstanbul Milletvekili Mahmut Tanal’ın,
Şanlıurfa’daki hastanelerin durumuna ilişkin açıklaması
7.- İstanbul Milletvekili Gamze Akkuş İlgezdi’nin,
hazırlıkları sürdürülen ve 3 milyon memuru yakından ilgilendiren yeni sicil sistemine
ilişkin açıklaması 
8.- Bursa Milletvekili Nurhayat Altaca Kayışoğlu’nun,
engelli vatandaşların memur olarak atanması sürecine ilişkin açıklaması 
9.- Hatay Milletvekili Birol Ertem’in, Hatay’daki koruma
alanlarının artırılmasına ve Hassa’nın güneyindeki alanın ivedi olarak koruma
alanı ilan edilmesine ilişkin açıklaması
10.- Giresun Milletvekili Bülent Yener Bektaşoğlu’nun,
Ordu Havaalanı’nın ulusal ve uluslararası sefer sayısının artırılarak hizmet
kalitesinin ve teknolojik yapısının güçlendirilmesi gerektiğine ilişkin açıklaması
11.- Mersin Milletvekili Serdal Kuyucuoğlu’nun,
Mersin’de 4 akademisyenin halkı kin ve düşmanlığa alenen tahrik etme ve terör
örgütü propagandası yaptıkları suçlamasıyla açılan davadaki yargılama sürecine
ilişkin açıklaması
12.- Amasya Milletvekili Mustafa Tuncer’in, AKP’nin 1
Kasım seçimleri öncesinde çiftçilere verdiği vaatleri tutmadığına ve Gıda Tarım
ve Hayvancılık Bakanlığının hibe desteğinden bütün çiftçileri yararlandırması
gerektiğine ilişkin açıklaması
13.- Tekirdağ Milletvekili Candan Yüceer’in, erken ve
zorla çocuk evlilikleri ve çocuğa yönelik cinsel istismar suçunda cezaların
caydırıcılığının artırılması gerektiğine ilişkin açıklaması
14.- Aydın Milletvekili Hüseyin Yıldız’ın, iktidarın
yanlış dış politikası yüzünden turizmin dibe vurduğuna ilişkin açıklaması
15.- Kırklareli Milletvekili Türabi Kayan’ın,
Lüleburgaz’a acilen çevre yolu yapılması gerektiğine ilişkin açıklaması
16.- Manisa Milletvekili Özgür Özel’in, TBMM Başkanı
İsmail Kahraman’ın Yunus Emre Vakfı’nın Roma’da Atatürk resimlerini sergilediği
sergi salonunda Cumhurbaşkanı Recep Tayyip Erdoğan’ın resminin olmamasına
gösterdiği tepkiyle ilgili basında çıkan haberlere ilişkin açıklaması
17.- Erzurum Milletvekili Kamil Aydın’ın, Türkiye’de
düzenlenen bazı uluslararası etkinliklerin elçilikler aracılığıyla iptal edilmesine,
Gürbulak Sınır Kapısı’nın kapatılmasına ve Başbakan Binali Yıldırım’ın BBC’ye
verdiği röportaja ilişkin açıklaması
18.- İstanbul Milletvekili Filiz Kerestecioğlu
Demir’in, yargıya yapılan ciddi müdahalelere ve cezaevlerindeki ihlaller,
işkenceler ile hasta tutukluların durumuna ilişkin açıklaması
19.- Aksaray Milletvekili İlknur İnceöz’ün, iktidar
partisinin rejimle ilgili sorunu varmış gibi bir algı yaratılmak istendiğine ve
TBMM Başkanı İsmail Kahraman’a yönelik eleştirilere ilişkin açıklaması
20.- Manisa Milletvekili Özgür Özel’in, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
açıklaması
21.- Aksaray Milletvekili İlknur İnceöz’ün, Manisa
Milletvekili Özgür Özel’in yaptığı açıklamasındaki bazı ifadelerine ilişkin açıklaması
22.- Giresun Milletvekili Cemal
Öztürk’ün, Giresun Milletvekili Bülent Yener Bektaşoğlu’nun MHP grup önerisi
üzerinde yaptığı konuşmasındaki bazı ifadelerine ilişkin açıklaması
23.- Muğla Milletvekili Mehmet
Erdoğan’ın, Giresun Milletvekili Bülent Yener Bektaşoğlu’nun MHP grup önerisi
üzerinde yaptığı konuşmasındaki bazı ifadelerine ilişkin açıklaması 
24.- Ordu Milletvekili Ergün Taşcı’nın,
İstanbul Milletvekili İsmail Faruk Aksu’nun sataşma nedeniyle yaptığı
konuşmasındaki bazı ifadelerine ilişkin açıklaması
25.- Muğla Milletvekili Mehmet
Erdoğan’ın, Ordu Milletvekili Ergün Taşcı’nın yaptığı açıklamasındaki bazı
ifadelerine ilişkin açıklaması
26.- Eskişehir Milletvekili Harun Karacan’ın,
Eskişehir’in bir ilçesinde çıkan orman yangınıyla ilgili görüşme yapması
nedeniyle Genel Kurulda bulunamadığına ilişkin açıklaması
27.- Diyarbakır Milletvekili İdris Baluken’in,
Halkların Demokratik Partisi olarak Şanlıurfa’yı ziyaret eden CHP’li
milletvekillerine yapılan saldırıyı kınadıklarına ilişkin açıklaması
28.- Kayseri Milletvekili Mustafa Elitaş’ın, nerede
olursa olsun siyasi partilerin temsilcilerine yapılacak saldırıları kabul
etmediklerine ilişkin açıklaması
29.- Manisa Milletvekili Özgür Özel’in, CHP’li
milletvekillerine yapılan protestoyla ilgili kayıtların İçişleri Bakanlığı
tarafından irdelenerek sonucunun gruplarına bildirilmesi gerektiğine ilişkin
açıklaması
30.- Manisa Milletvekili Erkan Akçay’ın, MHP Grubu
olarak Şanlıurfa’yı ziyaret eden CHP’li milletvekillerine yapılan saldırıyı kınadıklarına
ilişkin açıklaması
31.- Diyarbakır Milletvekili İdris Baluken’in, Tekirdağ
2 no.lu F tipi cezaevinde bulunan siyasi tutsak Ali Şimşek’in açlık grevine
neden olan sorunlara, duruma Adalet Bakanlığının çözüm bulması gerektiğine
ilişkin açıklaması
32.- Diyarbakır Milletvekili İdris Baluken’in,
Fransa’nın Nice kentinde bomba yüklü bir kamyonla gerçekleştirilen saldırıda
hayatını kaybedenlere Allah’tan rahmet, yaralılara acil şifalar dilediğine ve
saldırıyı kınadığına ilişkin açıklaması
33.- Manisa Milletvekili Özgür Özel’in, Fransa’nın Nice
kentinde bomba yüklü bir kamyonla gerçekleştirilen saldırıda hayatını
kaybedenlere Allah’tan rahmet, yaralılara acil şifalar dilediğine ve saldırıyı
kınadığına ilişkin açıklaması
34.- Kayseri Milletvekili Mustafa Elitaş’ın, Fransa’nın
Nice kentinde bomba yüklü bir kamyonla gerçekleştirilen saldırıda hayatını
kaybedenlere Allah’tan rahmet, yaralılara acil şifalar dilediğine ve saldırıyı
kınadığına ilişkin açıklaması
35.- Manisa Milletvekili Erkan Akçay’ın, Fransa’nın
Nice kentinde bomba yüklü bir kamyonla gerçekleştirilen saldırıda hayatını
kaybedenlere Allah’tan rahmet, yaralılara acil şifalar dilediğine ve saldırıyı
kınadığına ilişkin açıklaması
36.- Maliye Bakanı Naci Ağbal’ın, Fransa’nın Nice
kentinde bomba yüklü bir kamyonla gerçekleştirilen saldırıda hayatını kaybedenlere
Allah’tan rahmet, yaralılara acil şifalar dilediğine ve saldırıyı kınadığına
ilişkin açıklaması
37.- Erzurum Milletvekili Mustafa Ilıcalı’nın, Sağlık
Bakanı Recep Akdağ’ın vefat eden amcasına Allah’tan rahmet dilediğine ilişkin
açıklaması
38.- Manisa Milletvekili Erkan Akçay’ın, Maliye Bakanı
Naci Ağbal’ın 404 sıra sayılı Kanun Tasarısı üzerinde Hükûmet adına yaptığı
konuşmasındaki bazı ifadelerine ilişkin açıklaması
39.- Manisa Milletvekili Özgür Özel’in, Maliye Bakanı
Naci Ağbal’ın 404 sıra sayılı Kanun Tasarısı üzerinde Hükûmet adına yaptığı
konuşmasındaki bazı ifadelerine ilişkin açıklaması

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve 21
milletvekilinin, Artvin’in Borçka ilçesinde AK PARTİ iktidarı döneminde yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/261)
2.- Artvin Milletvekili Uğur Bayraktutan ve 24
milletvekilinin, Karadeniz Bölgesi’nde artan kanser vakalarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/262)
3.- Artvin Milletvekili Uğur Bayraktutan ve 24
milletvekilinin, Artvin Kafkasör-Cerattepe maden sahası konusunun araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/263) 

B) Gensoru Önergeleri
1.- HDP Grubu adına, Grup Başkan Vekilleri Diyarbakır
Milletvekili İdris Baluken ve Diyarbakır Milletvekili Çağlar Demirel’in, sokağa
çıkma yasakları adı altında devreye konan uygulamalar neticesinde
gerçekleştirilen hak ihlalleri, mağduriyetler, yaşanan ölümler ve sivillere
yönelik gerçekleştirilen bombalı saldırılara gerekli önlemlerin alınmaması
nedeniyle İçişleri Bakanı Efkan Ala hakkında gensoru açılmasına ilişkin
önergesi (11/11) 

VII.- ÖNERİLER
A) Siyasi Parti Grubu Önerileri
1.- MHP Grubunun, İstanbul Milletvekili İsmail Faruk
Aksu ve arkadaşları tarafından, fındık üreticilerinin sorunlarının
araştırılması amacıyla 17/2/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 14 Temmuz 2016
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi 
2.- HDP Grubunun, Adana Milletvekili
Meral Danış Beştaş ve arkadaşları tarafından, Cizre’de can ve mal kayıplarının
araştırılması amacıyla 9/2/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 14 Temmuz
2016 Perşembe günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi 
3.- CHP Grubunun, Niğde Milletvekili Ömer
Fethi Gürer ve arkadaşları tarafından, Akkaya Barajı’nın tüm yönleriyle
araştırılması amacıyla 16/6/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 14
Temmuz 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 

B) Danışma Kurulu
Önerileri
1.- Danışma Kurulunun, 14 Temmuz 2016 Perşembe günü
yaptığı toplantıda Genel Kurulun daha önce çalışmasına karar verilen 15 Temmuz
2016 Cuma günkü birleşiminde çalışmamasına ilişkin önerisi 
VIII.- SATAŞMALARA İLİŞKİN KONUŞMALAR
1.- İstanbul Milletvekili İsmail Faruk
Aksu’nun, Giresun Milletvekili Cemal Öztürk’ün MHP grup önerisi üzerinde
yaptığı konuşması sırasında şahsına sataşması nedeniyle konuşması
2.- İstanbul Milletvekili İsmail Faruk
Aksu’nun, Ordu Milletvekili Ergün Taşcı’nın MHP grup önerisi üzerinde yaptığı
konuşması sırasında MHP Grubuna sataşması nedeniyle konuşması 
3.- Diyarbakır Milletvekili İdris
Baluken’in, Adıyaman Milletvekili Adnan Boynukara’nın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması 
4.- İstanbul Milletvekili Mehmet Muş’un,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması 
5.- Diyarbakır Milletvekili İdris
Baluken’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması 
6.- İstanbul Milletvekili Mehmet Muş’un,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması 
7.- Diyarbakır Milletvekili İdris
Baluken’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması 

IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı (1/728) ile
Plan ve Bütçe Komisyonu Raporu (S.Sayısı 404)
2.- Uluslararası İşgücü Kanunu Tasarısı (1/727) ve
Sağlık, Aile, Çalışma ve Sosyal İşler Komisyonu Raporu (S. Sayısı: 403)
3.- Türkiye Cumhuriyeti ve Kuzey Kıbrıs Türk
Cumhuriyeti Hukukuna Göre Kurulmuş Olan Üniversitelerin Karşılıklı Tanınmasına Dair
Milletlerarası Anlaşmaya Ek Anlaşmanın Onaylanmasının Uygun Bulunduğuna Dair
Kanun Tasarısı (1/702) ve Dışişleri Komisyonu Raporu (S. Sayısı: 396)

X.- OTURUM BAŞKANLARININ KONUŞMALARI
1.- Oturum Başkanı TBMM Başkanvekili Pervin Buldan’ın,
Başkanlık Divanı olarak Cumhuriyet Halk Partisi heyetine yapılan protestoyu
kınadıklarına ilişkin konuşması
2.- Oturum Başkanı TBMM Başkanvekili Pervin Buldan’ın,
Fransa’nın Nice kentinde bomba yüklü bir kamyonla gerçekleştirilen saldırıda
yaşamını yitirenlere Allah’tan rahmet, yaralılara acil şifalar dilediklerine ve
saldırıyı kınadıklarına ilişkin konuşması
3.- Oturum Başkanı TBMM Başkanvekili Pervin Buldan’ın,
Sağlık Bakanı Recep Akdağ’a amcasının vefatından dolayı başsağlığı dileğinde
bulunduğuna ilişkin konuşması
XI.- OYLAMALAR
1.- (S.Sayısı 404) Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı
XII.- YAZILI SORULAR VE CEVAPLARI
1.- İstanbul
Milletvekili Mustafa Sezgin Tanrıkulu'nun, Bakanlığa bağlı birimlere ait
gayrimenkullere ilişkin sorusu ve Ekonomi Bakanı Nihat Zeybekci’nin cevabı
(7/6280)
2.- İstanbul Milletvekili Mustafa Sezgin Tanrıkulu'nun,
2010-2016 yılları arasında bağlı kurum ve kuruluşlarca yapılan kiralamalara
ilişkin sorusu ve Gümrük ve Ticaret Bakanı Bülent Tüfenkci’nin cevabı
(7/6291)
3.- İstanbul Milletvekili Oğuz Kaan Salıcı'nın, Panama
belgeleri kapsamında açılan soruşturma olup olmadığına ilişkin sorusu ve Maliye
Bakanı Naci Ağbal’ın cevabı (7/6327)
14 Temmuz 2016 Perşembe
BİRİNCİ OTURUM
Açılma Saati: 14.02
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Ali Haydar HAKVERDİ (Ankara) 
----- 0 -----
BAŞKAN – Türkiye
Büyük Millet Meclisinin 113’üncü Birleşimini açıyorum.
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Karadeniz Ekonomik İşbirliği Parlamenter Asamblesinin 28
Haziranda Moskova‘da yapılan genel kurul toplantısı hakkında söz isteyen
Kırıkkale Milletvekili Sayın Ramazan Can’a aittir. 
Sayın
Can, süreniz beş dakika. (AK PARTİ sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kırıkkale Milletvekili Ramazan Can’ın, Karadeniz
Ekonomik İşbirliği Parlamenter Asamblesinin 28 Haziranda Moskova’da yapılan
Genel Kurul toplantısına ilişkin gündem dışı konuşması
RAMAZAN
CAN (Kırıkkale) – Sayın Başkanım, değerli milletvekilleri; Genel Kurulu
saygıyla selamlıyorum. 
KEİPA
yani Karadeniz Ekonomik İşbirliği Örgütü 28-30 Haziran arasında genel kurulunu
Moskova‘da yaptı. Genel kurulda gerçekten Türkiye delegasyonu olarak güzel
şeyler yaptık. Cumhuriyet Halk Partisinden, Halkların Demokratik Partisinden,
Milliyetçi Hareket Partisinden ve partimizden katılımcılar güzel sunumlar yaptılar.
KEİPA tarihinde, uzmanların değerlendirmesi de, Türk delegasyonunun bu dönemde
aktif olduğunu teyit etmişlerdir. 
Öncelikle
KEİ nedir, KEİPA nedir onunla ilgili bilgi vermek istiyorum. KEİ, rahmetli
Turgut Özal’ın 1992 yılında İstanbul’da imzalanan Karadeniz Ekonomik İşbirliği
Zirve Bildirisi, Boğaziçi Deklarasyonu olarak Arnavutluk, Ermenistan,
Azerbaycan, Bulgaristan, Gürcistan, Yunanistan, Moldova, Romanya ve Rusya
Federasyonu ile Türkiye, Ukrayna, 2004 yılında da Sırbistan Karadağ’ın
birleşmesiyle Sırbistan olarak kurulmuştur. Öncelikle KEİ kurulmuş, ardından da
KEİPA yani Karadeniz Ekonomik İşbirliği Parlamenter Asamblesi de 1993 yılında
kurulmuştur. 
KEİ’nin
ve KEİPA’nın bir özelliği var sayın milletvekilleri; KEİ, uluslararası örgüt,
Türkiye’de genel sekretaryası olan tek örgüttür. Bu nedenle KEİPA ve KEİ
Türkiye için de önemlidir. 28-30 Haziran’daki Moskova‘daki KEİPA’nın ve
Soçi’deki KEİ’nin toplantılarında Türkiye bakanlık düzeyinde temsil edilmiştir.
Türkiye’den bu toplantıya katılan Sabri Öztürk Giresun Milletvekilimiz, Ahmet
Demircan Samsun Milletvekilimiz, Özcan Ulupınar Zonguldak Milletvekilimiz, Uğur
Bayraktutan Artvin Milletvekilimiz, Bülent Yener Bektaşoğlu Giresun
Milletvekilimiz, Mahmut Celadet Gaydalı Halkların Demokratik Partisi Bitlis
Milletvekilimiz. Mazeretine binaen Atila Kaya ve Metin Gündoğdu katılamamıştır.
Katılan arkadaşlarımız orada sunumlar yapmışlardır. Özellikle raportör olarak
ve kalkınma ve refah anlamında mültecilerin hukuki, siyasi, ekonomik ve
kültürel sorunları hakkında Rusya’da Moskova'da Genel Kurulda güzel sunumlar
yapılmıştır.
Bu
sunumlar devam ederken, maalesef, Türkiye’de de menfur bir saldırıda Atatürk
Uluslararası Havaalanı’nda şehitlerimiz oldu, yaralılarımız oldu. Bu manada
diplomasi faaliyetlerini orada devam ettirdik ve netice aldık; bir bildiri,
ortak deklarasyon metnini imzaladık ve bu bildiriyi orada okuduk. Tek tek
oylandı çünkü orada oy birliğiyle karar alınıyor. 
Bu
manada bu bildiriyi de burada paylaşmak istiyorum: 
“28
Haziran 2016 tarihinde İstanbul Atatürk Uluslararası Havaalanı’nda meydana
gelen menfur terör saldırısında onlarca masum insan hayatını kaybetmiş,
yüzlerce insan ise yaralanmıştır. Hayatını kaybedenlerin yakınlarına başsağlığı
diliyor, yaralılara da acil şifa dileklerimizi iletiyoruz. 
Bu
vesileyle terörün ayrım gözetmeksizin masum insanları hedef aldığına bir kez
daha şahit olmaktayız. Ülkeler ve halklar olarak tüm insanlığa karşı bir suç
olan terörle mücadelede hep birlikte hareket etmeli ve mağdur ülkelerin yanında
olmalıyız. Her türlü terörizme karşı ortak mücadeleye kararlılıkla devam etme
niyetimizi beyan ederiz. Türkiye Cumhuriyeti’ne ve halkına bir kez daha
başsağlığı diliyoruz.”
Evet,
bu metni Arnavutluk Delegasyon Başkanı, Ermenistan Delegasyon Başkanı;
Azerbaycan, Bulgaristan, Yunanistan, Moldova, Romanya, Rusya, Sırbistan ve
Türkiye Delegasyon Başkanları ortak imza altına almıştır. 
Netice
itibarıyla şunu söylemek istiyorum: İnsanlığa karşı işlenen bir suçta,
uluslararası güçler olarak ülkeler arasındaki her türlü ihtilafa rağmen oy
birliğiyle bir karar alabiliyoruz ama maalesef, bu kararı Türkiye Büyük Millet
Meclisinde alamıyoruz. Allah göstermesin, bundan sonra terör olayları olursa,
hiç değilse bundan sonra ortak bildiriye Türkiye Büyük Millet Meclisindeki
gruplar adına imza koymayı umut ediyor, bize bu fırsatı sağladığından dolayı
Türkiye Büyük Millet Meclisi Başkanımız İsmail Kahraman’a da teşekkür ediyor,
parti gruplarını ve Genel Kurulu saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederiz Sayın Can.
Gündem
dışı ikinci söz cezaevlerinde yaşanan hak ihlalleri hakkında söz isteyen
Diyarbakır Milletvekili Sayın Ziya Pir’e aittir. 
Süreniz
beş dakika Sayın Pir.
Buyurun.
(HDP sıralarından alkışlar)
2.- Diyarbakır Milletvekili Ziya Pir’in, cezaevlerinde
yaşanan hak ihlallerine ilişkin gündem dışı konuşması
ZİYA
PİR (Diyarbakır) – Teşekkür ederim Sayın Başkan.
Sayın
Başkan, çok değerli milletvekilleri; “Ah şu Diyarbakır Cezaevinin dili olsa da
konuşsa.” Bu cümle dönemin Başbakanı bugünün Cumhurbaşkanı Sayın Recep Tayyip
Erdoğan’a ait. Diyarbakır 5 No.lu yani E Tipi Cezaevinden bahsediyordu. İnsan
hakları ihlalinin vahşete dönüştüğüne, faşist, ırkçı, tekçi anlayışın bir
ülkeyi nerelere götürebileceğine işaret ediyordu. 
Değerli
arkadaşlar, Diyarbakır zindanı her zaman konuştu, hâlâ konuşuyor, bugün de bir
alt komisyonumuzda yine konuştu fakat onu duymak için, onu anlamak için
insanların vicdan ve gönül kulaklarının açık olması gerekiyor. Bunu Türkiye
yapamadı, yapmadı ve o günlerle yüzleşemedi, ders çıkaramadı ve suçluları
maalesef cezalandırmadı. Yüzleşseydi eğer bugün Türkiye’de cezaevlerinde yine
faşist ve tekçi, ırkçı anlayışın getirdiği hak ihlalleri yaşanmazdı. 
Cezaevlerinde
bugün hâlâ kaba dayak, çıplak arama, işkence, onur kırıcı ve kötü muamele
mevcuttur. Cezasızlık kültüründen beslenen cezaevi yönetimi cezaevlerini yine
işkence evlerine dönüştürmüş durumdadır. Özellikle İzmir Aliağa Şakran 4 No.lu
T Tipinden bahsedebiliriz. İşkenceden dolayı buradaki tutsaklar otuz gün açlık
grevine girdiler. Tekirdağ 1 No.lu F Tipinde Ali Şimşek isimli bir tutsak
altmış gündür açlık grevinde ve şu anda buradan söylemeye dilim varmıyor, ölüm
sınırındadır. Tek isteği, 2 no.lu F Tipine, arkadaşlarının yanına
gönderilmektir. Başta, Adalet Bakanı olmak üzere Hükûmet yetkililerine
sesleniyorum: Tutsaklar üzerinde uygulamaya çalıştığınız 12 Eylül darbe
politikalarından vazgeçin. 12 Eylülcüler de tutsakların elbiselerine,
kitaplarına el koyuyordu; tek tip elbise giydirmeye çalışıyordu. 12 Eylülcüler
de tutsakları mutlak anlamda eritip özlerinden uzaklaştırmaya çalışıyordu. 12
Eylülcüler, tutsaklara karşı dünyada eşi benzeri olmayan her türlü vahşeti
uyguluyordu. 12 Eylülcüler de tutsakların odalarına “Co” adını verdikleri
köpeklerle girip eşyalarını dağıtıyordu. 12 Eylülcüler öyle gizli genelgelere
de ihtiyaç duymuyordu. 12 Eylülcülerin Esat Oktayları, Doktor Mengeleleri,
Gestapoları vardı. Ne oldu? Sindirebildiler mi, korkutabildiler mi,
yıldırabildiler mi siyasi tutsakları, Mazlumları, Ferhatları, Necmileri? Hayır.

Diyarbakır
5 no.lu zindanında tutsaklara yapılan her türlü işkenceye karşı bugün, otuz
dört yıl önce, 14 Temmuz 1982 tarihinde “Biz yaşamı, uğruna ölecek kadar
seviyoruz.” diyen yoldaşım Kemal Pir ve arkadaşları Hayri Durmuş, Akif Yılmaz
ve Ali Çiçek ölüm orucuna girdiler. Zorluklar ne olursa olsun faşizmin başarıya
ulaşamayacağını büyük ölüm orucunda canlarını feda ederek hepimize gösterdiler.
Artık 14 Temmuz günü, onur günü olarak anılmaktadır. Bizlere bu onur gününü
miras bırakan Kemalleri, Hayrileri, Akifleri ve Ali Çiçekleri bir kez daha
saygıyla, rahmetle anıyorum; 14 Temmuz ruhunu selamlıyor ve Hükûmetin faşist
uygulamalardan derhâl vazgeçmesini talep ediyorum.
Saygılarımla.
(HDP sıralarından alkışlar)
BAŞKAN
– Teşekkür ederiz Sayın Pir.
Gündem
dışı üçüncü söz, Suriyeli mültecilere vatandaşlık verilmesi hakkında söz
isteyen Balıkesir Milletvekili Sayın Mehmet Tüm’e aittir. 
Süreniz
beş dakika Sayın Tüm. 
Buyurun.
(CHP sıralarından alkışlar) 
3.- Balıkesir Milletvekili Mehmet Tüm’ün, Suriyeli
mültecilere vatandaşlık verilmesine ilişkin gündem dışı konuşması
MEHMET
TÜM (Balıkesir) – Sayın Başkan, değerli milletvekilleri; hepinizi saygıyla
selamlıyorum. 
Suriye’deki
savaştan mağdur olmuş 3 milyon sığınmacıya Türkiye’nin kapılarını açmış olması
doğru bir tutumdur, bunu destekliyoruz. Şimdi, Sayın Cumhurbaşkanının
söylemiyle vatandaşlığa alınmaları gündeme geldi. 
Değerli
arkadaşlar, bizler savaş mağduru insanlara her türlü insani yardımın ve yaşam
koşullarının sağlanmasından yanayız, bunu ısrarla savunuyoruz. Evrensel İnsan
Hakları Beyannamesi’nin 14’üncü maddesinde belirtildiği gibi, herkesin zulüm
altında başka ülkelere sığınma hakkı vardır; yine 15’inci maddeye göre,
herkesin bir yurttaşlık hakkı vardır. Bizler de herkesin yurttaşlık hakkına
saygılıyız ancak biliyoruz ki bu sorun vatandaşlık verilerek halledilecek bir
sorun olmaktan çoktan çıkmıştır. 
Değerli
arkadaşlarım, Suriye sorununun nedeni Suriye halkı değildir. Suriye’de son
yüzyılın en ağır dramlarından birisi yaşanmaktadır. Halk göçe, yoksulluğa ve açlığa
mahkûm edilmiştir. 
Değerli
milletvekilleri, bu sorunun temel çözümü Suriye’de kalıcı barışın bir an önce
sağlanmasından geçmektedir. Bunların arasında nitelikli olanlarına vatandaşlık
vermek insan onurunu incitici bir uygulamadır, bunun söylemi bile doğru
değildir çünkü insanların yurttaşlık haklarını niteliklerine göre belirlemek
ayrımcılıktır, hukuksuzluktur. İnsan onurunu taşıyan her kişi bu özelliği
dolayısıyla niteliklidir. Böyle bir ayrım asla yapılamaz. 
Değerli
milletvekilleri, Türkiye çok kimlikli, çok kültürlü bir ülkedir. Bu olay
karşısında nasıl bir tutum alacağına dair deneyimlere sahiptir. Bu
deneyimlerini iyi kullanmalıdır. Bu deneyimler gösteriyor ki Suriye konusundaki
yanlış politikalarınızı vatandaşlık gibi çok hassas bir konuyla asla
düzeltemezsiniz. Bu konu, öncelikle, Türkiye için var olan sorunlara yenilerini
ekleyecektir. Bunu göz ardı etmek Türkiye gerçeklerini bilmemektir, yeni
sorunlara kapı aralamaktır. Ayrıca, Suriyeliler yüzyıllardır o topraklarda
yaşamaktadır, bunların vatanı Suriye’dir. Geçmişleri, tarihleri, aileleri ve
gelenekleri o topraklarda yoğrulmuştur; gelecekleri de o topraklardır. Bu
kardeşlerimizi kendi topraklarından koparmak en başta onlara büyük
haksızlıktır. Bu insanları ekonomik rakamların, iktidar oyunlarının, ucuz iş
gücünün, mezhepçi bir yaklaşımın malzemesi hâline getiremezsiniz, buna asla
izin vermemeliyiz. Bu politik çabalar öncelikle bu insanlara haksızlıktır,
yabancı düşmanlığını körükleyen bir tavırdır. 
Değerli
milletvekilleri, Sayın Cumhurbaşkanının niyetini sorgulamak istemiyorum. Ancak
Sayın Cumhurbaşkanına şu çağrıyı yapmak istiyorum: Rusya’yla olan krize son
vermek üzere adım attınız, Putin’e el uzattınız ve özür dilediniz; İsrail’le el
sıkıştınız, bağış aldınız. Devletler arasında küskünlük olmayacağı ilkesinden
hareketle neden Esat’a el uzatmıyorsunuz? Orta Doğu’nun, Türkiye’nin ve 3
milyon Suriyelinin barışı ve güvenliğini istiyorsanız Esat’la barışın. 
Daha
önce “kardeşim” diyordunuz. Bunu demek istemiyorsanız şimdi “biraderim” deyin,
bundan da rahatsız olursanız “komşu” deyin; ne derseniz deyin ama barışın.
Şimdiye kadar “savaş, savaş” diyerek hiçbir sorunu çözemediniz. “Barış”
dediniz; Rusya’yla kriz bitti, İsrail’le ilişkiler normalleşme yoluna girdi,
Gazze’ye yardım gemileri gitti. Bir kez daha “barış” derseniz Suriyeliler
Şam’a, Halep’e, kendi yurtlarına geri döneceklerdir. Barıştan korkmayın.
Ülkemizdeki yurttaşlarla da barışın. Herkesin Cumhurbaşkanı, Hükûmeti olmak
istiyorsanız hiç kimseyi düşman görmeyin. Her şeyden önce kendi ülkenizdeki
insanlarla barışın. 
İşte,
Alevi köylerine mülteci kampları yapmaktan vazgeçin. Demografik yapıyla asla
oynamayın. Sadece yüzde 50’nin Cumhurbaşkanı ve Hükûmeti yerine, 78 milyonun
Cumhurbaşkanı ve Hükûmeti olun çünkü 78 milyon yurttaş yurtta barış ve dünyada
barış istiyor. Halkın barış sesine kulak veriniz. Esat’la iletişim kurun,
gidin, Emevi Camisi’nde bir cuma günü birlikte barış namazı kılın, daha önce
yaptığınız gibi eşlerinizle tatile çıkın, ülkemizin güzel tatil beldeleri var,
istediğiniz yere gidin. Halkımız sizi, barış adına mutlaka ağırlayacaktır. Bu
sorunları bir an önce konuşun, barışı sağlayın. Bu mezhepçi anlayışınızdan ve
kininizden vazgeçin. Bakınız, Suriye’yle…
(Mikrofon
otomatik cihaz tarafından kapatıldı) 
MEHMET
TÜM (Devamla) - …eninde sonunda barışacaksınız tıpkı İsrail’le ve Rusya’yla
barıştığınız gibi. Bunu bir an önce yapın. Suriyeliler sizden bunu bekler.
Vatandaşlık yerine, kendi vatanlarına dönmek istiyorlar. Bizim halkımız sizden
bunu bekliyor. Yaşanan olumsuz olayları biliyorsunuz. Daha vahim sonuçlar
doğuracak olaylara meydan vermeyiniz. Vatandaşlık verilerek bugüne kadar
çözülen hiçbir mülteci sorunu yoktur. İktidar, bir an önce, aklını hırslarının
önüne almalıdır. Bölgedeki terörü bitirmenin yolu, öncelikle Suriye’ye barışı
getirmekten geçer.
BAŞKAN
– Sayın Tüm…
MEHMET
TÜM (Devamla) – Suriye’de barış olmadan, ne IŞİD ne de benzeri vahşi terör
örgütleri asla bitmeyecektir.
Teşekkür
ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederiz Sayın Tüm.
Sayın
milletvekilleri, gündeme geçmeden önce, sisteme giren ilk 15 milletvekiline,
yerlerinden, 60’a göre kısa söz vereceğim; daha sonra, istemleri hâlinde sayın
grup başkan vekillerine söz vereceğim.
Sırasıyla
başlıyoruz.
Sayın
Atıcı…
V.- AÇIKLAMALAR
1.- Mersin Milletvekili Aytuğ Atıcı’nın, SADAT güvenlik
şirketinin verdiği özel eğitimlere ilişkin açıklaması
AYTUĞ
ATICI (Mersin) – Teşekkür ederim Sayın Başkan.
Değerli
milletvekilleri, “SADAT” diye bir özel güvenlik şirketi var. Bu şirketin
başında, eski Özel Harekâtçı emekli bir general var. Ne yapıyor bu şirket?
Asimetrik harp yöntemleri ve silahlı mücadele için özel eğitim veriyor. Mevcut
yasalarımıza göre böyle bir şey mümkün mü? Hayır, değil.
SADAT’ın
Suriye’deki savaştaki rolü tartışılıyor. SADAT’ın özellikle Müslüman coğrafyada
yaşanan çatışmalardaki rolü tartışılıyor. SADAT, ÖSO militanlarına eğitim verdi
mi? SADAT, devletten hibe kredi aldı mı? SADAT’a yabancı devletler yardım
ediyor mu? Silahlı askerî eğitim ve danışmanlık konularında faaliyet göstermek
üzere devletin hangi kurumu izin verdi? 
Peki,
Hükûmet, bu sorular karşısında ne yapıyor? Sessiz. Devleti yönetenler sessiz,
TSK sessiz. SADAT, ısrarla görmezden geliniyor. Acilen bir açıklamaya ihtiyaç
vardır.
Teşekkür
ederim.
BAŞKAN
– Sayın Engin…
2.- İstanbul Milletvekili Didem Engin’in, Giresun
fındık üreticilerinin sorunları ile Alucra ve Şebinkarahisar ilçelerinin yol
sorununa ilişkin açıklaması
DİDEM
ENGİN (İstanbul) – Teşekkürler.
Geçtiğimiz
günlerde Giresun’u, Alucra’yı, Şebinkarahisar’ı ve diğer ilçelerimizi ziyaret
ettim ve halkımızın bana ilettiği sorunları Mecliste dile getirmek istiyorum. 
Öncelikle,
Alucralılar ve Şebinkarahisarlılar yıllardır yol sorununa çözüm bekliyorlar ama
Hükûmet ulaşım zorluğunu maalesef görmezden geliyor. 
Diğer
taraftan, fındık üreticileri çok zor durumdalar, sadece Giresun ve Ordu değil,
fındık üreten diğer illerimizde de aynı durum söz konusu. Önceki gün Gıda,
Tarım ve Hayvancılık Bakanı fındık rekoltesinin 468 bin tona gerilediğini
açıkladı. Sadece Giresun’da rekolte geçen yıla oranla yaklaşık yüzde 50 azaldı.
Fındık fiyatındaki istikrarsızlık ve fiyatın düşüklüğü nedeniyle fındık
üreticilerimiz borç içinde ayakta kalma mücadelesi veriyorlar. On dört yıldır
ülkemizi tek başına yöneten AKP, hâlâ fındık üretiminde verimliliği artırma,
katma değeri yüksek ürün geliştirme ve markalaşma konusunda etkin bir çalışma
yürütemiyor, Hükûmet bu konuda acil çözüm üretmeli.
Teşekkür
ederim.
BAŞKAN
– Sayın Aydın…
3.- Bursa Milletvekili Erkan Aydın’ın, Merkez
Bankasının mayıs ayı cari işlemler verilerine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Merkez
Bankası mayıs ayı cari işlemler dengesi verilerini açıkladı, yine ortada
gizemli bir para var. Kaynağı belirsiz para girişini gösteren kalem mayısta 1,85
milyar dolar fazla verdi, başka bir deyişle Türkiye’ye mayısta toplam 1,8
milyardan fazla kaynağı belirsiz para girişi yaşandı. Bu rakam beş aylık
dönemde 2 milyar 622 milyon dolar oldu. Bu paranın sadece hatadan kaynaklandığı
düşünülemez. Hazır Genel Kurulda kara para konuşuluyorken, hazır Maliye Bakanı
oturumlara katılıyorken bize de bu paranın nereden geldiğini, nasıl
harcandığını açıklar ise memnun oluruz, yoksa akıllara bu paranın Suudi
Arabistan, Katar gibi ülkelerden geldiği geliyor. 
Birçok
soru da Bakan tarafından yanıtlanırsa memnun oluruz.
Teşekkürler.
BAŞKAN
– Sayın Özkan…
4.- Denizli Milletvekili Cahit Özkan’ın, 24 Temmuzda
başlatılan operasyonların sonuna yaklaşıldığına ve terör belasının ülke
gündeminden çıkarılacağına ilişkin açıklaması
CAHİT
ÖZKAN (Denizli) – Terör örgütü PKK’nın üst düzey yöneticiliğini yapan “Bahoz
Erdal” kod adlı Fehman Hüseyin, “Sabri Başkale” kod adlı terörist Fethi
Şarlatan, sözde Tunceli sorumlusu “Baran Dersim” kod adlı İsmail Aydemir bir
bir öldürüldü. 
Teröristlerin
cenazesine katılan, söylem ve eylemleriyle PKK’nın yanında yer alan belediye
başkanlarından 6’sı tutuklandı, bazıları ise görevden uzaklaştırıldı. 
24
Temmuzda başlatılan barış ve huzur operasyonlarının da sonuna yaklaşıldı. Aziz
milletimizin gönlü rahat olsun. Köşeye sıkışan ve telaşa kapılan PKK’nın dağ ve
siyasi kadrosunun ensesindeyiz. Öyle ya da böyle terör belasını ülkemizin
gündeminden bir an önce çıkaracağız. 
Silahları
gömüp ülkemizi terk etmeyen PKK’yı toprağa gömeceğimizi ifade eder, yüce Meclisi
saygıyla selamlarım.
BAŞKAN
– Sayın Yıldırım…
5.- İstanbul Milletvekili Hurşit Yıldırım’ın, Avrupa
Parlamentosunun PKK’ya karşı net bir tavır sergilememesine ilişkin açıklaması
HURŞİT
YILDIRIM (İstanbul) – Sayın Başkan, teşekkür ediyorum. 
Sivil,
asker demeden otuz beş yıldır başkaları adına vekâlet terörü estiren PKK’ya
karşı net bir tavır sergilemeyen Avrupa Parlamentosunun bu sefer de terör
örgütüne şirin gözükmek için koridorlarında PKK ve terör propagandası için
resim sergisi açmasını şaşkınla kınıyor ve lanetliyorum. 
Avrupa
Parlamentosuna sesleniyorum: Şirin gözükmek için terör sergisi açıyorsun da,
Erzincan Başbağlar sergisini de açacak mısın? Ankara Güvenpark’taki
şehitlerimizin sergisini de açacak mısın? Ankara Merasim Sokak’taki 28 şehit
vatandaşımızın da sergisini açacak mısın? İstanbul Vezneciler’deki
şehitlerimizin de sergisini açın da ikiyüzlü olmadığınızı görelim. Bir terör
örgütüne yakınlık, bütün terör örgütlerine yakınlık demektir. Bir terör
örgütünü diğerine tercih etmek insanlığa karşı suçtur. Terör yılan gibidir,
eninde sonunda gelir, destek verenleri de sokar. 
BAŞKAN
– Sayın Tanal…
6.- İstanbul Milletvekili Mahmut Tanal’ın,
Şanlıurfa’daki hastanelerin durumuna ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Değerli
milletvekilleri, dün Şanlıurfa hastanelerini ziyaret ettik. Hastanelerin ve
acil servislerin yuva kurma yeri olmadığını ve koşulların çok ağır olduğunu
tespit ettik. Şanlıurfa hastaneleri yaşamla ölüm arasında bir çizgidedir.
Hastalar yeteri kadar sağlık hizmeti alamamaktadır. Şanlıurfa’da hastaneler
yetersiz, Şanlıurfa’da doktorlar yetersiz, Şanlıurfa’da hemşireler yetersiz.
Hastanelerde çalışan doktorlar ve hemşirelerin tümü, çalışanlar baskı ve tehdit
altındadır. Şanlıurfalılar mağdur, çalışan sağlık personeli mağdur. Sayın
Başbakanın çizdiği pembe tablo gerçekleri yansıtmamaktadır.
Teşekkür
ederim. 
BAŞKAN
– Sayın İlgezdi…
7.- İstanbul Milletvekili Gamze Akkuş İlgezdi’nin,
hazırlıkları sürdürülen ve 3 milyon memuru yakından ilgilendiren yeni sicil
sistemine ilişkin açıklaması 
GAMZE
AKKUŞ İLGEZDİ (İstanbul) – Teşekkürler Sayın Başkan.
3
milyon memuru yakından ilgilendiren yeni bir sicil sistemi üzerinde
çalışıldığını basından hep birlikte öğrendik. Buna göre kamu personelinin gizli
bir ekip tarafından değerlendirileceği, A ve B alan memura terfi, C ve D
alanlara ise ceza verileceği belirtilmekte. Emekçilerin, hangi kriterlere göre
seçileceği belli olmayan gizli bir ekip tarafından değerlendirmeye tabi
tutulması, subjektif kriterlere dayanılarak takdiren ödüllendirilmesi ya da
cezalandırılması insan haklarına ve Anayasa’mıza açıkça aykırıdır. Bu çalışma
taşeron memurlar yaratılarak milyonlarca kamu emekçisinin iş güvencesini
ortadan kaldırmaktadır. Gizli tanık uygulamasıyla yaşananlar hâlâ hafızalarımızdayken
memurların gizli bir ekip tarafından değerlendirilmesi kamuda cadı avı
başlatmaktır. Emekçileri iktidarın kurşun askeri hâline getirecek bu çalışma iş
barışı kadar toplumsal barışı da bozacak bir adımdır. Hükûmetin konuyla ilgili
yüce Meclisi acilen bilgilendirmesini bekliyoruz.
BAŞKAN
– Sayın Kayışoğlu…
8.- Bursa Milletvekili Nurhayat Altaca Kayışoğlu’nun,
engelli vatandaşların memur olarak atanması sürecine ilişkin açıklaması 
NURHAYAT
ALTACA KAYIŞOĞLU (Bursa) – Teşekkür ediyorum.
Engelli
vatandaşlarımızın memur olarak atanmalarıyla ilgili başvuru süreci başlamıştır.
Engelliler ve aileleri büyük umutlarla atanmayı beklemektedirler. Zaten yaşam
koşulları zor olan, bir şekilde hayatın sillesini yemiş, önüne engeller konmuş
bu vatandaşlar kadroların artırılmasını istiyorlar ve sosyal devlet olmanın
gereği de budur diye düşünüyoruz. Başvuran, koşulları taşıyan, sınavı geçmiş
bütün engellilerin herhangi bir kuraya tabi tutulmadan atanmalarının
yapılmasını talep ediyoruz.
Teşekkürler.
BAŞKAN
– Sayın Ertem…
9.- Hatay Milletvekili Birol Ertem’in, Hatay’daki
koruma alanlarının artırılmasına ve Hassa’nın güneyindeki alanın ivedi olarak
koruma alanı ilan edilmesine ilişkin açıklaması
BİROL
ERTEM (Hatay) – Hatay, birden fazla biyocoğrafik bölge türlerini barındırmanın
avantajıyla Türkiye’nin biyoçeşitlilik lideridir. Ancak Hatay, resmî olarak
ilan edilmiş korunan alanlar açısından fakir bir ildir. Acilen Hatay’da mevcut
korunan alanların oluşturulması gerekmektedir. Hatay dağ ceylanının yaşam alanı
merkezi kurutulan Amik Gölü’nden bize kalan son hatıra olan Gölbaşı Gölü’nü de
içine alan, ayrıca Türkiye için özel jeolojik yapıları, lav tünelleri, volkanik
mağaralarıyla öne çıkan, dağ ceylanı ve çizgili sırtlan başta olmak üzere pek
çok türü içinde barındıran, Hassa’nın güneyindeki leçelik alanı da kapsayan
bölgenin acil ve ivedi olarak korunan alan ilan edilmesi hususunda bir çalışma
yapılmasını Orman ve Su İşleri Bakanı Sayın Veysel Eroğlu’ndan talep ediyoruz.
Teşekkür
ediyorum.
BAŞKAN
– Sayın Bektaşoğlu…
10.- Giresun Milletvekili Bülent Yener Bektaşoğlu’nun,
Ordu Havaalanı’nın ulusal ve uluslararası sefer sayısının artırılarak hizmet
kalitesinin ve teknolojik yapısının güçlendirilmesi gerektiğine ilişkin
açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
İki
ilin ortak mücadelesiyle, emeklerini, çabalarını birleştirmeleriyle gerçekleşen
Ordu Giresun Havaalanı her iki ilin ulaşım ihtiyacına önemli katkı
sağlamaktadır. Yoğun talep ne kadar haklı olduğumuzu ve yıllardır ne kadar
mağdur edildiğimizi gösteriyor. Dileğimiz, ulusal ve uluslararası sefer
sayılarının artırılması, hava alanındaki hizmet kalitesinin, teknolojik yapının
daha da güçlenmesidir. Ancak havaalanı gelişirken çeşitli sorunlar da
oluşturuyor. Bu sorunlara da şimdiden ilgililerin çözüm bulması gerekiyor. Şu
sıralarda ticari taksilerin havaalanından yolcu alıp yolcu bırakmaması da bu
sorunlardan bir tanesi. Halkımız, Giresun’dan bindiği bir taksiyle havaalanına
girişine izin verilmediği gibi yükleriyle birlikte yol kenarında bırakılarak
mağdur edilmektedir, aynı durum gelen yolcular için de geçerlidir.
Vatandaşların ve taksici esnafın şikâyetlerine neden olan bu keyfî uygulamanın
ortadan kaldırılmasını bekliyoruz. 
Konuyu
ilgililerin bilgisine ve Bakanıma sunuyorum. 
Teşekkür
ediyorum. 
BAŞKAN
– Sayın Kuyucuoğlu…
11.- Mersin Milletvekili Serdal Kuyucuoğlu’nun,
Mersin’de 4 akademisyenin halkı kin ve düşmanlığa alenen tahrik etme ve terör
örgütü propagandası yaptıkları suçlamasıyla açılan davadaki yargılama sürecine
ilişkin açıklaması
SERDAL
KUYUCUOĞLU (Mersin) – Teşekkür ederim Sayın Başkan. 
Mersin
ilimizde 4 akademisyen hakkında sosyal medyadaki paylaşımları nedeniyle halkı
kin ve düşmanlığa alenen tahrik etmek ve terör örgütü propagandası yaptıkları
suçlamalarıyla dava açılmıştır. Yedi buçuk yıla kadar hapis istemiyle açılan
davada akademisyenlerin yargılanmasına başlanmış, bilim insanlarının ifade
özgürlüklerinin kısıtlanması ve bu ülkede yaşananlara ilişkin görüşlerini ve
düşüncelerini belirtmeleri nedeniyle yargılanmaları ülkemiz adına utanç
vericidir. Barış istemek ne zamandan beri suç sayılıyor, anlamak mümkün
değildir. 
Akademisyenler
düşündükleri için tutuklanmakta, davalar açılmaktadır. O akademisyenler
düşündükleri için ülkemiz bir nebze de olsa demokrasi ve özgürlükleri
yaşayabilmekte, onlar düşündükleri için bu ülkenin gençleri bilimle, sanatla,
modern dünyayla tanışabilmektedir. 
Artık
bu ülkenin yargısı Hükûmet güdümlü olduğu için Hükûmete sormak istiyorum: Bu
ülkenin bilim insanlarıyla uğraşmaktan…
(Mikrofon
otomatik cihaz tarafından kapatıldı) 
SERDAL
KUYUCUOĞLU (Mersin) – …onları baskılamaktan ve hapis cezalarıyla tehdit
etmekten ne zaman vazgeçeceksiniz? 
BAŞKAN
– Sayın Tuncer…
12.- Amasya Milletvekili Mustafa Tuncer’in, AKP’nin 1
Kasım seçimleri öncesinde çiftçilere verdiği vaatleri tutmadığına ve Gıda Tarım
ve Hayvancılık Bakanlığının hibe desteğinden bütün çiftçileri yararlandırması
gerektiğine ilişkin açıklaması
MUSTAFA
TUNCER (Amasya) – Sayın Başkan, 1 Kasım seçimlerinde, AKP, meydanlarda
vaatlerde bulunurken genç çiftçilere 30 bin TL proje desteği vereceğini, bu
destekten de ayrım yapılmadan proje hazırlayan her genç çiftçinin
yararlanacağını defalarca belirtmiştir. Seçim bitmiş, uygulama başlamış ve genç
çiftçilere proje desteği kapsamında, Amasya’da toplam 4.584 kişi proje
hazırlayarak başvuru yapmış ancak yapılan başvurulardan sadece 156 kişiye hibe
desteği çıkmıştır. 156 kişinin hangi kriterlere göre seçildiği muallaktır.
Ancak seçim meydanlarında üst perdeden konuşurken tüm genç çiftçilerin
yararlanacağı vadedildiği hâlde, Amasya’da niçin sadece 156 kişi
yararlandırılmıştır? Yararlandırılmayan 4.428 kişi hem genç hem çiftçi olmasına
rağmen niçin elenmiştir? Söylenene göre kaynak yok. Madem kaynağınız yoktu
niçin genç ve hevesli çiftçilerimize boş ümitler verdiniz? Gıda, Tarım ve
Hayvancılık Bakanlığının öncelikle hibe desteğinden tüm genç çiftçileri ayrım
yapmaksızın yararlandırmasını ve…
(Mikrofon
otomatik cihaz tarafından kapatıldı)
BAŞKAN
– Sayın Yüceer…
13.- Tekirdağ Milletvekili Candan Yüceer’in, erken ve
zorla çocuk evlilikleri ve çocuğa yönelik cinsel istismar suçunda cezaların
caydırıcılığının artırılması gerektiğine ilişkin açıklaması
CANDAN
YÜCEER (Tekirdağ) – Teşekkür ederim Sayın Başkan.
Erken
ve zorla çocuk evlilikleri çocuğa yönelik cinsel istismar ve sömürü en son
Karaman’da da yaşadığımız gibi Türkiye'nin en önemli ve acil önlem alınması
gereken sorunlarından birisidir. Kamuoyunun, bizlerin beklentisi bu soruna
çözüm bulunması, cezaların caydırıcılığının artırılması, âdeta mağduru
cezalandıran haksız tahrik indirimlerinin ve iyi hâl indirimlerinin
kaldırılmasıyken, kadın saikiyle işlenen suçlarda özellikle Anayasa Mahkemesi
geçtiğimiz gün Türk Ceza Kanunu’nun 103’üncü maddesinin (1)’inci fıkrasında
çocuğa cinsel istismarı tanımlayan ve bu cezayı tanımlayan hükmünü “fiil ile
öngörülen yaptırım makul ve hakkaniyete uygun değil” diye, “ileride
evlenebilirler” diye iptal etmesiyle yine skandal bir karara imza atmıştır.
Çocuk istismarında caydırıcılığı amaçlayan TCK’nın 103/1’inci maddesini iptal eden,
neredeyse istismarı meşrulaştıracak böyle bir kararın altına imza atılmış
olması…
(Mikrofon
otomatik cihaz tarafından kapatıldı)
CANDAN
YÜCEER (Tekirdağ) – …hele hele gerekçesinde “Bu ceza fazla, ileride
evlenebilirler.” diyerek olması… Gerçekten Anayasa Mahkemesinin bu kararını
kınadığımı ifade etmek istiyorum.
Teşekkür
ediyorum.
BAŞKAN
– Sayın Yıldız…
14.- Aydın Milletvekili Hüseyin Yıldız’ın, iktidarın
yanlış dış politikası yüzünden turizmin dibe vurduğuna ilişkin açıklaması
HÜSEYİN
YILDIZ (Aydın) – Teşekkür ediyorum Sayın Başkanım.
İktidarın
yanlış dış politikası yüzünden bu sene turizm dip noktada. Bu yıl -iki bayramın
arasında- sadece dokuz günlük bayram tatiliyle turizmi kurtarma şansımız yok.
Özellikle Aydın’ın Didim ve Kuşadası ilçelerini bayramda gezdik, esnaf çok zor
durumda. Turizm bölgelerinde olan esnafın bu yıl ve önümüzdeki yıl vergilerinin
ertelenmesi, borçlarının ertelenmesi, banka borçlarının ertelenmesi ve
kiralarının ertelenmesini istiyoruz. Özellikle, 1 milyon insan turizm firmalarında
çalışıyordu, bu sene, üzülerek söylüyorum, 400 bine düştü. Bu önlemi
almadığınız takdirde önümüzdeki yıl turizm daha da kötüye gedecek ve çok zor
durumda kalacak esnaf.
Teşekkür
ediyorum.
BAŞKAN
– Son olarak Sayın Kayan…
15.- Kırklareli Milletvekili Türabi Kayan’ın,
Lüleburgaz’a acilen çevre yolu yapılması gerektiğine ilişkin açıklaması
TÜRABİ
KAYAN (Kırklareli) – Teşekkür ediyorum Sayın Başkan
E5
Karayolu İstanbul’dan Kapıkule’ye kadar 250 kilometredir; Silivri, Çorlu,
Lüleburgaz, Babaeski, Havsa, Kuleli, Necatiye ve Edirne gibi 8 yerleşim
yerinden geçmektedir. Bu yolun üzerinde sadece Lüleburgaz’a çevre yolu yoktur.
Lüleburgaz 160 bin nüfuslu bir kent, içinden geçen E5 6 defa sinyalizasyonla
kesiliyor, trafiği allak bullak ediyor. Lüleburgaz’a çevre yolu acilen
yapılmalıdır.
Teşekkür
ediyorum.
BAŞKAN
– Sayın milletvekilleri, grup başkan vekillerine söz vereceğim ancak sadece
Cumhuriyet Halk Partisi Grubunun grup başkan vekili ve Adalet ve Kalkınma
Partisi grup başkan vekilleri buradalar.
Sayın
Özel, açalım mı sistemi?
ÖZGÜR
ÖZEL (Manisa) – Açalım efendim.
Bence
gruplar adına olabilir efendim.
FİLİZ
KERESTECİOĞLU DEMİR (İstanbul) – Evet, biz de söz istiyoruz gruplar adına.
BAŞKAN
– Olabilir, gruplar adına konuşmak isterlerse birer temsilciye söz verebiliriz.
Sayın
Özel, sizden başlayalım.
Buyurun.
16.- Manisa Milletvekili Özgür Özel’in, TBMM Başkanı
İsmail Kahraman’ın Yunus Emre Vakfı’nın Roma’da Atatürk resimlerini sergilediği
sergi salonunda Cumhurbaşkanı Recep Tayyip Erdoğan’ın resminin olmamasına
gösterdiği tepkiyle ilgili basında çıkan haberlere ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Geçtiğimiz
günlerde, 10-12 Temmuz tarihlerinde Türkiye Büyük Millet Meclisi Sayın Başkanı
İsmail Kahraman Akdeniz İçin Birlik Parlamenter Asamblesi Başkanlık Divanı
toplantısı için İtalya’daydı. Roma ziyaretinde Yunus Emre Vakfının Roma’da
Atatürk resimlerini sergilediği sergi salonuna girdi ve sergi salonunda bir
fotoğrafın olmamasına tepki gösterdi. Atatürk resimlerinin olduğu bir salonda Cumhurbaşkanı
Tayyip Erdoğan’ın resminin olmamasına tepki göstermesi basında yer aldı. Bugün
bir basın bülteni Meclis Başkanlığınca geçildi, özrü kabahatinden büyük. Basın
bülteni baştan aşağı Meclis Başkanının bilinçaltını yansıtan ve son günlerin
moda çabasıyla bir fiilî durum tescillemeye çalışan bir yaklaşım. İşin kötüsü,
kendisi Türkiye Büyük Millet Meclisinin, bu Parlamentonun Başkanı. Şöyle
söylüyor: Cumhurbaşkanı Recep Tayyip Erdoğan’dan bahsettiği her yerde “Türkiye
Cumhuriyeti devlet başkanı” diyor. Türkiye Cumhuriyeti’nin bir Cumhurbaşkanı
var, kendisine makamın gerektirdiği nezaket gösteriliyor, buraya geliyor
konuşmasını yapıyor ama kendisi başkan değil. 
Bir
rejim değişikliğini dayatan AKP’nin tarafsız olması, tarafsızlığından
ayrılmaması gereken Meclis Başkanı, bir fiilî durum tescili için resmî basın
açıklamasında “Türkiye Cumhuriyeti devlet başkanı”, “Türkiye Cumhuriyeti
başkanı” şeklinde bir yaklaşımda bulunuyor. Bunu Cumhuriyet Halk Partisi olarak
şiddetle kınadığımızı…
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum Sayın Özel, tamamlayın lütfen.
ÖZGÜR
ÖZEL (Manisa) – Bu yüce çatının altında görev yapan, 1 Kasımda parlamenter
sistemle görev yapmak üzere kendisi de oy almış olan, yapılan seçimde kendi
partisinin oylarıyla da olsa Türkiye Büyük Millet Meclisi Başkanı seçilmiş olan
birisinin Atatürk resimlerine bakıp burada “Tayyip Erdoğan resmi niye yok?”
demesi, daha sonra da “Türkiye Cumhuriyeti devlet başkanının resminin
olmamasını kınamam Atatürk’ün resminin olmasına tepki göstermem demek
değildir.” diye kendisini savunması da, bu Meclise, bu halka haksızlıktır,
yaptığı iş hadsizliktir.
Kendisi
bu basın açıklamasını düzeltmelidir, bu konuda kendisini haddini bilmeye davet
ediyoruz. 
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Özel.
Milliyetçi
Hareket Partisi Grubu adına Sayın Aydın. 
Buyurun.

17.- Erzurum Milletvekili Kamil Aydın’ın, Türkiye’de
düzenlenen bazı uluslararası etkinliklerin elçilikler aracılığıyla iptal
edilmesine, Gürbulak Sınır Kapısı’nın kapatılmasına ve Başbakan Binali
Yıldırım’ın BBC’ye verdiği röportaja ilişkin açıklaması
KAMİL
AYDIN (Erzurum) – Teşekkür ederim Sayın Başkan.
Efendim,
4 Temmuz Amerika’nın kurtuluş yıl dönümü, aynı şekilde 14 Temmuz Fransa’nın, ama
Amerika Birleşik Devletleri Türkiye'deki bu kurtuluş törenlerini biraz
gecikmeli, geçen gün yaptı, Fransa ise iptal etti. 
Şimdi,
bu tür uluslararası etkinlikler Türkiye'de elçilikler aracılığıyla iptal
edildiğinde, güvenlik endişesiyle kaydırıldığında gerçekten büyük bir endişeye
kapılıyoruz, çünkü -Allah korusun- İstanbul ve Ankara’daki terör patlamaları
böyle uyarıların ve bu tür etkinliklerin iptaliyle, iptallerinin akabinde oldu,
vuku buldu.
Dolayısıyla,
Fransa’nın bugün yapması gereken bu etkinlik kutlamasının iptali de -Allah
korusun- acaba yine bir metropol kentimizde büyük bir patlamanın ön haberi mi,
acaba yine böyle bir güvenlik zafiyeti olacak mı olmayacak mı… Biraz önce sıcak
bir haber ulaştı elimize. Gürbulak Sınır Kapısı’nın, İran’la olan tek sınır
kapımızın -geçici olarak- kapatıldığını bilgi olarak aldık; teröristlerin, işte
birtakım bombalar yerleştirdiği, kablolar döşediği şeklinde. Allah korusun,
acaba yine böyle bir endişe duymaya bir mahal var mı? Burada, gerçekten,
İçişleri Bakanı başta olmak üzere istihbarat yetkililerinden de böyle bir bilgi
almak istiyoruz. 
Diğer
bir konu da: Dün Başbakanın BBC’ye verdiği bir röportajı izledik. Zeinab
Badawi’yle yaptığı röportajda, yine dış işleriyle ilgili, çok da uzman olmadığı
bir alanla ilgili, efendim, har vurup harman savruldu yine. Daha önceleri de
bunları mütemadiyen yaşadık. “Ey İsrail”, “Ey Amerika”, “Ey Fransa”, “Ey
Rusya”ya, bir de şimdi, sanki “Ey İngiltere” gibi bir şey ekleniyor. “Efendim,
biz Suriye’de barışı istiyoruz ama hem Esed’e hem IŞİD’e, ikisine aynı derecede
karşıyız. Esed’i de istemiyoruz, IŞİD’i de istemiyoruz.” Şimdi, böyle
uluslararası bir bakış olabilir mi?
(Mikrofon
otomatik cihaz tarafından kapatıldı)
BAŞKAN
– Ek sürenizi veriyorum Sayın Aydın, buyurun.
KAMİL
AYDIN (Erzurum) – Teşekkür ederim.
Yani,
böyle romantik bir tavır dış işlerinde geçerli değil. Ta Churchill’den bu yana
gerçekten uluslararası ilişkilerde az konuşulup çok iş yapılır. Böyle ebedi
dostluklardan, ebedi düşmanlıklardan falan bahsedilemez. Çünkü, bunu en iyi, bu
on dört yıldır iktidarda olan AKP Hükûmeti yaşattı Türkiye’ye. Ne oldu? Bir gün
protesto ettik, kızdık, öfkelendik, “diktatör” dedik; ertesi günü, birkaç yıl
sonra heyetler gönderdik, el altından görüşmelere çalıştık. Bugün Mısır ve
Rusya’yla yapmaya çalıştığımız budur.
Şimdi,
yarın Suriye’yle de aynı duruma düşmemek için Sayın Başbakanı uyarıyoruz
buradan. Yani, kişiler üzerinden değil de uluslararası menfaatler üzerinden,
Türk milletinin menfaatlerini, ali menfaatlerini dikkate alarak birtakım şeyleri
söylemekte yarar var. Belki de o hafife aldığınız, diğerlerine dediğiniz gibi
“diktatör” dediğiniz, o Esed’le yarın görüşme zorunluluğu doğabilir.
(Mikrofon
otomatik cihaz tarafından kapatıldı)
KAMİL
AYDIN (Erzurum) – Böyle bir şeyi yaşatmamak için gerçekten iki düşünüp bir
konuşmak lazım.
Teşekkür
ederim.
BAŞKAN
– Teşekkür ederiz Sayın Aydın.
Halkların
Demokratik Partisi Grubu adına Sayın Kerestecioğlu, buyurunuz.
18.- İstanbul Milletvekili Filiz Kerestecioğlu
Demir’in, yargıya yapılan ciddi müdahalelere ve cezaevlerindeki ihlaller,
işkenceler ile hasta tutukluların durumuna ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Evet,
bir sistem değişikliği gerçekten fiilî olarak dayatılmaya çalışılıyor ve
sürekli bu kimse tarafından istatistiklerle de, verilerle de -aslında
gösterdiği gibi kabul edilmese de- her yerde, sanki bir başkan varmış gibi
davranılmaya çalışılıyor. Ama bunun yanı sıra, özellikle yargı alanında ciddi
müdahalelerle karşı karşıya olduğumuzu ve yargının yürütmenin denetimine nasıl
girdiğini ve sokulmaya çalışıldığını görüyoruz. Bunun en son örneği, hakikaten,
burada aslında zoraki de olsa kurulan Çocuk İstismarını Önleme Komisyonu
dururken ve çalışmaları devam ederken diğer yandan bunun verileri, ortaya
koyacağı şeyler hiç de göz önüne alınmadan birdenbire yine Anayasa
Mahkemesinden Türk Ceza Kanunu’nun 103/1’inci maddesinin iptaliyle ilgili bir
karar çıkması, zaten daha önce 2’nci maddesinin iptal edilmiş olması nedeniyle
ve burada doğan yasal boşluğun bir de 1’inci madde nedeniyle doğması, 15
yaşından küçük çocukların istismar edilmesi hâlinde âdeta cezasızlık getiren
bir düzenlemeye yol verilmiş olması gerçekten Türkiye’deki bütün çocuklar ve
kadınlar, özellikle genç kadınlar adına ciddi, esef verici ve tehdit edici bir
yaklaşımdır. Bunu kınadığımı belirtmek isterim.
14
Temmuzda cezaevindeki koşullar nedeniyle tek tip elbise giymek istemedikleri
için ve orada yapılan…
(Mikrofon
otomatik cihaz tarafından kapatıldı) 
BAŞKAN
- Ek sürenizi veriyorum Sayın Kerestecioğlu. 
FİLİZ
KERESTECİOĞLU DEMİR (İstanbul) - Teşekkür ederim Sayın Başkan.
…işkencelere
karşı çıkıp ölüm orucunda ölen kişilerin şahsında şu anda da bütün
cezaevlerinde yaşanan ihlalleri, işkenceleri ve özellikle hasta tutukluların
durumlarını dile getirmek isteriz ve onların gerçekten artık yakınlarının
yanında tedavi bulmalarını, bütün hasta tutsakların, özellikle ağır koşullarda
olanların serbest bırakılması için gerekenlerin yapılmasını dile getirmek
istiyoruz.
Teşekkürler.
BAŞKAN
- Teşekkürler Sayın Kerestecioğlu.
Sayın
İnceöz, buyurun.
19.- Aksaray Milletvekili İlknur İnceöz’ün, iktidar
partisinin rejimle ilgili sorunu varmış gibi bir algı yaratılmak istendiğine ve
TBMM Başkanı İsmail Kahraman’a yönelik eleştirilere ilişkin açıklaması
İLKNUR
İNCEÖZ (Aksaray) - Sayın Başkan, değerli milletvekilleri; öncelikle, biraz
evvel Cumhuriyet Halk Partisi Grup Başkan Vekilinin konuşmasında rejim
değişikliğiyle ilgili… Sanıyorum ki sistematik bir şekilde, her seferinde, bu
açıklamalarla sanki iktidar partisinin rejimle ilgili bir sorunu varmış gibi
bir algı oluşturmaya çalışıyor. Öncelikle bunun altını çizmek istiyorum: Burada
defaatle gerek oturduğumuz yerde gerek kürsüde gerekse basın açıklamalarımızda
Türkiye’deki rejimin adının belli olduğunu, cumhuriyet olduğunu ve cumhuriyetle
ilgili hiçbir problemimizin olmadığını çok net bir şekilde belirttik. Rejimin
adı belli, rejimle ilgili bir değişiklik talebimiz yok ancak şunu tartışmaktan
ve konuşmaktan da hiçbir zaman çekinmemek gerekir ki sistemle ilgili her zaman
tartışılabilir, mevcut sistemin sorunlarını gidermek için daha farklı yeni
sistemler ne olabilir… Bunun adı başkanlık olabilir, yarı başkanlık olabilir,
başka bir sistem olabilir, Türkiye’ye uygun bir model olabilir ama bununla,
rejimle ilgili bir sorun var ve rejim değişikliği talebi var gibi
gösterilmesinin ileriye dönük bir algı yönetimi olduğunu özellikle belirtmek
istiyorum. Burada böyle bir düzeltme yapmak zorunluluğu doğmuştur bu
açıklamanın arkasından. 
Bunun
dışında, biraz evvel Meclis Başkanımızın şahsı üzerinden eleştirilerde
bulunuldu ama zaman zaman burada sürekli yaptığımız bir şey var ki -kürsüde
konuşan hatiplerimiz de dâhil olmak üzere- bu biz tarafından dahi yapılıyorsa
eleştirdiğimiz bir husustur. Evet, açıklamaları beğenmeyebilirsiniz,
eleştirebilirsiniz, bu çok normaldir, muhalefetin de en doğal hakkıdır ama
bütün bu eleştirileri yaparken, gerek kürsüdeki hatibe karşı gerek
konuşmacılara karşı gerekse açıklama nereden gelirse gelsin -Meclis Başkanımız
da dâhil olmak üzere- bu eleştirileri yaparken karşı tarafın kişilik haklarına
saldırı şeklinde, tahkir edici şekilde, hakaret edici şekilde, hiçbir zaman
eleştiri sınırlarını taşan, aşağılayan şekilde olmaması gerektiğini çok net bir
şekilde ifade ediyoruz. 
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum Sayın İnceöz. 
İLKNUR
İNCEÖZ (Aksaray) – Bunun hem Parlamentonun hem milletvekillerinin hukukunu
korumak hem de siyasetin hukukunu korumak adına da çok önemli olduğu
kanaatindeyim. Daha dün burada yaşanan üzüntü verici olaylar neticesinde bunun
bir kez daha altını çizmekte fayda vardır. 
Bunun
dışında, özellikle şunu belirtmek istiyorum ki elbette ki barış istenebilir ama
barış, savaşın olduğu ülkelerde talep edilebilir. Eğer bir ülkede kırk yıldır
terörle mücadele varsa “Senin terör örgütün iyi, benim terör örgütüm kötü.”
demeksizin terör örgütünün eylemlerini… Bölge insanını, ülkemizi ve dünya
insanlığını hedef alan terör örgütlerinin eylemlerine karşı sessiz kalıp
görmezden geliniyorsa elbette ki bunun adı “barış” değil, “teröre destek” olur
ve teröre destek verenlerle ilgili de ceza hukuku sistemi açıktır ve gereği
yapılır. Terörle mücadele de bu anlamda bu tür açıklamalarla hiçbir şekilde
kesintiye uğramayacak, 78 milyonun ve 780 bin kilometrekarenin birlik ve
beraberliği için bu mücadele sonuna kadar sürecektir.
Teşekkür
ediyorum. 
BAŞKAN
– Teşekkür ederiz Sayın İnceöz
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel…
ÖZGÜR
ÖZEL (Manisa) – Sayın Başkan, Sayın İnceöz yaptığım konuşmayı iki yönden
tamamen çarpıttı ve söylemediğim bir şeyi söylemişim gibi bana atfen
yanıltarak… Hem kamuoyunu yanılttı hem de açıklama ihtiyacı var.
İLKNUR
İNCEÖZ (Aksaray) – Ben genel bir konuşma yaptım. 
ÖZGÜR
ÖZEL (Manisa) – Hatta şöyle söyleyeyim kendi ifadeleriyle: Birincisi, sistemli
bir şekilde algı yönetimi yapmakla suçladı beni. Oysaki ben öyle bir şey
yapmamıştım.
İsmail
Kahraman’a hakaret ettiğimi söyledi. Siz dinlediniz, herkes dinledi; hakaret
değil, eleştiri sınırları içinde sözler var. Sayın inceöz bunu…
İLKNUR
İNCEÖZ (Aksaray) – “Kişilik haklarına” dedim. 
ÖZGÜR
ÖZEL (Manisa) – Kişilik haklarına da hiçbir şey yok. 
İLKNUR
İNCEÖZ (Aksaray) – Aşağılıyorsunuz her seferinde.
ÖZGÜR
ÖZEL (Manisa) – Sayın İnceöz’ün bu açıklamaları İç Tüzük 69’a göre söylemediğim
bir sözün tarafıma atfedilmesinden dolayı cevap hakkı doğurmaktadır. Cevap
hakkımı kullanmak istiyorum.
BAŞKAN
– Sayın Özel, bu bir sataşma değil. Dolayısıyla, size sataşmadan söz
vermeyeceğim. 
ÖZGÜR
ÖZEL (Manisa) – Peki.
BAŞKAN
– Ancak bir açıklama gereği duyuyorsanız Sayın İnceöz’ün yaptığı açıklamaya
dair, size yerinizden bir söz verebilirim.
ÖZGÜR
ÖZEL (Manisa) – Sayın Başkanım, özür dileyerek İç Tüzük’ten okuyorum: 
“Açıklama
hakkı 
Madde
69: Şahsına sataşılan veya ileri sürmüş olduğu görüşten farklı bir görüş
kendisine atfolunan Hükümet, komisyon, siyasî parti grubu veya milletvekilleri,
açıklama yapabilir ve cevap verebilir. Açıklama ve cevaplar için Başkan, aynı
oturum içinde olmak üzere söz verme zamanını takdir eder. Bu suretle söz almak
isteyen, ne sebepten dolayı konuşmak istediğini Başkana bildirir. Başkan, söz
verip vermemek gerektiğini takdir eder. Başkanlıkça kendisine söz verilmeyen
kimse direnirse, Genel Kurul, bu konuda görüşmesiz ve işaret oyuyla karar
verir.”
BAŞKAN
– Sayın Özel, ben de size diyorum ki burada bir sataşma yok.
ÖZGÜR
ÖZEL (Manisa) – Ama siz 60’a göre yap diyorsunuz.
BAŞKAN
– Sataşmadan değil, size açıklama yapmaktan dolayı yerinizden söz vereceğim
Sayın Özel. Açıklama yapın, buyurun.
ÖZGÜR
ÖZEL (Manisa) – Sayın Başkanım, bakın, ama madde iki şeyi birden düzenliyor.
Biri, şahsınız…
BAŞKAN
– Sayın Özel, bu benim takdir hakkım değil mi?
ÖZGÜR
ÖZEL (Manisa) – Tamam, ama şunu konuşalım da takdir hakkı sizin olsun.
“Şahsına
sataşılan veya ileri sürmüş olduğu görüşten farklı görüş kendisine atfolunan…”
Yani 69 kapsamında.
BAŞKAN
– Tamam, anlaşıldı Sayın Özel. 
Ben
size yerinizden açıklama hakkı veriyorum, buyurunuz.
ÖZGÜR
ÖZEL (Manisa) – Sayın Başkan, 60’a göre yerinden verirsiniz ama 69’a göre
kürsüden bu hak.
BAŞKAN
– Sayın Özel, 60’a göre iki dakika size yerinizden söz vereceğim, buyurunuz
lütfen.
ÖZGÜR
ÖZEL (Manisa) – Ama bana karşı yapılan ihlal 60’a göre değil ki, 60 açıklama.
BAŞKAN
– Takdir hakkı benim Sayın Özel, lütfen uzatmayalım.
İLKNUR
İNCEÖZ (Aksaray) – Sayın Başkan, bir cümle ben de ilave edeceğim.
ÖZGÜR
ÖZEL (Manisa) – Sayın Başkanım, söz vermeyebilirsiniz, takdir sizin. 
BAŞKAN
– Ben size söz veriyorum, açıklama yapma gereği duyduğunuz için söz veriyorum
ve 60’a göre yerinizden söz veriyorum.
Sayın
İnceöz, daha sonra sizi dinleyeceğim.
Buyurunuz
lütfen Sayın Özel.
20.- Manisa Milletvekili Özgür Özel’in, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkanım, öncelikle şunu söyleyeyim: Yani iyi niyetle ve
demokratik bir şekilde yönettiğinizi her seferinde görüyoruz, herkes yaşıyor, o
yüzden buna bir şey diyemem. Ama madde 69, yerleşik uygulamamız kürsüdendir.
Bu, madde 60’a göre. O yüzden aslında bu doğru olmadı ama…
BAŞKAN
– Sayın Özel, size bir sataşma olsaydı, hani şahsınıza, partinize, grubunuza
bir sataşma olsaydı inanın kürsüden size söz verirdim. Bunda hiçbir kuşku
duymanıza, kaygı duymanıza gerek yok.
ÖZGÜR
ÖZEL (Manisa) – Sayın Başkanım, söylediğim söz farklı şekilde bana atfedildi,
aynı maddede düzenleniyor. 
BAŞKAN
– Tamam, siz de açıklama yapma gereği duyuyorsunuz, yerinizden söz verdim,
bunda bir şey yok.
Buyurunuz.
ÖZGÜR
ÖZEL (Manisa) – Peki Sayın Başkan.
Şunu
söyleyeyim: Sayın İnceöz diyor ki, sistemli bir şekilde kendilerinin rejimle
ilgili sorunu olduğunu ifade ediyormuşuz. Sistemli bir şekilde Türkiye’de bir
sabah rejim tartışması, öbür sabah sistem tartışması, iftar yemeğinde
başkanlık, sahur yemeğinde “Parlamenter sistem çökmüştür.” Bir sistemli saldırı
varsa o saldırıyı yapan AKP’dir, Meclis Başkanıdır, Cumhurbaşkanıdır.
Cumhuriyet Halk Partisi bu saldırılara karşı sessiz ve kayıtsız kalamaz. 
Bir
Meclis Başkanı düşünün ki bir basın bülteni -dili sürçse bir şey demeyeceğiz,
lafını geri alacak- enine boyuna Meclis antetli kâğıda basın bülteni yolluyor.
Orada Atatürk resmini görüp de “Nerede burada Tayyip Bey’in resmî?” dediği
ayıbını örtmek için tutuyor bir de üstüne “Devlet başkanımızın resmi.” diyor.
Böyle bir şey yok. Buna sessiz kalacak hâlimiz yok. (CHP sıralarından alkışlar)
Bunu söylemek hakkı değil, haddi değil, ona haddini bildiririz. Şimdi, siz buna
“hakaret” diyorsanız, buyursun beyefendi hakaret davası açsın, kazananı da yüce
yargı takdir etsin. 
Teşekkür
ediyorum. (CHP sıralarından alkışlar)
BAŞKAN
– Peki, teşekkür ederiz Sayın Özel.
Sayın
İnceöz…
İLKNUR
İNCEÖZ (Aksaray) – 60’a göre ben de söz istiyorum.
BAŞKAN
– Peki, sizin de mikrofonunuzu açıyoruz.
21.- Aksaray Milletvekili İlknur İnceöz’ün, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
İLKNUR
İNCEÖZ (Aksaray) – Benim konuşmam burada çok açık ve net bir şekilde. Sadece bu
konuşmanın üzerinden genelleme yaparak da Parlamento da nasıl bir dil olması
gerektiği konusunda genel ve açıklayıcı bir konuşma yaptım. Bu konuşmadan
çıkartmak suretiyle işte “Bir çarpıtma algısı oluşturuldu.” vesaire demesini
ben doğru ve yerinde bulmuyorum. Bütün eleştirileri yapabiliriz ama
eleştirileri yaparken kişinin kişilik haklarına bir saldırı içerecek şekilde
bunu yapmamak gerekiyor. Ama, bu dönem Parlamentoda bilinçli bir şekilde bunlar
yapılıyor, aşağılayıcı şekilde, tahkir edici şekilde konuşmalar yapılıyor.
Benim eleştirim genel bir konuşmaydı, sataşma içermemekteydi. Bundan alınmaması
gerekir. Eğer varsa bir eksiklik alınması o zaman doğaldır diye düşünüyorum.
Teşekkür
ediyorum.
BAŞKAN
– Sayın milletvekilleri, gündeme geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, önergeleri ayrı ayrı
okutacağım. 
Üçüncü
sırada okutacağım Meclis araştırması önergesi 500 kelimeden fazla olduğu için
önerge özeti okunacaktır ancak önergenin tam metni Tutanak Dergisi'nde yer
alacaktır.
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve 21
milletvekilinin, Artvin’in Borçka ilçesinde AK PARTİ iktidarı döneminde yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/261)
Türkiye Büyük Millet Meclisi Başkanlığına
Artvin
ili Borçka ilçesinde Hükûmetiniz döneminde yaşanan sorunların yerinde
belirlenip incelenmesi amacıyla Anayasa’nın 98’inci ve İç Tüzük’ümüzün 104’üncü
ve 105’inci maddeleri gereğince Meclis araştırması komisyonu açılmasını
saygılarımızla arz ederiz.
1) Uğur
Bayraktutan (Artvin)
2) Kazım Arslan (Denizli)
3) Erkan Aydın (Bursa)
4) Şenal Sarıhan (Ankara)
5) Orhan Sarıbal (Bursa)
6) Mazlum Nurlu (Manisa)
7) Ali Şeker (İstanbul)
8)
Gülay Yedekci (İstanbul)
9)
Mevlüt Dudu (Hatay)
10)
Cemal Okan Yüksel (Eskişehir)
11)
Nurhayat Altaca Kayışoğlu (Bursa)
12)
Mehmet Gökdağ (Gaziantep)
13)
Kadim Durmaz (Tokat)
14)
Mustafa Sezgin Tanrıkulu (İstanbul)
15)
Mahmut Tanal (İstanbul)
16)
Haydar Akar (Kocaeli)
17)
Aydın Uslupehlivan (Adana)
18)
Çetin Osman Budak (Antalya)
19)
Namık Havutça (Balıkesir)
20)
Ceyhun İrgil (Bursa)
21)
Lale Karabıyık (Bursa)
22)
Tur Yıldız Biçer (Manisa)
Gerekçe:
Artvin
ili Borçka ilçesi tarihi ve turizm açısından bölgenin en önemli yerleşim
yerleri arasında yerini almaktadır. Barajlar kenti Borçka, ülke ekonomisine
oldukça katkı sağlamış bir ilçemizdir. Fedakâr Borçka ve Borçkalılar aynı
fedakârlığı AKP Hükümetinden ne yazık ki görememiştir.
Borçka'nın
birçok sorunları ve ihtiyaçları mevcuttur. Borçka'da öğretmen açığı mevcuttur.
Okullarda öğretmenlerin olmayışı, okul binalarının fiziki yetersizliği,
teknolojinin tam olarak ilçedeki okullara yansıtılmaması, eğitimi olumsuz yönde
etkilemektedir. Borçka'da eğitim sistemi genel olarak çok eksik
yürütülmektedir. Yine Borçka'da mutlak suretle endüstri meslek lisesi
açılmalıdır. Borçka için endüstri meslek lisesinin açılması Borçka halkının
lehine bir karar olacaktır.
Borçka’nın
sağlık sektöründe de birçok sıkıntıları mevcuttur. Borçka Devlet Hastanesinde
doktor yetersizliği vardır, Borçka Devlet Hastanesinde yeterli sağlık hizmeti
verilmemektedir. İlçenin talebi karşılanmamaktadır.
Yoğun
kış koşullarının yaşandığı Borçka ilçemizde ulaşım oldukça elverişsizdir.
Özellikle köy yolları bakım ve onarımdan geçirilip yeniden asfaltlanmalıdır.
Yine ilçede, Borçka ve Muratlı Barajı’nın yapımı nedeniyle birçok köylerin
yolları bir o kadar daha uzamıştır ve Borçka nüfusunun yüzde 70'i bu yüzden
sıkıntı yaşamaktadır. Muratlı Barajı’nın yapımından dolayı Borçka'nın en büyük
köyü Güreşen ve çevre köylerin toplam nüfusu kışın 4 bin, yazın 8 bin
civarındadır. Vatandaşlar ulaşım sıkıntısı yaşamaktadır. Muratlı Barajı’nın
üzerinde yapılacak olan bir viyadükle ulaşım sorunu çözülecektir. Borçka
Barajı’nın yapımından dolayı yine 5-6 köyümüz, kışın 2.500, yazın 5 bin civarında
insanımız ulaşım sorunu yaşamaktadır. Borçka Barajı’nın üzerinde yapılacak olan
bir viyadük ile ulaşım sorunu çözülecektir.
Borçka
halkı, tarım ve hayvancılıktan yeterince destek ve teşvik alamamaktadır. Borçka
ilçesinde birçok turizm noktası bulunmasına karşın yeteri kadar devlet desteği
alınmamakta ve turizm açısından hak ettiği payı maalesef ki alamamaktadır.
Borçka, birçok güzelliğini ülkemiz ve dünya turizmine açabilir ve bölgede bir
marka olabilir. Tüm bu sorunlara Borçka halkı çözüm aramaktadır.
Yukarıda
belirtilen hususlar ışığında, Borçka'da yaşanan sorunların belirlenip Borçka
halkının yaşadığı mağduriyetlerin yerinde incelenip tespit edilmesi amacıyla
Anayasa’nın 98’inci ve İç Tüzük’ümüzün 104’üncü ve 105’inci maddeleri gereğince
Meclis araştırması komisyonu açılmasını saygılarımızla arz ederiz.
2.- Artvin Milletvekili Uğur Bayraktutan ve 24
milletvekilinin, Karadeniz Bölgesi’nde artan kanser vakalarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/262)
Türkiye Büyük Millet Meclisi Başkanlığına
Karadeniz
Bölgesi’nde artan kanser vakalarının sayılarının ve nedenlerinin tespit edilip,
Çernobil faciası ile alakasının olup olmadığı konusunda gerekli inceleme ve
araştırmaların ivedilikle yapılması ve Karadeniz Bölgesi’ndeki kanser ve kanser
risk faktörlerinin araştırılması amacıyla Anayasa’nın 98’inci ve İç
Tüzük’ümüzün 104 ve 105’inci maddeleri gereğince Meclis araştırması komisyonu
açılmasını saygılarımızla arz ederiz.
1)
Uğur Bayraktutan  (Artvin)
2)
Kazım Arslan  (Denizli)
3)
Erkan Aydın  (Bursa)
4)
Şenal Sarıhan  (Ankara)
5)
Orhan Sarıbal  (Bursa)
6)
Tur Yıldız Biçer  (Manisa)
7)
Mazlum Nurlu  (Manisa)
8)
Ali Şeker  (İstanbul)
9)
Gülay Yedekci  (İstanbul)
10)
Mevlüt Dudu  (Hatay)
11)
Cemal Okan Yüksel  (Eskişehir)
12)
Nurhayat Altaca Kayışoğlu  (Bursa)
13)
Mehmet Gökdağ  (Gaziantep)
14)
Kadim Durmaz  (Tokat)
15)
Mustafa Sezgin Tanrıkulu  (İstanbul)
16)
Mahmut Tanal  (İstanbul)
17)
Haydar Akar  (Kocaeli)
18)
Aydın Uslupehlivan  (Adana)
19)
Çetin Osman Budak  (Antalya)
20)
Barış Karadeniz  (Sinop)
21)
Namık Havutça  (Balıkesir)
22)
Onursal Adıgüzel  (İstanbul)
23)
Devrim Kök  (Antalya)
24)
Ceyhun İrgil  (Bursa)
25)
Lale Karabıyık  (Bursa)
Gerekçe:
Ukrayna'nın
Kiev kenti yakınlarındaki Çernobil Nükleer Güç Reaktörü’nün 4’üncü ünitesinde
26 Nisan 1986 günü erken saatlerde meydana gelen nükleer kaza sonrasında
atmosfere büyük miktarda füzyon ürünleri salındığını tüm dünya kazadan ancak
dört gün sonra, 30 Nisan 1986 günü öğrenmişti. Kazadan kaynaklanan radyoaktif
salınım 28 Nisan tarihinde kuzeybatı yönünde esen rüzgârlarla İskandinavya’nın
güney ve orta bölgelerine yönelmiş, 3 Mayıs Cumartesi günü füzyon ürünleri
yüklü hava kütlesi Avrupa'nın büyük bir kısmı ile birlikte Bulgaristan ve
Yunanistan üzerinden Trakya'yı etkisi altına almıştı. İkinci bir salınımla
Çernobil’den doğuya sürüklenen hava kütlesi 7-9 Mayıs tarihlerinde Kırım
Yarımadası'nın kuzeyinden ve Karadeniz üzerinden geçerek Türkiye'nin kuzeydoğu
kıyılarına ulaşmıştı. Bir ülkenin radyoaktif bulaşmaya maruz kalmasındaki en
önemli neden bulutun geçtiği sırada etkisi altındaki o ülkede yağış bırakması
durumudur. Merhum Karadenizli sanatçı Kazım Koyuncu'nun da “Hep yedik o
yağmurları kafamıza.” diye ifade ettiği yağışlarla, Trakya ve Doğu Karadeniz
bölgelerinin o tarihlerde yağış alan yerlerinde radyoaktif etkilenme ağırlıklı
olarak hissedilmiştir. 
Bulutun
geçtiği sırada etkisi altındaki ülkelerde yağış olması durumu o ülkenin
radyoaktif bulaşmaya maruz kalmasındaki en önemli nedeni teşkil etmektedir.
Bundan dolayıdır ki Türkiye, bulutun üzerinde seyrettiği tarihlerde Trakya ve
Doğu Karadeniz Bölgelerinde yağış alan yerlerde, özellikle Karadeniz Bölgesinin
fındık, tütün ve çay üretimi yapılan bir kısım alanlarının yağış alması
sebebiyle Çernobil reaktöründen kaynaklanan radyoaktivitenin etkisini ağırlıklı
olarak hissetti. Dolayısıyla, radyasyon etkilerinin hafifletilmesine yönelik
önlemler de Trakya ve Karadeniz bölgelerinin bazı kısımlarına yönelik olarak
alındı. Karadeniz Bölgesi’nin en önemli tarım ürünü çayda büyük bir mücadele
verildi. Artvin, Rize ve Trabzon illerinde 58 bin ton çay çeşitli yöntemlerle
imha edildi. Radyasyonlu olduğu düşünülen çayların dere ve deniz kenarlarına
döküldüğü, bazılarının ise toprağa gömüldüğü bölge insanı tarafından
bilinmektedir. Bu durum oldukça tehlikelidir. Bölgedeki birçok tarım ürününün
de etkilendiği iddia edilmektedir. Yine, bölgede yoğun yetişen fındık ve
tütünün de etkilenmiş olacağı tahmin edilmektedir. 
Bu
durum Karadeniz Bölgesi’nde büyük bir travma yaratmıştır. Hemen hemen her evde
rastlanan kanser hastalığı her geçen gün artmaktadır. Toplum ise bu durumun
Çernobil faciasıyla bağlantılı olduğu görüşündedir. Bu durumun tespiti, varsa
gerçeklik payı, yoksa da bölgede artan kanser vakalarının nedeninin, sebebinin
bulunması konusu önem arz etmektedir. Kanser vakalarının nedenlerinin
belirlenmesi ve gerekli tedbirlerin alınması kanser vakalarının azalmasına ve
neticesinde ölümcül sonuçların da azalmasına neden olacaktır. 
Zaman
zaman yapılan araştırmaların siyasiler tarafından baskı altında tutularak
gerçek bilgilerin saptırıldığı kuşkusu her geçen gün artan kanser vakalarının
en büyük ispatı şeklinde yorumlanmaktadır. Her gün bir evde kanser vakalarından
yaşanan ölümler Çernobil'in etkileri gerçeğini gözler önüne sermektedir. 
Yukarıda
belirtilen hususlar ışığında, Karadeniz Bölgesi’nde sıklıkla yaşanan kanser
vakalarının tespiti, sayısı, nedenleri ve Çernobil’in bölgede yarattığı
etkilerin kurulacak bir Meclis araştırması komisyonu tarafından araştırılması,
görülmesi ve tespit edilmesi amacıyla Anayasa’nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırması komisyonu
açılmasını saygılarımızla arz ederiz.
3.- Artvin Milletvekili Uğur Bayraktutan ve 24 milletvekilinin,
Artvin Kafkasör-Cerattepe maden sahası konusunun araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/263) (x)
Türkiye Büyük Millet Meclisi Başkanlığına
Artvin
Kafkasör-Cerattepe maden sahası konusunda gerekli önlemlerin belirlenip
ivedilikle alınması amacıyla Anayasa’nın 98’inci ve İç Tüzük’ümüzün 104’üncü ve
105’inci maddeleri gereğince Meclis araştırması komisyonu açılmasını
saygılarımızla arz ederiz. 
1)
Uğur Bayraktutan (Artvin)
2)
Orhan Sarıbal (Bursa) 
3)
Kazım Arslan (Denizli)
4)
Şenal Sarıhan (Ankara)
5)
Mazlum Nurlu (Manisa)
6)
Niyazi Nefi Kara (Antalya)
7)
Ali Şeker (İstanbul)
8)
Gülay Yedekci (İstanbul)
9)
Mevlüt Dudu (Hatay)
10)
Cemal Okan Yüksel (Eskişehir)
11)
Nurhayat Altaca Kayışoğlu (Bursa)
12)
Mehmet Gökdağ (Gaziantep)
13)
Kadim Durmaz (Tokat)
14)
Mustafa Sezgin Tanrıkulu (İstanbul)
15)
Mahmut Tanal (İstanbul)
16)
Haydar Akar (Kocaeli)
17)
Aydın Uslupehlivan (Adana)
18)
Çetin Osman Budak (Antalya)
19)
Barış Karadeniz  (Sinop)
20)
Namık Havutça (Balıkesir)
21)
Devrim Kök (Antalya)
22)
Ceyhun İrgil (Bursa)
23)
Lale Karabıyık (Bursa)
24)
Erkan Aydın (Bursa)
25)
Tur Yıldız Biçer (Manisa)
Özet
Gerekçe:
Artvin
ilimizin hemen üzerinde bulunan Cerattepe mevkisi ve bu alanla bitişik Genya
Dağı’nı da içine alan iki ruhsat alanında yapılmak istenilen madencilik
faaliyeti Artvin halkının on beş yıllık inançlı ve kararlı mücadelesi sonucunda
24/10/2008 tarihinde mahkeme kararıyla bir bütün olarak sona ermişti. Rize
İdare Mahkemesinin 2007/52 esas ve 2008/709 Karar ile aynı Mahkemenin 2007/53
esas ve 2008/708 Karar sayılı ilamlarında doğal yaşlı ormanlara, su
kaynaklarına, canlı yaşama verilecek muhtemel zararlar değerlendirilerek
işletme ve maden ruhsatlarının iptaline karar verilmişti. Bu karar Artvin'in
kurtuluşu olmuş, telafisi imkansız zararlar mahkeme tarafından da takdir
edilmişti.
Ancak,
24 Haziran 2010 tarihinde yeni Maden Kanunu’nun, 6 Kasım 2010 tarihinde de
uygulama yönetmeliğinin yürürlüğe girmesiyle ülkemiz genelinde ilk olarak 1.343
maden sahasının ihale yoluyla ruhsatlandırılacağı bizzat Enerji ve Tabii
Kaynaklar Bakanı Taner Yıldız tarafından Mart 2011 tarihinde açıklanmıştır.
Artvin ve ilçelerinde de ihaleye çıkarılacak onlarca saha olduğu bilinmektedir.
Bunlardan birinin tüm Artvinlilerin desteğiyle ruhsatları iptal edilen 4252
maden ruhsat numaralı Cerattepe (250 hektar), diğerinin ise 4944 maden ruhsat
numaralı Genya Dağı ve Kafkasör turizm merkezi dâhil şehrin üst mahallelerini
ve ilimizin içme suyu kaynaklarının önemli bir kısmını da içine alan (4.156,25
hektar) çok daha geniş bir saha olduğu bilgisi şehirde büyük tepki ve endişe
yaratmıştır. Her iki alan mahkeme kararıyla işletme ruhsatlarının iptal edilmiş
olduğu alandır. Mahkeme kararına rağmen, bu iki ruhsat alanının yeniden ihaleye
çıkarılmış olması kaygılarımızı daha da arttırmıştır.
Bu
alanlara ilişkin maden ruhsatlarının mahkeme kararıyla iptal edilmiş olmasına
rağmen ve bu kararlar yüksek yargının onayından geçmiş olmasına rağmen,
belirtilen alanların yeniden ihaleye çıkarılmış olması öncelikle özel olarak
Artvin halkının ve genel olarak bütün yurttaşların hukuk devletine ve hukukun
üstünlüğüne olan inancını sarsacaktır. Özelikle ruhsat alanlarının heyelanlı
alanlar olduğu, heyelanların devam ettiği, hâlen giderek büyüyen çatlakların
yaşamsal tehlikeler yaratacak ölçülere geldiği görülmektedir. Yine yargılama
sırasında bu alanda madencilik yapmak isteyen şirketin açmış olduğu galeride
biriken ağır metal yüklü suyun yol açtığı kaymaların sonuçlarının yeni yeni
ortaya çıkmaya başladığı tespit edilmektedir. Artvin ilinin bütün içme suyu
kaynakları bu iki ruhsat alanlarında yer almakta olup bir maden işletme
faaliyeti ilimizin bütün su kaynaklarını kurutacak veya kirletecektir.
Yukarıda
belirtilen hususlar ışığında Artvin şehir merkezinin üzerinde yer alan 4252 ve
4944 no.lu maden ruhsat alanlarının kapsadığı alan, bu alanlardaki madencilik
faaliyetinin çevresel etkileri, bu alanlardaki mahkeme kararlarının ve daha
önceki araştırma komisyonunun belirlemeleri, şehir merkezine yakınlığı ve şehir
merkezinde yaşayan insanların bundan ne şekilde etkileneceği, ülkemizin
ekonomisine bir katkısının olup olamayacağı, yer üstü zenginlikleriyle
kıyaslandığında kısa dönemli özel çıkarlar yerine yüzyıllar boyunca bütün
kamunun yararlanacağı yer üstü zenginliklerinin neler olduğunun kurulacak bir
Meclis araştırması komisyonu tarafından görülmesinin ve tespit edilmesinin
ülkemizin geleceği ve sağlıklı bir çevrede yaşama hakkı kapsamında bir
zorunluluk olduğuna inanıyoruz.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Bir
gensoru önergesi vardır, önerge bugün bastırılıp sayın üyelere dağıtılmıştır.
Şimdi
önergeyi okutuyorum:
B) Gensoru Önergeleri
1.- HDP Grubu adına, Grup Başkan Vekilleri Diyarbakır
Milletvekili İdris Baluken ve Diyarbakır Milletvekili Çağlar Demirel’in, sokağa
çıkma yasakları adı altında devreye konan uygulamalar neticesinde
gerçekleştirilen hak ihlalleri, mağduriyetler, yaşanan ölümler ve sivillere
yönelik gerçekleştirilen bombalı saldırılara gerekli önlemlerin alınmaması
nedeniyle İçişleri Bakanı Efkan Ala hakkında gensoru açılmasına ilişkin
önergesi (11/11) 
Türkiye Büyük Millet Meclisi Başkanlığına
Sokağa
çıkma yasakları adı altında devreye konan uygulamalar neticesinde
gerçekleştirilen hak ihlalleri, mağduriyetler, yaşanan ölümler ve sivillere
yönelik gerçekleştirilen bombalı saldırılara gerekli önlemlerin alınmaması
nedeniyle sorumluluğu bulunan İçişleri Bakanı Efkan Ala hakkında Anayasa’nın
98’inci ve 99’uncu, TBMM İçtüzüğü’nün 106'ncı maddeleri uyarınca gensoru
açılmasını arz ederiz.
 Çağlar Demirel İdris
Baluken
 Diyarbakır Diyarbakır
 HDP Grup Başkan Vekili HDP
Grup Başkan Vekili 
Gerekçe:
Ağustos
2015 tarihinden itibaren başlayan sokağa çıkma yasakları, zorunlu göç, orman
yangınları ve âdeta siyasi bir tasfiyeyi amaçlayan yoğun tutuklamalar sonucunda
ülkemizde yeni bir çatışmalı süreç başlamıştır. Bu sürecin başlamasıyla 1990’lı
yıllarda olduğu gibi siyasal, sosyal ve tarihsel boyutları olan birçok sorun
yeniden askerî yöntemlerle bastırılmaya çalışılmaktadır. Söz konusu çatışmalı
süreçte sadece son on bir ay içerisinde ülke genelinde 867 sivil ve 700
güvenlik görevlisi yaşamını yitirmiştir. Ülkenin her yerinde patlayan bombalar,
milyonları bulan göç dalgaları, yakılan binlerce hektar orman arazisi, 7 ilçe
ve 1 il merkezinde yaşam alanlarının birçoğunun yaşanamaz hâle getirilmesi ve
binlerce insanın yaşamını yitirdiği çatışma ve bombalamalar ülkeyi âdeta bir
istikrarsızlık adasına dönüştürmüştür.
Halklarımız
tarafından yetkilendirilen seçilmişlere karşı yoğun bir gözaltı ve tutuklama
furyası başlatılmış, 2015 yılında 5 bini aşkın kişi gözaltına alınmış, 19
belediye eş başkanı, 35 belediye eş başkan yardımcısı ve belediye meclis üyesi
olmak üzere toplamda 2 bine yakın insan tutuklanmıştır. Buna rağmen Diyarbakır,
Ankara ve İstanbul'da yüzlerce insanın yaşamını yitirmesine sebep olan bombalı
saldırıların faili olan DAİŞ’le ilgili ciddi bir soruşturma ve ceza sistemi
geliştirilmemiş hatta Antep ve Adıyaman gibi bölgelerde rahatça
örgütlenmelerine uzun bir süre göz yumulmuştur. Gitgide artan mezhepçi ve
milliyetçi politikalarla toplum Alevi-Sünni, Kürt-Türk diyerek ayrıştırılmanın
eşiğine getirilmiştir. Bir yandan da AKP Hükûmetinin Orta Doğu coğrafyasına
dağılmış Selefi örgütlerle oluşturulan bağları birçok yerde deşifre olmuş,
DAİŞ'in daha önce Ankara ve Diyarbakır'da, en son 28 Haziran 2016 tarihinde
Atatürk Havalimanı’nda gerçekleştirdiği saldırılara rağmen hâlâ temkinli bir
dil kullanmaya devam edilmiştir. DAİŞ'in ise diğer ülkelerde yaptığı tüm
saldırıları üstlenirken Türkiye'deki saldırıları üstlenmemek gibi bir tutumu
devam etmektedir.
1
il merkezi ve 7 ilçe merkezinde sokağa çıkma yasakları süresince yerleşim
bölgeleri büyük oranda yıkılmış olmasına ve yüz binlerce insan göç etmiş
olmasına rağmen bu gerçek kamuoyundan hâlâ gizlenmekte ya da “terörle mücadele”
diye sunularak kitleler nezdinde manipüle edilmektedir.
Bölgedeki
STK’lar ve yerel kaynaklar, devletin açıkladığı göç miktarının gerçeği
yansıtmadığını ve göç eden insan sayısının açıklanandan çok daha fazla
olduğunu, son bir yıldaki çatışma ortamından dolayı en az 1 milyon 600 bin
kişinin zorunlu göçe tabi tutulduğunu açıklamışlardır.
Hükûmet,
kentleri TOKİ’lerin insafına bırakarak bir taraftan kültürel hafızayı yok
ederek yerleşim bölgelerinin tarihsellikleriyle olan bağını koparmayı, diğer
taraftan büyük bir ekonomik rant alanı yaratmayı amaçlamaktadır. Uluslararası
hukukta savaş suçları kapsamına giren yüzlerce uygulama yaşanırken,
çatışmaların bittiği bölgelerde ve “Operasyon bitti.” açıklamalarından sonra
asıl büyük yıkım başlatılmış, sadece Yüksekova ilçesinde 4 bine yakın haneye
yıkım kararı verilecek kadar ağır bir tahribat yaratılmıştır.
Bir
insansızlaştırma projesi olan ve Kürtler ile Alevilerin yaşadığı yerlerde
demografik değişimi esas alan bu uygulamalar devam ederken Atatürk
Havalimanı’nda yapılan bombalı saldırıda 41 insan yaşamını yitirmesine rağmen
havalimanı hemen ulaşıma açılmış ve insan hayatının Hükûmet nezdinde ne kadar
önemli olduğu bir kez daha açığa çıkmıştır. Güvenlik kameralarına yansıyan ve
canlı bombalardan birinin üstünde kışlık bir mont olmasına rağmen dünyanın en
iyi korunan havalimanı olmasıyla övünülen havalimanında böylesi bir güvenlik
zafiyetinin yaşanması ciddi kuşkular yaratmıştır.
Türkiye'de
son bir yıl içerisinde 17 kez bombalı saldırı düzenlenmiştir. Bu saldırılarda
toplam 298 kişi hayatını kaybetmiştir, bine yakın insan da yaralanmıştır.
Sonuç
olarak, ülkeyi boydan boya kana ve gözyaşına boğan şiddet ve çatışma ortamını
bitirebilecek ya da yumuşatacak stratejiler yerine Cumhurbaşkanı ve Hükûmet
sözcülerinin açıklamaları ve uygulamaları çatışmaların tırmanacağı işaretini
vermektedir. Cumhurbaşkanı ve Hükûmet yetkililerinin bu yönlü açıklamalarından
sonra Türkiye halkları için yeterince kabul edilemez bulunan tablonun daha
fazla ağırlaşacağını kestirmek ne yazık ki güç değildir.
Yüzlerce
yurttaşımızın ölümünden ve binlerce insanımızın yaralanmasından dolayı birinci
dereceden sorumluluk makamında bulunan İçişleri Bakanı başta olmak üzere
Hükûmet üyelerinin herhangi bir şekilde öz eleştiri ve istifa mekanizmalarını
işletmemesi toplumun vicdanında mahkûm olmuş bir tutuma işaret etmektedir.
Bu
kapsamda, İçişleri Bakanı Efkan Ala’nın ilk elden sorumluluk makamında olduğunu
tekrar hatırlatmak ve ölümler ile yıkımlardan ötürü ortaya çıkan tabloda
kendisi hakkında bir gensoru önergesi vermek zarureti doğmuştur.
BAŞKAN
– Bilgilerinize sunulmuştur.
Gensorunun
gündeme alınıp alınmayacağı hususundaki görüşmenin gününü de kapsayan Danışma
Kurulu önerisi daha sonra onayınıza sunulacaktır.
Sayın
milletvekilleri, şimdi, Milliyetçi Hareket Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım: 
VII.- ÖNERİLER
A) Siyasi Parti Grubu Önerileri
1.- MHP Grubunun, İstanbul Milletvekili İsmail Faruk
Aksu ve arkadaşları tarafından, fındık üreticilerinin sorunlarının
araştırılması amacıyla 17/2/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 14
Temmuz 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
14/07/2016
Türkiye Büyük Millet Meclisi Başkanlığına
Danışma
Kurulunun 14 Temmuz 2016 Perşembe günü (bugün) yaptığı toplantısında siyasi
parti grupları arasında oy birliği sağlanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
 Erkan
Akçay
 Manisa

 MHP
Grup Başkan Vekili
Öneri:
17
Şubat 2016 tarih, 2016/1226 sayıyla TBMM Başkanlığına vermiş olduğumuz İstanbul
Milletvekili İsmail Faruk Aksu ve arkadaşlarınca "Fındık üreticilerinin
sorunlarının araştırılması" amacıyla verilen Meclis araştırma önergesinin
14 Temmuz 2016 Perşembe günü (bugün) Genel Kurulda okunarak görüşmelerinin
bugünkü birleşiminde yapılması önerilmiştir.
BAŞKAN
– Milliyetçi Hareket Partisi grup önerisinin lehinde ilk konuşmacı İstanbul
Milletvekili Sayın İsmail Faruk Aksu. 
Süreniz
on dakika.
Buyurun
Sayın Aksu. (MHP sıralarından alkışlar)
İSMAİL
FARUK AKSU (İstanbul) – Sayın Başkan, sayın milletvekilleri; Milliyetçi Hareket
Partisi olarak verdiğimiz fındık üreticilerinin sorunlarına ilişkin grup
önerisi hakkında söz aldım. Aziz Türk milletini ve Genel Kurulu saygıyla
selamlıyorum.
Konuşmamın
başında elli yedi yıl önce bugün 14 Temmuz 1959’daki Kerkük katliamında şehit
edilen Türkmen kardeşlerimizi rahmetle anıyorum. Türkmenlere yönelik olarak
bugün de devam eden katliam ve tacizleri kınıyorum ve Hükûmeti bölgede Türkmen
odaklı bir politika izlemeye davet ediyorum. 
Giresun’da
düşen askerî helikopterde şehit olan asker ve yakınlarını da rahmetle anıyorum,
ruhları şad olsun. 
Yine,
Ordu’da yaşanan sel felaketinde hayatını kaybeden vatandaşlarımıza da Allah’tan
rahmet diliyorum. Hayatı büyük ölçüde etkileyen sel ve heyelan ev ve iş
yerleriyle birlikte fındık bahçelerini tahrip etmiş, arıcılık ve hayvancılık
yapan çiftçilerimiz de selden zarar görmüştür. Bu felaketten etkilenen tüm
vatandaşlarımıza geçmiş olsun dileklerimi iletiyorum. Milliyetçi Hareket
Partisi olarak vatandaşlarımızın uğradıkları zararların karşılanması için
meselenin takipçisi olacağımızı da ifade etmek istiyorum.
Değerli
milletvekilleri, fındık Türkiye’nin en değerli ihraç ürünlerindendir, başka
alternatifi olmadığı gibi, rakibi de yoktur. Türk fındığı sırf ülkemiz için
değil, dünya piyasası için de çok önemlidir. Dünya pazarının yüzde 80’ine bizim
fındığımız hitap etmektedir. Üretimden ihraç aşamasına kadar sektör yaklaşık 8
milyon kişiyi ilgilendirmektedir ancak Türkiye, maalesef, elindeki bu hazinenin
farkında değildir. Âdeta bu kıymet başına dert olmakta, fındık üreticisi ise bu
çaresizlik karşısında mağdur edilmektedir. Her yıl rekolte değişikliği ile arz
fazlası arasında çiftçi ezilmektedir. Bizim fındığımızı kullanan Avrupalı
fındığın kaymağını yerken ülkemiz hâlen natürel fındık ihracatıyla
yetinmektedir. Fındık üreticisi ise ne emeğinin karşılığını alabilmekte ne de
geleceğe dair iyimser bir beklenti içerisinde olabilmektedir. Her sezon yeni
bir dert, her geçen gün yeni bir mağduriyetle karşı karşıya kalınmaktadır. 
Yüz
binlerce fındık üreticisi için bir nefes ve arka olan üretici kuruluşu FİSKOBİRLİK
on dört yıldır susturulmuş, üreticiye faydası sıfırlanmış ve kâğıt üzerinde
kurum olmaya mahkûm edilmiştir. Karadeniz insanının alın teri, maddi ve manevi
desteğiyle kurulup bugünlere taşınan ve üreticinin de tek dayanağı olan
FİSKOBİRLİK, şimdilerde geçmişten kalan gayrimenkulleri satan, satamadıklarını
kiralayan bir kurum hâline gelmiştir. Bu durumun tartışmasız sorumlusu AKP
hükûmetleridir. Oyu fındık üreticisinden alıp üreticiyi unutan, fındığı
Avrupalı sermayedarlara ve buradaki iş birlikçilerine rehin eden anlayış artık
son bulmalıdır.
Son
yılların sahipsizliği esasen 2003 yılında başlamış ve alıştıra alıştıra
bugünlere gelinmiştir. 2003 yılı sezon başında FİSKOBİRLİK'e fındık teslim
etmiş her üretici parasını peşin almış ve kimsenin alacağı kalmamıştır.
FİSKOBİRLİK, kasasında bugünkü rakamlarla 230 milyon TL nakit parası,
stoklarında hemen satılabilir 80 bin ton kabuklu fındığı olan, sağlıklı saklama
şartlarına uygun depolarını tamamlayıp hizmete alan, Ordu Yağ gibi iştirak ve
tesislerini tam kapasite çalıştıran, Çotanak gibi yeni markalar üreten,
yüzlerce kişiyi istihdam eden, fındıkta arz fazlası sorunu çözülmüş,
FİSKOBİRLİK’in yağlık uygulamalarından kaynaklanan görev zararları kaldırılmış,
özel bankalara olan borçları silinmiştir. Yani üreticinin emeğinin karşılığını
almasını engelleyen yükler fındık üzerinden kaldırılmış bir durumda iken AKP,
hükûmeti devralmıştır. 
Değerli
milletvekilleri, tarımsal ürün ihracatımızda yaklaşık yüzde 15-20’lik payı olan
fındığın en önemli özelliklerinden birisi ülkemize getirdiği döviz girdisinin
tamamını millî kaynaklardan sağlamasıdır. Çiftçi Kayıt Sistemi’ne göre
Türkiye’de 43 ilde fındık yetiştiriciliği yapılmaktadır. TÜİK verilerine göre
2015 yılında 701 bin hektarlık alanda fındık yetiştirilmekte ve dikim
alanlarının yaklaşık yüzde 70’i Doğu Karadeniz’de yer almaktadır. Türkiye’de
dekar başına üretim diğer ülkelere nazaran daha düşüktür. Dünya Gıda Örgütü
verilerine göre 2013 yılında dekar başına fındık verimi Türkiye’de 130 kilogram
iken ABD’de 364, Gürcistan’da 249 kilogramdır. Ülkemizde 2002 yılında dekar
başına kabuklu fındık üretimi 113 kilo iken 2015 yılında 78 kiloya düşmüştür.
Verimlilik düşüşü devam etmektedir ve bu önemli bir sorundur. Üretim ve fiyat
politikasındaki yanlışlık ise fındığın temel sorunlarıdır. Fiyatları bir ya da
birkaç firmanın kontrol ettiği tekelci durum bugün fındık fiyatlarını
maliyetinin çok altına, 8 liraya kadar geriletmiştir. Fındığın hak ettiği
değerlere ulaşamaması üreticinin refah artışı beklentisini de boşa çıkartmaktadır.
Üreticinin millî gelirden aldığı pay göreceli olarak azalmaktadır. İllerin
genel sosyoekonomik gelişmişlik endeksine göre yaygın fındık üretilen Ordu,
Giresun ve Samsun gelişmişlik düzeyi sıralamasında gerilere düşmüştür.
2000-2011 karşılaştırmasına göre 45’inci sırada olan Giresun 52’nci sıraya,
57’nci sırada olan Ordu 61’inci sıraya ve 27’nci sırada olan Samsun 33’üncü
sıraya gerilemiştir. Bu göstergeler ekonomisi fındığa dayalı olan illerimizin
geride kaldığını, geçim kaynağı fındık olan üreticilerin fakirleştiğini
göstermektedir.
Değerli
milletvekilleri, fındık üreticisinin bir diğer önemli sorunu ise girdi
maliyetlerinin yüksekliğinden dolayı üretim maliyetini karşılayamama
endişesidir. Fındık üretim maliyetlerinin en önemli unsuru gübre, ilaç, yakıt
ve işçiliktir. Kullanılan gübre, ilaç, mazot ve bakım maliyetlerinin artması
üretimi olumsuz etkilemektedir. Fındık üreticileri destekleniyor gibi görünse
de bu destekleme politikaları küçük üreticinin tüccara ya da tefeciye
bağımlılığını ortadan kaldırmamaktadır. Bu yıl alan bazlı desteklemede baz
alınan fındık üretim alanları yeni yapılan çalışmalarla daha da daraltılmıştır.
Ordu ve Giresun başta olmak üzere diğer il ve birçok ilçede taban arazi
gerekçesiyle yıllardır üreticiye ödenen destek miktarı kaldırılmış ya da
azaltılmıştır. 
Bugün
fındık üreticisinin karşı karşıya bulunduğu önemli sorunlar bize göre
şunlardır: Bilimsel esaslar çerçevesinde destek, garanti fiyat ve üretim
planlama politikalarının hayata geçirilememesi; fındık ağaçlarında oluşan hastalıklar
ve buna bağlı kalitesiz ürünün yarattığı olumsuzluklar; yapısal sorunların
yanında don ve diğer doğal afetlere bağlı verim düşüklüğü; üretilen fındığın
tamamını ihraç edebilecek tanıtım ve pazar araştırma politikalarının
yetersizliği; fındığın katma değeri yüksek bir ihraç ürünü hâline
getirilememesi; yöre insanının büyük kentlere göç etmesi; FİSKOBİRLİK’in
yapısal sorunları, depolama kapasitesi ve şartları nedeniyle bilinçsiz yapılan
kurutma ve kalite sorunu; üreticilere modern üretim teknikleri, budama,
ilaçlama ve gübreleme konularında yeterli teknik destek verilmemesi; bu
kapsamda üreticilere hizmet veren tarım danışmanları sayısının azaltılmasıdır. 
Değerli
milletvekilleri, yeni bir hasat dönemi yaklaşırken fındık fiyatlarının nasıl
belirleneceği, fiyatlarda artış ve devlet desteklerinde azalma olup olmayacağı
konusu üreticileri düşündürmektedir. Anlaşıldığı kadarıyla her yıl olduğu gibi
fiyatlar, yine rekolte arz fazlası kıskacında belirlenecektir. Bu yaklaşım
doğru değildir. Fındık rekolte arz fazlası ikilemine sıkıştırılamayacak kadar
değerli, fındık üreticisi de konjonktüre mahkûm edilmeyecek kadar önemlidir.
Milliyetçi Hareket Partisi olarak her dönem üreticilerin en büyük problemi olan
fındık alım fiyatına ilişkin görüşümüz fındıkta fiyat garanti sistemidir.
Fındık ve diğer bazı stratejik ürünlerde uygulanacak garanti fiyat
uygulamasıyla fiyatı alivreciler değil, üretici birlikleri, ziraat odaları ve
diğer ilgili kuruluşlar birlikte belirleyeceklerdir. Belirlenen bu asgari fiyat
üzerinden devlet alım garantisi verecek, piyasada fiyat daha yüksek ise
üreticimiz ürününü bu şekilde değerlendirebilecektir. Çiftçimiz her şartta
ürününü belirlenen fiyat veya üzerinde satabileceğini bilecek ve satamama
endişesi taşımayacaktır. 
Sonuç
olarak, uygulanacak politikaların fındık üreticisinin mağduriyetini giderecek,
millî gelirden hak ettiği payı almasını temin edecek şekilde tanzim edilmesi
şarttır.
Bu
düşüncelerle Milliyetçi Hareket Partisi olarak verdiğimiz fındık üreticisinin
sorunlarının araştırılmasına dair önergemize yüce Meclisin destek vermesini
bekliyoruz.
Hepinizi
saygıyla, hürmetle selamlıyorum. (MHP sıralarından alkışlar)
BAŞKAN
– Teşekkür ederiz Sayın Aksu.
Grup
önerisinin aleyhinde ilk konuşmacı Giresun Milletvekili Sayın Cemal Öztürk. (AK
PARTİ sıralarından alkışlar)
Süreniz
on dakika. 
Buyurun.
CEMAL
ÖZTÜRK (Giresun) – Sayın Başkan, değerli milletvekilleri; Milliyetçi Hareket
Partisi Grubu tarafından fındık üzerine, fındık üreticilerinin sorunlarının
araştırılmasıyla ilgili verilen Meclis araştırması önergesi üzerine söz almış
bulunuyorum. Hepinizi saygıyla selamlarım.
Fındık,
ülkemizin en önemli tarım ürünlerinden biridir. Özellikle, Karadeniz
Bölgemizin, doğuda Artvin ilinden batıda İstanbul Boğazı’na kadar 16 ilimizde
ana geçim kaynağı, yaklaşık 5 milyon insanımızı da doğrudan ilgilendiren bir
tarım ürünümüzdür ve ihracatımızda en önemli paya sahiptir. Nitekim, Türkiye,
ihracatta geçtiğimiz sezon fındıktan 2 milyar 798 milyon dolar net gelir elde
etmiştir. Bu sene de inşallah -şu anda kırk beşinci haftadayız- bu ihracat
yaklaşık 2,5 milyara doğru gitmektedir, yedi hafta sonra neticeyi alacağız.
Değerli
milletvekilleri, tabii, fındığın çok sorunu var; bunları belli başlı başlıklar
altında şöyle sıralayabiliriz: 
En
önemli sorun, fiyat istikrarsızlığı. İkinci sırada, verimlilik yani verim
düşüklüğü. Kalite bakımından ağaçlarda meydana gelen hastalıklar, depolama
sorunları, doğal afetler, katma değeri yüksek ürünlere dönüştürememe -biraz
önce sayın konuşmacının ifade ettiği gibi- Fındık Tarım Satış Kooperatifleri
Birliğinin yani FİSKOBİRLİK’in sorunları, bölgenin göç sorunları; sorunlar çok,
sorun yok demiyoruz ancak bu sorunlar yeni değildir; uzun yılların birikimiyle
meydana gelen ve her biriyle ilgili Hükûmetimizin, AK PARTİ hükûmetlerinin
verdiği büyük mücadelelerle bu sorunların çözümü birer birer yapılmaktadır. 
Nitekim,
AK PARTİ iktidara geldiğinde 2002 yılında -fiyat konusunda- fındık 1,5 TL idi
bugünkü fiyatla -o gün, hatırlayanlar bilir, 1 milyon 500 bin TL idi; belki
yeni nesil bunu hatırlamaz, altı sıfır atıldı paramızdan- ve dolar karşılığı da
yaklaşık 93 sentti. Ben o günleri iyi hatırlıyorum çünkü FİSKOBİRLİK Genel
Müdürüydüm. Ama gelinen sürede, on iki yıl sonra bugün bile, fındık
fiyatlarının en düşük seviyede olduğu iddia edilen bir dönemde bile fındık
fiyatları 3,5 doların üstündedir ve -Hükûmetimizin verdiği alan bazlı desteği
de buna ilave edersek ki geçen ay ödemelere başlanmıştır- bu sene, 2016 yılında
fındık üreticilerimize alan bazlı destek olarak Hükûmetimiz yaklaşık 850 milyon
TL gibi bir destek vermiştir. 
AHMET
SELİM YURDAKUL (Antalya) – Eskiden beri veriliyor, sizin Hükûmet değil,
Milliyetçi Hareket Partisi başlattı onu.
CEMAL
ÖZTÜRK (Devamla) – Yani dönüm başına 170 TL. 10 dönümden 1 ton fındık elde
edildiği düşünüldüğünde bu da 1.700 TL gibi bir rakama ulaşır ki bu destekle
birlikte fındık fiyatları bugün bile yaklaşık 11 TL civarındadır. Dolayısıyla
fiyatta gelinen durumu da dikkate almak durumundayız. 
Verimlilik
konusu, tabii ki Türkiye’nin önemli bir sorunu. Doğrudur, dünya fındığının
yüzde 75’ini biz sağlıyoruz. Bizim de rakiplerimiz var başta İtalya olmak üzere
ama en önemlisi komşumuz Gürcistan ve Azerbaycan son yıllarda fındık dikim
alanlarını bir hayli genişletmişlerdir. Türkiye'de aslında geleneksel olarak Doğu
Karadeniz Bölgesi’nde başta Giresun, Ordu, Trabzon illerinde fındık
yetiştirildiği hâlde, son elli yılda Sakarya, Düzce, Bolu gibi, hatta Samsun
Çarşamba, Terme ovaları bile fındık alanlarına dönüştürülmüştür. Ancak, son on
iki yılda, istatistiklere baktığımızda, dünya fındık dikim alanları yüzde 26
genişlemiş, Türkiye’de de yüzde 25 genişlemiştir. Fakat, Türkiye’deki fındık
rekoltesi yıllar itibarıyla dalgalanma göstermekte ve bu dalgalanmalar
neticesinde de -bir türlü- fındık miktarında, fındık üretiminde bir istikrar
yoktur. Bunun sebebi de elbette ki başta doğal şartlardır ama aşırı göç Doğu
Karadeniz’deki fındık bahçelerindeki verimliliği maalesef düşürmüştür.
Tabii,
Hükûmetimiz, başta Tarım Bakanlığı olmak üzere, bu sorunları günbegün takip
etmekte ve gelinen noktada ki biz fındık bölgesi milletvekilleri olarak şubat
ayında bir araya geldik, konuyla ilgili görüşlerimizi Tarım Bakanımızla
paylaştık ve neticede Tarım Bakanlığımız Trabzon’da yapmış olduğu bir
çalıştayda fındıkla ilgili en önemli 3 tane karar aldı. Bunların başında,
bugüne kadar fındık rekoltesinin farklı platformlarda, farklı kurumlarla tespit
edilmesi söz konusuydu. İlk defa, Türkiye’de, fındık rekoltesinin Tarım
Bakanlığınca temmuz ayının ilk yarısında, yani ilk on beş gününde açıklanması
kararlaştırıldı ki nitekim Sayın Bakanımız, sanıyorum pazartesi günü
Türkiye’nin fındık rekoltesini açıkladı. Maalesef, bu sene rekolte düşük. Öyle
gözüküyor ki 468 bin ton olarak açıklanan bu rekolte iç ve dış talebi
karşılamaya yetecek bir miktar değil.
Tabii
ki arz ve talep fındık fiyatlarının oluşmasında önemli bir faktör. Nihayet
piyasa ekonomisinde yaşıyoruz. Elbette fındık müstahsilimizin Hükûmet olarak
arkasındayız. Nitekim, son yedi yıldır uygulanan özellikle alan bazlı destek
bunun bir göstergesi. Sadece fiyat bazlı değil, gübre desteği, onun dışında
depolama desteği ki nitekim, bu Trabzon’da alınan kararlardan biri de oydu.
Lisanslı depoculuğun özellikle Toprak Mahsulleri tarafından geçmişte yaptırılan
depoların fındık müstahsilinin emrine verilmesi ve müstahsilimizin alivreci,
emanetçi usulden kurtulmasıyla ilgiliydi bu ikinci alınan karar. 
Yine,
bizim fındık bölgesi milletvekilleri olarak aldığımız ve Tarım Bakanımıza,
Bakanlığımıza ilettiğimiz konulardan bir tanesi de fındıkla ilgili, önümüzdeki
dönemde özellikle fındık bahçelerinin ıslah edilmesi, alternatif ürünlerin
teşvik edilmesiyle ilgili beş ana başlıkta Tarım Bakanlığımıza verdiğimiz
raporlar vardı. 
Değerli
milletvekilleri, tabii ki ben demiyorum ki fındık müstahsilimizin sorunları
yoktur. Böyle önemli bir ürünün, Türkiye’ye bu kadar katma değer, bu kadar
ihracat geliri sağlayan bir ürünün konu edilip konu başlıklarıyla
değerlendirilmesi ve ayrı bir başlık altında incelenmesi lazım. Bu,
Meclisimizin takdiridir ama ben şahsi olarak, fındığa emek vermiş hem de fındık
müstahsili olan, yıllarca da FİSKOBİRLİK Genel Müdürlüğü yapmış bir kişi olarak
fındık meselesiyle ilgili özellikle dört ana faktörü dikkate almamız lazım diye
düşünüyorum. Bunlardan birisi elbette ki müstahsildir ama fındığın tek başına
müstahsil yönünün ya da fiyat yönünün ele alınması yerine tüketici yönünün de
ele alınması, ihracatçı ayağının dikkate alınması ve en önemlisi de tacir
ayağının yani Türkiye’deki fındık ticaretiyle ilgilenen insanların da dikkate
alınması gerekir diye düşünüyorum. Âdeta bir masa düşünün, bu masanın tek
başına üretici yönlü değil, biraz önce söylediğim gibi tacir, sanayici ve
tüketici yönlü olarak da ele alınması lazım. Bugüne kadar maalesef hep fiyat
yönlü tartışılmıştır. Biraz önce konuşan önerge sahibi partimizin yetkilisi,
arkadaşımız FİSKOBİRLİK’ten bahsetti. Bakın, FİSKOBİRLİK’i ben bıraktığımda,
Genel Müdür olarak 2004’te ayrıldığımda, doğrudur FİSKOBİRLİK çok güçlü bir
konumdaydı. Belirttiğiniz rakamlar da hemen hemen benim rakamlarıma yakın, siz
“233 milyon” dediniz, ben 248 milyon “cash” para bıraktığımı hatırlıyorum.
FİSKOBİRLİK resmen batırılmıştır. Ama, bu batırma kesinlikle FİSKOBİRLİK’teki
yönetim beceriksizliğinden ve Meclis dışı muhalefet dolayısıyladır. O günkü ve
devamındaki FİSKOBİRLİK yönetimleri, Meclis dışı muhalefetin bayraktarlığını
yaparak Hükûmete fındık üzerinden muhalefet etmek amacıyla hem fındığı hem de
FİSKOBİRLİK’i bir yerde -sizin ifadenizle kullanmak istersek- batırma noktasına
gelmiştir. Dolayısıyla, bu konuda, FİSKOBİRLİK’in yeniden yapılandırılması
konusunda büyük gayret sarf etmiş bir kişi olarak söz söyleme hakkım olduğunu
düşünüyorum. 
Fındığın,
fındık müstahsilinin her zaman yanında olduğumuzu ve olmaya devam edeceğimizi
ifade ederek hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Öztürk.
İSMAİL
FARUK AKSU (İstanbul) – Sayın Başkan, sayın hatip konuşması sırasında benim
özellikle refah düşüklüğüne ilişkin söylediğim ifadeleri çarpıtarak farklı
yorumladı. 
BAŞKAN
– Buyurun Sayın Aksu, size sataşmadan iki dakika söz veriyorum. 
VIII.- SATAŞMALARA İLİŞKİN KONUŞMALAR
1.- İstanbul Milletvekili İsmail Faruk Aksu’nun,
Giresun Milletvekili Cemal Öztürk’ün MHP grup önerisi üzerinde yaptığı
konuşması sırasında şahsına sataşması nedeniyle konuşması
İSMAİL
FARUK AKSU (İstanbul) – Teşekkür ederim Sayın Başkan. 
Birincisi,
önce şunu ifade edeyim: Doğrudan gelir desteği uygulaması 57’nci Hükûmet
döneminde, Milliyetçi Hareket Partisinin de ortak olduğu Hükûmet döneminde başlatılmıştır.
İkincisi:
Ben refah kaybından söz ettim, siz de geçmişteki fındık fiyatını örnek
gösterdiniz. Oysa, böylesi bir mukayesenin anlamlı olabilmesi için girdi
maliyetleriyle beraber mukayese edilmesi lazım. 
Yine,
ben konuşmamda ifade ettim, Kalkınma Bakanlığının illerin sosyal ve ekonomik
gelişmişlik istatistiklerini yayımladığı raporları var. Orada fındığın yaygın
olarak üretildiği, bir ekonomik değer olarak vatandaşlarımızın geçim kaynağı
olduğu illerdeki gerileme çok açık ve net olarak görülüyor. Bu demektir ki bir
eksiklik var yani Karadenizli fındık üreticisi vatandaşımızın millî gelirden
aldığı payda bir azalma var. Bizim derdimiz de budur. Bu payı artıralım, nasıl
artırabiliriz, ona nasıl katkı sağlayabiliriz, Ordulu, Giresunlu vatandaşlarımızın
derdine nasıl derman olabiliriz; bu amaçla bu önergeyi verdik. 
O
sebeple tekrar teşekkür ediyorum. Desteğinizi bekliyorum. Sağ olun.
BAŞKAN
– Teşekkür ederiz Sayın Aksu.
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, İstanbul Milletvekili İsmail Faruk
Aksu ve arkadaşları tarafından, fındık üreticilerinin sorunlarının
araştırılması amacıyla 17/2/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 14
Temmuz 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Grup önerisinin lehinde ikinci konuşmacı Giresun Milletvekili Sayın Bülent
Yener Bektaşoğlu. (CHP sıralarından “Bravo” sesleri, alkışlar) 
Sayın
Bektaşoğlu, ne oluyor, bu tezahürat niye?
BÜLENT
YENER BEKTAŞOĞLU (Giresun) – Herhâlde sevgiden.
BAŞKAN
– Buyurun, süreniz on dakika.
BÜLENT
YENER BEKTAŞOĞLU (Giresun) – Sayın Başkan, sol taraftan fazla gürültü geliyor, kalabalıktan
herhâlde(!) Bir müsaade eder misiniz. Bir müdahale eder misiniz. (CHP
sıralarından alkışlar) 
Sayın
Başkan, değerli milletvekilleri; sizleri saygıyla sevgiyle selamlıyorum. Bayram
ertesi ilim Giresun’da helikopter kazasında canlarını kaybeden askerî ve
güvenlik görevlilerimize Tanrı’dan rahmet diliyorum, yaralılarımıza acil
şifalar diliyorum. Kendilerini dün GATA’da ziyaret ettim. İnşallah
kendilerinden iyi sağlık haberlerini alırız diye düşünüyorum. O yöre halkına da
buradan çok çok teşekkür etmek istiyorum, gazi yakınlarımızın da dileği, isteği
bu idi. Yoğun bir çaba içinde gerçekten orada zayiatın fazla olmasına mâni
oldular, iyi bir kurtarma çabası gösterdiler. Kendilerine de buradan teşekkür
etmek istiyorum. (CHP sıralarından alkışlar) 
Evet
saygıdeğer milletvekilleri, arkadaşlarımız fındıkla ilgili konuları gündeme
getirdiler. Fındığın sorunu büyük çünkü fındıkla ilgili üretici sayısı büyük,
ilgilenenlerin sayısı büyük. 500 bin civarında üreticimiz, 8 milyon civarında
da endirekt bu işle ilgilenen vatandaşlarımız var, bizim başka bir gelirimiz
yok, bizim tek şeyimiz, baş tacımız, gönül sultanımız, Türkiye'nin tarımsal
ürünler içinde en çok yüzümüzü güldüren, bize “Oo!” dedirten tarım ürünümüz.
Onun için burada on dakikada fındığın neyini anlatacağım bilemiyorum. Yine,
arkadaşlarım bir şeye değindiler, ben de bir şeyler paylaşmak istiyorum. Sonda
söyleyeceğim bazı önerilerimizin, başta bölge vekilim Cemal Bey olmak üzere,
dikkate alınmasını da hassaten rica ediyorum. (CHP sıralarından alkışlar) 
Evet,
değerli arkadaşlar, “Fındığın başkenti” unvanına sahip olan Giresun’un
milletvekili olmaktan dolayı, temsil etmekten büyük bir onur duyuyorum. Bizim
blogumuz var: “Kirazın Ana Yurdu, Fındığın Başkenti.” Giresun Atatürk
Meydanı’nda bir heykelimiz var, bu heykelde bir figür var, bir kadın ve bir
erkek figürü, başta fındık sepeti. Yani fındığa ne kadar önem verdiğimizin bir
nişanesidir. Bu heykel bizim için çok önemlidir. Varlığımızı bu ürüne borçluyuz
Karadeniz Bölgesi olarak, bilhassa Doğu Karadeniz Bölgesi olarak. Fındığı, alın
terini, göz nurunu temsil eden kutsalımız olarak görüyoruz, başımızın tacı
olarak biliyoruz, çok önemsiyoruz. 
Sadece
bizim için değil, ülkemiz için de fındık önemli bir üründür. Adına türküler
söylenmiş, fıkralar yazılmış çok değerli bir tarım ürünü. Ülkemizde 49 tarım
ürünü içinde yılda 2,5 milyar dolarla en fazla döviz girdisi sağlayan tek tarım
ürünü fındıktır ama fındık ne yazık ki son yıllarda baştan yere düştü, yerlerde
sürünmeye başladı. Üretici mağdur, fındık alımı yapanlar mağdur, fındıktan
geçimini sağlayanlar, 8 milyon civarında nüfus mağdur. En önemlisi de esnafımız
mağdur çünkü Giresun’un, Ordu’nun ekonomilerinin çarkı yalnız fındıkla dönüyor.
Fındık para ederse herkesin, hepimizin yüzü gülüyor. 
Fındığı
bu hâle getiren, yerlerde süründüren, AKP’nin, dış alıcıları ve onların yerli
iş birlikçilerini koruyan politikalarıdır. AKP, “yeni fındık stratejisi” adını
verdiği bu politikalarıyla yeni Zapsular yarattı. Bu süreçte Türk fındığının
yüzde 60’ını ihraç yoluyla bizden satın alan ithalatçı Ferrero firması,
ülkemizde sektörleşerek alıcıyken birden satıcı durumuna geldi, ki burası çok
önemli. Bu firma, fındığı illerde kurduğu şirketler, manavlar üzerinden alıyor,
kendi tesislerinde işleyerek yurt dışına ihraç ediyor. Yani bir dalda iki kuş
vuruyor. Böylece, Türkiye, hem elinde yüzde 87’sini bulundurduğu dış pazardaki
üstünlüğünü kaybediyor hem de iç pazarda fiyatların bu firma tarafından
oluşmasına seyirci kalarak ihracat geliri kaybına bölgemizi, ülkemizi maalesef
uğratıyor. 
Bunun
önüne geçilmelidir. Dünyada böyle bir sistem yok. Hangi ülkede üreticisinin
alın terini böyle bir sömürü düzenine teslim eden var, onu bilemiyorum. (CHP
sıralarından alkışlar) 
Fındık
için mücadele eden milletvekillerinden bir tanesiyim. Burada 30’a yakın
konuşmamda, verdiğim önergelerde fındığın gerçek değerinden alınmasını ve
satılmasını hep savundum, devletin fındığa sahip çıkmasını önerdim, yalvardık
çünkü bizim için çok önemliydi.
Geçen
yıl 20 TL’ye, sezon başında ise 15 TL’den başlayarak 8 TL’ye düşmesi sürecinde
hem Türkiye Büyük Millet Meclisinde hem seçim çevremde üreticinin, ülkemizin
hak ve menfaatlerinin korunması için pek çok çalışmamız oldu fındıkla ilgili. O
dönemde üreticinin elinde 300 bin ton fındık vardı. Öbür taraftan bu fındığı
ucuza kapatmak isteyen de alıcılar vardı. Bir taraftan üretici bir taraftan
alıcılar. Bu noktada devletin TMO veya FİSKOBİRLİK’le piyasaya müdahale etmesi
gerekiyordu. Fındığa devlet müdahalesi bölgemizde şarttı, olması da gerekirdi.
Çağrımız da bu yönde oldu. Hatta öyle bir kamuoyu oluşturuldu ki Tarım Bakanı
Sayın Faruk Çelik “Fındık fiyatlarına TMO’yla müdahale edeceğiz.” diye ikili
sohbetlerimizde bize söz verdi. Trabzon’daki toplantının da öneminden bir
tanesi buydu öyle zannediyorum. Ama maalesef bundan sonuç alamadık. 
Ülkemizde
üreticimiz trilyonlar kaybetti. Ayrıca bu sezon da fiyatının 10 TL’nin altında
oluşmasını sağladılar. Gerçekten şu anda bizim bölgemizde, bizim civarımızda
fındığımız 8-9 TL civarında. Yani 15 liradan pazarının açıldığı fındık şu anda
tam yarı fiyatıyla pazarda satışa sunulmak üzere. Yani üreticimiz bu yıl da
maalesef mağdur kalacak.
Sayın
Bakan ne yazık ki üreticilerin değil fındık baronlarının dediğini yaptı. Biz
kendisini zaman zaman uyardık, fındık bizim için önemli dedik. 
Bu
yıl farklı olarak sadece önceki gün tahminî bir rekolte açıkladılar, 468 bin
ton civarında. Üreticimize, sanayicimize, ihracatçımıza, fındıkla ilgili
olanlara hayırlı olsun. Ne kadar gerçekçi, ne kadar bilimsel verilere dayanıyor
buna değinmeyeceğim, zaten adı üzerinde tahminî bir rekolte. Ancak, şimdiye
kadar 3-4 çeşit rekolte olurdu, farklı kurumlar birbirini tutmayan rakamlarla
farklı rekolte açıklamaları yapıyor ve spekülasyonlarla haksız kazanç elde
ediliyordu; bu uygulama bu defa iyi oldu, teşekkür ediyorum, tebrik ediyorum. 
Ama
fındığın asıl ana derdi rekolte değil sayın milletvekilleri. Sayın Bakan sadece
tahminî rekolte açıklayarak ve “Fındık bu sene az, inşallah çok daha
para edecek.” diye tahminde bulunarak sorumluluğunu ve görevini yerine getirmiş
sayılamaz. Devlet, rekoltesini açıkladığı ürünün, hele de bu fındık gibi
stratejik ve millî bir ürünse, bunun, üretici ve ülkenin lehine fiyatının
oluşmasına katkı sağlaması lazım. Bir ay sonra yeni fındık sezonu başlıyor.
Üretici bahçeye girmeden önce toplayacağı fındığın kaç kilo olacağını değil, 1
kilo fındığın kaç lira olacağını merak ediyor. Hükûmete, Sayın Başbakana, Sayın
Bakan Faruk Çelik’e soruyorum: Rekolte gibi fiyat açıklayarak piyasanın
oluşmasına katkıda bulunacak mısınız? Bir kurum aracılığıyla müdahale alımı
yapacak mısınız? Ki bu çok önemlidir bölgemiz için. Geçen sezon olduğu gibi
seyirci kalıp yabancı sektörlerin iş birlikçileriyle birlikte üreticinin
emeğini, alın terini, göz nurunu peşkeş çekmelerine, fındığı ucuza kapatmalarına
yoksa göz mü yumacaksınız? (CHP sıralarından “Bravo” sesleri, alkışlar) 
Değerli
milletvekilleri, ülkemiz fındıktan 2 milyar dolar civarında para kazanıyor.
2014-2015 ihracat rakamları 3 milyar dolara dayandı. Ama Avrupalı 1 kilo
çikolata içine koyduğu 1 gram fındıktan 18 lira para kazanıyor. Fındık
Türkiye’den çıktığında sadece Avrupa’da 60 milyar dolarlık bir para, bir rant
yaratıyor, bir kazanç elde ediliyor. Yani üreten Hasan, kazanan Hans oluyor.
Hâlbuki bizler, ayakta durmanın bile zor olduğu bu coğrafyada fındığı binbir
çileyle, zahmetle topluyor, başkaları emeğimizin üstüne saltanat kuruyor.
Fındığı çok önemsiyoruz. Ama hakkımızı yedirmeyeceğiz. Fındığı hak ettiği
değere ulaştırma mücadelemiz bundan önce olduğu gibi bundan sonra da mutlaka
devam edecektir. Şunu biliyoruz: AKP, üreticiden, fındıktan yana değil,
üreticinin alın terini sömüren fındık farelerinden yana. (AK PARTİ sıralarından
“Bravo” sesleri, alkışlar) Fındığın bölgede tek sahibi CHP’dir. Fındıkta
oynanan oyunları bıkmadan, yorulmadan halkımıza anlatacağız, Mecliste dile
getireceğiz.
Son
olarak, fındıkla ilgili bazı tespitlerimi sizinle paylaşmak istiyorum, sayın
iktidar vekillerimize de bunu özellikle anlatmak istiyorum. Fındık üreticisini
içinde bulunduğu bu kâbustan kurtarmak için şunlar mutlaka yapılmalı: 
Bir:
Türkiye'nin, bahçeden başlayarak ihracata kadar geçen bütün alanlarını
düzenleyen, kurallar içeren, kalıcı, değişmez doğruları olan, yönetim, üretim,
tüketim, ticaret odaklı bir fındık politikasını mutlaka oluşturması lazım.
Zamanım
dar.
2012’de
fındık fiyatının serbest piyasa şartlarında, arz ve talep kanununa göre,
tarafların mutabakat ve memnuniyetiyle belirlenmesi, üreticinin refah
seviyesinin yükseltilmesi amacıyla başlatılan, ancak kimseye yararı olmadığı
anlaşılan yeni fındık stratejisinden derhâl vazgeçilmeli. 
Destekleme
politikaları ürün odaklı olmalıdır. Fındık dikim alanları sınırlandırılmalı ve
fındık bahçelerinin… (CHP sıralarından alkışlar) 
(Mikrofon
otomatik cihaz tarafından kapatıldı) 
BÜLENT
YENER BEKTAŞOĞLU (Devamla) – Efendim, çok önemli.
BAŞKAN
– Sözünüzü tamamlayın.
Buyurun.
BÜLENT
YENER BEKTAŞOĞLU (Devamla) – Fındık stratejik öneme sahiptir, millî bir
üründür. Bu ürünün fiyatı serbest piyasa koşullarında değil, devlet tarafından
taban fiyat olarak belirlenmeli ve açıklanmalıdır. 
250
bin ortağı, mal varlıkları, personeli, fındık işleme ve mamul üretim tesisleri,
satış bayi ağı bulunan, dünyanın en büyük üretici kooperatifiyken atıl duruma
düşürülen -Cemal Bey, bu size- FİSKOBİRLİK kurtarılmalı ve yeni bir yasal
düzenleme ve profesyonel bir yönetim anlayışıyla yeniden yapılandırılmalıdır.
Almanya’da
Hamburg’da, olmayan, yapay bir borsa fındığın ve üreticimizin kaderini
belirliyor. Fındıkta onların dediği oluyor, hâlbuki bizim dediğimizin olması
lazım. Bunu da belirtmek isterim.
Bunun
için Giresun Ticaret Borsasının yürüttüğü Fındık Lisanslı Depo ve Spot Borsası
desteklenmeli, ancak sadece depo işlevi değil, fiyat belirleyen yasal ürün
borsası işlevi görerek emanet fındık alımı yapılmalıdır. Bu da çok önemli.
Fındıkta
yabancı sermayenin tekelleşmesine izin verilmemeli, bunun yerine yerli
yatırımcıyı özendiren; iş, istihdam, katma değer yaratan fındık ekonomi
politikaları oluşturulmalıdır.
Bu
duygu ve düşüncelerle hepinizi saygıyla selamlıyorum, size çok teşekkür
ediyorum. Hepinize saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Bektaşoğlu.
CEMAL
ÖZTÜRK (Giresun) – Sayın Başkan…
BAŞKAN
– Sayın Öztürk…
CEMAL
ÖZTÜRK (Giresun) – Sayın Başkanım, konuşmacı konuşmasının sonunda ismimden bahsederek…
BAŞKAN
– Çok kibar bir sataşmaydı ama Sayın Öztürk, o yüzden yerinizden bir açıklama
yapabilirsiniz.
Buyurun.
V.- AÇIKLAMALAR (Devam)
22.- Giresun Milletvekili Cemal Öztürk’ün, Giresun
Milletvekili Bülent Yener Bektaşoğlu’nun MHP grup önerisi üzerinde yaptığı
konuşmasındaki bazı ifadelerine ilişkin açıklaması
CEMAL
ÖZTÜRK (Giresun) – Sayın Başkan, değerli milletvekilleri; Giresun
Milletvekilimiz Bülent Bektaşoğlu Bey’in görüşlerinin tamamına yakınına
katılıyorum bir Giresun Milletvekili ve fındık müstahsili olarak. (CHP
sıralarından alkışlar) Tabii, konuşması içinde suçlamaları var partimizi,
Hükûmetimizi. Ona Hükûmet yetkililerimiz ve partimiz cevap verir ama
FİSKOBİRLİK’le ilgili kısmında bana bir söz attı nezaketle. Ben de nezaketle
diyorum, gerçekten FİSKOBİRLİK yeniden yapılanmalı; dünyanın en büyük
kooperatifi, 246 bin ortağı var fakat çok kötü yönetiliyor. Yani bu yönetim
hatası Türkiye’nin kooperatiflerinin sorunu, sadece FİSKOBİRLİK’in değil, bütün
birliklerinin. Bu konuda yapılacak çok şey var. Biz Hükûmet tarafı, iktidar
partisi olarak üzerimize düşeni yapıyoruz ama lütfen kooperatif yetkilileri de
üzerlerine düşenleri yapsınlar. 
Giresun
Milletvekili olarak da teşekkür ediyorum tekliflerinize. (CHP sıralarından
alkışlar)
BAŞKAN
– Teşekkür ederiz Sayın Öztürk.
MEHMET
ERDOĞAN (Muğla) – Sayın Başkan…
BAŞKAN
– Sayın Erdoğan, niçin söz istiyorsunuz?
MEHMET
ERDOĞAN (Muğla) – Sayın Başkan, hatip konuşmasında “Fındığın tek sahibi
Cumhuriyet Halk Partisidir.” dedi ama Milliyetçi Hareket Partisi önergesinde
konuştu yani onu ben bir cümleyle ifade etmek istiyorum.
BAŞKAN
– Peki, size de bir dakika söz verelim.
Buyurun.
23.- Muğla Milletvekili Mehmet Erdoğan’ın, Giresun
Milletvekili Bülent Yener Bektaşoğlu’nun MHP grup önerisi üzerinde yaptığı
konuşmasındaki bazı ifadelerine ilişkin açıklaması 
MEHMET
ERDOĞAN (Muğla) – Sayın Bektaşoğlu seçim bölgesinin önemli meselesini
konuşmanın heyecanıyla “Fındığın tek sahibi Cumhuriyet Halk Partisidir.” dedi
ama konuştuğu önerge Milliyetçi Hareket Partisi tarafından verildi. Burada
konunun önemi Milliyetçi Hareket Partisi tarafından da bilinmekte ve bu konu
gündeme Milliyetçi Hareket Partisi tarafından getirilmiştir. Kamuoyunun
bilgisine sunuyoruz.
Teşekkür
ediyoruz.
BAŞKAN
– Teşekkür ederiz Sayın Erdoğan.
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, İstanbul Milletvekili İsmail Faruk
Aksu ve arkadaşları tarafından, fındık üreticilerinin sorunlarının
araştırılması amacıyla 17/2/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 14
Temmuz 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Milliyetçi Hareket Partisi grup önerisinin aleyhinde olmak üzere ikinci ve
son konuşmacı Ordu Milletvekili Sayın Ergün Taşcı. (AK PARTİ sıralarından
alkışlar)
Süreniz
on dakika Sayın Taşcı.
Buyurun.
ERGÜN
TAŞCI (Ordu) – Sayın Başkan, değerli milletvekilleri; öncelikle Milliyetçi
Hareket Partisinin fındık üreticilerinin sorunlarının araştırılmasıyla ilgili
Meclis araştırma önergesi hakkında, aleyhte söz almış bulunmaktayım. Bu
vesileyle yüce Meclisi saygıyla selamlıyorum. 
Bu
arada, öncelikle bir konuyu da Meclisle paylaşmak istiyorum: Bayram gecesi
başlayan ve aralıksız üç gün devam eden Ordu’daki doğal afet nedeniyle
bölgemizde can kaybı olmuştur, ciddi anlamda mal kaybı olmuştur. Bu vesileyle,
vefat eden hemşehrilerime Allah’tan rahmet diliyorum. Mal kaybıyla ilgili,
köprüler, yollar ve birtakım evlerin mahsur kalması nedeniyle Hükûmetimiz, kamu
kurumlarımız çok ciddi bir şekilde çalışmalarını devam ettiriyorlar. İnşallah
en kısa süre içerisinde Hükûmetimiz tarafından bu yaraları sarılacaktır.
Yine,
komşu ilimizde, bayramda meydana gelmiş olan helikopter kazası nedeniyle
rahmetli olan güvenlik kuvvetlerimize buradan Allah’tan rahmet diliyorum,
ailelerine sabırlar diliyorum.
Sizlerle,
öncelikle, AK PARTİ Hükûmeti döneminde fındıkla ilgili kurumsal, stratejik
verilere dayalı çalışmaları paylaşmak, daha sonra polemik konusu olan ve
sürekli içi boş olan eleştirilere de kısaca cevap vererek konuyu sizlerle
paylaşmak istiyorum.
Değerli
milletvekilleri, fındık, ülkemizin en önemli tarımsal ürünü olup dünyada
üretimin yüzde 70’ini sağladığımız ve ihracatta birinci sırada olduğumuz, 2014
yılı rakamlarına göre yılda 2,8 milyar döviz girdisi sağlayan stratejik bir
ürünümüzdür. Ülkemizde, 33 ilde 701 hektar alanda yaklaşık 500 bin çiftçi
tarafından fındık üretimi yapılmakta, üretim miktarı yıllara göre 400 ila 800
bin ton arasında değişmektedir. Ancak, don ve diğer afetlere bağlı olarak
yaşanan verim düşüklüğünden, fındık üretimi 2001 yılında 625 bin ton iken 2014
yılında 412 bin ton olmuştur. Fındık üretimi yapan işletmelerin yüzde 61’i
Trabzon, Giresun ve Ordu illerinde yer almaktadır. Fındığın ülkemiz açısından
ne derece önemli bir ürün olduğunun farkında olan Hükûmetimiz, her zaman bu
konuda üzerine düşeni, sorumluluğu yerine getirmiş ve bu bilinçle çalışmalarına
devam etmiştir. 
Hükûmetimiz,
bu konuda ilk adımı 2006 yılında, FİSKOBİRLİK’in üretici ihtiyaçlarını
karşılayamadığı anda ülkenin en önemli kurumlarından olan TMO’yu fındık
alımıyla görevlendirmiştir. FİSKOBİRLİK o yıllarda borç batağına girmiş, siyasi
çekişmelere taraf olmuş, fındıkla uğraşmak yerine sigortacılık, marketçilik,
emlakçılık gibi iş ve işlemlerle yoğunlaşmış, fındık âdeta ikincil bir uğraş
hâline getirilmiştir. TMO, bölgede üç yılda toplam 694 bin ton fındık alarak
yaklaşık 3 milyar fındık üreticimize ödeme yapmış, FİSKOBİRLİK’in borçlarını da
ödeyerek üreticinin içinde bulunduğu kötü durumdan çıkmasını yine Hükûmetimizin
büyük bir gayretiyle sağlamıştır. 
Yine,
Hükûmetimiz hâlen uygulanan fındık stratejisini… Bakın, bunun altını çizmek
istiyorum; fındık stratejisi Hükûmetimiz döneminde yani AK PARTİ hükûmetleri
döneminde hayata geçirilerek, fındık üretimiyle ilgilenen üreticilerimizin
desteklenmesi, aynı zamanda aracı, manav, esnaf ve sanayiciler ile bu alanda
istihdam edilmiş vatandaşlarımız da dikkate alınarak fındık fiyatlarının tüm
ürünler gibi serbest piyasa koşullarında oluşması sağlanmıştır. Fındık
stratejisinin uygulandığı birinci dönem 2009-2011 yılları arasındadır, bu
yıllar arasında 2 milyar TL; ikinci dönem olan 2012 ila 2014 yılları arasında
da 2,3 milyar ve 2015 yılı ödemeleri kapsamında 812 milyon olmak üzere toplam
5,2 milyar fındık üreticilerimize ödeme yapılmıştır. Bu dönemde konuyu siyasi
malzeme olarak görmek yerine, kendi dinamikleri olan bir serbest piyasada hak
ettiği gerçek değeri bulması yönünde verilen çaba sonuç bulmuş, fındık
cumhuriyet tarihinde ilk defa 20 TL’lere varan ve üzeri rakamlarda zikredilmeye
başlanmıştır. 
Yine,
AK PARTİ hükümetleri döneminde cumhuriyet tarihinin en önemli projelerinden
olan Kırsal Kalkınma Yatırımlarının Desteklenmesi Programı uygulanmış olup bu
kapsamda üreticilerimizin üretim maliyetlerinin düşürülmesi adına ihtiyaç
duydukları makine ekipman alımlarında yüzde 50 hibe desteği sağlanmıştır. Bu
kapsamda, sadece Ordu ilinde fındık üreticilerimizin yaklaşık 20 bin adet
makine ekipman alımı desteklenmiştir. Aynı program kapsamında ekonomik
yatırımlar desteklenmiş olup ürünün pazarlanmasında önem arz eden fındık işleme
tesislerine de yüzde 50 hibe desteği sağlanmıştır. 
Yine,
Kırsal Kalkınma Programı kapsamında özellikle fındık verim ve kalitesinde çok
önemli olan, fındık bahçelerinde kurulan basınçlı sulama tesisleri
desteklenmiştir. Hâlen Ziraat Bankası ve Tarım Kredi Kooperatifleri tarafından
basınçlı sulama sistemlerine sıfır faizli kredi kullanımı sağlanmıştır. 
Üreticilerimizin
ihtiyaç duydukları kredi faiz oranları yüzde 59’lardan yüzde 0-5 aralığına
düşürülmüştür. Üreticilerimize mazot ve gübre desteği yine AK PARTİ Hükûmeti
döneminde verilmiş, üreticilerimizin en önemli girdisi olan gübrede KDV
kaldırılmıştır. 
Fındık
yetiştiren illerimizdeki tarım teşkilatlarımız tarafından verim ve kaliteyi
artırmaya yönelik çok sayıda eğitim ve yayın çalışması yapılmış, hâlen devam
etmektedir. Diğer taraftan, Tarım Bakanlığı tarafından illerde fındık verim ve
kalitesiyle hastalık ve zararlarına yönelik eğitim ve demonstrasyon çalışmaları
yürütülmekte, fındık alanlarında yıllara bağlı olarak ortaya çıkan yaşlılık ve
bakımsızlıkla mücadele için fındık gençleştirme çalışmalarına yönelik
bilgilendirme, destek çalışmaları sürdürülmektedir. Bu çalışmalar, Fındık
Araştırma Enstitüsü, üniversiteler, tarım ve hayvancılık müdürlüklerimizin
bünyesinde ve DOKAP tarafından yapılan çalışmalarla desteklenmektedir. 
Fındık
hasat sonrası depolama sorunlarının ve piyasada ürün fiyatlarının
etkilenmesinin önüne geçmek amacıyla lisanslı depoculuk faaliyetleri
önemsenmekte, ürünü lisanslı depoya bırakan üreticilere ton başına destekleme
verilmekte, elektronik ürün senedi çalışmaları devam etmektedir. 
Fındık
Araştırma Enstitüsü tarafından, verimi yanında, don zararına dayanımı yüksek
olan 3 yeni çeşit geliştirilmiş ve bu çeşitler tescillenmiştir.
Yine
Hükûmetimiz döneminde, devlet destekli tarım sigortaları başlatılmış,
üreticilerimizin, doğal afetlerden kaynaklı olabilecek zararları güvence altına
alınmıştır. Sigorta yaptıran üreticilerimizin prim bedellerinin yüzde 50-65’i
devlet tarafından karşılanmaktadır. 
İlgili
önergede bahsedilen iddiaların aksine, Hükûmetimiz, fındık politikasını başıboş
bir ortam yerine, stratejik eksende ele alarak sadece üreticilerin değil, aynı
zamanda, bu işte istihdam edilen nüfus, tüketici tercihleriyle, dünyada yeni
rakipler üretilmesinin önüne geçmeyi temel almaktadır. En son olarak, Tarım ve
Hayvancılık Bakanlığımız, konunun farklı kesimlerle provoke edilerek istismar
edilmesinin önüne geçmek amacıyla, ülkemiz fındık rekoltesinin tek elden
açıklanmasına karar vermiş ve bu konuda sektör temsilcilerinden oluşan bir
komisyon kurulmuş ve Sayın Faruk Çelik, rekolteyi 468 bin ton olarak
açıklamıştır.
Yapılan
çalışmaların ne kadar yerinde olduğu, fındığın her geçen gün ihracat gelirinin
artmasından anlaşılmaktadır. İhracatla sağlanan gelir, 2002 yılında yaklaşık
600 milyon dolar civarında iken bugün yaklaşık 3 milyar dolara ulaşmıştır. 
Fındık
üreticilerinin büyük bir kısmının tek geçim kaynağının fındık olması, sürekli
yüksek fiyat beklentisine neden olmaktadır. İç piyasada oluşan yüksek fiyatlar,
İtalya, İspanya, Gürcistan, Azerbaycan gibi ülkelerin pazar bulmasını
sağlamaktadır. Bu, ülkemizde devir stoku oluşturmaktadır.
Gelinen
noktada, Hükûmetimiz, fındık konusunda her dönem üreticinin yanında, üzerine
düşeni yapma noktasında sorumluluğunun bilincinde hareket etmektedir. Konuyu
siyasi malzeme olarak görmek yerine, kendi dinamikleri olan bir serbest
piyasada hak ettiği gerçek değeri bulması yönündeki çaba, takdir edilmek
yerine, her dönem fındık üzerinden söylem geliştiren bazı çevrelerce siyasi
malzeme hâline getirilmektedir. 
Fındık
stratejisinin başladığı 2009 yılından bugüne kadar işleyen serbest piyasa
şartları üreticimizi ziyadesiyle memnun etmiş ancak son günlerde piyasada
geliştirilen bazı söylemlerin oluşturduğu baskı, fiyatlar üzerine etki etmeye
başlamıştır. Bu noktada, Hükûmetimizce, sorumlu kişi ve kurumların piyasadaki
olumsuz müdahaleleri tüm yönleriyle araştırılıp atılması gereken adımlar
atılacaktır. 2015 yılı rakamlarına göre 4,32 TL/kilogram maliyeti olan fındığa
dekara 170 TL destek verilerek…
(Mikrofon otomatik cihaz tarafından kapatıldı)
BAŞKAN – Lütfen tamamlayınız.
ERGÜN
TAŞCI (Devamla) - …maliyetin bir kısmının karşılanması yönündeki karara,
aralıksız yedi yıldır devam eden uygulamaya bugün de seçimlerin hemen akabinde
Hükûmetimiz tarafından karar verilmiş ve desteklenmiştir. 
Kimi
siyasi çevrelerce Hükûmet olarak fındığa sahip çıkılmadığı konusundaki
söylemlerin ne derece doğru olduğu üreticilerimizin takdirine bırakılmıştır. AK
PARTİ Hükûmeti döneminden önceki fındık fiyatları 1 dolar civarında dolaşırken
bugün itibarıyla fiyatlar 3 dolar civarındadır. İnşallah, piyasadaki
regülasyonun ve Hükûmetimizin kararlı stratejik programı sayesinde bu
fiyatların rekolteyle bağlantılı olarak daha yukarılara çıkması
hedeflenmektedir. İnşallah, fındığın serbest piyasada kendi mekanizmasıyla
yürütüldüğü günlerin önümüzdeki günler habercisi… 
Çalışmaları
burada sizlerle paylaşmış bulunuyorum. Bu vesileyle bu önergeye hayır yönündeki
kanaatimizi paylaşıyor, yüce Meclisi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederiz Sayın Taşcı.
Sayın
Erdoğan…
MEHMET
ERDOĞAN (Muğla) – Sayın Başkan, sayın hatip konuşmasında grubumuz tarafından
verilen önerge üzerinde grup temsilcimizin yaptığı konuşmayı içi boş
eleştiriler olarak betimlemiştir. Dolayısıyla, sataşmadan söz istiyoruz.
BAŞKAN
– Sayın Aksu mu konuşacak?
MEHMET
ERDOĞAN (Muğla) – Sayın Aksu konuşacak.
BAŞKAN
- Peki, sataşmadan size iki dakika…
Sayın
Aksu, buyurun.
Yeni
bir sataşmaya mahal vermeyin lütfen.
VIII.- SATAŞMALARA İLİŞKİN KONUŞMALAR (Devam)
2.- İstanbul Milletvekili İsmail Faruk Aksu’nun, Ordu
Milletvekili Ergün Taşcı’nın MHP grup önerisi üzerinde yaptığı konuşması
sırasında MHP Grubuna sataşması nedeniyle konuşması 
İSMAİL
FARUK AKSU (İstanbul) – Teşekkür ederim Sayın Başkan.
Sayın
hatip konuşmasında dile getirdiğimiz hususların içi boş olduğunu söyledi. Ben
de tekrar soruyorum: Fiyatların 8 liranın altına düşmesi mi içi boştur? Girdi
maliyetlerinin yüksekliği, döviz bazında geldiği durum mu içi boştur?
Verimlilik düşüklüğü mü boştur? Ağaçlardaki zararlılarla mücadele edilemediği,
bugün fındık bahçelerinin birtakım hastalıklarla muhatap olduğu mu boştur? Fındık
üreticisinin refahının azaldığı mı boştur? Millî gelirden aldığı payın
düşüklüğü mü boştur? Kurumlarca açıklanan -resmî kurumlarca açıklanan- ve
burada ifade etmeye çalıştığım rakamlar mı size göre boştur? Fındığın
spekülatörlere teslim edildiği mi boştur? Alivrecilik sistemi mi boştur?
FİSKOBİRLİK’in perişanlığı mı boştur? 700 bin kişinin, Ordu’dan daha büyük bir
Ordu’nun İstanbul’a veya diğer büyük şehirlere göç ettiği mi boştur? Bütün
bunlar boşsa vatandaş niye şikâyetçidir? Bölge ziraat odaları, topluca,
sorunlarını dile getirmek üzere geçen günlerde niye kalkıp da buralara
gelmiştir? Ve hepsinden önemlisi Adalet ve Kalkınma Partili sayın
milletvekilimiz konuşması sırasında bütün bu söylenenlere büyük bir olgunlukla
katıldığını da ifade etmiştir. O zaman, boş olan, bize göre, bu yaklaşım tarzı
ve bu anlayıştır. 
Hepinize
teşekkür ediyorum, tekrar destek istiyorum. (MHP sıralarından alkışlar)
BAŞKAN
– Teşekkür ederiz Sayın Aksu.
Sayın
Taşcı, buyurun. 
V.- AÇIKLAMALAR (Devam)
24.- Ordu Milletvekili Ergün Taşcı’nın, İstanbul
Milletvekili İsmail Faruk Aksu’nun sataşma nedeniyle yaptığı konuşmasındaki
bazı ifadelerine ilişkin açıklaması
ERGÜN
TAŞCI (Ordu) – Sayın Başkanım, şimdi, sayın hatip az önce, tabii, önerge sahibi
olarak dolu bir katkı sunmak üzere bir çalışma yaptığını iddia ediyor. Biz bu
önergenin boş olduğunu söylemedik. Öncelikle, bir defa, hakkı teslim etmek
lazım. Değerli milletvekili arkadaşımız bölgeyle ilgili bir çalışma yapmış. Biz
de bu çalışmaya özgü olarak, Tarım Bakanlığımızda ve dolayısıyla AK PARTİ
hükûmetleri döneminde 2002 yılından itibaren tarım alanında Bakanlıkta yapılan
çalışmaları, bölgedeki çalışmaları, ziraat odaları ve bütün bu çalışmaları
rakamlarla ortaya koyduk. Bu şunu gösteriyor: Eğer üçlü koalisyon döneminin
icraatını anlatıyor ise mukayese ortada. Tarım alanında bölgenin sorunlarına
ilişkin önerilerine biz hayır demedik. Bu tespitleri, biz zaten daha iyisini
yapmak üzere programımızı ve hedefimizi… Bunun bir sonrası aşaması da Tarım
Bakanlığımızın daire oluşturulması yönünde bir çalışması var, bunu
paylaşamadık. Bakanlığımız tarım politikasını, fındık konusunu çalışmak üzere
Bakanlıkta daire kuruyor, bu konuda sektörlerle paydaş çalışmaları var.
Rakamlar ortada, MHP döneminde…
(Mikrofon
otomatik cihaz tarafından kapatıldı) 
ERGÜN
TAŞCI (Ordu) – …üçlü koalisyon döneminde 1 doların üzerinde olan fındık
fiyatının bugün, evet, piyasadaki sıkışıklık nedeniyle 3 dolar civarında
olduğunu, bunun da 20 TL’ye çıktığını da ifade ettik. Önerileri, tavsiyeleri
zaten bizim hedefimiz olan bir şeydir. Önergenin içinin boş olduğunu
söylemedim, “siyasi çevreler” dedim, Milliyetçi Hareket Partisi anlamında
söylemedim.
Ben
bu vesileyle bunu paylaşmak istedim.
BAŞKAN
– Peki, teşekkür ederiz Taşcı.
AHMET
SELİM YURDAKUL (Antalya) – Ordu Milletvekili olarak fındığın araştırılmasına
niye karşı çıkıyorsunuz, Ordulusunuz siz?
MEHMET
ERDOĞAN (Muğla) – Sayın Başkan…
BAŞKAN
– Sayın Erdoğan…
MEHMET
ERDOĞAN (Muğla) – Yerimden bir dakika cevap vereyim.
BAŞKAN
– Sayın Erdoğan, normalde böyle bir usul yok, biliyorsunuz yani sataşma yok şu
anda size, sataşmadan falan söz veremem.
MEHMET
ERDOĞAN (Muğla) – 57’inci Hükûmet dönemine gittiler yani, bununla ilgili…
BAŞKAN
– Yani, yapılan bir anlaşmayla bu usulü kaldırdık normalde tamam ama bir teamül
oluşturmaması temennisiyle size son bir kez söz vereyim.
Buyurun.
25.- Muğla Milletvekili Mehmet Erdoğan’ın, Ordu
Milletvekili Ergün Taşcı’nın yaptığı açıklamasındaki bazı ifadelerine ilişkin
açıklaması
MEHMET
ERDOĞAN (Muğla) – Şimdi, burada Milliyetçi Hareket Partisi olarak verdiğimiz
önerge bugün fındık üreticisinin karşı karşıya olduğu sorunların tespiti,
araştırılması ve bunlara çözüm üretilmesiyle ilgili bir konu. Yani, buradan
dönüp 57’inci Hükûmete gitmenin bir anlamı yok. Hani, müflis tüccar eski
defterleri karıştırırmış. Ona kalınca, Türkiye’deki tarım desteklemeleriyle
ilgili, bugün kendilerinin de övünerek anlattıkları destekleme politikasının
temeli o zaman atılmıştır. Konuyu amacından çıkartıp fındık üreticisinin
derdini bir öteleme noktasına gitmeyelim. Burada önemli olan fındık
üreticisinin derdine Parlamentoda hep birlikte bir çözüm üretilmesidir. Konuyu
lütfen amacından dışarıya çıkartmayalım.
Teşekkür
ediyorum.
BAŞKAN
– Peki, teşekkür ederiz Sayın Erdoğan.
ERGÜN
TAŞCI (Ordu) – Sayın Başkan, bir cümle…
BAŞKAN
– Sayın Taşcı, yani gerçekten böyle bir usul yok. 
ERGÜN
TAŞCI (Ordu) – Bir cümle…
BAŞKAN
– Sayın Taşcı, çok rica ediyorum, lütfen…
Sayın
Muş, siz ikna edin isterseniz.
Peki,
teşekkürler. 
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, İstanbul Milletvekili İsmail Faruk
Aksu ve arkadaşları tarafından, fındık üreticilerinin sorunlarının
araştırılması amacıyla 17/2/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 14
Temmuz 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Sayın milletvekilleri, Milliyetçi…
III.- YOKLAMA
(CHP
sıralarından bir grup milletvekili ayağa kalktı) 
LEVENT
GÖK (Ankara) – Yoklama talep ediyoruz efendim.
BAŞKAN
– Sayın milletvekilleri, Milliyetçi Hareket Partisi grup önerisini oylarınıza
sunacağım ancak bir yoklama talebi var, öncelikle bunu gerçekleştireceğiz.
Sayın
Gök, Sayın Yedekci, Sayın Basmacı, Sayın Gürer, Sayın Bakan, Sayın
Uslupehlivan, Sayın Aydın, Sayın İlgezdi, Sayın Arslan, Sayın Çamak, Sayın
Gaytancıoğlu, Sayın Zeybek, Sayın Altıok, Sayın Usluer, Sayın Yüceer, Sayın
Karabıyık, Sayın Sarıbal, Sayın Özcan, Sayın Yarkadaş, Sayın Ekici.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı yoktur.
Birleşime
on dakika ara veriyorum.
Kapanma Saati: 16.06
İKİNCİ OTURUM
Açılma Saati: 16.19
BAŞKAN: Başkan Vekili PervinBULDAN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 113’üncü Birleşiminin İkinci
Oturumunu açıyorum.
III.- YOKLAMA
BAŞKAN - Milliyetçi
Hareket Partisi grubu önerisinin oylamasından önce istem üzerine yapılan
yoklamada toplantı yeter sayısı bulunamamıştı.
Şimdi, yoklama
işlemini tekrarlayacağım.
Yoklama için iki
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır.
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, İstanbul Milletvekili İsmail Faruk
Aksu ve arkadaşları tarafından, fındık üreticilerinin sorunlarının
araştırılması amacıyla 17/2/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 14
Temmuz 2016 Perşembe günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN
– Milliyetçi Hareket Partisi Grubunun önerisini oylarınıza sunuyorum: Kabul
edenler... Kabul etmeyenler... Öneri kabul edilmemiştir.
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım:
2.- HDP Grubunun, Adana Milletvekili Meral Danış Beştaş
ve arkadaşları tarafından, Cizre’de can ve mal kayıplarının araştırılması
amacıyla 9/2/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 14 Temmuz 2016 Perşembe
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
14/7/2016
Türkiye Büyük Millet Meclisi Başkanlığına
Danışma
Kurulunun 14/7/2016 Perşembe günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 İdris
Baluken
 Diyarbakır
 Grup
Başkan Vekili
Öneri:
9
Şubat 2016 tarihinde, Adana Milletvekili Sayın Meral Danış Beştaş ve
arkadaşları tarafından verilen (970 sıra numaralı) “Cizre’de can ve mal
kayıplarının araştırılması” amacıyla Türkiye Büyük Millet Meclisine verilmiş
olan Meclis araştırma önergesinin Genel Kurulun bilgisine sunulmak üzere
bekleyen diğer önergelerin önüne alınarak, 14/7/2016 Perşembe günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Halkların Demokratik Partisi grup önerisinin lehinde ilk konuşmacı, İstanbul
Milletvekili Sayın Filiz Kerestecioğlu. 
Buyurun
Sayın Kerestecioğlu. (HDP sıralarından alkışlar)
Süreniz
on dakika.
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, Cizre’de, 14 Aralık 2015 ve 2 Mart 2016 tarihleri arasında
yetmiş dokuz gün sokağa çıkma yasağı uygulandı. Minnesota Protokolü ve Cenevre
Savaş Sözleşmesi hükümlerinin tamamı bu ablukalarda ihlal edilerek, yüzlerce
sivil insan öldürüldü. Cizre bodrumlarında, 177 kişi olmak üzere 251 insan
acımasızca katledildi. Bu kişilerden 1’i bebekti, 41’i çocuk, 22’si kadın ve
yine, bu kişilerden 79’unun kimliği hâlen tespit edilememiş bulunuyor. 
Evet,
değerli milletvekilleri, Cizre’de öldürülmüş olan 79 kişinin kimliği hâlâ
tespit edilememiş bulunuyor. İnsan hakları konusunda dünyada en saygın sivil
toplum kuruluşlarından sayılan İnsan Hakları İzleme Örgütü (Human Rights
Watch), bu hafta başında Türkiye'de sivil halka karşı yapılan kitlesel hak
ihlalleriyle ilgili raporunu yayınladı. Raporun başlığı: “Devlet Güneydoğu’daki
Ölümlerin Soruşturulmasını Engelliyor.” 
Daha
önce, Cumhurbaşkanı Erdoğan, MAZLUMDER, Türkiye İnsan Hakları Vakfı ve İnsan
Hakları Derneğinin Cizre hakkında rapor yayınlaması üzerine, “Bu raporu
yayınlayanların üzerine gidilmesi lazım. Neyin raporunu yayınlıyorsun?”
demişti. Durum, Erdoğan’ın meydan okuyacağı sınırları aştı artık. Uluslararası
sivil toplum örgütleri, bir bir Türkiye'de yaşananların ciddi bir alarm
verdiğini açıklıyorlar. 
Haziran
ayında üyesi olduğum Avrupa Konseyinde yayımlanan Türkiye raporu, Avrupa
Konseyi İnsan Hakları Komiseri Nils Muiznieks’in hazırladığı rapor, Venedik
Komisyonunun yayımladığı görüş, Birleşmiş Milletler İnsan Hakları Yüksek
Komiseri Zeyd Raad El Hüseyin’in mayıs ayında kamuoyuna yaptığı açıklama,
Türkiye’yi açıkça kınıyor ve Türkiye’yi yaşama hakkı başta olmak üzere insan
hakları ihlallerini durdurmaya çağırıyor. Henüz Hükûmet kanadından, sizlerden
bir cevap yok. Zeyd Raad El Hüseyin’in askerî operasyonlardaki hak ihlallerini
incelemek üzere Birleşmiş Milletler ekibinin bölgede tetkiklerde bulunabilmesi
için izin istediği mektubuna da hâlen yanıt vermemiş bulunuyorsunuz.
İnsan
Hakları İzleme Örgütü, pazartesi günü yayımladığı raporda, insan hakları
örgütlerinin ihlalleri belgelendirmek amacıyla bölgeye girmesine operasyonlar
bittikten ve sokağa çıkma yasakları kaldırıldıktan sonra bile izin
verilmediğini söylüyor. Kendi araştırmacılarının dahi terörle mücadele şube
ekipleri tarafından kaymakamlık izni gerektiği söylenerek engellendiğini ilan
ediyor. Örgüte göre bu durum bir şeylerin örtbas edilmeye çalışıldığına ilişkin
şüpheleri artırıyor. 
Yetkililerin
İnsan Hakları İzleme Örgütünün faaliyetlerini engellemesinin öncesinde, İnsan
Hakları İzleme Örgütü Cizre’deki kimi ölümleri ayrıntılı bir şekilde tespit
etme fırsatı bulduğunu, özel mülklerin yaygın bir şekilde ve hukuksuz olarak
tahrip edildiğini belgelendirdiğini açıkladı. Ayrıca, sokağa çıkma yasaklarının
hukuksuzluğuna, yaralanmış kişilerle ilgili olarak Avrupa İnsan Hakları
Mahkemesinin aldığı karara rağmen tedavi edilmediklerine ve bodrumlarda
hayatlarını korkunç biçimde kaybeden insanlara dikkat çekti. Rapor, bugüne
kadar ortaya çıkan delillerin, bu ölümlerin yargısız infaz ve hatta cinayete
varan kanunsuz öldürmelerden kaynaklanmış olabileceğini işaret ediyor. O
günlerde Avrupa İnsan Hakları Mahkemesine başvurarak Cizre’de yaralanma olayına
ilişkin acil tedbir isteyen ve bu kararı aldığı için cezalandırılan Avukat
Ramazan Demir ise şu anda hâlen cezaevinde tutuklu olarak bulunuyor.
Cizre’den
bu yana Yüksekova, Nusaybin ve Lice’de olanlar ise Cizre’nin boyutlarını da
artık kat kat aşmış durumda. Bugün söylediğini yarın inkâra, bugün tehdit
ettiğinden yarın özür dilemeye alışmış diplomasimiz en saygın uluslararası
kurumların yaptıkları uyarıların Türkiye'nin uluslararası konumuna etkisini de
ne yazık ki öngörebilecek durumda değil.
Dün
de Amerika Dışişleri Bakanlığı Sözcüsü John Kirby yaptığı açıklamada, daha
doğrusu bir basın toplantısında kendisine yöneltilen soru üzerine “Genel olarak
göçmenlere ve masum sivillere kötü davranılması hakkındaki iddiaları çok çok
ciddiye alıyoruz. Bunların tam ve şeffaf şekilde soruşturulmalarını ve
sorumluların hesap vermesini görmek isteriz. Aynı şekilde, Türkiye'nin tam bir
soruşturmayla bu iddiaları değerlendirmelerini teşvik ediyoruz.” diye bir
açıklama yaptı. Dışişleri Bakanlığından da Cizre ve bölgede Birleşmiş Milletler
ve insan hakları gruplarına soruşturma izni verilmemesi ve ihlaller hakkında
bir açıklama yapması da ayrıca bekleniyor.
Evet,
bildiğiniz gibi haziran ayı oturumunda Avrupa Konseyi Türkiye Raporu 96 lehte,
24 aleyhte oyla kabul edildi. Orada Türkiye'nin Avrupa Konseyi kriterlerini
yerine getirip getirmediğini değerlendiren rapor çok daha geniş bir alandaki
insan hakları ihlallerini tespit ediyor. 
Şimdi,
bu önemli kurumların hazırladıkları raporlar üzerine hem Hükûmete hem sizlere
sormak istiyoruz: Avrupa Konseyi raportörleri Kürt halkının kültürel ve ana dil
haklarıyla ilgili gelişmelere vesile olan barış görüşmelerinin 2015’te sona
ermesinden duydukları üzüntüyü dile getirdiler. Bütün ülkeye nefes aldıracak bu
barış görüşmelerine tekrar dönmek için bir adım atacak mısınız? Konseyin
raporunda, milletvekili dokunulmazlıklarının kaldırılmasının, Türkiye'nin bugün
yüzleştiği sorunlar karşısında ihtiyaç duyacağı sağlıklı politik ortama ve
parlamenter siyasete zarar verecek politik sonuçlar doğuracağı tespiti
yapılıyor.
Seçilmiş
milletvekillerini siyasi davalarda yargılamakta ısrar edecek misiniz? Raporda
yargının bağımsızlık özelliğini yitirdiği, yürütmeye bağlandığı, bu durumun
milletvekillerinin yargılanmasıyla ilgili endişeleri artırdığına ilişkin
eleştiriyi dikkate alarak yargının bağımsız ve tarafsız çalışmasını sağlamak
için bir adım atacak mısınız? 
Türkiye’de
“güvenlik operasyonları” adı altında sivil halka karşı yapılan kitlesel hak
ihlalleriyle ilgili uluslararası kurumlardan gelen uyarıları dikkate alacak
mısınız, sorumluları yargılayacak mısınız? 
İç
güvenlik yasası, askere dokunulmazlık getiren yasa ve Danıştay Kanunu gibi
uluslararası düzeyde eleştirilere konu olan kanunlarla ilgili geri adım atacak,
yargıyı kontrolden vazgeçecek misiniz? 
Akademisyenler
ve gazeteciler üzerindeki baskı ve haklarında yürütülen soruşturmalardan
duyulan endişeye bir yanıt verecek misiniz? Ceza Kanunu 301 ve 299’uncu
maddeleri kaldıracak mısınız? 
Türkiye’yi
kınayan bunca uluslararası rapor ve uyarıyla ilgili ne yapacaksınız, sessizliğinizi
koruyacak mısınız? 
Bildiğiniz
gibi, Avrupa Konseyi Parlamenter Meclisi, Türkiye’deki gelişmeleri İzleme
Komisyonu vesilesiyle yakından takip etme kararı aldı. 2017’de Türkiye'nin,
izleme sonrası raporunda yukarıda sayılan konularda gelişme katedip etmediği
belgelenecek. Bu değerlendirme, ülkemiz ve halklarımız için çok önemli. 2017’ye
varmadan bu soruların pozitif yanıtlarına ulaşmayı diliyoruz. Biz isterdik ki
bütün bunlar hiç olmasın, ölümler, katliamlar yaşanmasın ve yine isterdik ki
olduysa da soruşturmalar burada yapılsın, gereken kimseler, sorumlular
cezalandırılsın, hesap versinler. Defalarca bu kürsüden Kürt illerinde yaşanan
vahşeti ifade ettik ve gerçekten komisyonların kurulmasını istedik, bunları
dinlemediniz. 
Şimdi,
geç de olsa bütün dünya artık bu durumu görüyor ve yine diyoruz ki uluslararası
mahkemelerde yargılanmak zorunda kalmadan artık bu genç ölümlere, bu savaşa bir
son verin. Bütün ülkenin beklentisi budur, geç anlamış olsalar da dünyanın da
beklentisi budur.
Saygılar
sunarım. (HDP sıralarından alkışlar)
BAŞKAN
– Teşekkür ederiz Sayın Kerestecioğlu.
Grup
önerisinin aleyhinde ilk konuşmacı, Bursa Milletvekili Sayın Kadir Koçdemir.
Süreniz
on dakika.
Buyurun.
(MHP sıralarından alkışlar)
KADİR
KOÇDEMİR (Bursa) – Sayın Başkan, değerli milletvekilleri; sözlerimin başında
hepinizi saygıyla selamlıyorum.
Bu
son yasama döneminde en çok konuşulan ancak karşılık bulmayan, birbirimizle
iletişimi olmayan konu terör konusu. Daha önce de söyledim, bir hoyratta
söyleniyordu: “Bir yanım kurt kuş yemiş, bir yanım bihaberdir.” Bugün hakikaten
ülkenin terör meselesinden bihaber olmayı terörle mücadele, terörle ilgili
yapılması gereken faaliyetler olarak gören bir anlayışla karşı karşıyayız. Ben
görevim gereği şehit de uğurladım, şehit de karşıladım; orada, güneydoğudaki
yerli halkın acısını da gördüm; yapılan yanlış, hata varsa bunlar ve bunların
nasıl tepki gördüğüne, nasıl işlendiğine de şahit oldum. 
Terör,
beynin, zihnin, düşüncenin işgalini hedef alır. Maalesef, son zamanlarda
yaptığımız davranışlarla buna hizmet ediyoruz. Bazı iddialar konusunda resmî
makamların mı inandırıcı olduğu yoksa kamuoyunun başka yerlerden teyit mi
beklediği -ki bu teyit bekleyenlerinin içinde Türkiye Cumhuriyeti’nin
bakanlarının olduğunu hatırlatmak- zannediyorum terörün beyinlerimizi,
zihnimizi, düşüncemizi işgalde aldığı mesafeyi göstermesi bakımından önemlidir.
Niye
böyle oldu? Çünkü emin olmayan, ehil olmayan ve millete yakın olmayan kadrolar
bu işi götürmeye çalışıyor. Daha önce kendilerince yanlış bulduklarının yüz
seksen derece zıddını yapmayı bir tedavi yolu olarak gören kadrolar söz konusu.
Öyle olduğu için, özellikle son zamanlarda, dün burada başka vesilelerle de
iktidar partisinden hatipler çok sık müracaat ettiler: “Hayat dinamiktir,
ekonomi dinamiktir, toplum dinamiktir, hâliyle dün dündür, bugün bugündür. Dün
değer odaklı politikayı savunurduk, bugün geçeriz, tam tersine çevirip politika
odaklı değerleri istismar etmeye, suistimal etmeye gidebiliriz ve bütün bunları
sembollere dayalı bir siyasetle yaparız.”
Ama
birazcık Türkiye’den uzaklaşıp Türkiye’de olan bitene baktığımızda gördüğümüz
şudur: Hükûmet ve bakanlarımız, bir ağır sıklet boks müsabakasını yönetmek için
o boksörlerin ortasına atılmış banka müdürü gibi, bale öğretmeni gibidir, ne
yapacaklarını bilmemektedirler. Büyük bir trafo istasyonuna girmiş ve
düğmelerin ne anlama geldiğini bilmeyen küçük bir çocuk gibi bir gün onu, bir
gün ötekini değerlendirmektedirler. 
Bakın,
terörle mücadele konusunda ciddi mesafeler aldığımız bir dönemde, hatta terörün
etkisinin en aza indiği bir zamanda dünyada defalarca müracaat edilmiş bir yola
girdik. Dünyada 5 terör olayından sadece 1’inde yapılabilen ve o yapılanlardan
da sadece yarısında sürdürülebilen müzakereyi biz çözüm yöntemi diye Türkiye’de
çok fazla terör olayının da kalmadığı bir zamanda devreye soktuk. Bununla neyi
yaptık? Mesajını, mücadelesini, fikrini hayata geçirmek için silaha sarılan bir
insan, güvenilir bir insan değildir. Meşru zeminin dışına çıkan bir insan,
sizin müzakere yapabileceğiniz bir insan değildir. Yine, bunu muhatap
aldığınızda ve bunu alenen devletin 1 numarası ağzıyla söylediğinizde o
insanları meşrulaştırmış olursunuz, dolaylı olarak da tanımış olursunuz. Sizin
tanıdığınızı daha sonra uluslararası camia tanır ve sizin önünüze getirir.
Bu,
aynı zamanda zayıflığın tescilidir, diğer yönden de amaçlarını gerçekleştirmek
için meşru zeminin dışına çıkan insanlara güç, cesaret verir, demokrasiyi
şantaj yapılabilir hâle getirir. Çünkü yarın başkaları da bu muhatap alınmanın
ancak bu şekilde gerçekleştirildiğini gördüğü vakit aynı yola tevessül ederler
ve bununla mücadele tarihte dünyanın her yerinde bellidir arkadaşlar. Yangın
nasıl söndürülür bellidir. Bir yerde bir yangın çıktığı vakit buna teoriler
geliştirmenin gereği yoktur. Önce devlet, güvenlik görevini yerine getirecek.
Önce devlet, adalet fonksiyonunu yerine getirecek, adalete olan güven yüzde
20’lere indiyse dönüp önüne bakacak.
Biz
reylerle geldik. Eski dilde “rey sahibi” diye bir söz var. Rey sahibi demek,
120 bin, 125 bin oy alan adam demek değildir. Rey sahibi demek, akıl eden adam
demektir. Rey sahibi demek, olan biten hakkında kanaati, düşüncesi olan adam
demektir. Rey sahibi demek, bu kanaatini, düşüncesini söyleyebilen insan
demektir. Bizler demokrasinin burada temsilcileriyiz ve rey sahibi insanlar
olmak zorundayız. Ama, Obama’nın polis cenazesindeki tavrına bir bakın, bir de
bizim devlet büyüklerimizin burada konu gündeme geldiği vakit ki tavrına bakın,
işte o zaman devlet adamlığı arasındaki farkı görüyorsunuz. 43 insanın hayatını
kaybettiğini konuşurken, birileri gelip bize “Biz her şeyi en iyi en doğru
yapıyoruz.” diye ders verebiliyor; Obama, ağlıyor arkadaşlar. Birisi, bir
devletin başında olduğunu unutup “Onların cehennemde yeri hazır.” diyor;
ötekiler yargıya, duruşma salonlarına bu eylemi yapanları getirip o ülkenin
kanunlarının öngördüğü cezalarla cezalandırılmasının hesabını yapıyor. Birisi
ağlıyor; öteki iki gün sonra köprü açılışında “selfie”lerle gülücükler,
tebessümler gönderiyor. Sanki bu olaylar bu ülkede olmamış. Arkadaşlar,
aklımızı başımıza almak durumundayız. 
Psikolojide
“hasmıyla aynılaşmak” diye bir şey var. Paralel, paralel diyoruz, paralelin
bütün yöntemlerini bugünkü iktidar, aynen uygulamaktadır ve Türkiye’de paralel
toplumlar yaratmaktadır. Bu ülkenin bir kısmındaki insanlar, artık yirmi, otuz,
elli sene sonrasını beraber karşılama konusunda bundan yirmi, otuz sene önce
olduğu kadar emin değiller arkadaşlar. 1974 Kıbrıs Harekâtı’nda Diyarbakır’da,
Bismil’de, Silvan’da, Mardin’de askerlik şubelerinin önünde uzun kuyruklar
oluşuyordu. Caydırmak için Van’dan İskenderun’a sevk edilen askerî birliklere
köylerin içinden geçerken kadınlar yaptıkları katmerleri atarken zılgıt
çekiyorlardı, sevgi gösterilerinde bulunuyorlardı. Bugün ne hâldeyiz
arkadaşlar, durup bir düşünmemiz lazım. 
Kemalettin
Kamu’nun yalnızlıkla ilgili bir şiiri var, şöyle diyor: 
“Gözlerimde
parıltısı bir bakır tasın, 
Kulaklarım
komşuların ayak sesinde;
Varsın
yine bir yudum su veren olmasın,
Baş
ucumda biri bana ‘su yok’ desin de!” 
Oradaki
insanlar da “Varsın, yapamasınlar, engelleyemesinler ama ben buradayım,
yapamadım, engelleyemedim, üzgünüm, eksiğimi tamamlayacağım, yanlışımı
düzelteceğim, desinler.” diyorlar. Hem bu kadar olay olup hem de buradan
muhalefete, bunu dile getirene azarlama, ders verme vesilesi çıkarmak için pek
çok şeyi kaybetmek lazım. Bir insanda iki haslet var ise o insandan umut
kesilmez. Bunlardan biri merhamet, acıma; ikincisi ise utanmadır arkadaşlar. Bu
şeyde vakit geçmeden bizim aklımızı başımıza almak durumumuz vardır ve
Türkiye’de birbirinden habersiz yaşayan, gelecek planları, geçmişteki
irtibatları birbirlerinden kopuk, birbirlerine paralel toplumları hem büyük
şehirlerimizde hem de ülke genelinde oluşturmaktan bir an önce vazgeçmek
durumundayız. Bütün bu mücadeleyi hukuk içinde yapmak zorundayız. Küçücük bir
çocuğun nahak yere zulme uğramasının hesabını vallahi hiçbirimiz veremeyiz
arkadaşlar. 
Rey
sahibiyiz dedim. Onun için, hakikaten ben, düşünmeye ve demokrasinin
gerektirdiği manada rey sahibi olmaya başta kendimi olmak üzere yüce Meclisi
davet ediyor, hepinize teşekkür ediyorum. (MHP ve CHP sıralarından alkışlar)
BAŞKAN
– Teşekkür ederiz Sayın Koçdemir.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – İktidar, paralel yöntemlerini kullanmaz, iktidar, paralelle
mücadele eder. Bugün de hem PKK terör örgütüyle hem de paralelle hem IŞİD’le
hem DHKP-C’yle kararlı mücadeleye devam edecektir ve bu kararlı mücadele,
ülkemizin huzuru, birliği ve vatandaşımızın yaşam hakkı ve alanı en maksimum
seviyeye çıkana kadar devam edecektir. Hükûmet, paralel gibi hareket etmez,
Hükûmet, paralelle mücadele ediyor ve edecektir.
BAŞKAN
– Peki, teşekkür ederiz.
KADİR
KOÇDEMİR (Bursa) – Sayın Başkan…
BAŞKAN
– Buyurun Sayın Koçdemir.
KADİR
KOÇDEMİR (Bursa) – Ben paralelle mücadeleyle ilgili konuşmadım, sözlerimi
çarpıttı. Müsaade ederseniz…
MEHMET
MUŞ (İstanbul) – Ne alakası var ya? Kayıtlara söz girmek ne zamandan beri…
KADİR
KOÇDEMİR (Bursa) – Tutanaklara bakın efendim, normal bir insan…
BAŞKAN
– Sayın Koçdemir, siz de kayıtlara geçmesi açısından yerinizden söylerseniz
kayıtlara geçer. Çünkü, Sayın Muş, mikrofonu kullanmadı, siz de oradan lütfen,
rica ediyorum. 
Buyurun.
KADİR
KOÇDEMİR (Bursa) – Sayın Başkan, burada söz konusu olan, paralelle mücadeledeki
eksiklik değildir, bundan bir sızlanma değildir, bunun yapılmadığına dair bir
beyan değildir. 
MEHMET
MUŞ (İstanbul) – “Paralel yöntemler” ifadesini kullanıyorsunuz. 
KADİR
KOÇDEMİR (Bursa) – Bunu anlamak için de ancak iktidar partisi grup başkan
vekili olmak gerekiyor. 
MEHMET
MUŞ (İstanbul) – Siz kendi açıklamalarınıza bakın. 
KADİR
KOÇDEMİR (Bursa) – Ben, paralel diye diye paralelden rahatsız olunan metotların
bugün aynı şekilde uygulandığını ve sosyolojik, bilimsel manada karşılığı olan
paralel toplumların, Türkiye’de iktidar eliyle oluşturulduğunu, bunun
geleceğimiz için çok büyük bir tehlike olduğunu arz etmeye çalışmıştım.
Teşekkür
ederim.
BAŞKAN
– Teşekkür ederiz Sayın Koçdemir.
MEHMET
MUŞ (İstanbul) – Sayın Başkan, ben ne söylediğimin gayet farkındayım, bir
meseleyi anlayabilecek kapasitedeyim de. Meseleyi şahsileştirmenin anlamı da
yoktur. Hükûmet, paralel yöntem kullanmaz diyorum, Hükûmet, paralelle mücadele
etmektedir. Meseleyi şahsileştirmenin anlamı yoktur.
BAŞKAN
– Peki, teşekkür ederiz.
Her
iki tarafın da sözleri kayıtlara geçti.
Teşekkür
ediyoruz.
Sayın
milletvekilleri, Halkların Demokratik Partisi Grubunun grup önerisinin lehinde
olmak üzere ikinci konuşmacı, İzmir Milletvekili Sayın Zeynep Altıok. (CHP
sıralarından alkışlar)
Süreniz
on dakika Sayın Altıok.
Buyurun.

ZEYNEP
ALTIOK (İzmir) – Değerli Başkan, sayın milletvekilleri; Cumhuriyet Halk
Partisi, Haziran sonrası, 5 Haziranda Diyarbakır’da ve 20 Temmuzda Suruç’ta
gerçekleşen patlamalarla, âdeta bir düğmeye basılmışçasına sonlandırılan
çatışmasızlık hâlinin ardından, Meclisi, defalarca araştırma komisyonları
kurmaya ve çözüm için Parlamento çatısı altında adım atmaya davet etmiştir.
Tamamı karşılıksız kalan bu girişimlerin yanı sıra, 16 Ağustos 2015 tarihinden
bu yana, Diyarbakır’ın Sur, Şırnak’ın Cizre ve İdil, Mardin’in Nusaybin
ilçeleri başta olmak üzere, toplam 22 ilçede, sokağa çıkma yasağı uygulanan ve
çatışmaların yaşandığı bölgelere heyetler göndererek sivil halkın içinde
bulunduğu sorunları yerinde inceleyip çözüm önerileri içeren raporlar
hazırlamıştır. 
Cumhuriyet
Halk Partisi heyetleri tarafından bölgede yapılan incelemelerin ardından,
Türkiye Büyük Millet Meclisi Başkanlığına toplam 21 adet kanun teklifi, Meclis
araştırma ve yazılı soru önergeleri verilmiştir. 23 Aralık 2015 tarihinde, Kürt
sorununun çözümü ve terörle mücadelede Hükûmetin uyguladığı yanlış politikalar
nedeniyle, Doğu ve Güneydoğu Anadolu bölgelerinde, başta eğitim ve sağlık olmak
üzere, kamu hizmetlerinin verilemez hâle gelmesi, vatandaşların can ve mal güvenliği
üzerindeki tehditler, yaşanan ekonomik, sosyal ve siyasi sorunlar ile bunlara
karşı alınacak önlemleri belirlemek amacıyla verilen Meclis araştırması
önergesi başta olmak üzere konuya ilişkin araştırma komisyonu, İnsan Hakları
Komisyonu bünyesinde çalışacak alt komisyon önerileri ve kanun tekliflerinin
tamamı ya karşılıksız kalmış ya da AKP ve MHP oylarıyla reddedilmiştir. 
Tüm
bu süreç boyunca Cumhuriyet Halk Partisi gerçeklerin ortaya çıkarılması, önlem
alınması ve çözüm üretilmesi adına üzerine düşeni yapmak için birçok heyetle
bölgede mağduriyet yaşanan alanlarda incelemeler, araştırmalar gerçekleştirmiş,
raporlar hazırlamış ve yeni acılar yaşanmasın diye raporlarda açıkça görülen
ihmal ve insan hakları ihlallerini Parlamentoya taşımış, kamuoyuyla paylaşmıştır.

Yapılan
incelemelerde sivil vatandaşların yaşam alanlarının ağır silahlar, tanklar ve
uçaksavarlarla orantısız güç kullanılarak yerle bir edilmiş durumda olduğunu,
bazı mahallelerde binaların tamamına yakınının tahrip edilmiş, yıkıntıya dönüştürülmüş
olduğunu, bazı binaların tamamen moloz yığını hâline gelmişken bazı
yıkıntıların hafriyat altına alınmış düz ve boş bir alana dönüştürüldüğünü,
evlerin çoğuna kapıları kırılarak girilmiş, içerideki eşyaların tahrip edilmiş
olduğunu gözlemlemiştik. 
Göç
eden birçok aile eşyalarını bile almadan ilçeyi terk etmek zorunda kalmıştır.
Evine dönmeyi bekleyen insanların, evlerini yerinde bulamadığı bir durum ve
vahşetle karşı karşıya kalınmıştır. Bölgede kirayla tutulacak yer de
bulunmadığı ve böyle bir koşulda diğer mahallelerde yaşayan ailelerin
hâlihazırda çok sayıda vatandaşa evlerini açmış olmasına karşın acil barınma
ihtiyacı içerisinde olunduğu gözlemlenmiştir. Evlerine dönen ailelerin çoğu,
yıkıntılar arasında yaşamaya çalışmaktadır. İlçede halkın elektrik, su gibi
temel ihtiyaçları karşılanamamış, asgari hizmetler dahi verilememiştir. 
Bölgede
eğitim ve öğretim hizmetleri durmuş, öğretmenlere göreve dönüş çağrısı
yapıldığı hâlde okulların yıkılmış olması nedeniyle eğitim faaliyetlerinde
bulunulamadığı görülmüştür. Can güvenliğini tehdit eden koşullar nedeniyle
öğretmenler ve sağlık görevlilerinin bölgeden çekilmesi, birçok okulun, çatışma
bölgesi içinde veya civarında olması sebebiyle kullanılamaması başta çocuklar
olmak üzere birçok yurttaşımızın en temel hizmetlere dahi ulaşamaması sonucunu
doğurmuştur. 
Görüştüğümüz
sivil toplum kuruluşu temsilcileri ve vatandaşlar tarafından aktarılanlara
göre, çatışmalar boyunca sağlıklı bilgi akışı olmayan, bağımsız basın organları
dâhil hiçbir gözlemcinin girmesine izin verilmeyen bölgede sokağa çıkma
yasağının ardından yaşamını yitiren vatandaşların sayısı ve kimlik tespitiyle
ilgili bilgilerin de resmî makamlarca açıklanan verilerle basına yansıyan,
STK’lar tarafından verilen sayılarla tutarlı olmadığı anlaşılmıştır. 
İnsan
bedenlerinin DNA tespitine olanak vermeyecek boyutta tahrip edilmiş olması,
aynı kişiye ait beden parçalarının farklı illerde bulunması, Gaziantep’e
gönderilen ve bir insana ait olduğu söylenen çuvaldaki doku ve organ
parçalarının 7 ayrı kişi ile aidiyeti olduğu DNA yoluyla tespit edilmiş
olmasına karşın teşhis bekleyen çok sayıda insanın da hâlihazırda sınır
kapısında bulunduğuna dair duyumlar verilmiştir.
Sivillerin
terör örgütü baskısı ve güvenlik güçleriyle devam eden çatışma hattında iki arada
kaldıkları tespit edilmiştir. Sağlık ve ilk yardım hizmetlerinin, çatışmaların
ve sokağa çıkma yasağının sürmesi nedeniyle vatandaşlara erişemediği ortamda
can güvenliği adına yürütüldüğü öne sürülen operasyonlarda asker ve sivil
ayırmaksızın canlarımız gitmiştir, insanlarımız yok olmuştur. 
Çatışma
koşullarının yarattığı fiilî sıkıntıların yanı sıra bölge halkının yoğun bir
duygusal travma altında olduğu ve gelecek kaygısı, can güvenliğinden endişe
eden hâlde olduğu gözlemlenmiştir. Bölge insanı, ciddi bir travmayla karşı
karşıya, duygusal bir kopuşun eşiğinde. Sokaklarda konuştuğumuz insanlar, göz
yaşlarıyla kendilerinin de insan olduğu hatırlatmak zorunda bırakılmıştır.
“Biz, düşman değildik, bize bu muameleyi niye reva gördünüz, bizi neden öldürdüler?”
diyerek tepkilerini dile getirmişlerdir.
Tüm
bu incelemeler ışığında insan hakları ve hukuk çerçevesinde yaptığımız çağrılar
iktidar partisi ve havuz medyası tarafından hiçe sayılmakla kalmamış,
yalanlarla çarpıtılarak partimiz ve milletvekillerimiz hedef gösterilmiştir. Ne
demişiz raporumuzda? “Bölgede terörle mücadele gerekçesiyle insan hakları
ihlallerinde bulunan, hukuk dışına çıkan güvenlik görevlileri varsa bu konuda
gerekli idari ve hukuki soruşturmalar derhâl açılmalı, gerekli işlemler yapılmalıdır.
Terörle mücadele sırasında insan hakları ve hukuk dışına hiçbir biçimde
çıkılmayacağı yönünde halka güvence verilmelidir.” Bölgeden sağlıklı haber
alınamadığı, STK’ların, bağımsız basın mensuplarının ve milletvekillerinin bile
bölgeye girişine izin verilmeyen müphem koşullar karşısında bu çağrının
yapılmasından daha doğal ne olabilir? Burası demokratik bir hukuk devletiyse,
eğer burası bir muz cumhuriyeti değilse bundan daha doğal hiçbir şey yoktur.
Çağdaş
bir ülkede teröre karşı mücadelenin demokrasi, hukuk ve insan haklarından
vazgeçilmeden yürütülmesi zorunluluktur. Hâl böyleyken, bizim raporumuzun
ardından Birleşmiş Milletler insan hakları raporunda ve Birleşmiş Milletler
Dünya İnsani Zirvesi’nde söylediklerimizin tamamı, neredeyse aynı cümlelerle yer
aldı. Üstelik ne oldu biliyor musunuz? Olağanüstü rakamlar ödeyerek Türkiye’de
gerçekleşmesi sağlanan ve böylece, rezil durumda olan dış ilişkilerimizin bir
nebze gündem dışına itilebilmesi ve dünya kamuoyunda olumlu bir imaj
yaratılması için ev sahipliği yapılan Dünya İnsani Zirvesi’ne katılan 48
ülkenin, devletlerin çatışma bölgelerinde düzenledikleri operasyonlarda
sivilleri korumaları ve sivillere zarar veren güvenlik güçlerinden hesap
sorulması çağrısı yer aldı. Çatışma bölgelerinde, uluslararası hukukun,
özellikle de uluslararası insani hukukun sivillere zarar veren güvenlik
güçlerinden hesap sorulmasını talep etmesinden daha doğal ne olabilir? Ve bu
bildiriye imza atmayan tek ülke, ev sahibi Türkiye oldu. Bu, gerçekten acıklı
bir durum değerli milletvekilleri. Eğer barış isteyen herkese “terörist”
yaftası yapıştırılıyorsa ve herkes hedef gösteriliyorsa, bir Cumhurbaşkanının
“Konu terörle mücadeleyse hiç kimse bana demokrasiden ve hukuktan söz etmesin.”
gibi cümleleri yer alabiliyorsa, kamuoyuna böyle seslenebiliyorsa o ülkede
barışın gelmesini istemek de ne yazık ki hayalden ibaret kalacaktır. 
Biz
Cumhuriyet Halk Partisi olarak çağrımızı yineliyoruz. Türkiye Büyük Millet
Meclisi çatısı altında bölgedeki yurttaşların ve sivil toplum kuruluşu temsilcilerinin
görüşleri de alınacak biçimde Meclis araştırma komisyonu kurulmalı ve sağlık,
eğitim, insan hakları ihlalleri, yeniden imar gibi konularda akıllarda soru
işareti kalmayacak şekilde incelemeler yapılmalı, sistemli bir çalışma
yürütülmelidir. Bu, insanlık için şarttır, aksini “Ben insanım.” diyen hiç
kimse iddia edemez.
Teşekkür
ediyorum. (CHP sıralarından alkışlar)
BAŞKAN
– Teşekkür ederiz Sayın Altıok.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın hatip, bir rapordan bahsediyor. Bu rapora baktığımız
zaman birkaç kez “terör örgütü” ifadesi kullanılıyor, bir kere dahi “PKK terör
örgütü” ifadesi kullanılmamış. Burada, güvenlik birimlerinin verdiği
mücadelenin, sokağa çıkma yasakları ilan edilmesinin temel sebebi, sivil can
kayıplarının olmamasına, sivil can kayıplarının önlenmesine yöneliktir. Bunun
sebep-sonuç ilişkisine baktığımız zaman, burada PKK terör örgütünün kendine bir
egemenlik alanı kurmak istemesinden, hendek, çukurlar kazmasından ve burada
kendisinin hâkim olacağı bir alan oluşturmak istemesinden dolayı güvenlik
birimlerinin müdahalesi zaruri ve zorunlu hâle gelmiştir. Burada sebep, terör
örgütünün, PKK terör örgütünün kendisine bir alan, egemenlik alanı oluşturmak
istemesidir ve sokağa çıkma yasaklarıyla beraber de sivil vatandaşların
hayatını korumak, can kayıplarının minimum seviyede hatta hiç olmamasını
sağlamak amacıyladır. Aynı şekilde vatandaşların ihtiyaçlarını karşılamak
maksadıyla da sosyal yardımlaşma vakıflarından, merkezî hükûmetten, ilgili
diğer kurumlardan da vatandaşlara gıda ihtiyacından nakdî yardımlara kadar pek
çok yardım burada sağlanmıştır. Aynı şekilde sağlık noktasında da hastaneler
yirmi dört saat açık tutulmuştur. 
ZİYA
PİR (İstanbul) – Lice hastanesini siz yakıp yıktınız ya, ne konuşuyorsunuz? 
MEHMET
MUŞ (İstanbul) – Bölgede yaralı varsa sağlık ekipleri bunları alma adına
müdahalede bulunmuş fakat bazen farklı noktalarda roketle sağlık ekiplerine
saldırıda bulunulmuştur.
ZİYA
PİR (İstanbul) – Silvan hastanesini kim kapattı?
İDRİS
BALUKEN (Diyarbakır) – Bütün hastaneleri karargâh hâline getirdiniz ya. Ayıp,
ayıp!
MEHMET
MUŞ (İstanbul) – Sırf bundan dolayı da zırhlı ambulanslarla müdahalede bulunmak
zorunda kalınmıştır. 
Gönül
bunların hepsinin detaylı bir şekilde buradan ifade edilmesini ve bunların
duyulmasını arzu ederdi. 
Teşekkür
ediyorum. 
ZİYA
PİR (Diyarbakır) - Benim gözümün önünde yıktınız ya!
BAŞKAN
– Teşekkürler Sayın Muş. 
Sözleriniz
kayıtlara geçmiştir. 
LEVENT
GÖK (Ankara) – Sayın Başkan...
BAŞKAN
- Buyurun Sayın Gök. 
LEVENT
GÖK (Ankara) – Efendim, bir araştırma önergesi üzerinde bir partinin
konuşmacısına, sataşma olmadığı hâlde, AKP Grup Başkan Vekilinin bu denli
müdahalede bulunması usulümüzde yoktur. Herhâlde birazdan AKP sözcüsü çıkıp
konuşacaktır. 
BAŞKAN
– Konuşacak, evet. 
LEVENT
GÖK (Ankara) – Ancak ben şunu hatırlatmak isterim: PKK, bir terör örgütüdür,
IŞİD, terör örgütüdür, DHKP-C, terör örgütüdür. Biz, elinde silah tutan, masum
insanları öldüren herkesi terör örgütü olarak görüyoruz ve ayrıca arkadaşlarımızın
raporunda da çok açık bir şekilde ifade edilmiştir. Böyle çarpıtmalarla, kelime
oyunlarıyla bir yere varmak mümkün değildir. Tablo ortadadır. 
Biz,
bir yandan devletin terörle mücadelesine destek de veriyoruz ama kurunun
yanında yaşın yanmasını istemiyoruz, masum insanların, sivil insanların da
zarar görmemesini istiyoruz. Bu nedenle, devlet terörle mücadele edecektir ama
insan hakları ve hukuka saygı çerçevesinde. Cumhuriyet Halk Partisinin durduğu
nokta burasıdır. (CHP sıralarından alkışlar) 
BAŞKAN
– Teşekkür ederiz Sayın Gök.
Sizin
de sözleriniz kayıtlara geçmiştir. 
BAŞKAN
- Şimdi, Halkların Demokratik Partisi grup önerisinin aleyhinde olmak üzere
ikinci ve son konuşmacı, Adıyaman Milletvekili Sayın Adnan Boynukara. 
Süreniz
on dakika Sayın Boynukara. 
Buyurun.
(AK PARTİ sıralarından alkışlar) 
ADNAN
BOYNUKARA (Adıyaman) – Teşekkürler. 
Sayın
milletvekilleri, öncelikle bir konuya açıklık getirelim. Yaşanan süreç, PKK
terör örgütünün şehirler üzerinde terör estirerek ayaklanma başlatma
girişimiydi. Terör örgütü “Buralarda ortaya çıkan seçim sonucu bizim lehimize
ve silahlı unsurlarımızı devreye koyarsak halk bizim yanımızda durur ve
ayaklanmayı başlatırız.” diye düşündü. Hesaplayamadıkları, terörle mücadele
kararlılığı ve halkın tutumuydu. Halk, PKK terör örgütü ve türevlerinin oyununu
bozdu, örgütle, türevleriyle arasına mesafe koydu, “Bizim sorunlarımız var,
bunların çözülmesini istiyoruz ama teröre ve şiddete karşıyız.” dedi, bir adım
daha ileri giderek “Sorunlarımızın sivil siyaset yoluyla çözülmesini
istiyoruz.” dedi. “Biz her türlü kirli ilişkinin içinde olan, sokak ve şiddetin
dışında hiçbir şey bilmeyen, halktan kopuk sol ve sosyalist anlayışa esir
olmayacağız.” dedi. Halkın bu tutumu ve kararı takdir edilecek bir tutum ve
karardır. Bu nedenle terörle kuşatılmak istenen şehirlerde yaşayan halkımıza ne
kadar teşekkür edilse azdır. Çünkü Kürtlerin bu tutumu sonunda terör örgütü ve
türevleri kazmış oldukları kuyulara düştüler. 
Değerli
arkadaşlar, PKK terör örgütü bu kalkışma planını yaparken ülkedeki, ülke
dışındaki kimi unsurlara da bel bağlamış. Örgüt elebaşıları “Bize bunların
nisan ayında devrileceğini söylediler.” diye açıklamalar yaptılar. Hepiniz
hatırlarsınız, kaç kez “Şu tarihi bekleyin.”, “Bu tarihte gidiyorlar.”, “Şu
tarihte yıkılıyorlar.” diye açıklamalar yapıldı. Yani küresel odakların emrinde
olan örgüt, şehirleri yakarken de bu unsurlardan talimat almış. Örgüte egemen
olan ve kanla beslenen bu anlayışın, bu aklı kimden aldığı er geç ortaya
çıkacak. 
ZİYA
PİR (Diyarbakır) – “Eset gidecek.” derken siz kimden akıl almıştınız?
ADNAN
BOYNUKARA (Devamla) – Beyefendi, bekleyin isterseniz, oldu mu, bekleyin siz. 
BAŞKAN
– Karşılıklı konuşmayalım Sayın Pir, lütfen. 
Sayın
Boynukara, Genel Kurula hitap edin.
ADNAN
BOYNUKARA (Devamla) – Süreci daha iyi anlamak için sizinle birkaç fotoğraf
paylaşmak istiyorum. Şu fotoğrafa iyi bakın. “Üniversite gençliği YPS’ye
katıldı.” Aynı fotoğraf. Bunu örgüte yakın bir organ servis ediyor. Şu
fotoğrafa iyi bakın. Bunlar çocuk, bunlar çocuk.
ZİYA
PİR (Diyarbakır) - Ya, biliyoruz.
ADNAN
BOYNUKARA (Devamla) – Çocuk, YPS… Kim bunları yüreklendirdi? Kim bunları
örgütledi? Kim bunları ortaya çıkardı? Bu çocuklar kimin çocukları? Bunların
içinde herhangi birimizin çocukları var mı? Yok. İşte karşımızda bu denli
kirli, kanlı bir terör örgütü var? Siz adına ne derseniz deyin. Demokrasi,
insan hakları, özgürlük gibi kavramlara inanan hiç kimse bunlara “evet”
diyemez. Mesele şu: PKK terör örgütü çocukların da eline silah tutuşturdu,
şehirde terör estirdi ve ayaklanma planladı, kimileri de bunun PR’ını üstlendi.
Bu nedenle dökülen her damla kandan sorumlu olanlar var. Bunlar er veya geç
hesaplarını verecekler. 
PKK
silahı sadece güvenlik güçlerine karşı kullanmıyor, daha çok Kürtler üzerinde
kontrol sağlamak için kullanıyor. “Zorun rolü” kavramını bilir misiniz? “Her
evden 3 kişi istiyorum; 1’i mezara, 1’i cezaevine, 1’i dağa.” diyen anlayışı
biliyor musunuz? Bunlar kanlı terör örgütünün temel tezleridir. Bu sözlerin
hedefiyse Kürtlerdir. Kısacası, Kürtlerin ve Türklerin ölümleri üzerinden
küresel güçlere hizmet eden bir terör örgütü var karşımızda. 
PKK
terör örgütünün şehirlerde uygulamak istediği terör faaliyetleri yeni
keşfedilmiş yöntemler değil. Bunlar Stalin, Mao ve IRA tarafından denendi,
uygulandı. Örgüt elemanlarından birisi de bu uygulamaları bir araya getirip
kitaplaştırdı; “Kıra Dayalı Şehir Gerillacılığı” kitabı. Merak edenler açıp
okuyabilir. Hendek kazma, girilmez bölgeler oluşturma, evler arası geçiş, her
evden bir anahtar alma, evleri tuzaklama, ev halkını rehin alma. Bunları
detaylandırmak mümkün. 
Değerli
arkadaşlar, demokrasiden ve insan haklarından taviz vermek düşünülemez. Terörle
mücadele kararlılığı ne kadar önemliyse sivillerin zarar görmemesi de o kadar
önemli. Hükûmetimiz buna azami derecede dikkat ediyor. Bazıları travma
çengeline asılmış durumda. PKK türevleri bunu sık sık gösteriyor. Kendi
varlıklarının esiri olmuşlar. Küresel güçlerle iş tutmayı çözüm sanıyorlar,
tarihten ve geçmişten ders almayı bilmiyorlar. Küresel güçlerin bu bölgede kaç
örgütü kullanıp çöpe attığını hatırlamıyorlar. Evet, kurtarıcılardan kurtarma
zamanı gelmiştir. 
Bakın,
PKK ve türevleri yeni bir putperest ideolojiye dönüşmüş durumda, kelimelere
tapıyorlar. Örgüt birkaç kavramı servis ediyor ve kullanıyor; bakıyorsunuz,
herkes aynı kelimeleri, cümleleri ve dili kullanıyor. Ürettiği asıl kavram ise
“nefret.” “Nefret” kavramı üzerinden çocuklardan katil üretiyor, bunun için ise
yalan söylüyor. Ödünç acıları kullanıyor. Bu tutmadı, tutmaz. Bu oyunu
kuranlar, parçası olanlar er veya geç yargılanacak. Bundan sonra terör örgütü
ve türevleri Kürtleri malzeme olarak kullanamayacak, o defter kapanıyor. 
Uluslararası
kimi kurumlara atıflarda bulunuldu. Uluslararası kurumların nasıl karar
aldığını, nasıl raporlar hazırladığını iyi bilen birisiyim. Onun için, atıfta
bulunduğunuz metinlerin hazırlanma süreçlerini izlemenizi öneririm.
Bakın,
çok sık kullanılıyor, çözüm süreci ve benzeri kavramlar. Türkiye Cumhuriyeti
devleti, bu meselenin silahın dışında bir yöntemle çözülmesinin mümkün olup olmadığını
9 ayrı kez denemiş, farklı partilerin iktidarda olduğu dönemlerde bunlar hayata
geçirilmiş. Bunlar yanlış şeyler değil; “Başka bir yol mümkün mü?” diye aramak,
arayışa girmek, insanların hayatını kurtarmak yanlış değil. Bunlar yapılmış;
bugün de yapılmış; yarın da ihtiyaç olursa yapılabilir. Bunları bir problem
olarak ortaya koymamak lazım, birbirimizin gözüne sokmamamız lazım; bize
yakışan bu değil. Madem kan akıyor, madem insanlar ölüyor, madem bir sorun var,
bunun farklı yöntemlerinin mümkün olup olmadığını konuşabileceğimiz alanlardan
biri bu. Ama, ortaya çıkıp birbirimize parmak sallarsak, birbirimize ağza
alınmayacak sözlerle konuşursak yapabileceğimiz hiçbir şey olmaz. Ne
konuşuyorsak açık ve şeffaf olarak konuşmamız lazım.
Levent
Bey’le biz Kolombiya’ya gittik. Kolombiya’da Devlet Başkanı süreci detaylıca
anlattı bize. İrlanda uygulamasını biz defalarca dinledik. Güney Afrika’yı
biliyoruz, Sri Lanka’yı biliyoruz. Türkiye’de çok sık kullanılan bir kavram
var: “Bu konu Mecliste konuşulsun.” deniliyor. 
İDRİS
BALUKEN (Diyarbakır) – Tamam, işte, o yöntemler olsun diyoruz biz de.
Kolombiya’da barış oldu, barış.
KAMİL
AYDIN (Erzurum) – Hiçbirinde müzakere yok, silah bırakmadan hiçbirinde müzakere
yok. Allah’tan korkun ya! 
ADNAN
BOYNUKARA (Devamla) – “Bu konu Mecliste konuşulsun.” deniliyor.
KAMİL
AYDIN (Erzurum) – Saydığın resimlerin nedeni o süreçtir.
ADNAN
BOYNUKARA (Devamla) – Bakın, bakın…
KAMİL
AYDIN (Erzurum) – O sabileri dağa götürürken niye müdahale etmediniz?
Neredeydiniz siz?
BAŞKAN
– Sayın Aydın… Sayın Aydın, lütfen…
ADNAN
BOYNUKARA (Devamla) – Beyefendi, isterseniz konuşalım. 
İDRİS
BALUKEN (Diyarbakır) – Kolombiya’ya barış geldi, barış geldi.
BAŞKAN
– Sayın Boynukara, siz devam edin.
ADNAN
BOYNUKARA (Devamla) – İzniniz varsa devam edebilir miyim Kamil Bey? 
Bakın,
bu süreçlerin hiçbirinde konu Meclislerde konuşularak çözülmemiştir; siyasal
iktidarlar karar almıştır ve bunu gizli olarak yürütmüştür. Kolombiya’da bize
sır görüşmelerden bahsedildi, sır; gizli değil, sır -Levent Bey burada, Mithat
Bey gelir- sır görüşme. İktidarda olan parti karar veriyor ve bir adım atıyor.
Bunlar ortalıkta konuşulmuyor. Bir noktaya, çözüme, anlaşmaya varıldığı zaman
meclis gündemine getiriliyor. 
Onun
için, çözüm isteniyorsa örgütün silahları bırakıp ülke sınırları dışına çıkması
lazım, küresel güçlerden aldığı talimatları terk etmesi lazım ve bu ülkeye, bu
millete düşman olmaktan uzaklaşması lazım; nereye gidiyorsa gitsin. Çözüm odur.

Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Boynukara. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın hatip konuşması esnasında grubumuza da dönerek
çocukları sanki YPS’ye yönlendirdiğimiz ve “Sizin çocuklarınız orada yok.”
şeklinde sataşmalarda bulundu, PR çalışması yaptığımızı söyledi.
ADNAN
BOYNUKARA (Adıyaman) – Sayın Başkan, kayıtlara geçsin. Ben tüm gruplara döndüm,
tüm gruplara fotoğrafı gösterdim. Bizim çocuklarımız yok dedim, sizin demedim.
Tutanaklar ortada. Ben hiç kimseyi o pozisyona getirmem. Öyle bir cümle de
kullanmadım. 
BAŞKAN
– Peki, Sayın Boynukara. Bir dinleyelim Sayın Baluken’i.
Buyurun
Sayın Baluken.
VIII.- SATAŞMALARA İLİŞKİN KONUŞMALAR (Devam)
3.- Diyarbakır Milletvekili İdris Baluken’in, Adıyaman
Milletvekili Adnan Boynukara’nın HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması 
İDRİS
BALUKEN (Diyarbakır) – Teşekkür ediyorum Sayın Başkan. 
Bir
kere, Sayın Boynukara’nın konuşmanın son bölümünde ifade ettiği şeyleri kendi
grubuna özellikle anlatmasını rica ediyorum. Evet, Kolombiya’da FARC’la bir
barış görüşmesi süreci vardı ve şu anda nihai barış da sağlandı. Devlet Başkanı
ile gerilla liderinin el ele yapmış olduğu o tokalaşma bütün dünyada örnek bir
müzakere sonucu olarak gösterildi.
Şimdi,
tabii, artık sözün bittiği yerdeyiz. Yani buradan defalarca, çok çok anlattık.
Bütün dünya kamuoyu, Avrupa Parlamentosu, Birleşmiş Milletler, AKPM, İnsan
Hakları İzleme Örgütü ne düşünüyor, artık raporlara yansıyor.
Ama,
ben sadece size buradan birkaç resim göstereceğim. Biz de artık uluslararası
alanda da konuşmayacağız, yaptığınız tabloyu dünyanın bütün başkentlerinde
sergileyeceğiz. Bu sergileri gelip gören, izleyen bütün herkes bu tablonun
sahibinin kim olduğunu bilecek.
Bakın,
burada Kobani, Kobani resmi var; IŞİD’in eseri. Burada Cizre resmi var. Bu
tablonun sahibinin kim olduğunu bütün dünyaya anlatmak durumunda kalacaksınız.
HÜSNÜYE
ERDOĞAN (Konya) – Bu tablonun sahibi PKK.
MUHAMMET
BALTA (Trabzon) – Sizin eseriniz, sizin. 
İDRİS
BALUKEN (Devamla) – Burada, Sur’da tarihî değerlerin yıkımı var. Burada,
Palmira’da tarihî değerlerin yıkımı var. Şu gördüğümüz resim Guernica’ya ait,
şu gördüğümüz şehrin resmi Şırnak’a ait. Şu gördüğümüz resim Halep’e ait,
şurada gördüğümüz resim Nusaybin’e ait. Şurada gördüğümüz resim Yüksekova’ya
ait, şu benzer resim de iki gün önce anmasını yaptığımız Srebrenitsa’ya ait. 
Bu
resimlerin tamamını büyütüp dünyanın bütün başkentlerinde sergileyeceğiz ve
ondan sonra siz “Bu tabloyu kim yaptı, bu tablo kimin eseri?” diye anlatmak
durumunda kalacaksınız.
HALİS
DALKILIÇ (İstanbul) – PKK’nın eseri. 
İDRİS
BALUKEN (Devamla) – Hani, Franco’nun Picasso’ya meşhur bir sözü var ya
“Guernica’yı nasıl yaptınız?” diye. Picasso’nun cevabını hatırlıyorsunuz değil
mi? “O tabloyu ben değil, siz yaptınız.” demişti. 
Teşekkür
ederim. (HDP sıralarından alkışlar)
BAŞKAN
– Teşekkür ederiz Sayın Baluken. 
ADNAN
BOYNUKARA (Adıyaman) – Sayın Başkan, benim gösterdiğim fotoğraflardan
bahsetmedi hatip. Bu, bu fotoğrafların doğru olduğunu ortaya koyuyor. Bu
fotoğraflar örgüte yakın bir haber ajansından alınmış fotoğraflardır ve
günlerce servisteydi. 
İDRİS
BALUKEN (Diyarbakır) – Onu örgüte sorarsın, ben örgüt sözcüsü değilim. 
ADNAN
BOYNUKARA (Adıyaman) – Ben de örgüte sordum zaten, siz niye üstünüze alındınız,
onu anlamadım yani.
FİLİZ
KERESTECİOĞLU DEMİR (İstanbul) – Biz başka bir şey söyledik. 
ADNAN
BOYNUKARA (Adıyaman) – Beyefendi niye alındı, onu anlamadım. 
İDRİS
BALUKEN (Diyarbakır) – Biz HDP’ye yönelik cümlelerinize söylüyoruz. 
BAŞKAN
– Sayın Boynukara, karşılıklı konuşmayalım. 
ADNAN
BOYNUKARA (Adıyaman) – Şunu söylüyorum Sayın Başkan: Şu an yeni bir sergiden
bahsetti, Avrupa Birliğinde açılan sergiden bahsetti.
Bakın,
küresel güçler yeni bir oyun peşinde, bunu burada tutanaklara geçmesi için
ifade ediyorum. Bu ise, DAİŞ üzerinden PKK terör örgütünü meşrulaştırma
çabasıdır. DAİŞ üzerinden, “DAİŞ var, PKK’yla uğraşamayız.” denilmek isteniyor.
DAİŞ üzerinden Türkiye Cumhuriyeti devletinin ve Türkiye Cumhuriyeti
vatandaşlarının PKK terör örgütüne mahkûm olmasını istiyorlar. Biz bu oyunun
parçası olmayacağız. Bu kirli ve kanlı oyunun parçası değiliz. (AK PARTİ
sıralarından alkışlar)
BAŞKAN
– Peki, Sayın Boynukara, sözleriniz kayıtlara geçti. 
Sayın
Muş…
MEHMET
MUŞ (İstanbul) – Sayın Başkan, hatip bir taraftan Kobani’deki, Ayn El
Arap’taki… Ayn El Arap oranın ismi. 
İDRİS
BALUKEN (Diyarbakır) – Ayn El Arap değil, Kobani orası, Kobani. 
MEHMET
MUŞ (İstanbul) – Ayn El Arap’taki…
İDRİS
BALUKEN (Diyarbakır) – Bütün dünya Kobani olarak tanıyor.
MEHMET
MUŞ (İstanbul) – Ayn El Arap’tır onun ismi, Kobani sonra; o sizin söyleminiz. 
…Ayn
El Arap’taki fotoğrafları gösteriyor, sonra Cizre’yi mukayese ediyor; diyor ki:
“Bak, burayı işte IŞİD yaptı, burayı da siz yaptınız.” Bu, grubumuza açık bir
sataşmadır; bundan dolayı AK PARTİ adına söz istiyorum. 
BAŞKAN
– Peki, buyurun Sayın Muş, size de iki dakika veriyorum. (AK PARTİ sıralarından
alkışlar) 
4.- İstanbul Milletvekili Mehmet Muş’un, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması 
MEHMET
MUŞ (İstanbul) – Sayın Başkan, değerli milletvekilleri; önce, burada şunu ifade
etmemiz lazım: Türkiye Cumhuriyeti devleti kendi egemenlik sınırları içerisinde
kendisine… PKK’nın Suriye’deki yapılanması olan PYD kendisine kantonlar kurdu,
orada kendisine bir egemenlik alanı kurmaya çalıştı. Strateji çok basit, az
önce Adnan Bey de ifade etti: IŞİD giriyor bir bölgeye, onun arkasından PYD onu
temizleyecek diye, oradaki demografik yapı değiştirilerek o alan PYD’ye
bırakılıyor. PKK da buradan heyecanlandı, dedi ki: “Ben de aynısını özellikle
de Türkiye’nin Suriye sınırındaki ilçelerde deneyeyim, orada bu oldu, ben de
bunu burada gerçekleştiririm.” Ama hem bölgede yaşayan vatandaşımız,
milletimizin tamamı, güvenlik birimlerimiz buna müsaade etmedi ve büyük bir
hüsrana uğrayan PKK, burada hezimete uğramış, açtığı çukurlara gömülmüş ve
buralardan temizlenmiştir. (AK PARTİ sıralarından alkışlar) 
Değerli
milletvekilleri, burada bu mücadele aynı kararlılıkla sürecek ve vatandaşımızın
can kaybının olmaması için, az önce ifade ettim, sokağa çıkma yasakları
uygulanmıştır ve şimdi de süratle hasar tespit çalışmaları yapılmaktadır. Zarar
gören evler, orada altyapının zarar görmesi, orada teröristlerin kazdıkları
çukurlardan temizlenmesi esnasında ortaya çıkan hasarlar tespit ediliyor ve
yine hızlı bir şekilde Hükûmetimizce bunlar eskisinden çok daha iyi bir şekilde
yerine getirilecektir. 
Burada
fotoğraf dolaştıracak olanlar Şırnak Belediyesinden çıkan roketlerin de
fotoğraflarını o parlamentoda bir dolaştırsınlar. (AK PARTİ sıralarından
alkışlar) Burada PKK’yla kucaklaşanlar, dağa çıkıp fotoğraf çektirenler de bir
zahmet o Avrupa Parlamentosunda veya diğer yerlerde bu fotoğraflarını koysunlar
da biraz kendilerini de bu anlamda tanıtsınlar oralarda. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkürler Sayın Muş.
İDRİS
BALUKEN (Diyarbakır) – Sayın Başkanım…
BAŞKAN
– Sayın Baluken…
İDRİS
BALUKEN (Diyarbakır) – Sayın grup başkan vekili bir kez daha sataştı. “Şırnak
Belediyesinden çıkan roketleri burada göstersinler.” demek suretiyle grubumuza
sataşmada bulunmuştur.
BAŞKAN
– Buyurun Sayın Baluken.
5.- Diyarbakır Milletvekili İdris Baluken’in, İstanbul
Milletvekili Mehmet Muş’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması 
İDRİS
BALUKEN (Diyarbakır) – Sayın Muş, size tavsiyem özellikle heyetin bir üyesi
olarak, bu çözüm sürecini ilgilendiren çalışmalarla ilgili konuştuğunuzda
özenli bir dil kullanmanızdır. O bahsetmiş olduğunuz dağdaki fotoğrafların
tamamı… Hükûmetinize ait mesajları Kandil’e iletmek üzere oraya götürülmüştür.
İsterseniz ayrıntılarına da gireriz.
MEHMET
MUŞ (İstanbul) – Girin, girin Sayın Baluken, girin. Hepsine girin Sayın
Baluken, hepsine girin.
İDRİS
BALUKEN (Devamla) – Ama, sizi özenli bir dil kullanmaya davet ediyorum.
HAKAN
ÇAVUŞOĞLU (Bursa) – Devlet koydu değil mi, onu diyeceksiniz. Hey yavrum!
İDRİS
BALUKEN (Devamla) – Diğer taraftan, belediyelerle ilgili, Şırnak Belediyesini
geçen gün örnek verdiniz. Biz yaklaşık sekiz aydır Şırnak Belediyesinin ortaya
çıkan sokağa çıkma yasağı nedeniyle devlet güçlerinin denetiminde olduğunu
defalarca size söyledik. O belediyede şu anda belediye çalışanları yok. Sokağa
çıkma yasakları uygulanıncaya kadar oradan İçişleri Bakanlığının müfettişleri
çıkmamışlar. 
MEHMET
MUŞ (İstanbul) – Depoda yeni bulundu o zaman, depoda yeni bulundu. 
İDRİS
BALUKEN (Devamla) – Tek bir raporda belirtiliyor mu? 
MEHMET
MUŞ (İstanbul) – Tabii, depo aranınca ortaya çıktı. 
İDRİS
BALUKEN (Devamla) – İşte, yeni konunca ve içeride belediyeye ait kimse
olmayınca kimin koyduğu ortaya çıkıyor değil mi? Kimin yandaş medyaya servis
ettiği ortaya çıkıyor değil mi? Sokağa çıkma yasağının olduğu yerde kim götürüp
Şırnak Belediyesine roket koyabilir?
HAKAN
ÇAVUŞOĞLU (Bursa) – Araba belediyeye ait çıkıyor “Çalındı.”, bomba çıkıyor
“Devlet koydu.” Ne güzel iş(!) Sütten çıkmış ak kaşıksın be kardeşim(!) Geç bunları,
geç. 
İDRİS
BALUKEN (Devamla) – Yani, bütün bunları, artık, uzun uzun izah etmeye gerek
yok. 
Bak,
burada Şırnak’ın resimleri var. 
HAKAN
ÇAVUŞOĞLU (Bursa) – Bölgeye giremiyorsun. Geç, geç bunları. 
BAŞKAN
– Sayın Çavuşoğlu…
HAKAN
ÇAVUŞOĞLU (Bursa) – Geç, geç bunları, geç.
BAŞKAN
– Sayın Milletvekili, lütfen.
İDRİS
BALUKEN (Devamla) – Bağırma öyle.
MAHMUT
TOĞRUL (Gaziantep) – Bağırma be!
HAKAN
ÇAVUŞOĞLU (Bursa) – Bölgeye giremiyorsun, giremeyeceksin. Giremeyeceksin oraya.
MAHMUT
TOĞRUL (Gaziantep) – Elini indir be! Terbiyesiz herif!
İDRİS
BALUKEN (Devamla) – Burada Şırnak’ın resimleri var.
HAKAN
ÇAVUŞOĞLU (Bursa) – Giremeyeceksin oraya.
İDRİS
BALUKEN (Devamla) – Bir kentin yüzde 90’ı tahrip olmuş, yüzde 90’ı. Bunu neyle
açıklayacaksınız?
HAKAN
ÇAVUŞOĞLU (Bursa) – Sütten çıkmış ak kaşık be kardeşim, şuna bak(!) Maşallah!
İDRİS
BALUKEN (Devamla) – Hendeğin olmadığı mahallelerde de yüzde 90’ı tahrip olmuş
bir kent pratiği var. Dünyada kimi inandıracaksınız buna? İşte bizim
söylediğimiz şey. Bak burada Sur’un uydudan fotoğrafı var, bütün dünyanın
elinde var bu. Bunları dünyanın bütün başkentlerine götürüp sergilediğimiz
zaman, siz o zaman çıkıp “100 kişinin, 150 kişinin elinde silah vardı, terörle
mücadele ediyorduk.” yalanını gidin söyleyin bakalım, karşınıza ne cevap
bulursunuz. (HDP sıralarından alkışlar) 
BAŞKAN
– Teşekkürler Sayın Baluken.
HAKAN
ÇAVUŞOĞLU (Bursa) – Nerede istersen sergile kardeşim, gerçeği değiştiremezsin.
İDRİS
BALUKEN (Diyarbakır) – Gerçek burada bak; gerçek burada, burada, bak. Bak, bir
kentin tamamı tahrip edilmiş.
HAKAN
ÇAVUŞOĞLU (Bursa) – Nerede istersen sergile, yapacak bir şeyin yok. Bitti.
BAŞKAN
– Sayın Çavuşoğlu…
HAKAN
ÇAVUŞOĞLU (Bursa) – Bu millet size boyun mu eğecek be! Burası güçlü bir devlet.
Bunu bil. Bunu bil.
BAŞKAN
– Sayın Çavuşoğlu…
İDRİS
BALUKEN (Diyarbakır) – Kimse kimseye boyun eğmeyecek, boyun eğdirmeye çalışan
sizsiniz. Biz size boyun eğmeyeceğiz.
HAKAN
ÇAVUŞOĞLU (Bursa) – Boş versene sen onu.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Burada bizim yalan söylediğimizi, yalan ifadeler
kullandığımızı, bu yalanları kime anlatacağımızı ifade etti.
FİLİZ
KERESTECİOĞLU DEMİR (İstanbul) – Ellerinizi kollarınızı vurunca daha mı iyi
oluyor?
MEHMET
MUŞ (İstanbul) – Bu, grubumuza açık bir sataşmadır; biz yalan ifade
kullanmadık. Bundan dolayı söz istiyorum.
BAŞKAN
– Buyurun Sayın Muş. (AK PARTİ sıralarından alkışlar) 
HAKAN
ÇAVUŞOĞLU (Bursa) – Zor durumdasın kardeşim, her şey ortada, her şey ortada.
BAŞKAN
– Sayın Çavuşoğlu…
İDRİS
BALUKEN (Diyarbakır) – Ya, kimin zor durumda olduğu belli olur, siz merak
etmeyin. Elinizden geleni ardınıza koymayın. Biz gayet rahatız. 
HAKAN
ÇAVUŞOĞLU (Bursa) – Sen artık, bırak yandaş olmayı, neredeyse berabersiniz.
Bitti. Sen ne anlatırsan anlat. Külahıma anlat sen onu, külahıma.
İDRİS
BALUKEN (Diyarbakır) – Gayet rahatız.
6.- İstanbul Milletvekili Mehmet Muş’un, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması 
MEHMET
MUŞ (İstanbul) – Sayın Başkan, değerli milletvekilleri; burada ifade ettiğimiz
bir şey var. Israrla PKK’ya, terör örgütüne tek bir laf edemiyor. Nasıl etsin?
HAKAN
ÇAVUŞOĞLU (Bursa) – Patronu o, listeyi o yapmış.
MEHMET
MUŞ (Devamla) – Ne diyor Eş Genel Başkanları? “Sırtımızı oraya dayadık."
diyor. Dayadığı yere söz edebilir mi? Edemez. Ama o dayadıkları yer nasıl yerle
yeksan oldu o çukurlarda, gördünüz değil mi? 
İLYAS
ŞEKER (Kocaeli) – Panikledi orada zaten. Onun için paniğe kapıldılar.
MEHMET
MUŞ (Devamla) – Onun için şimdi “Fotoğrafları taşıyacağız." diyor.
Arkadaşlar, o teröristlerin yerle yeksan edildiği o çukurların da
fotoğraflarını çekin, “Burada sırtımızı dayadığımız teröristler vardı, güvenlik
birimleri burayı temizledi." deyin. O fotoğrafları da bir zahmet götürün.
Şimdi,
değerli milletvekilleri, burada milletimizin tamamına sesleniyorum: Türkiye’de
son dönemlerde, büyük bir operasyonla, büyük bir kararlılıkla Suriye’de ortaya
çıkan gelişmeleri ülkemizin içerisine taşımak isteyen PKK ve onun Suriye’deki
uzantılarının hezimete uğradığının resimleridir. (AK PARTİ sıralarından
alkışlar) 
Burada
durup dururken mi devlet operasyon yaptı? Niye şimdiye kadar devlet buralara
girmedi de şimdi burada bir operasyon yapma zarureti hisseti?
HAKAN
ÇAVUŞOĞLU (Bursa) – “Çukurlar bizim oyumuzu arttırdı.” diyor Figen Yüksekdağ,
daha ne diyecek?
MEHMET
MUŞ (Devamla) – Dünyada hiçbir devlet, kendi egemenlik sınırları içerisinde
kendine kanton kurmak isteyene müsaade etmez. Bakın, bir terörist Brüksel’in
mahallelerinde çukur kazarak kendine egemenlik kurmaya kalkarsa oranın güvenlik
güçleri aynı şekilde ona cevap verir, aynı şekilde müdahale eder. 
Hem
Silahlı Kuvvetlerimizin hem Emniyet birimlerimizin vermiş olduğu cevap budur.
Aynı şekilde bölge halkı da Emniyet birimlerimize, güvenlik birimlerimize
destek vermek suretiyle bu teröristlerin oradan temizlenmesini sağlamıştır. 
Buradan
bölge halkımızı da yürekten selamlıyorum. (AK PARTİ sıralarından alkışlar)
BAŞKAN
– Teşekkürler Sayın Muş. 
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın grup başkan vekili bir kez daha, işte sırtımızı
PKK’ye dayadığımızı iddia ederek sataşmada bulunmuştur. Cevap vermek istiyorum.
BAŞKAN
– Sayın Baluken, son bir kez size söz vereceğim ve bu konuyu kapatacağız. 
BENNUR
KARABURUN (Bursa) – Neden son kez ona veriyorsunuz?
BAŞKAN
– Buyurun.
İki
dakika size söz veriyorum.
AHMET
GÜNDOĞDU (Ankara) – Dayamadık mı diyeceksin, lanet olsun PKK’ya mı diyeceksin?
BENNUR
KARABURUN (Bursa) – PKK terör örgütü mü diyeceksin?
7.- Diyarbakır Milletvekili İdris Baluken’in, İstanbul
Milletvekili Mehmet Muş’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması 
İDRİS
BALUKEN (Diyarbakır) – Teşekkür ediyorum.
HAKAN
ÇAVUŞOĞLU (Bursa) – Fotoğraf sergisiyle devleti tehdit ediyorsun kardeşim.
Küçük adamsın sen.
İDRİS
BALUKEN (Devamla) – Sayın Başkan…
BAŞKAN
– Sayın Çavuşoğlu…
HAKAN
ÇAVUŞOĞLU (Bursa) – Fotoğraf sergisiyle devleti tehdit edecek. Kimsin sen be?
Devletin geçmişi var, sana müsaade etmez.
İDRİS
BALUKEN (Devamla) – HDP sırtını halka, kendi değerlerine sahip çıkan halkına
dayar. Sizin darbe barajlarınıza rağmen, linç saldırılarınıza rağmen...
HAKAN
ÇAVUŞOĞLU (Bursa) – Ama sen bir fotoğrafla devleti tehdit edemezsin burada.
Git, nerede sergi açıyorsan aç. Yürü git!
MAHMUT
TOĞRUL (Gaziantep) – Sayın Başkan, müdahale eder misiniz. Bu ne ya!
BAŞKAN
– Sayın Çavuşoğlu…
İDRİS
BALUKEN (Devamla) - …Genel Merkeze yönelik yaptığınız yıkıcı girişimlere
rağmen…
HAKAN
ÇAVUŞOĞLU (Bursa) – Kimsin sen be?
İDRİS
BALUKEN (Devamla) – …HDP sırtını halkına dayadığı için yüzde 10 barajını alt
ederek buraya gelmiştir. 
HAKAN
ÇAVUŞOĞLU (Bursa) – Kimsin sen?
İDRİS
BALUKEN (Devamla) – Burada 6 milyon, 5 milyon oyun temsiliyetini yapan bir
siyasi partidir. 
HAKAN
ÇAVUŞOĞLU (Bursa) – Göreceğiz, göreceğiz.
İDRİS
BALUKEN (Devamla) – Ben de o siyasi partinin grup başkan vekiliyim. Sen de buna
saygılı olacaksın, buna saygılı olmak durumundasın.
HAKAN
ÇAVUŞOĞLU (Bursa) – Sen de devleti tehdit edemezsin bir grup başkan vekili
olarak burada. Fotoğraf sergisiyle devleti tehdit ediyorsun. Sen kimsin be?
Küçük adamsın sen.
BAŞKAN
– Sayın Çavuşoğlu, lütfen…
MAHMUT
TOĞRUL (Gaziantep) – Sen ne diyorsun be? Terbiyesiz herif!
İDRİS
BALUKEN (Devamla) – Diğer taraftan, biz, bugüne kadar bunun dışında herhangi
bir tanım yapmadık. Rojava’da PYD dâhil olmak üzere Rojava halklarının IŞİD
çetelerine karşı vermiş olduğu…
HAKAN
ÇAVUŞOĞLU (Bursa) – Çukur ahkâmları sizi. 
İDRİS
BALUKEN (Devamla) - …mücadeleyi, insanlık onurunu kurtaran bir mücadele olarak
değerlendiriyoruz. 
HAKAN
ÇAVUŞOĞLU (Bursa) – Çukurcular.
MAHMUT
TOĞRUL (Gaziantep) – Çuvalcılar.
İDRİS
BALUKEN (Devamla) – Bütün insanlık da, bütün ülkeler de, bütün halklar da bu
şekilde değerlendiriyorlar. 
HAKAN
ÇAVUŞOĞLU (Bursa) – Çukurcu.
MAHMUT
TOĞRUL (Gaziantep) – Çuvalcı.
İDRİS
BALUKEN (Devamla) – Eğer birtakım ilişkileri böyle buradan teşhir etmek
istiyorsanız…. 
HAKAN
ÇAVUŞOĞLU (Bursa) – Git, nerede sergiliyorsan sergile. Burası devlet.
İDRİS
BALUKEN (Devamla) – …sizin Meclis üyelerinizin ya da bakanlık yapmış olan
vekillerinizin sosyal medya hesaplarında “Biz Kobani sürecinde IŞİD’den
yanayız.”, “Allah IŞİD’in kurşunlarına zeval vermesin.”, “Allah IŞİD’in
silahlarını artırsın.” cümlelerini herhâlde açıklamayı, burada, Türkiye
kamuoyuna, Türkiye halklarına karşı bir görev olarak bilirsiniz. Bu
yaklaşımlarla herhangi bir yere varmayacağınızı buradan ifade etmek istiyorum. 
BENNUR
KARABURUN (Bursa) – Yalan söylüyorsunuz.
İDRİS
BALUKEN (Devamla) - Bütün dünya kimin terörle ilişkisi olduğunu, kimin terör
örgütleriyle hangi ilişkilere girdiğini çok iyi biliyor. 
ŞİRİN
ÜNAL (İstanbul) – Bu kadar da büyük yalan olmaz.
İDRİS
BALUKEN (Devamla) - Önümüzdeki dönemde de en yoğun şekilde tartışıp bu konuyu
uluslararası diplomaside….
HAKAN
ÇAVUŞOĞLU (Bursa) – Göreceğiz! Göreceğiz!
İDRİS
BALUKEN (Devamla) – …ve uluslararası adalet mekanizmalarında karşınızda
göreceksiniz.
Teşekkür
ediyorum.
BAŞKAN
– Teşekkürler Sayın Baluken.
HAKAN
ÇAVUŞOĞLU (Bursa) – Burası Türkiye! Burası Türkiye Beyefendi! Bin yıllık
geçmişi var. Burası Türkiye!
İDRİS
BALUKEN (Diyarbakır) – Burası Türkiye, bizim yurdumuz, senin babanın çiftliği
değil burası.
BAŞKAN
- Birleşime beş dakika ara veriyorum.
Kapanma Saati : 17.23
ÜÇÜNCÜ OTURUM
Açılma Saati: 17.31
BAŞKAN: Başkan Vekili PervinBULDAN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 113’üncü Birleşiminin Üçüncü
Oturumunu açıyorum.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Adana Milletvekili Meral Danış Beştaş
ve arkadaşları tarafından, Cizre’de can ve mal kayıplarının araştırılması
amacıyla 9/2/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 14 Temmuz 2016 Perşembe
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN –
Halkların Demokratik Partisi grup önerisi üzerinde konuşmalar tamamlanmıştı. 
Şimdi grup
önerisini oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
LEVENT GÖK
(Ankara) – Yoklama talebimiz var.
BAŞKAN – Yoklama
talebi var, öncelikle bu işlemi gerçekleştireceğiz.
Sayın Gök, Sayın
Basmacı, Sayın Bektaşoğlu, Sayın Aydın, Sayın Bakan, Sayın Hürriyet, Sayın
Arık, Sayın Gürer, Sayın Arslan, Sayın Engin, Sayın Özdiş, Sayın Tüm, Sayın
İlgezdi, Sayın Sındır, Sayın Yalım, Sayın Köprülü, Sayın Yarayıcı, Sayın
Kayışoğlu, Sayın Tanal, Sayın Balbay.
Yoklama için iki
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Adana Milletvekili Meral Danış Beştaş
ve arkadaşları tarafından, Cizre’de can ve mal kayıplarının araştırılması
amacıyla 9/2/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 14 Temmuz 2016 Perşembe
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
- Grup önerisini oylarınıza sunuyorum: Kabul edenler… Kabul etmeyenler… Öneri
kabul edilmemiştir.
Şimdi,
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
3.- CHP Grubunun, Niğde Milletvekili Ömer Fethi Gürer
ve arkadaşları tarafından, Akkaya Barajı’nın tüm yönleriyle araştırılması
amacıyla 16/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 14 Temmuz 2016 Perşembe
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
Türkiye Büyük Millet Meclisi Başkanlığına 
Danışma
Kurulunun 14/7/2016 Perşembe günü (Bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Niğde
Milletvekili Ömer Fethi Gürer ve arkadaşları tarafından Akkaya Barajı’nın tüm
yönleriyle araştırılması amacıyla 16/6/2016 tarihinde Türkiye Büyük Millet
Meclisi Başkanlığına verilmiş olan 613 sıra no.lu Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak 14/7/2016 Perşembe günlü birleşimde sunuşlarda okunması ve
görüşmelerinin aynı tarihli birleşiminde yapılması önerilmiştir.
BAŞKAN
– Cumhuriyet Halk Partisi Grubu önerisinin lehinde olmak üzere ilk konuşmacı
Niğde Milletvekili Sayın Ömer Fethi Gürer. (CHP sıralarından alkışlar)
Sayın
Gürer, süreniz on dakika.
Buyurun.
ÖMER
FETHİ GÜRER (Niğde) – Sayın Başkan, değerli milletvekilleri; öncelikle, dün
Niğde’nin Çiftlik ilçesi Bozköy kasabasında 170’inci şehidimiz Erol Öncel’i
ebediyete uğurladık; rahmet diliyorum tüm şehitlerimize.
Değerli
milletvekilleri, Niğde’yle ilgili yaptığım konuşmalarda bölgemizin
sahipsizliğini sıkça dile getirdim, buna bir örnek olacağı için söylüyorum:
Geçtiğimiz günlerde, ramazan ayının son döneminde Niğde ilinde yaşanan bir
çevre felaketi vardı. Bu çevre felaketinde, halkımız gece kalktığında kenti
saran bir kokuyla karşılaştı. Kokunun ne olduğu yönünde resmî kuruluşlar
arandı. Birkaç gün sonra olay ortaya çıktı. Kızılca Deresi’ne dökülen bir
atığın çıkardığı zararlı atıklarla çevre olumsuz biçimde etkilendi ve 71
yurttaşımız hastanelere kaldırıldı. Bunun sonucunda da bölgede birkaç gün süren
koku Akkaya Barajı’nın yeniden halkın gündemine bir kez daha gelmesine neden
oldu. 
Akkaya
Barajı, Niğde’de 1964 yılında tarım amaçlı sulama için yapılmıştı. Daha sonraki
yıllarda Akkaya Barajı, ne yazık ki Niğde ile Bor arasında, üniversitenin
yanında yer alan bir baraj olduğu için, Niğde’nin atığının akmasıyla kirlenmeye
başladı. Bu kirlilik sonucu barajdaki balıklar 2000’li yıllarda öldü. Bunun
çevreye olan etkisi görülmeye başlayınca Akkaya Platformu ve buna benzer bazı
gönüllüler, durumu kamuoyunun dikkatine sunmaya başladılar. Ne yazık ki 2002
yılında Niğde Valiliğinin raporunda da yer alan ve ileride toplum için büyük
sıkıntılar yaratacağı belirtilen bu barajda istenen temizlik bir türlü
gerçekleşmedi. Son yıllarda o hâle geldi ki insanlar artık kokusundan
duydukları rahatsızlıkla ilgililere, yetkililere ulaşmaya çalıştılar. 
Bu
arada, Niğde’ye gelen her bakanımız verdiği sözle de bu barajın temizleneceğini
ifade etti. Öyle ki Erdoğan Bayraktar geldiğinde, Niğdelilere “Siz bu kokuyla
nasıl yaşıyorsunuz? Hâlâ Ankara’ya niye yürümediniz?” diye soracağı kadar vahim
bir durum vardı. Bu barajın Niğde Üniversitesinin yanında, Niğde ile Bor
arasında, yerleşim alanlarının tümünü içine alan bir bölgede atık merkezi
durumuna gelmesi, 100 bin insanın sağlığını direkt ilgilendiren ve gelecekte de
telafisi zor, olumsuz sonuçlara neden olacak bir durumdaydı. 2009’da, Veysel
Bakanımız geldiğinde, bölgedeki durumu görüp buranın temizleneceği yönünde söz
verdi. O günden bu yana, gelen her bakanımız yaptığı her açıklamada Akkaya
Barajı’na gidiyor, “Bu barajı biz temizleyeceğiz.” diyor. Çevre Müdürlüğünün
yayınladığı duyurularda ise bu barajın temizlenebilmesi için, barajın
öncesinde, Niğde Belediyesinin arıtma tesisi dâhil, Bor’un, Niğde’nin,
Fertek’in, Koyunlu’nun ve tamamen, bölgedeki atıkların Niğde’den, Bor’dan
geçirilerek yapılacak büyük bir arıtmayla bu işin gerçekleşmesinin doğru
olacağı belirtiliyor. (CHP sıralarından alkışlar) 
Bakanın
açıklamaları ile müdürlük açıklamaları arasındaki çelişkinin dışında, ben
milletvekili seçildikten sonra bakanımıza yazdığım yazılarda durumun geldiği
olumsuzluğu göz önüne serdim ve burayla ilgili ne yapacağını sorduğumda, Niğde
Belediyesinin arıtmasının düzenli çalışmadığını, bu nedenle de bu kirliliğin
devam ettiğini, bölgede yapılan projelere rağmen sonuç alınamadığını belirtti.
Bu anlamda, bu durumun incelenmesi ve araştırılması gerekiyor. Kurumlar
arasındaki uyumsuzluk, söylenen ve verilen sözlerin bugüne kadar yerine
getirilmemesi bölge halkı için büyük bir tehlike oluşturuyor. Yaz aylarında
Niğde’ye gittiğiniz zaman kokudan gezemiyorsunuz ama Bor ilçesi ve çevresi daha
büyük bir risk altında. Bizim çocukluğumuzda bu barajın suyunda insanlar yüzebiliyordu,
sebzemizi, meyvemizi, bahçemizi biz bu sularla suluyorduk. O anlamda, geldiği
durum vahim. 
Bakınız,
geçtiğimiz günlerde ben barajın son durumunu yerinde görmek için tekrar, bir
kez daha gittim. Gördüğüm manzara gerçekten düşündürücüydü. Buradan çıkan sular
yani barajdan çıktıktan sonra Bor’a, ovaya akan sular köpürüyor, rengi yeşile
çalan sulardan bölgeye akan sağlıksız suyun görüntüsü ortaya çıkıyordu. İşin
düşündürücü tarafı, 2005 yılında bölgeye flamingo ve dikkuyruk kuşları gibi 217
çeşit kuş gelmeye başladı. Bu hayvanların yaşam alanı olan buranın Ramsar
Sözleşmesi’ne alındığı ve buranın kurtarılacağı belirtiliyordu. Yine, ben
bakanımıza sorduğum soruda buranın böyle bir kapsama alınıp alınmadığını
öğrenmek istediğimde, böyle bir kapsam içine de alınmadığı ortaya çıktı. Yani,
burası kuş cenneti özelliğine sahip olmasına rağmen, bu bağlamda da bir çalışma
yapılmamıştı. 
Verilen
sözlerin bugüne kadar gerçekleşmemiş olması, önerilen projelerin uygulamada
sonuç vermemesi, projeler belirtildiği hâlde neticeye gidilmemesi düşündürücü.
Örneğin, Niğde Belediyesinin mevcut arıtma tesisi yirmi yıl önce Cumhuriyet
Halk Partili belediye döneminde yapılmıştı; o zaman nüfusun varlığı 50 bin
düzeyindeyken bugün erdiği noktada arıtma tesisi yetersiz kalıyor. Bununla
ilgili 2012 yılında Hollanda’dan alınan bir hibeyle buranın kapasitesinin
geliştirilerek atık suyun istenen verimlilikte doğru alana sevk edilecek
biçimde işlem yapıldığı belirtildi ama ne yazık ki bunun da böyle olmadığı
ortaya çıktı.
Bölge
genel yapısı itibarıyla atıkların akabilmesine müsait bir alan. Niğde Organize
Sanayisinin arıtma tesisi var, Niğde Belediyesinin arıtma tesisi var; bölgede
bulunan diğer kasabalar için arıtma tesisi yok. Ama, arıtma tesisleri dönem
dönem bakıma alındığında, doğal olarak bu su gidip baraja akıyor ve atık sular
aktıkça da baraj için yapılan çalışmalar da bir yerde boşa gidiyor çünkü dip
çamurunun bir bölümü buradan alındı, sorunun çözümlendiği düşünüldü ama sorunun
çözümlenmediği görüldü.
Şimdi,
burada bir sorun daha var; geçmişte Akkaya Barajı’na, Kızılca Deresi’nin -ya da
Tabakhane Deresi’nin- yanı sıra kaynak suları geliyordu. Son gittiğimde
edindiğim bilgiye göre, artık, baraja yalnızca Niğde Belediyesine ait arıtmadan
çıkan atık sular geliyor. Öyle olunca, bunun sağlık yönünden de ele alınması ve
düşünülmesi gerekiyor. Bölge için, bu suyun yeniden değerlendirildikten sonra
kapalı bir havzaya alınıp, onunla bölgenin dışına çıkarılıp, tam kapasiteli
fiziksel ve kimyasal bir arıtmayı da sağlayacak biçimde gerçekleştirilmesi
zorunlu ve ihtiyaçtır. 
Bu
nedenle, önerimizin tüm siyasi partilerimiz tarafından desteklenerek bölgede
yapılanların yani on beş yıldır konuşulan, anlatılan çalışmaların da bütününün
ele alınıp geleceğe yönelik hemen, acil bir çözüm üretilmesi gerekiyor. 
Ben,
sayın bakanla görüştüğüm zaman kendisi de ifade etti, buranın önemli olduğunu,
temizlenmesi gerektiğini, projeler geliştirildiğini belirtti ama projelerin
uygulanmasında sıkıntı var. 
Onun
için, bu yerin çözümünün bir Meclis araştırmasıyla her yönüyle ele alınıp
sorunun bu şekilde değerlendirilmesini ve en az 100 bin insanı bugün için riske
eden sorunun bir an önce giderilmesini diliyoruz. (CHP sıralarından “Bravo”
sesleri, alkışlar)
Doğal
olarak -burada anlatım ifadesi olarak söyleyeyim- Niğde ile Bor arasında kot
farkı var; Niğde’den gelen su baraja giriyor, yaklaşık Niğde’ye 6 kilometre,
Bor’a 4 kilometre uzaklıkta ve burada toplanan sular, Bor’daki ovaya akıyor,
aktığı yerde sebze, meyve bahçelerini suluyor. Onun için, geleceğe dönük de bir
risk yaratıyor. Yer altı suyumuz tehlike altında, insanlarımızın sağlığı risk
altında ama artık o hâle geldi ki koku, Bor’un dışında Niğde’ye de geri vurmaya
başladı. 
Bu
bağlamda, bu sürecin doğru ele alınıp çözüm üretilmesinin, hem insanımız için
hem çevremiz için hem doğamız için gerekli olduğuna inanıyorum. Bu anlamda
sayın bakana yönelttiğim sorularda -konuyu her yönüyle ele alarak sorular
yönelttim- öyle ki birinde “Kokuyu önledik.”, diğerinde ise “Sorun devam
ediyor.” yanıtlarını aldım. Gördüm ki bakanlık düzeyinde de bu konuda yanıt
yazanların konuya yeterince vâkıf olmadıkları açık. Bu nedenle, tüm siyasi
partilerimizin kuracağı Meclis araştırması komisyonuyla -dediğim gibi- 100 bin
insanı riske atan sorunun çözüme ereceğini düşünüyorum. Başka bir yerde, başka
bir bölgede olsaydı bu sorunla ilgili yer yerinden oynardı. 
Niğde’miz
için de Meclisimizin soruna sahip çıkmasını diliyor, hepinizi saygıyla
selamlıyorum. (CHP sıralarından “Bravo” sesleri, alkışlar) 
BAŞKAN
– Teşekkür ederiz Sayın Gürer.
Cumhuriyet
Halk Partisi grup önerisinin aleyhinde olmak üzere Mersin Milletvekili Sayın
Baki Şimşek.
Buyurunuz.
(MHP sıralarından alkışlar)
Süreniz
on dakika Sayın Şimşek. 
BAKİ
ŞİMŞEK (Mersin) – Sayın Başkan, değerli milletvekilleri; Cumhuriyet Halk
Partisi Grubunun, insan sağlığı ve doğayı tehdit ettiği ve çözümü konusunda on
beş yıldır sonuç alınmadığı gerekçesiyle Akkaya Barajı hususunda vermiş olduğu
araştırma önergesi üzerine Milliyetçi Hareket Partisi Grubu adına söz almış
bulunmaktayım. Bu vesileyle yüce Meclisi ve aziz Türk milletini saygıyla
selamlıyorum. Başta Niğdeli hemşehrilerim olmak üzere bütün Türk milletinin de…
Bozköylü şehidimize Allah’tan rahmet diliyorum.
Değerli
milletvekilleri, Akkaya Barajı, Niğde’de Tabakhane Çayı üzerinde sulama amacıyla
1964-1967 yılları arasında inşa edilmiş bir barajdır -Niğde ile Bor arasında;
Niğde merkeze 9, Bor merkeze 4 kilometre uzaklıkta- atık sular sebebiyle bitki
ve canlı türlerinin yok olması sebebiyle bölge için büyük bir çevre sorunu
hâline gelmiştir. 
Değerli
milletvekilleri, Türkiye’de su kirliliğine sebep olan en büyük faktörlerden
birisi sanayi faaliyetleri ve endüstriyel atıklardır. Sanayi atık sularının
içerisinde bulunan ve yüksek zehirlilik oranına sahip kurşun, krom, cıva gibi
maddeler insan sağlığı açısından büyük tehdit oluşturmaktadır. İnsan sağlığı ve
ekosistemin korunması amacıyla su kaynaklarının endüstriyel atıklar tarafından
kirletilmesini önlemek için gerekli yasal ve kurumsal altyapıların
oluşturulması gerekmektedir. 2000 yılında kirlendiği saptanan ve balıkların
ölmesi, canlı yaşamamasıyla gündeme gelen Akkaya Barajı için maalesef, bugüne
kadar herhangi bir sonuç alınamamıştır. 
Değerli
milletvekilleri, Akkaya’nın kurtarılması için 2002 yılında Niğde Valiliği bu
durumun vahimliğini defalarca dile getirmiştir. Sayısız bakanların, valilerin,
siyasetçilerin demeçleri, açıklamaları, Niğde Üniversitesinde yapılan
çalıştaylar ve yapılan onlarca toplantıya rağmen çözüm sağlanamamıştır. Akkaya
Baraj Gölü hâlen sorun olmaya devam etmektedir. Suyun çıkış rengi yeşildir,
köpürerek akmakta ve kokudan çevrede maalesef durulamamaktadır. Niğde
Üniversitesi Bor ve Niğde yerleşkeleri, Niğde Organize Arıtma Tesisi barajdan
yayılan kötü kokunun etkisi altında olduğu gibi, Bor ilçesi köy ve kasabaları
da risk altındadır. 100 bini aşkın nüfusun yaşadığı bölge ciddi risk
altındadır. 217 kuş türünün yaşadığı, uğrak yeri olduğu, ayrıca Ramsar
Sözleşmesi kapsamına alınacağı söylenen bölgenin 2005 yılında önemli sulak alan
olarak ilan edildiği duyurulsa da gereği yapılamamıştır.
Değerli
milletvekilleri, on dört yıllık AKP hükûmeti döneminde çevre konusunda gerekli
hassasiyet gösterilmemiştir. Kıyılar betonlaştırılmış, küresel ısınma göz ardı
edilmiş, tarım alanları ve mera alanları yok edilmiştir. Yenilenebilir enerji kaynakları
yerine ise termik santraller tercih edilmiştir. 
AKP
Hükûmetinin çevre konusundaki başarısız politikalarından Mersin de nasibini
almıştır. Mersin’in en önemli çevre sorunu Akkuyu Barajı’nın olduğu bölgede
yaşanmaktadır. Ayrıca, sahilin en güzel yerindeki ormanlar talan edilip Silifke
Yeşilovacık’ta deniz içerisinde çimento fabrikası kurulmuş, her 60 saniyede bu
fabrikadan çıkan kamyonlar Yeşilovacık beldesinin içerisinden geçerek sahile
ulaşmaktadır. Bu hem o yöre halkı için hem tarımla uğraşan vatandaşlarımız için
büyük bir sıkıntı oluşturmaktadır. Bununla yetinmeyen AKP Hükûmetinin güzelim
Mersin sahillerine 17 tane termik santral ruhsatı vermek istediği
konuşulmaktadır. Bununla ilgili vermiş olduğumuz soruya henüz cevap
verilmemiştir.
Değerli
milletvekilleri, konuşulması gereken bir başka konu ise kimi zaman sığınmacı,
kimi zaman göçmen, kimi zaman da mülteci olarak adlandırılan ve şimdi de Türk
vatandaşı olması konuşulan Suriyeliler meselesidir. Hükûmet, maalesef, 3 milyon
mülteciyi barınma, yeme içme ve iş ortamını hazırlamadan ülkemize kabul etmiş
ve bu birtakım sıkıntıları beraberinde getirmiştir. 
Şöyle
ki: Mersin’deki Suriyeli çocukların sebebiyet verdiği çevre sıkıntısından
bahsetmek istiyorum. Bu çocukların motosikletlerin arkasına karavan yaparak bir
büyükşehrin içerisinde gezerek şehre yakışmayacak şekilde çöp topladıkları, çöp
kutularını ters çevirerek içindeki çöpleri sokaklara dağıttıkları tüm Mersin
halkı tarafından bilinmektedir. 300 bin Suriyeliye ev sahipliği yapan Mersin
halkı bu durumdan huzursuz olmaktadır. Bizim bu konuyu Çevre ve Şehircilik
Bakanına sormamıza rağmen, bu konuda herhangi bir açıklama bugüne kadar
yapılmamıştır. 
Değerli
milletvekilleri, çevre sorunlarının yanı sıra Mersin halkının tarımla ilgili
sıkıntıları da mevcuttur. Mersin ve Adana’da buğday hasadı sona erip üreticide
buğday kalmadıktan sonra buğday taban fiyatları açıklanmıştır. Dolu afeti
dolayısıyla mağdur olan Mersin, Mezitli, Erdemli, Tarsus ve Tarsus’un Ulaş,
Ashab-ı Kehf, Killik, Dörtler ve Yanıkkışla başta olmak üzere 33 köyündeki üzüm
üreticilerinin tarım kredi ve zirai kredi borçlarının ertelenmesi
gerekmektedir. 
Seçim
bölgem olan Mersin Tarsus, Türkiye’nin sofralık üzüm üretiminin yüzde 30’unu
karşılamaktadır. 200 bin dönüm arazide 400 bin ton üzüm yetiştirilip bunun 30
bin tonu şaraplık üzüm olarak kullanılmaktadır. Geçen yıl 52 kuruştan alımı
yapılan şaraplık üzüm bu yıl, maalesef, 47 kuruşa düşürülmüştür. Fiyatın daha
da aşağıya çekileceği konuşulmaktadır. Kuraklık, dolu ve güneş yakması sonucu yüzde
40 üretim kaybı olmuş, bunun üzerine, Rusya kriziyle beraber çiftçi zor duruma
düşmüştür. 
Değerli
milletvekilleri, Mersin’de Çamlıyayla Devlet Hastanesinde diyaliz ünitesi
yoktur. Yazın 100 bin kişinin yaşadığı kentte diyaliz hastaları her gün 120 kilometre
yol gidip gelmek zorunda kalmaktadırlar. Tarsus Devlet Hastanesinin temeli on
dört yıldır atılamamıştır. Tarsus Devlet Hastanesinde şu anda -yerel medyadan
girip bakabilirsiniz- insanlar hastaneye evlerinden vantilatör getiriyorlar
hastaların odasına, vantilatörle geliyorlar. Hastalar, hasta sahiplerinin
getirdiği vantilatörle hastanede kalıyorlar. “Sağlıkta çığır açtık.” diyoruz.
Sizden önceki hükûmetler kırk sene önce Tarsus’a 2 tane devlet hastanesi
yapmışlar ama maalesef, siz on dört yıldır çeşitli bahanelerle Tarsus Devlet
Hastanesinin temelini bir türlü atamamaktasınız. Dün, yine, Tarsus Devlet
Hastanesinde ambulans bulunamamıştır, 3’üncü kattan düşen bir çocuk saatlerce
beklemiştir, bunun da görüntüleri yine Mersin medyası tarafından paylaşılmaktadır.
Çeşmeli-Taşucu
arasındaki yarım saatlik yol yaz aylarında üç saate çıkmaktadır. Yazlığa giden
her bir vatandaşımız bunun farkındadır ama maalesef, her seçim söz verip
yapmadığınız Çeşmeli-Taşucu otoban yol bağlantısı hâlâ yapılamamıştır, kamulaştırma
işlemlerine bile başlanmamıştır. Hükûmetin bölgede vermiş olduğu vaatlerini
yerine getirmesini ve vatandaşlarımızın trafik çilesine son vermesini
bekliyoruz.
Ayrıca,
bir tarım ve hayvancılık ülkesi olan Türkiye, 100 bin canlı hayvan ve binlerce
ton et ithal etmektedir, Bosna-Hersek’te hayvancılığı kalkındırmak adına
Bosna’dan 10 bin ton et ithal etmektedir. On beş yıllık iktidarınızda bu bir
ayıp değil midir? Tarım ve hayvancılık olan bir ülkede bugün 100 bin canlı
ithal ediliyorsa bu bir ayıp değil midir? 
Ayrıca,
dün, Sayın Cumhurbaşkanımızın Başdanışmanı Cemil Ertem’in et fiyatlarının
önümüzdeki hafta 5-6 TL düşeceğini belirtmesini de manidar buluyoruz.
Vatandaşlarımız soruyorlar: “Bu ülkede bir Tarım Bakanı yok mu? Ekonomi Bakanı
ya da Başbakan yok mu? Et fiyatlarını bile Cumhurbaşkanı Başdanışmanı
açıklıyorsa bu ülkenin bakanları ve Hükûmet üyeleri ne iş yapmaktadır?”
Tüm
bu duygu ve düşüncelerle yüce Meclisi saygıyla selamlıyorum. (MHP ve CHP
sıralarından alkışlar)
BAŞKAN
– Teşekkür ederiz Sayın Şimşek.
Cumhuriyet
Halk Partisi grup önerisinin lehinde olmak üzere Mersin Milletvekili Sayın
Dengir Mir Mehmet Fırat.
Buyurun.
(HDP sıralarından alkışlar)
Süreniz
on dakika Sayın Fırat.
DENGİR
MİR MEHMET FIRAT (Mersin) – Sayın Başkan, çok değerli milletvekili
arkadaşlarım; Cumhuriyet Halk Partisinin çevreyle ilgili vermiş olduğu önerge
hakkında grubum adına söz almış bulunuyorum. 
Tabii
ki çevre çok mühim ama ondan çok daha mühim olan insan, eşrefimahlukat yani
mahlukların en şereflisi olan insan; çevre de onun için, ekonomi de onun için,
adalet de onun için, demokrasi de onun için, özgürlük de onun için.
Dolayısıyla, aslında tartışmamız gereken şey insanımız, insanlık. 
İnsanlığın
mutlu olabilmesinin temel şartlarından birisi toplumu teşkil eden bireylerin birbirleriyle
olan ilişkilerindeki saygı, sevgi ve karşılıklı saygıya dayanan bir anlayış
meselesi. Ülkeye baktığımızda bunu söyleyebilmek mümkün değil. Bu nedenle de
ülkedeki insanların mutlu olduğunu söyleyebilmek mümkün değil. Araştırma
şirketlerinin araştırmalarına gerek duymadan, bu ülkenin küçük bir örneği olan
Türkiye Büyük Millet Meclisini buna örnek olarak alabiliriz. Neredeyse bu
atmosfer, şu Genel Kurulun atmosferi benzin buharıyla dolu; en ufak bir
konuşma, belli bir noktadan sonra birbirine karşı hakarete, birbirinin üstüne
yürümeye ve birbirini dinlememe esasına dayanıyor. Aynı şey bütün Türkiye’de
var. O zaman, çevreden önce “Bunu nasıl yok edebiliriz?” konusu üstünde
hepimizin ama özellikle bu milletin temsilcileri olan Türkiye Büyük Millet Meclisinin
çok değerli üyeleri olarak bizlerin düşünmemiz gerekir. 
Ben,
konuyu biraz da başka yönüyle değerlendirmek istiyorum. Bilmem hatırlar
mısınız, çocukluğumuz döneminde bir masal vardı, çok meşhur olan bir masaldır:
“Fareli Köyün Kavalcısı” veya “Fareli Köyün Flütçüsü” aslında Alman kökenli bir
masal ama içinde hakikaten bize örnek olabilecek birçok örneğin de bulunduğu
bir masal. Ben onu aslında 21’inci yüzyıla, yani yüzyılımıza adapte ederek bir
kez daha anlatmak istiyorum:
Bir
büyük ülkede –Türkiye gibi büyük bir ülkede- fareler çoğalmış ve o hâle gelmiş
ki artık, hakikaten çiftçi ürün alamaz olmuş, evlerin kilerlerindeki zahireler
yok olmaya başlamış. Zenginlerin kasasına dadanmış o fareler hatta hazinenin,
saraydaki hazinenin kasalarına dahi girip çok büyük bir sorun olunca padişah
veya kral vezirlerini toplamış ve buna acilen bir çare bulmalarını istemiş.
Veziriazam, yaptığı araştırmalar sonunda bir sihirbazın bulunduğunu ve bu
sihirbazın fareleri yok edebileceği konusunda anlaştıklarını fakat bunun
karşılığında da 30 bin altın istediğini söylemiş, başka çare kalmadığı için de
kabul edilmiş. Bir süre sonra o sihirbaz gelmiş, flütünü çıkarmış, hakikaten
sihirli bir müzikle bütün fareleri arkasına takmış ve bir uçuruma götürmüş, o
fareleri uçurumdan aşağı uçurmuş. Sihirbaz dönmüş, “Ben görevimi yaptım, verin
bakalım benim şu altınlarımı.” deyince, padişah bir kez daha toplamış bakanlar
kurulunu ve yapılan müzakere sonunda şöyle bir karar çıkmış, demişler ki:
“Nasıl olsa fareler gitti, o zaman bu parayı niye verelim? Hazinemiz boş, nasıl
olsa vergiyle bu paraları topladık, hazinemizin o yok olan paralarının yerine
koyalım.” ve sihirbaza bu paranın ödenemeyeceğini söylemişler. Sihirbaz bunun
üzerine yine o sihirli flütünü çıkarmış, o nameleriyle yeniden çalmaya
başlayınca o ülkenin halkı flütçünün peşine düşmüş ve yine o uçuruma, o
farelerin düşürüldüğü uçuruma doğru halk arkasından gitmeye başlamış ve
maalesef, o para ödenmediği için halkın büyük bir kesimi o uçurumdan uçarak yok
olmuş. Geride kimler mi kalmış? Benim gibi duyma özürlüler kalmış çünkü onlar o
sihirli flütün sesini duyamamışlar. Bir de kimler mi kalmış? Yürüme özürlüler
kalmış çünkü takip edememişler. 
Değerli
arkadaşlar, aslında çözüm çok basit. Sayın Cumhurbaşkanımızın bir işareti var
ya, hani daha evvel Rabia için yapıyordu, sonra değiştirdi, ayrı anlamlar
yüklendi. Ben de aynı işareti yapıyorum ve “Çözüm budur.” diyorum. Çözüm
demokrasi, çözüm özgürlük, çözüm adil bir adalet, çoğulculuk ve eşitlik. O
zaman hakikaten bu benzin buharı ortadan kalkar; hem buradan kalkar hem bu
ülkenin üstünden buhar kalkar; o zaman birbirimizi kardeşçe görmeye,
birbirimizi daha iyi tanımaya başlarız. Peki, bunun aksi ne olur? Hani şu
parmak var ya, o da tek adam. Bu ülkenin veya bütün ülkelerin tek bir felaketi
olur, o da tek adamın iradesiyle o ülkenin idaresidir. Ümit ederim ki bu bir
değil, bu dört kazanır.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Fırat.
Cumhuriyet
Halk Partisi grup önerisinin aleyhinde olmak üzere ikinci ve son konuşmacı,
Bursa Milletvekili Sayın Muhammet Müfit Aydın. (AK PARTİ sıralarından alkışlar)
Süreniz
on dakika Sayın Aydın. 
Buyurunuz.
MUHAMMET
MÜFİT AYDIN (Bursa) – Sayın Başkan, saygıdeğer milletvekilleri; hepinizi
saygıyla, muhabbetle selamlıyorum.
En
son hatibimizi dinlerken, doğrusu bir iki konuya değinmeden bu konuya değinmek
istemiyorum.
2002
yılından önce, yani AK PARTİ camiası henüz Türkiye'ye gelmeden önce çok ciddi
bir şekilde sıkıntıların olduğunu kendisi çok iyi bilen bir hatibimiz ve
fareden bahsederken benim başka bir örnek aklıma geldi, 2002’den önceki bir
hadise fareyle bağlantılı nasıl bu hâle geldi? 
Şimdi,
çok samimi söylüyorum, benim küçüklüğümde rahmetli dedem Arapçayı bana öğretmek
isterdi, bunun için de masal ve hikâye kitaplarıyla başlardık biz. Bir hikâyeyi
hiç unutmuyorum. Kısaca Arapçasını da o zamanlar ezberlemiştim. Diyor ki: “…” (X)
İki tane kedi bir parça peynir çalıyorlar ve bunu tilkiye götürüyorlar, “Bunu
adil bir şekilde bize iki eşit parçaya bölüştür.” diyorlar. Tilki “Başüstüne.”
deyip, iki parçayı, bir parça çok büyük, bir parça çok küçük teraziye koyuyor.
Büyük parça hâliyle ağır geliyor, tilki bundan yiyor; öyle bir seviyeye geliyor
ki diğeri bu sefer büyük kalınca bunu yiyor; bir ondan, bir ondan, kediler
bakıyorlar ki bu peynir bitecek. Diyorlar ki: “Biz hakkımıza razıyız.” Diyor
ki: “Siz razı olsanız da adalet razı olmaz. Ben eşit bir şekilde size
bölüştürmek mecburiyetindeyim.” Bu, 2002’den önceki mantıktı. Halkın tümünün
istifade etmediği, adaletin gerçekten tecelli etmediği bir ülke; bunu çok
samimi bir şekilde söylüyorum.
Değerli
arkadaşlar, Sakarya’da on yıl Çevre ve Orman Müdürlüğü yaptım. Bununla
bağlantılı bir tek şey söyleyip konuya gireceğim. Bana siz “On yılda Sakarya’da
en fazla ne iş yaptınız?” diye sorarsanız, ben hastane köşelerinde
hastalığından dolayı iyileşip çıkamayan hastaları kurtarmak için giden,
cenazelerini alamayan insanların imdadına giden bir görev ifa ettim. Hakikaten
çok sıkıntılı bir süreç vardı Türkiye Cumhuriyetinde. Bunları hepimiz yaşadık.
Zaman zaman hakikaten bu muhasebeyi beraber yapalım. Ne olursunuz, bu Meclisin
içinde hepimizin birbirimizi anlayabileceği, biraz önceki saygıdeğer hatibin
söylediği, efendim, bu gerginliklerin oluşmadığı, birbirimize doğru ve iyi bir
şekilde bu ülkeyi yönetebilecek doğru mantıkların… Ben muhalefeti son derece
önemsiyorum ve iktidarın yapacağı yanlışların önüne geçebilecek en önemli unsur
olduğunu biliyorum ama biz aylardır bunu hakikaten görmemeye başladık. Ben
bundan dolayı üzüntülerimi özellikle arz ediyorum.
Efendim,
şimdi, konuya girelim. Gündemimiz, Niğde’de Akkaya Barajı’yla alakalı konu.
Burada bizim grup başkan vekilimiz diğer grup başkan vekilleriyle beraber bir
konuşma yapmışlar. Ben konuşma metnini kısaca okuyacağım, ondan sonra
anlatacağım. Diyor ki AK PARTİ Grup Başkan Vekili Mehmet Muş: “Bizim grup
önerimiz yok fakat şöyle bir şey yapabiliriz: Eğer buradaki arkadaşlar da bu
yönde kanaat belirtirlerse… Az önce ben CHP’nin temsilcisiyle de görüştüm.
Sizinle görüşemedik başladığı için toplantı. Hanımefendiyle bir kanaat
paylaşalım. Yani, CHP’nin getirmiş olduğu, bu Akkaya Barajı’yla alakalı olan
meselede bu noktada böyle bir komisyon kurulabilir. Bunun kurulması noktasında
da düşüncemiz var.” Biz bu komisyonu oluşturmuş olsaydık, çok daha samimi bir
şekilde gidip alanda bu tespiti yapmış olsaydık, çok samimi söylüyorum değerli
arkadaşlar, çok daha manalı olacaktı, bugün konuşabileceğimiz, ifade
edebileceğimiz çok daha mantıklı şeyler ortaya çıkacaktı. Fakat biz bu yolu, maalesef,
tatbik etmedik. Ne yapmışız? Niğde milletvekilimizin biraz önceki konuşmasını
ben kısaca söyleyeyim: “2000 yılında burada balık ölümleri gerçekleşti.” diyor.

ÖMER
FETHİ GÜRER (Niğde) - 2000’li yıllarda, 2013’te. 
MUHAMMET
MÜFİT AYDIN (Devamla) - “2002 yılında da bu barajın tamamen kirli olduğu tespit
edildi.” Söylemler bu. Yani, AK PARTİ o dönem yok ve bu kirlilik, balık
ölümleri gerçekleşmiş ve 2002 yılında da tamamen kirli olduğu net bir şekilde
ortaya çıkmış. 
Şimdi,
buna rağmen AK PARTİ’nin 2002’den bu yana çevreye duyarlılığını ben çok örnek
vermek suretiyle anlatabilirim ama, değerli milletvekilleri, bütün
samimiyetimle ifade edeyim: Bu dönem içinde çevreye verilen değerin daha önceki
dönemlerde hiç verilmediğini de gören bir kardeşinizim burada, bunu çok samimi
bir şekilde söylüyorum. Çevreye verilen tahribatın verilmeden önce önlenmesi en
önemli mantıktır. Siz eğer çevre kirliliği oluşmadan önce tedbirlerinizi
alırsanız, o Akkaya Barajı’nı daha önce kirletmemiş olsaydık, onun önlemleri
alınmış olsaydı bugün bu maliyetler belki ortaya çıkmayacaktı. 
Akkaya
Barajı’yla ilgili olarak kısaca böyle birkaç bilgi arz edeyim.
Amacı:
Sulama ve taşkın. Havzası: Konya Kapalı Havzası. İşletmeye açıldığı yıl: 1967.
Sulama 1974’te başlamış. Su kaynağı: Tabakhane ve Uzandı Dereleri. Yağış alanı:
484,9 kilometrekarelik bir alan. Yıllık emniyetli verim: 40 milyon 400 bin.
Tipi: Toprak dolgu şeklinde. Aktif hacmi: 5 milyon 200 bin metreküp. Göl yüzeyi
1,4 kilometrekare. 
Şimdi,
Devlet Su İşleri Müdürlüğü Raporu’na göre 2000-2009 yılları arasında Uzandı
Deresi’nde yıllık su miktarının 2 milyon ile 3 milyon metreküp arasında
değiştiği görülmekte olup bu suyun yaklaşık olarak 1,5 milyon metreküpünün kış
aylarında Akkaya Barajı’na geldiği tahmin edilmektedir. Sulama mevsiminde
Uzandı Deresi’nden baraja su gelmemektedir çünkü sulama suyu olarak
kullanılmaktadır. İşletmeye alındıktan sonra tarımda yoğun su kullanımı ve son
yıllardaki küresel ısınmanın etkileriyle baraja gelen temiz su miktarı önemli
miktarda azalmış ve atık su miktarı ise artmıştır. Özellikle yaz aylarında
Niğde Çayı’nın suyu iyice kurumakta ve baraja sadece Niğde şehrinin atık suyu
gelmektedir. 2007-2012 yıllarında ilkbahar ayları haricinde, iklimsel
nedenlerden dolayı, baraja gelen su miktarının çok azaldığı görülmektedir.
Özellikle 2004 ile 2008 yılları arasında İç Anadolu’da yaşanan kuraklık
nedeniyle temiz su kaynaklarında oldukça önemli miktarda daralma olduğu, bu
yıllarda Akkaya Barajı’na neredeyse sadece Niğde şehrinin arıtılmamış atık
sularının verildiği görülmektedir. 
Akkaya
Barajı gölünün su kalitesi 4’üncü sınıf olarak tespit edilmiştir. Burada bir
kirlilik söz konusu. Niğde milletvekillerimizin, AK PARTİ milletvekillerimizin
bu konuda yapmış oldukları tespitleri, gittiklerini, uğraşlarını, hepsini ben
yakinen gördüm. Burada Devlet Su İşlerinin özellikle OSB ve evsel atıklardan
kaynaklanan Niğde atık sularının bertarafı için bir çalışması devam ediyor.
Zannediyorum 2017 yılında bu, ihaleye de çıkmış. Bu ihale neticesinde de…
ÖMER
FETHİ GÜRER (Niğde) – Yanlış yapıyorlar, yanlış. O yapılan çalışma da yanlış, o
gene sorun yaratacak. 
MUHAMMET
MÜFİT AYDIN (Devamla) – Yok, yok. Bak, ben bir şey arz edeyim. 
ÖMER
FETHİ GÜRER (Niğde) – 2014’te de yapıldı, 2015’te de, 2016’da da; o da yanlış. 
MUHAMMET
MÜFİT AYDIN (Devamla) – Bak, mekanik arıtma tesisi için 23 milyon liralık, tüm
yerleşim yerlerinden kapalı sistemde döşenecek boru hattı için de 20 milyon
liralık bir…
ÖMER
FETHİ GÜRER (Niğde) – O çözüm değil, gene o sorun devam edecek. 
MUHAMMET
MÜFİT AYDIN (Devamla) – Yani “O çözüm değil.” demek bu meseleyi çözmez. Bunu
teknik elemanlar…
ÖMER
FETHİ GÜRER (Niğde) – On beş yılda hepsi denendi. Gelen her bakan orada açık
biçimde “Burası bir an önce kurtulsun.” dedi.
MUHAMMET
MÜFİT AYDIN (Devamla) – Ben bir şey daha söyleyeyim: Mevcut olarak, 2 milyon
lira harcanarak dip suyu, dip çamuru temizlendi bunun. 
ÖMER
FETHİ GÜRER (Niğde) – Geri doldu. 
MUHAMMET
MÜFİT AYDIN (Devamla) – Evet, bunu biliyorsunuz. Bu dip çamurlarının gelmemesi
için şimdi önlemler alınmaya çalışılmış. Bu projede benim gördüğüm kadarıyla,
DSİ’yle yaptığım görüşmede bu proje kapsamında bundan sonra dip çamurlarının
oluşmaması için ve kirli suların sadece arıtılması için bir sistem
oluşturulmuş. Doğrusunu isterseniz, ben bunun başarılı olacağına inanıyorum.
Kendim çevreciyim, bu konuyla alakalı olarak da hakikaten bunu önemsedim çünkü
Niğde milletvekillerimiz de bunu çok önemsiyorlar, oradaki o sıkıntıyı onlara
da söylüyorlar. Zaten grup başkan vekilimizin dünkü meselesi belki buydu,
arkadaşlarla bir komisyon marifetiyle gidelim, oradaki tespitimizi irdeleyelim,
DSİ’nin mi eksiği var, belediyenin mi eksiği var, kimin eksiği varsa tespit
edelim…
(Mikrofon
otomatik cihaz tarafından kapatıldı) 
MUHAMMET
MÜFİT AYDIN (Devamla) - …ondan sonra bu bütün meseleyi çözelim. Yani bu mesele
doğrusu dün eğer çözülmüş olsaydı veya Mehmet Muş kardeşimizin söylemiyle
çözülseydi çok daha mantıklı olacaktı.
Hepinizi
saygıyla, sevgiyle, muhabbetle selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Aydın.
Sayın
milletvekilleri, Cumhuriyet Halk Partisi grup önerisini oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
– Ancak bir yoklama talebi var, yoklama talebini gerçekleştireceğiz.
Sayın
Özel, Sayın Gök, Sayın Basmacı, Sayın Gürer, Sayın Çam, Sayın Tamaylıgil, Sayın
Türkmen, Sayın Engin, Sayın Hürriyet, Sayın Arslan, Sayın Gaytancıoğlu, Sayın
Özdiş, Sayın Sındır, Sayın Zeybek, Sayın Balbay, Sayın Özdemir, Sayın Emir,
Sayın Kayışoğlu, Sayın Yüceer, Sayın Usluer.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Sayın milletvekilleri, isimlerini okuyacağım sayın milletvekillerini lütfen
görmek istiyorum. 
Sayın
Harun Karacan? Yok.
MUSTAFA
ELİTAŞ (Kayseri) – Sayın Başkan, sayı var mı yok mu?
BAŞKAN
– Yok. 
MUSTAFA
ELİTAŞ (Kayseri) – O zaman okumanıza gerek yok. 
BAŞKAN
- Sayın Elitaş, bir kişi eksik, ben kendimi sayacağım, o yüzden bunları kontrol
etmek durumundayım. 
Sayın
Harun Karacan, Eskişehir? Yok. 
Zeyid
Aslan? Burada. 
Bir
kişi yok gerçi, okumaya gerek yok. 
Sayın
milletvekilleri, toplantı yeter sayısı yoktur. 
Birleşime
on beş dakika ara veriyorum. 
Kapanma Saati: 18.22
DÖRDÜNCÜ OTURUM
Açılma Saati: 18.39
BAŞKAN: Başkan Vekili PervinBULDAN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 113’üncü Birleşiminin Dördüncü
Oturumunu açıyorum.
III.- YOKLAMA
BAŞKAN –
Cumhuriyet Halk Partisi Grubu önerisinin oylamasından önce istem üzerine
yapılan yoklamada toplantı yeter sayısı bulunamamıştı.
Şimdi, yoklama
işlemini tekrarlayacağım.
Yoklama için iki
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Niğde Milletvekili Ömer Fethi Gürer
ve arkadaşları tarafından, Akkaya Barajı’nın tüm yönleriyle araştırılması
amacıyla 16/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 14 Temmuz 2016 Perşembe
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir.
Birleşime
on beş dakika ara veriyorum.
Kapanma Saati: 18.42
BEŞİNCİ OTURUM
Açılma Saati: 18.58
BAŞKAN: Başkan Vekili PervinBULDAN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 113’üncü Birleşiminin Beşinci
Oturumunu açıyorum.
Sayın
milletvekilleri, birleşime on dakika ara veriyorum. 
Kapanma Saati: 18.59
ALTINCI OTURUM
Açılma Saati: 19.16
BAŞKAN: Başkan Vekili PervinBULDAN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 113’üncü Birleşiminin Altıncı
Oturumunu açıyorum.
Sayın
milletvekilleri, gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz.
1’inci sırada
yer alan, Yatırım Ortamının İyileştirilmesi Amacıyla
Bazı Kanunlarda Değişiklik Yapılmasına Dair Kanun Tasarısı ile Plan ve Bütçe
Komisyonu Raporu’nun görüşmelerine başlayacağız.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/728) ile Plan ve Bütçe
Komisyonu Raporu (S.Sayısı 404) (X)
BAŞKAN – Komisyon? Burada.
Hükûmet? Burada.
Geçen
birleşimde, İç Tüzük’ün 91’inci maddesine göre temel kanun olarak görüşülen 404
sıra sayılı Kanun Tasarısı’nın birinci bölümünde yer alan 4’üncü maddesi kabul
edilmişti. 
5’inci
madde üzerinde üç önerge vardır.
Önergeleri
okutuyorum: 
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 5’inci maddesinde yer alan
“Konkordatonun tasdiki yargılaması” ibaresinden sonra gelmek üzere “verilen”
ibaresinin eklenmesini arz ve teklif ederiz.
 Mustafa Kalaycı  Erhan
Usta  Mehmet Günal
 Konya  Samsun
 Antalya
 Erkan Akçay  Mehmet
Erdoğan  Ahmet Kenan Tanrıkulu
 Manisa  Muğla
 İzmir
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 5’inci maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Aykut Erdoğdu  Zekeriya
Temizel  Kazım Arslan
 İstanbul  İzmir
 Denizli
 Musa Çam  Lale
Karabıyık  Utku Çakırözer
 İzmir  Bursa
 Eskişehir
MADDE
5 – 2004 sayılı Kanunun 287 nci maddesinin sekizinci fıkrası aşağıdaki şekilde
değiştirilmiştir.
“Konkordatonun
tasdiki yargılaması süre içinde bitirilememişse asliye ticaret mahkemesi,
komiserin gerekçeli raporunu da dikkate alarak, sürenin bitiminden sonraki
dönem için geçerli olmak üzere borçluya karşı evvelce başlatılmış olan
takiplerin durdurulmasına veya borçluya karşı yeni takip yapılmamasına karar
verebilir.”
BAŞKAN
– Şimdi maddeye en aykırı önergeyi okutacağım ancak önerge geri çekilmiştir.
En
son okuttuğum önergeyi işleme alıyorum.
Komisyon
önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Denizli Milletvekili Sayın Kazım Arslan. (CHP sıralarından
alkışlar) 
KAZIM
ARSLAN (Denizli) – Sayın Başkan, değerli milletvekilleri; görüşmekte olduğumuz
yatırım ortamının iyileştirilmesiyle ilgili ve bazı kanunların değiştirilmesine
yönelik olarak hazırlanmış bulunan 404 sıra sayılı Kanun Tasarısı’nın 5’inci
maddesinde vermiş olduğumuz önerge üzerine söz aldım. Hepinizi sevgiyle,
saygıyla selamlıyorum. 
Değerli
milletvekilleri, kanunun başlığı çok güzel fakat içeriğine baktığımız zaman o
kadar farklı konuları içeriyor ki tam bir torba yasa. Yani sanayiciye,
yatırımcıya, ihracatçıya gerçek anlamda destek veren, onun hevesini artıran,
onun yatırım yapması için cazip bir konuyu ortaya getiren bir yasa tasarısının
olmadığını görüyoruz. Onun için, içinde neler var? Çek Kanunu’yla ilgili konu
var, prim borcunun ertelenmesi var, iflasın ertelenmesi var, ihracatçıya yeşil
pasaport verilmesi var, SSK Kanunu’nda değişiklikler, bireysel emeklilik ve
bunun dışında da en önemlisi, varlık barışıyla ilgili bir düzenleme var ki
gerçek anlamda bu yasanın belkemiğini teşkil ediyor, önemli bir konu olarak
ortaya çıkıyor. 
Değerli
arkadaşlarım, gerçek anlamda yatırımı teşvik etmek istiyorsak, yatırımcının
hevesini artırmak istiyorsak, yatırımcının sadece harçlarda, KDV
istisnalarında, damga vergisinde yapacağımız değişikliklerle hevesini artırmak
değil; gerçek anlamda onun yatırım yapmasına olanak sağlayacak bir altyapının,
imkânların sağlanması lazım ki yeni bir yatırımcının heves ederek yatırım yapması
ve ülke ekonomisine katkı yapacak çalışmaları ortaya koyabilmesi gerekiyor.
Maalesef, bu yasada bunu göremiyoruz. Geçmişte birçok teşvik yasaları yapıldı.
Gerçek anlamda bu teşvik yasaları Türkiye'nin kalkınmasına, Türkiye’de
yatırımın yapılmasına ve Türkiye’de üretimin artırılmasına, ihracatın
artırılmasına çok olanak sağlayan yasal düzenlemelerdi. Maalesef, bu yasal
düzenlemede bunu göremiyoruz.
Şimdi,
yatırım iki şekilde gerçekleşir: Birincisi, sıfırdan bir hevesle, bir istekle
yatırım yapan bir yatırımcıyla, sanayiciyle; bir de mevcut yatırımını büyütmek
isteyen, genişletmek isteyen -ama para kazanmışsa, iş yapabilmişse, üretimini
artırabilmişse- daha büyüyüp daha geniş anlamda sanayicilik yapabilen, üretim
yapabilen bir noktaya taşımak isteyenlerle. Ama bugün böyle bir ortamın
olmaması sebebiyle ve ülkenin içinde gerçek anlamda bir barışın, huzurun
olmaması, güvenliğin olmaması sebebiyle hiçbir yatırımcının böyle kuşkulu,
böyle puslu bir hava içinde yatırım yapma olanağı yoktur. Sayın Bakanım, öncelikle
Hükûmetinizin, iktidarın özellikle ülkede güvenliği sağlaması ve Türkiye’nin
imajını da düzeltmesi gerekiyor. Bunu yapmadığınız sürece ne içte yatırımcı bir
yatırım yapacaktır ne de dışarıdan doğrudan yatırım yapmak üzere yatırımcı
gelecektir. Diyorsunuz ki: “Dışarıdan çok yatırımcı geldi, para geldi.”
Maalesef, bu parayı göremiyoruz, bu sıcak paradır. Gelen paranın doğrudan
ekonomiye katkı yaptığı, yatırıma yönlendirdiği, istihdamı artırdığı, ihracatı
artırdığı yönünde herhangi bir bulgu ortada yoktur. O nedenle bu alanlarda
çalışma yapmanın ve sanayicinin, yatırımcının önünü açmanın çaresine mutlaka
bakmak zorundayız.
Yasa
maddesinin düzenlemesinde iflas ertelemesinin özellikle çok suistimal edilmesi
sebebiyle bir düzenleme getiriliyor, bunu olumlu buluyoruz ve bunun yanı sıra
da konkordato eğiliminin ve isteğinin artması yönünde de konkordato müddetinin
bitiminde -eğer tasdikine kadar yetişmemişse- ek bir sürenin verilerek
konkordatonun işlemesi noktasında da bir düzenlemenin yapılmış olması da olumludur
diye söylemek istiyorum. Sözlerimi bu şekilde bitiriyorum.
Hepinize
teşekkür ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederiz Sayın Arslan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 5’inci maddesinde yer alan
“Konkordatonun tasdiki yargılaması” ibaresinden sonra gelmek üzere “verilen”
ibaresinin eklenmesini arz ve teklif ederiz.
Ahmet Kenan Tanrıkulu
(İzmir) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İzmir Milletvekili Sayın Ahmet Kenan Tanrıkulu. (MHP
sıralarından alkışlar)
AHMET
KENAN TANRIKULU (İzmir) – Sayın Başkan, saygıdeğer milletvekilleri;
görüşülmekte olan tasarının 5’inci maddesi üzerinde Milliyetçi Hareket Partisi
Grubu olarak verdiğimiz önergeyle ilgili söz almış bulunmaktayım. Öncelikle
yüce heyetinizi saygıyla selamlıyorum.
Değerli
milletvekilleri, 17 Temmuz 2003 yılında 4949 sayılı Kanun’la bugün görüştüğümüz
tasarının 5’inci maddesinde aynen yapıldığı gibi 2004 sayılı Kanun’un 287’nci
maddesi değişti. Bir sürü kanun adı ve maddesi saydım arka arkaya. Özellikle
şunun için bunu saydım: İktidarın kanun yapımındaki öngörüsüzlüğü nedeniyle
bugün tekrar 2004 sayılı Kanun’un 287’nci maddesi bu getirilen tasarıyla
değiştirilmek isteniyor. 
Sayın
milletvekilleri, eğer on dört yıldır gerçekten Türkiye ekonomisinde bir bahar
havası, verimli ve sağlıklı bir yatırım ortamı olsaydı bugün, iddia edildiği
gibi hem gecikmiş hem de oldukça yetersiz kalan bu tasarıya da ihtiyaç olmaz ve
karşımıza getirilmezdi. 
Şimdi,
birkaç tane uluslararası göstergeyle Türkiye’nin mukayesesini yapalım
isterseniz: Türkiye’ye uluslararası doğrudan yatırım girişleri bu yıl 2016’nın
ilk çeyreğinde geçen yılın aynı dönemine göre yüzde 53 bir düşüşle 2 milyar
dolar olmuştur, sadece 2 milyar dolar. Bunun da 1 milyar doları yeni yatırım ve
istihdam yaratmaktan değil, yabancıların ülkemizden gayrimenkul alımından
kaynaklanmıştır yani sadece arsa, emlak ve buna benzer el değiştirme sonucunda
oluşan bir şeydir. On dört yıldır her çeşit ekonomik değeri satılan bu güzel
ülkenin, Türkiye’mizin ihtiyacı olan sıcak paraya artık satabilecek pek fazla
değer de sayenizde ortada kalmamıştır. 
Saygıdeğer
milletvekilleri, birkaç tane daha bir başka göstergeyle vaktinizi almak
istiyorum. Yine, Dünya Ekonomik Forumunun Küresel Rekabet Endeksi’nde
Türkiye’nin 6 basamak gerileyerek 51’inci sıraya indiğini görüyoruz bu sene
için. Bir başka kurum Uluslararası Şeffaflık Örgütü, Yolsuzluk Algısı Endeksi
yapıyor her sene. Burada da gene 5 sıra gerileyerek 66’ncı sıraya düşmüş. Ama,
her şeyden önemlisi -bu son söyleyeceğim mukayese belki sizlerin dikkatini
cezbedecektir- Küresel Finansal Dürüstlük Örgütü Amerika Birleşik
Devletleri’nde faaliyet gösteriyor; bunun yaptığı bir çalışmaya göre,
geçtiğimiz yıl kara para aklamada Türkiye 145 ülke arasında 26’ncı sırada yer
almış. Maalesef, bu göstergeler Türkiye’nin bulunduğu üzücü konumu daha da
belirgin hâle getiriyor. 
Şimdi,
bu konuştuğumuz yatırım ortamıyla ilgili olarak, saygıdeğer milletvekilleri,
benim de içinde onurla görev yaptığım, 57’nci Hükûmet döneminde oluşturulan
Yatırım Ortamını İyileştirme Koordinasyon Kurulu -ki o zaman oluşturulmuştu-
2015-2016 yılında kamuoyuna bir eylem planı açıkladı ve bu eylem planı, tıpkı
64’üncü Hükûmet Programı’nda da milletimize vadedilen ve maalesef, altı aylık
reformların hâlâ yapılamaması gibi hayata geçirilemeyen birtakım planlarla
karşımıza çıktı. Şimdi, Türkiye’de eğer yatırım ortamının iyileştirilmesi son
derece elzemse -ki böyle bir ihtiyaç ortada- o zaman, bu tasarıda birtakım yeni
düzenlemelerin, yeni getirilecek olan hükümlerin acilen yerine getirilmesi
beklenirdi ama maalesef karşımıza böyle bir şey getirilmedi. 
Biz
Milliyetçi Hareket Partisi olarak bu alanda reformist bir anlayış olmasını
istiyoruz ve bekliyoruz. Tekrar verimliliği elde etmeye yönelik bu iflas
politikalarının gözden geçirilmesi ve her büyüklükteki -ama sadece KOBİ’ler
veya büyük işletmeler değil, mikroişletmeleri de içine alacak şekilde- tüzel
kişiliklerin yaşatılması için elden gelen politikaların da yapılmasını
istiyoruz değerli milletvekilleri. Bu yüzden, daha kapsamlı, ayakları yere
basan, girişimci ve yatırımcılarımızı heyecanlandıracak, yeni yatırım ve risk
iştahlarını kabartacak olan ve onlara gerçek anlamda rekabet üstünlüğü
sağlayacak olan düzenlemeleri eğer huzura getirirseniz canı gönülden
destekleyeceğimizi vadediyoruz. 
Teşekkür
ediyorum. (MHP sıralarından alkışlar)
BAŞKAN
– Teşekkür ederiz Sayın Tanrıkulu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… 5’inci madde kabul
edilmiştir. 
Sayın
Karacan’ın 60’a göre bir söz talebi var, bir açıklama yapma gereği duyuyor. 
Buyurunuz
Sayın Karacan. 
V.- AÇIKLAMALAR (Devam)
26.- Eskişehir Milletvekili Harun Karacan’ın,
Eskişehir’in bir ilçesinde çıkan orman yangınıyla ilgili görüşme yapması
nedeniyle Genel Kurulda bulunamadığına ilişkin açıklaması
HARUN
KARACAN (Eskişehir) – Sayın Başkan, değerli Genel Kurul; biraz evvel ismim
okunmuştu Genel Kurulda. Eskişehir’de bir ilçemizde orman yangını çıktı.
Bununla ilgili ben Bakanlık ve o ilçeyle görüşmede bulunuyordum. Onun için
Genel Kuruldayken dışarıya çıkmıştım bahçeye. Genel Kurulda olamadığım için
özür dilerim. Kayıtlara geçsin efendim.
BAŞKAN
– Yani, oylama sırasında imzanızı atıp pusulayı bıraktınız ve ondan sonra
çıktınız, orman yangınıyla ilgili telefon görüşmesi yaptınız sanırım. 
HARUN
KARACAN (Eskişehir) – Evet efendim. 
BAŞKAN
– Tamam, konu anlaşılmıştır. 
HARUN
KARACAN (Eskişehir) – Peki, sağ olun.
BAŞKAN
– Teşekkür ederiz. 
Sayın
milletvekilleri, birleşime bir saat ara veriyorum. 
Kapanma Saati: 19.32
YEDİNCİ OTURUM
Açılma Saati: 20.31
BAŞKAN: Başkan Vekili PervinBULDAN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 113’üncü Birleşiminin Yedinci
Oturumunu açıyorum.
Birleşime yarım
saat ara veriyorum.
Kapanma Saati: 20.32
SEKİZİNCİ OTURUM
Açılma Saati: 21.03
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 113’üncü Birleşiminin Sekizinci
Oturumunu açıyorum.
404
sıra sayılı Kanun Tasarısı’nın görüşmelerine kaldığımız yerden devam ediyoruz.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/728) ile Plan ve Bütçe
Komisyonu Raporu (S.Sayısı 404) (Devam)
BAŞKAN
- Komisyon burada.
Hükûmet
burada.
6’ncı
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 6’ncı maddesinde yer alan “atanan”
ibaresinin “atanmış” şeklinde değiştirilmesini arz ve teklif ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay Mehmet
Parsak Mehmet Erdoğan
 Manisa Afyonkarahisar Muğla
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 6’ncı maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Zekeriya Temizel Utku
Çakırözer Lale Karabıyık
 İzmir Eskişehir Bursa
 Musa Çam Aykut
Erdoğdu Elif Doğan Türkmen
 İzmir İstanbul Adana
MADDE
6- 2004 sayılı Kanuna aşağıdaki geçici madde eklenmiştir.
“GEÇİCİ
MADDE 12- Bu maddeyi ihdas eden Kanunla değiştirilen hükümler, bu maddenin
yürürlüğe girdiği tarihten sonra yapılan iflasın ertelenmesi talepleri hakkında
uygulanır.
Bu
maddenin yürürlüğe girdiği tarihten önce verilmiş iflasın ertelenmesi kararına
dayanılarak yapılan uzatma talebi hakkında verilecek karar da iflasın
ertelenmesi talebi hakkında verilmiş karara ilişkin kanun yoluna tabidir.
Bu
maddenin yürürlüğe girdiği tarihte derdest olan dosyalarda kayyım olarak atanan
kişiler, bu maddenin yürürlüğe girdiği tarihten itibaren on beş gün içinde,
adli yargı ilk derece mahkemesi adalet komisyonu başkanlıklarına bildirilir.
Üçten fazla dosyada görevi devam eden kayyımlara yeni görev verilmez.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Adana Milletvekili Sayın Elif Doğan Türkmen. (CHP sıralarından alkışlar)
ELİF DOĞAN TÜRKMEN (Adana) – Sayın Başkan, değerli
milletvekilleri; Yatırım Ortamının İyileştirilmesi Amacıyla -ve varlık barışı
adı altında- Bazı Kanunlarda Değişiklik Yapan Tasarı’nın 6’ncı maddesi üzerinde verilen önerge hakkında söz aldım. Yüce
heyetinizi saygıyla selamlarım.
Değerli
milletvekilleri, bugün Türkiye Büyük Millet Meclisinde grubu olan partiler
güzel bir çalışmaya imza attılar, geçici 2’nci maddenin geri çekilmesini hep
birlikte kabul ettiler. Bu nedenle, Türkiye’ye, 79 milyona doğru bir mesaj
verildiği için, bu çalışmaya imza atan başta grup yöneticileri olmak üzere tüm
milletvekili arkadaşlara teşekkür ediyorum. Ancak, bugün geri çekilmesi demek,
on gün sonra, on beş gün sonra ya da daha sonra böyle bir tasarının yeniden
Türkiye Büyük Millet Meclisine gelmemesi demek değil. Bu nedenle bu konudaki
çekincelerimiz hâlen devam ediyor ve bu çekincelerimizi de sizlerle paylaşmak
istiyorum. 
Değerli
milletvekilleri, Hükûmet tasarıya hangi ismi verirse versin, sonucunda bu
tasarı saray ve saray yandaşlarına hizmet edecek bir tasarıdır. Bu amaç, ne
kadar gizlenmeye çalışılırsa çalışılsın, ayan beyan ortadadır. Bu ülkenin ortak
aklı ve vicdanıyla alay etmeden bazı şeyleri doğru isimlendirmek gerekir. Bu
tasarı, geri çekilen geçici 2’nci madde AKP’nin bazı konularda kayıt dışı
paralarının, kara paralarının yeniden aklanmasını sağlayacak bir çalışmadır. 
Ancak,
şunu bilmeliyiz ki bir ülkede yatırım yapmanın tek ve biricik yolu, önce hukuk,
bağımsız yargı, tarafsız yargı, kişiye, şirkete, adamına göre yapılmayacak
düzenleme demektir. Bunların olmadığı ortamlarda hiçbir zaman uluslararası
yatırımların gelme şansı yoktur. Türkiye’de bugün yaşadığımız hukuki ortamda
hiç kimsenin, hiçbir kuruluşun hukuki güvenliği olmadığı açıktır. Son birkaç ay
içerisinde Hükûmetin ve sarayın yandaş olmayan birtakım şirketleri kayyum
eliyle batırması bunun açık ve net bir göstergesidir. Ülkede hem bireysel hem
ekonomik özgürlüklerin giderek ayaklar altına alındığı bir süreç yaşanmaktadır.
Yandaş olmayan şirketlere yapılan bu uygulamanın farklı bir boyutunu yandaş
olan şirketlerin ciddi vergi borçlarının ve vergi cezalarının silinmesiyle
görmekteyiz. Bütün bunların nedeni saraydakinin egosunun tatmin edilmesidir.
Değerli
arkadaşlar, Türkiye son yıllarda kara para aklayan ülkeler içerisinde çok ciddi
anlamda basamaklar atlıyor. 2004-2013’le ilgili, 145 ülke arasında 2012’de
26’ncı sırada olan 2013’te 12’nci sıraya geldi ve 14 basamak birden atladı.
Şöyle bir 2013’e dönüp baktığımızda, 17-25 Aralığı görüyoruz. Bu konuda
uluslararası araştırma yapan ve istatistik düzenleyen firmanın söyleminde,
açıkça ve net, Türkiye’den 2013 yılında 27 milyar dolar civarında kara paranın
yurt dışına çıktığına dair veriler var ve bütün, on yıl içerisinde de 145 milyar
dolar civarında bir para yurt dışına gitmiş ve bu paranın kara para olduğu
söyleniyor. İşte 145 doları düşündüğümüzde, böyle bir kanun tasarısının niçin
Meclise geldiğini açık ve net görüyoruz. Bunun adı varlık barışı değildir,
bunun tek adı vardır, yurt dışına bir biçimiyle çıkarılan bu kara paraların
yeniden Türkiye’ye gelmesi ve aklanmasıdır. Zaten, tüm dünyada yazan “Panama
Papers” vakasını incelediğimizde bugün Meclisteki bu yasa tasarısının da amacı
açık ve net ortadadır. Bu nedenle, böyle bir tasarı ne zaman Meclise gelirse
Cumhuriyet Halk Partisi olarak bunun karşısında duracağız ve 79 milyonun
hakkını burada aramaya devam edeceğiz.
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Türkmen.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 6’ncı maddesinde yer alan “atanan”
ibaresinin “atanmış” şeklinde değiştirilmesini arz ve teklif ederiz.
Mehmet Parsak
(Afyonkarahisar) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Başkanım.
BAŞKAN – Hükûmet
katılıyor mu?
MALİYE BAKANI
NACİ AĞBAL (Bayburt) – Katılamıyoruz Sayın Başkanım.
BAŞKAN – Önerge
üzerinde Afyonkarahisar Milletvekili Sayın Mehmet Parsak… (MHP sıralarından
alkışlar)
MEHMET
PARSAK (Afyonkarahisar) – Aziz Türk milleti, saygıdeğer milletvekilleri;
görüşmekte olduğumuz tasarının 6’ncı maddesine dair olarak vermiş olduğumuz
önergemiz hakkında söz almış bulunuyorum. Bu vesileyle, Gazi Meclisi
saygılarımla selamlarım.
Saygıdeğer
milletvekilleri, tasarının bu 6’ncı maddesiyle birinci olarak, İcra ve İflas
Kanunu’nda yapılan bu değişikliklerin yürürlük tarihinden sonra yapılan iflas
erteleme talepleri hakkında uygulanması; ikinci olarak, derdest olan dosyalarda
kayyum olarak atanan kişilerin on gün içinde adli yargı adalet komisyonuna
bildirilmesi; üçüncü olarak da, üçten fazla dosyada görevi devam eden
kayyumlara yeni görev verilmemesi öngörülmektedir.
Dün,
yine, bu kanunun müzakereleri esnasında 2’nci madde çerçevesinde yaptığım
konuşmada da belirttiğim gibi, iflas erteleme müessesesi, AKP iktidarı
döneminde 2003 yılında ödemede zorluk çeken şirketlerin ve kooperatiflerin bu
durumda üzerine gelen özellikle bankalar ve finans kuruluşlarının baskılarından
kurtulabilmesi için, onları zor durumdan kurtarmak için getirilmiş bir
düzenleme olmakla birlikte ne yazık ki özellikle piyasada bu müessesenin
suistimal edilmesi sonucunda -dün de pek çok hatip etti- şimdiye kadar binlerce
şirketin iflas erteleme talebi ve bunların önemli bir çoğunluğunun da iflas
erteleme talebinin kabulüyle neticelenmiş. Bu yönüyle de bir taraftan doğru
sonuçlar doğurmakla birlikte, öbür taraftan da ne yazık ki bu müessesenin sıkça
istismar edilmesinden dolayı birilerinin, bazı firmaların iflas erteleme
müessesesini istismar etmesi suretiyle âdeta bunu bir borç ödememe aracı olarak
kullanmasıyla sonuçlanmış durumda. 
Şimdi,
bir benzetme yaparsak: Bir hasta var ve gerçekten canıyla boğuşuyor. O anlamda,
biz, bu hastayı hayata döndürmeye gayret etmek durumundayken daha şimdiden
morgunu tespit ediyoruz, daha şimdiden cenaze namazını nerede kılacağız diye
camisini tespit ediyoruz; böyle bir durumla karşı karşıyayız. Dolayısıyla,
ekonomimiz ne yazık ki içi hava dolu bir balon gibi ve bu anlamda firmalarımız
gerçekten zor durumdalar. 
Dün
de ifade ettim, Türkiye’de ilk 500’de yer alan pek çok firmamız ne yazık ki
özellikle yıllardır ödemelerini düzgün, dürüst bir şekilde yapıyor olmalarına
rağmen ekonomik koşullardaki sıkıntılardan dolayı, iktidarın yanlış ekonomik,
sosyal, siyasi ve dış politik stratejilerinden ve siyasetinden dolayı zor
durumda kalmak suretiyle bu müesseseye müracaat etmek zorunda kalıyorlar.
Burada, bizim için önemli olan ve özellikle altını çizerek vurguladığımız husus
şu: İktidar partisi iflas erteleme müessesine ilişkin bu düzenlemeleri yaparken
bir taraftan gerçekten zor durumda olan, dolayısıyla, iflas erteleme talebi
sayesinde ekonomik varlığını ve devamlılığını sürdürebilecek durumda olan
şirketleri, kooperatifleri korumak suretiyle onların üzerine âdeta üşüşen başta
bankalar olmak üzere finans kurumlarının bu gaddarlıklarından korumaya
çalışmalı elbette ama diğer taraftan da bunu istismar eden şirketlerin, bunu
istismar eden kooperatiflerin böyle bir iflas erteleme talebini mahkemenin
kabul yönünde karara bağlamasıyla birlikte onun ticari etkileşim içinde
bulunduğu onlarca, yüzlerce firmanın, dürüst hareket eden, güven ilkesine
dayalı hareket eden, basiretli bir tacir gibi hareket eden ama piyasa
koşullarından dolayı zor durumda bulunan şirketlerin de bu çerçevede onlardan
dolayı kendilerinin iflas erteleme talep edecek durumlara; dolayısıyla, bu çerçevede,
mağdur olmalarına yol açacak durumlara gelmesini engelleyecek tedbirlerin de
ikisini aynı anda almak durumunda yani bunların tamamı, işin açıkçası, istihdam
üreten, katma değer üreten, ekmek veren şirketler. Bunu istismar eden ile bunu
gerçekten kullanmak durumunda olan iki ayrı firmayı aynı muameleye tabi tutmak
hakkaniyetli, adaletli bir durum değil. Dolayısıyla, iktidarı elinde bulunduran
siyasi parti bu konuda furkan olmak durumunda, hak ile batılı, doğru ile
yanlışı birbirinden ayırmak durumunda.
Bu
çerçevede, vermiş olduğumuz önergemizin kabulünü talep ediyor, yüce Meclisi
saygılarımla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Parsak.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
6’ncı
maddeyi oylarınıza sunuyorum: Kabul edenler... Kabul etmeyenler... 6’ncı madde
kabul edilmiştir.
7’nci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 7’nci maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Aykut Erdoğdu  Zekeriya
Temizel Lale Karabıyık
 İstanbul İzmir Bursa
 Mehmet Bekaroğlu Musa
Çam Utku Çakırözer
 İstanbul İzmir Eskişehir
 Mahmut Tanal
 İstanbul
MADDE
7- 15/7/1950 tarihli ve 5682 sayılı Pasaport Kanununun 14 üncü maddesinin (A)
bendine aşağıdaki paragraf eklenmiştir.
“Vakıf
üniversiteleri öğretim üyeleri, 20 yıldan çok Türkiye Barolar Birliğine kayıtlı
olan avukatlar ve yıllık ortalama ihracat değerlerine göre yapılan
sınıflandırmada; son üç yılda yıllık ortalama ihracat tutarı Bakanlar Kurulunun
belirleyeceği değerin üzerinde olan firma yetkililerine, Türk Ceza Kanununun 53
üncü maddesinde belirtilen süreler geçmiş olsa bile; kasten işlenen bir suçtan
dolayı bir yıl veya daha fazla süreyle hapis cezasına ya da affa uğramış olsa
bile; Devletin güvenliğine karşı suçlar, anayasal düzene ve bu düzenin
işleyişine karşı suçlar, zimmet, rüşvet, hırsızlık, dolandırıcılık, sahtecilik,
güveni kötüye kullanma, hileli iflas, ihaleye fesat karıştırma, edimin ifasına
fesat karıştırma, suçtan kaynaklanan malvarlığı değerlerini aklama veya
kaçakçılık suçlarından mahkum olmamaları kaydıyla, Bakanlar Kurulunca
belirlenen esaslara göre yirmi dört ay süreyle hususi damgalı pasaport
verilebilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde, İstanbul Milletvekili Sayın Mahmut Tanal. (CHP sıralarından
alkışlar)
MAHMUT
TANAL (İstanbul) – Sayın Başkan, değerli milletvekilleri; hepinizi saygıyla,
hürmetle selamlıyorum.
Değerli
arkadaşlar, buradaki önergemiz şu: Biliyorsunuz, Türkiye'de on yedi yıl kamu
görevi yapan memurların yeşil pasaport alma hakkı var ve on yedi yıl kamu
personeli olan, adliyede bulunan kâtipten tutun üst dereceye kadar yükselmiş
olan müdürüne kadar bunu alırken, yirmi yıl avukatlık yapmış olan birisinin
yeşil pasaportu yok. Gerçekten, yurt dışındaki avukatların statüsüyle
Türkiye'deki avukatların statüsü arasında, hani, Avrupa Birliğine hep uyum çerçevesinde
girmeye çalıştığımız bu ülkeler arasında bir uyumsuzluk var. Nedir? 
Bu
uyumsuzluğun giderilmesi açısından, Türkiye Barolar Birliğine en az yirmi yıl
kayıtlı olan, avukatlık yapmış olan kişilere de yeşil pasaportun verilmesi
yönünde önergeyi verdik. Bunun yararı nedir veya hangi zaruretten, hangi
ihtiyaçtan doğmuştur? Takdir edersiniz, artık bu küresel dünyada, şirketlerin,
hem Türkiye'de hem Avrupa’da iç içe olması nedeniyle, ister istemez
mesleklerinin ifası için avukatların seyahat etmesi de elzem olmuştur. Nasıl
burada ticaret erbabı için böyle bir teklifi getiriyorsak, buna ilave olarak,
hem üniversitelerde, vakıf üniversitelerinde bulunan öğretim üyeleri hem de
avukatlar için bu gerekiyor. Bunu tanımamak, hakikaten “Emek nimet
karşılığıdır.” ilkesine de bir aykırılık teşkil etmektedir. Ben dilerim ve
umarım… Tabii, Komisyon “Biz katılmıyoruz.” dedi, Sayın Bakan da
“Katılmıyoruz.” dedi ama gerekçelerini de keşke doyurucu bir vaziyette anlatmış
olsalardı bunu da öğrenmiş olurduk.
Benim
şu anda Parlamentodan, milletvekili arkadaşlarımdan istirhamım: Bu, sizin
oylarınızla olmuş olacak. Bu hakkın, bu özgürlüğün partisi olmaz. Her siyasi
partiden, burada, avukat olan, hukukçu olan milletvekili arkadaşlarımız var.
Bire bir görüşmelerimizde bunun hakikaten geçmesi gerektiği hususunda hemfikir
oluyoruz ama ne hikmetse fiilî duruma geldiğimiz zaman siyasi iktidar bunda
destek vermiyor. Umarım ve dilerim bu konuda bizi bugün şaşırtırlar ve bu
konuda destek verirler.
Değerli
arkadaşlar, Şanlıurfa ilimizde, sulama birlikleri nedeniyle sürekli elektrikler
kesiliyor. Elektriklerin kesilmesi nedeniyle Şanlıurfa iline gittik. Orada
-sulama birlik başkanlıklarına yaptığımız ziyaretler neticesinde- vatandaşın
günlük sekiz saat elektrikleri kesilmekte, orada pamuk ve mısır üretimi yapan
insanlarımızın tarlaları kurumakta. Bu anlamda, siyasi iktidardan -hukuka
bağlı- ülkenin her tarafında sulama birliğiyle ilgili nasıl bir uygulama
yapılıyorsa yani Edirne’de uygulamış olduğunuz sulama birliğinin koşullarını
Şanlıurfa’da istiyoruz, Mersin’de uygulamış olduğunuz sulama birliklerinin
uygulamasını Şanlıurfa’da istiyoruz, Kayseri’de istiyoruz. Ne yapılıyor? Siz
Kayseri’de, Edirne’de, Mersin’de, Balıkesir’de aynı adada, aynı parselde
elektrik parasını ödemeyen 5-10 kişi yüzünden o ada, o parselde bulunan
herkesin elektriğini kesmiyorsunuz. Peki, Şanlıurfa’da neden kesiyorsunuz
değerli arkadaşlar? Bu bir çifte standarttır, bu hukuk birliğinin bozulmasıdır.
Orada,
Eyyübiye Belediye Başkanlığının sürekli yolsuzluklarla anılması nedeniyle
Eyyübiye Belediye Başkanlığı hakkında yolsuzlukları dile getirdiğimiz için
bindirilmiş olan kıtalarla, kendi oğlu, kendi yeğeni, akrabalarına yani
Eyyübiye Belediye Başkanlığında çalışan personelin cebine yumurta koyarak,
Balıklı Göl’e göndererek siz gidin, bu yolsuzlukları dile getiren Mahmut
Tanal’ı yumurta yağmuruna tutun… Değerli arkadaşlar, belediye başkanlıkları
yetkilerini böyle kötüye kullanamazlar. Ben Şanlıurfalılara teşekkür ediyorum,
orada saygıyla sevgiyle karşıladılar ama orada 10-15 belediye personeliyle
şahsıma yönelik olan bu eylem kabul edilebilir bir eylem değil değerli
kardeşlerim. Yani, burada zaten mesele, milletvekilinin görevi kamu
kurumlarının yanlış giden hususlarını dile getirmektir. Orada yapılan
yolsuzluğa hangi milletvekili göz yumacak? 
(Mikrofon
otomatik cihaz tarafından kapatıldı) 
MAHMUT
TANAL (Devamla) - Eğer göz yumulursa bu kabul edilebilir bir durum değil. 
MUSA
ÇAM (İzmir) - Baskılar bizi susturamaz!
MAHMUT
TANAL (Devamla) - Ben bunu da bilgilerinize…
MUSA
ÇAM (İzmir) - Baskılar bizi susturamaz! 
MAHMUT
TANAL (Devamla) - Efendim, bunların ne baskıları, ne şiddetleri, hiçbir şey
susturamaz. (CHP sıralarından alkışlar) Biz halk için, hukuk için, özgürlükler
için bu mücadeleye devam edeceğiz değerli arkadaşlar. 
ALİ
AYDINLIOĞLU (Balıkesir) - Ama kaçtınız oradan, kaçtınız. Bak, şimdi,
televizyonda izledik, siz kaçtınız oradan. 
MAHMUT
TANAL (Devamla) - Şimdi, değerli arkadaşlar, yani, burada…
MEHMET
METİNER (İstanbul) - Tahriklere gelme Mahmutcan. 
MAHMUT
TANAL (Devamla) - Biz burada adalet için, özgürlükler için…
BAŞKAN
- Sayın Tanal, siz bir haksızlığa uğradığınız için size ek bir süre veriyorum,
bir dakika. (CHP sıralarından alkışlar) Lütfen sözünüzü tamamlayınız.
MAHMUT
TANAL (Devamla) - Değerli Başkanım, sizi bu adaletli, özgür, dik duruşunuzdan
dolayı kutluyorum. (CHP sıralarından alkışlar) Ben laf atan değerli arkadaşıma
da teşekkür ediyorum. Yani, inşallah birbirimizi dinleriz. Ben de bunu
suistimal etmeyeceğim. 
İstirhamım
şu: Hiçbir siyasi partinin -hangi siyasi partide olursa olsun- oradaki
personeline ceplerine yumurta koyarak gidip… Bu şekildeki hukuk dışı eylemi de
tüm Parlamentonun kınaması lazım. Bunun şeyi olamaz değerli arkadaşlar, işin
doğrusu bu. Yani, o zaman temiz, dürüst ol, pisliklere bulaşma, kimse de
anlatmasın.
Ben
teşekkür ederim, saygı ve hürmetlerimi sunarım. (CHP sıralarından alkışlar)
BAŞKAN
- Teşekkür ederiz Sayın Tanal. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
7’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
İDRİS
BALUKEN (Diyarbakır) - Sayın Başkan…
BAŞKAN
- Sayın Baluken…
İDRİS
BALUKEN (Diyarbakır) - İç Tüzük 60’a göre söz istiyorum.
BAŞKAN
- Peki, açıyoruz mikrofonunuzu Sayın Baluken, buyurun.
V.- AÇIKLAMALAR (Devam)
27.- Diyarbakır Milletvekili İdris Baluken’in,
Halkların Demokratik Partisi olarak Şanlıurfa’yı ziyaret eden CHP’li
milletvekillerine yapılan saldırıyı kınadıklarına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Öncelikle,
Halkların Demokratik Partisi olarak, dün, Sayın Tanal başta olmak üzere,
Şanlıurfa ilimize ziyarette bulunan CHP’li milletvekillerine yapılan bu
saldırıyı açık ve net bir şekilde kınıyorum. Tabii, kürsüde Sayın Tanal’ın dile
getirdiği ifadeleri, doğrusu, yeni öğrendik ve çok vahim iddialar ortaya attı.
AKP’li bir belediyeye mensup çalışanların ve onlar tarafından yönlendirilen
insanların bilinçli bir şekilde bu saldırıya yönlendirildiğini ifade etti. Bu,
tabii, hiçbir şekilde kabul edilemez bir durum. Bir milletvekilinin kürsüden bu
durumu ifade etmiş olması izaha açık bir durum da getiriyor. Bu anlamda, AKP
Grubunun...
(Mikrofon
otomatik cihaz tarafından kapatıldı) 
BAŞKAN
– Açıyorum mikrofonunuzu Sayın Baluken, tamamlayın lütfen. 
İDRİS
BALUKEN (Diyarbakır) – …hem bu saldırıyla ilgili tavrını açıklamasının hem de
Sayın Tanal’ın bahsetmiş olduğu iddialar doğruysa bununla ilgili bir soruşturma
yürütmesinin elzem olduğunu düşünüyorum. 
Teşekkür
ediyorum. 
BAŞKAN
– Teşekkürler Sayın Baluken. 
Sayın
Elitaş, buyurunuz. 
28.- Kayseri Milletvekili Mustafa Elitaş’ın, nerede
olursa olsun siyasi partilerin temsilcilerine yapılacak saldırıları kabul
etmediklerine ilişkin açıklaması
MUSTAFA
ELİTAŞ (Kayseri) – Teşekkür ediyorum Sayın Başkan. 
Hangi
siyasi partiden seçilirse seçilsin herhangi bir milletvekiline yapılan bir
hareketin doğru olmadığını ifade ediyoruz. Burada Sayın Tanal’ın söylediği
sözlerin doğru olduğunu kabul etmek mümkün değil. Onunla ilgili -muhakkak
kayıtlara geçti- gerekli kurumlar, birimler iddialarla ilgili kısmı araştırır,
gerekli meselelerin üzerine giderler. Açıkçası, nerede olursa olsun, bir siyasi
partinin temsilcisi olan milletvekiline yumurtayla, başka bir şekilde ve tahkir
edilerek, hakaret edilerek bu şekilde yapılacak eylemleri kabul etmediğimizi
ifade etmek istiyorum. 
BAŞKAN
– Peki, teşekkür ederiz Sayın Elitaş. 
X.- OTURUM BAŞKANLARININ KONUŞMALARI
1.- Oturum Başkanı TBMM Başkanvekili Pervin Buldan’ın,
Başkanlık Divanı olarak Cumhuriyet Halk Partisi heyetine yapılan protestoyu
kınadıklarına ilişkin konuşması
BAŞKAN
– Biz de Divan olarak, Sayın Mahmut Tanal şahsında, Cumhuriyet Halk Partisi
heyetine yapılan protestoyu buradan kınadığımızı ifade ediyoruz. 
ÖZGÜR
ÖZEL (Manisa) – Sayın Başkan…
BAŞKAN
– Buyurunuz Sayın Özel. 
ÖZGÜR
ÖZEL (Manisa) – Sayın Başkan, şimdi bir açıklamaya ihtiyaç var da.
BAŞKAN
- Buyurunuz Sayın Özel.
V.- AÇIKLAMALAR (Devam)
29.- Manisa Milletvekili Özgür Özel’in, CHP’li
milletvekillerine yapılan protestoyla ilgili kayıtların İçişleri Bakanlığı tarafından
irdelenerek sonucunun gruplarına bildirilmesi gerektiğine ilişkin açıklaması
ÖZGÜR
ÖZEL (Manisa) – Sayın Başkan, olay Sayın Tanal’ın da anlattığı, ekipteki tüm
arkadaşlarımızın da katkılarıyla şöyle bir noktada, çok kısaca onu da
söyleyelim: Zaman zaman bu tip protestolarla karşılaşılıyor ve bunu son derece
ahlaksızca bulduğumuzu hep söyledik. Dünkü olayda milletvekili grubumuz ile
protestocu grup arasında 600-700 metrelik bir mesafe var ve iki farklı
görüntünün birlikte servis edilmesiyle ortaya çıkarılan bir algı var. Bu konuda
Sayın Tanal’ın söyledikleri, arkadaşlarımızın söyledikleri ve sayın grup başkan
vekilinin ifadesini de önemsiyorum. Bu kayıtların İçişleri Bakanlığı tarafından
irdelenmesi ve bu konuda önümüzdeki günlerde -Meclis tutanak altındayken
olabilir, grubumuza Bakanlık tarafından doğrudan olabilir- bir bilgilendirme
yapılması ve gerekiyorsa -ki gerekiyor muhakkak- bu soruşturmanın sonucundan
haberdar edilmeyi bekliyoruz.
BAŞKAN
– Peki, teşekkür ederiz Sayın Özel.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/728) ile Plan ve Bütçe
Komisyonu Raporu (S.Sayısı 404) (Devam)
BAŞKAN
– Sayın milletvekilleri, 8’inci madde üzerinde bir adet önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 8’inci maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Aykut Erdoğdu Zekeriya
Temizel Musa Çam
 İstanbul İzmir İzmir
 Utku Çakırözer Lale
Karabıyık Melike Basmacı
 Eskişehir Bursa Denizli
MADDE
8- 21/7/1953 tarihli ve 6183 sayılı Amme Alacaklarının Tahsil Usulü Hakkında
Kanun’un 22/A maddesinin birinci fıkrasına “4/1/2002 tarihli” ibaresinden önce
gelmek üzere “10/12/2003 tarihli ve 5018 sayılı Kamu Malî Yönetimi ve Kontrol
Kanununa tabi kamu idareleri ile bu idarelere bağlı döner sermaye
işletmelerinin yapacağı her türlü ödemeler ile bunların dışında kalan ve”
ifadesi eklenmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkan. 
BAŞKAN
– Önerge üzerinde Denizli Milletvekili Sayın Melike Basmacı. (CHP sıralarından
alkışlar)
MELİKE
BASMACI (Denizli) – Sayın Başkan, sevgili vekiller; hepinizi saygıyla, sevgiyle
selamlıyorum.
Bir
fıkrayla başlayalım istedim çünkü üstünde konuştuğumuz yasa da fıkra kadar
komik. Üç devlet başkanı toplanmış, milletten aldıkları vergiyi nasıl
harcayacaklarını tartışıyorlarmış. Birinci devlet başkanı demiş ki: “Biz süper
bir yöntem bulduk. Bir çizgi çiziyoruz, paraları havaya atıyoruz; sağa
düşenleri millete, sola düşenleri devlete harcıyoruz.” İkinci devlet başkanı “O
da bir şey mi, biz bir daire çiziyoruz. Dairenin ortasında paraları atıyoruz.
Dairenin içinde kalanları devlete, dairenin dışına çıkanları millete
harcıyoruz.” demiş. Üçüncü devlet başkanı haşmetli, kafasında kavuk, üstünde
kaftan, belli ki saraylı, demiş ki: “En iyi yöntem bizim yöntemimiz. Biz
milletten topladığımız vergileri havaya atıyoruz. Havada kalanları millete,
yere düşenleri de cebimize harcıyoruz.” Amma da tanıdık geldi bu şekil bize.
(CHP sıralarından alkışlar)
Sevgili
vekiller, Allah aşkına, elinizi vicdanınıza koyup… (AK PARTİ sıralarından
gürültüler) Ne oldu, üstünüze mi alındınız? Elinizi vicdanınıza koyup dört
tarafımızdaki dört dörtlük sorunlarımıza bir bakın. Bugün doğunun gözyaşları
batının gözyaşlarıyla buluştu. Bugün annelerin kalbine ağlamaktan taş düştü.
Ama sizler ne yapıyorsunuz burada? Kişiye özel, bazıları mutlu olsun diye poşet
yasalar çıkartıyorsunuz. 
Hadi
yasaya bir bakalım, 29’uncu madde; gemisini yenileyeceklere müjde, damga
vergisinden muaf olacak yeni gemi alanlar. Bugün ülkemde namusuyla çalışan
esnafım kepenk kapatırken, iş adamı fabrikasına kilit vururken, kayyuma
devrederken siz burada ne yapıyorsunuz? Naylon fatura kesene teşvikten, hibeden
yararlansın diye torba yasa çıkartıyorsunuz. Hadi bunları geçtim. Bugün ülkemde
Suriye sorunu varken, atanamayan öğretmenler, polisler, mühendisler varken,
bugün çiftçinin ekip biçtiği para etmezken, kredi kartını ödeyemediği için,
evladına harçlık veremediği için intihar eden babalar, direnen analar varken
biz ne yapıyoruz, daha doğrusu siz ne yapıyorsunuz? Varlık barışı yasası
çıkaracağız diye uğraşıyorsunuz. Nedir bu varlık yasası biliyor musunuz? Kişi
veya şirketlerin yurt dışında bulunan para, altın, menkul kıymetler, hepsini
bir banka ya da aracıyla bildirerek ülkeye getirmesi, bildirdiği anda
incelemeden, vergiden muaf bir şekilde yani aklanmış olarak hesaba geçmesi
demek. Kara parayla ilgili Türkiye'mizin de imza koyduğu Birleşmiş Milletler
Yolsuzlukla Mücadele Sözleşmesi’ne bile aykırı olarak dünyayı kendimize
güldürerek balon ekonomi yaratmak demek, hatta balon ekonomi bile yaratmayı
becerememek çünkü getirilen paranın, kıymetin herhangi bir süre sınırı olmadan
tekrar geriye gidebilmesi demek. Yani, çamaşır suyunda bir gece bekletilip de
karanın ak edilmesi gibi, paranın ak edilmesi yasası demek. Daha anlaşılır
söyleyeyim mi? Bu yasa, kara paranın devlet eliyle aklanması demek. (CHP
sıralarından alkışlar) 17-25 Aralıktaki ayakkabı kutularını yüzyılın projesiyle
aklamak demek.
Ben
konuşmamı bitirmeden şunu çok merak ediyorum ve gerçekten öğrenmek istiyorum;
ey AKP milletvekilleri, size soruyorum ben bu soruyu: Cumhuriyet Halk Partimin
terörle ilgili verdiği Meclis araştırmalarına neden sürekli ret veriyorsunuz?
Adınız çıkar diye mi korkuyorsunuz?
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Basmacı.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
8’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
9’uncu
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının iyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 9'uncu maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Aykut Erdoğdu Zekeriya
Temizel Utku Çakırözer
 İstanbul İzmir Eskişehir
 Lale Karabıyık Musa
Çam
 Bursa İzmir
MADDE
9 - 13/7/1956 tarihli ve 6802 sayılı Gider Vergileri Kanunu’nun 29’uncu
maddesinin birinci fıkrasının (t) bendi aşağıdaki şekilde değiştirilmiştir.
"t)
Emeklilik yatırım fonlarının, menkul kıymet yatırım fonlarının, menkul kıymet
yatırım ortaklıklarının, girişim sermayesi yatırım fonlarının ve girişim
sermayesi yatırım ortaklıklarının para ve sermaye piyasalarında yaptıkları
işlemler nedeniyle kazandıkları paralar,"
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Bursa Milletvekili Sayın Lale Karabıyık. (CHP sıralarından
alkışlar) 
LALE
KARABIYIK (Bursa) – Sayın Başkan, değerli milletvekilleri; 404 sıra sayılı
Kanun Tasarısı’nın birinci bölümünün 9’uncu maddesi üzerindeki önergeyle ilgili
söz almış bulunmaktayım. Genel olarak bir konuşma yapacağım. 
Sayın
Bakan, dün akşam çok pembe bir tablo çizdiniz, bizim buradaki güzellikleri
göremediğimizi ifade ettiniz ve bizi daha iyi anlamaya davet ettiniz ama biz
bütün rakamları, verileri çok iyi görebiliyoruz, bunları yorumlayabiliyoruz ve
anlamada da bir problemimiz yok; öncelikle bunu ifade etmek istiyorum. 
Şimdi,
bugün bütün gruplar üzerinde anlaştı ve geçici 2’nci maddeyi daha sonra
değerlendirilmek üzere geri çektiler. Peki, çekilmeseydi ne olacaktı, önce ona
değinmek istiyorum. 
Sayın
vekiller, öncelikle, bizim uluslararası sözleşmelere taraf olduğumuzu
biliyorsunuz. Yani kara para aklama ve özellikle de terörün finansmanı
konusunda taraf olduğumuz sözleşmeler var ve bu sözleşmelere biz eğer bu
maddeyi geçirseydik aykırı hareket etmiş olacaktık. Peki, aykırı hareket edince
ne olacaktı? Biz şüpheli ülke konumuna düşecektik. Peki, şüpheli ülke konumuna
düştüğümüzde… Ne istiyoruz? Aslında ülkeye yatırım çekmek mi istiyoruz? Daha
fazla yabancı yatırımcı mı gelsin istiyoruz? Ama ne olacaktı? Bizzat
yatırımcılar ülkeden daha fazla kaçacaktı çünkü şüpheli ülke durumunda
olduğumuzda risk primimiz yükselmiş olacaktı ve kara para aklayan bir ülke
görünümüne bürünmüş olacaktık. Peki, bu ülkedeki yatırımcıların, firmaların
durumu ne olacaktı? Firmalar da risk primleri arttığı için uluslararası
ortamlarda daha çok sigorta transfer maliyetlerine katlanmak zorunda
kalacaklardı yani bedelini ağır ödeyeceklerdi. 
Peki,
başka bir nokta: Biz yatırımcı çekmeye çalışırken sayın vekiller, mevcut ihracatçımız
ve ithalatçımız risk primleri yükseldiği için artık döviz transferinde belki
dört günü, belki beş günü aşan sürelere maruz kalacaklardı. Yani, birtakım
olumsuz etkileri olacaktı. 
Peki,
başka bir durum var mı? O da şu: Siz dün akşam pembe bir tablo çizdiniz, bütün
vekilleriniz de pembe bir tablo çiziyor ama bu maddeyi geçirdiğimizde, bırakın
o pembe tabloyu Türkiye ekonomisi olarak bu dışarıdan gelen ve nereden geldiği
belli olmayacak, ayrıştıramayacağımız bu paraya acze düşmüş bir görünüm vererek
yana yakıla muhtaç bir ülke ekonomisi görünümünde olacaktık. Yani, o çizdiğiniz
pembe tablonun Sayın Bakan, tam tersi bir duruma düşmüş olacaktık, aciz hâle
gelmiş veya görünmüş olacaktık.
Şimdi
biz zaten yatırımlar üzerinde durup düşünmek zorundayız. Bakın, sadece yabancı
yatırımcı değil, yerli yatırımcımız da bu ülkeden kaçıyor. Son üç yılda 17
milyar dolar yatırım, yerli yatırımcının parası dışarıya kaçtı. Şöyle bir durum
da var: Eğer biz bu maddeyi geçirmiş olsaydık kara para aklayan bir ülke görünümünde
neden olacaktık? Çünkü, gelen paraların nereden geldiğini, hangi
yatırımcılardan geldiğini ve ne yolla geldiğini de anlamış olmayacaktık.
Hatırlarsanız, zaten on dört yılda bu ülkeye 37,4 milyar dolar kaynağı belli
olmayan para girişi oldu ve siz, defalarca sorduğumuz hâlde -ki ben dün gece de
bu soruyu sormuş ama yanıt alamamıştım- bu paranın nereden geldiğinin
ayrıntısını verememiştiniz. Eğer bu maddeyi geçirseydik asla ayrıntısını
öğrenemeyecek ve bizzat kara para aklayan ülke durumuna da düşmüş olacaktık.
Yani değerli milletvekilleri, biz bu maddeyi geçirdiğimizde kısa vadede bir
miktar para gelse bile hem acze düşmüş ülke durumuna düşecek hem de kara para
akladığı için risk primi yükselmiş ve bırakın yatırımcıya cazip kılmayı,
yatırımcının uzaklaştığı bir ülke görünümüne gelecektik. 
İşte,
tüm bu çekincelerimizden dolayı bu maddelerin bir daha düşünülmesi gerektiğini
söylemek istiyorum. Bu çekincelere lütfen önem veriniz, dikkate alınız, yoksa
finans tarihimize kara bir leke olarak geçecektir. Bu tarihî hatayı yapmayalım.
Tekrar değerlendirmenizi öneriyorum.
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Karabıyık.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
10’uncu
madde üzerinde iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 10’uncu maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Aykut Erdoğdu Zekeriya
Temizel Musa Çam
 İstanbul İzmir İzmir
 Haydar Akar Utku
Çakırözer Lale Karabıyık
 Kocaeli Eskişehir Bursa
MADDE
10- 6802 sayılı Kanunun 31 inci maddesinin beşinci fıkrası aşağıdaki şekilde
değiştirilmiştir.
"Sigorta
şirketleri, iptal ettikleri sigorta muamelelerine ilişkin vergileri (yalnızca
iptal tarihinden sonraki döneme ait olan kısmı), iptalin gerçekleştiği dönemde;
bankalar ve finansman şirketleri, 7/11/2013 tarihli ve 6502 sayılı Tüketicinin
Korunması Hakkında Kanun gereğince tüketicilere iade ettikleri ücret, komisyon
ve benzeri adlarla tahsil ettikleri tutarlara ilişkin vergileri, iadenin
gerçekleştiği dönemde hesaplanan banka ve sigorta muameleleri vergisinden
indirebilirler. Bu dönemde indirilemeyen vergiler, sonraki dönem
beyannamelerinde indirim konusu yapılır."
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 10’uncu maddesinin tasarı metninden
çıkarılmasını arz ve teklif ederiz.
 İdris Baluken Behçet
Yıldırım Dengir Mir Mehmet Fırat
 Diyarbakır Adıyaman Mersin
 Mahmut Celadet Gaydalı Ziya
Pir Erol Dora
 Bitlis  Diyarbakır Mardin
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN – Hükûmet
katılıyor mu?
MALİYE BAKANI
NACİ AĞBAL (Bayburt) – Katılamıyoruz Sayın Başkan.
BAŞKAN
– Önerge üzerinde Mardin Milletvekili Sayın Erol Dora. (HDP sıralarından
alkışlar)
EROL
DORA (Mardin) – Sayın Başkan, değerli milletvekilleri; yatırım ortamının
iyileştirilmesine dair kanun tasarısının 10’uncu maddesi üzerinde Halkların
Demokratik Partisi adına söz almış bulunuyorum. Genel Kurulu saygıyla
selamlıyorum.
Değerli
milletvekilleri, kanun tasarısının bu maddesiyle sigorta şirketleri için
yapılan kolaylık banka ve finansman şirketlerine de tanınmaktadır yani banka ve
finansman şirketleri üzerindeki yük tüketici aleyhine değiştirilmektedir. 
Değerli
milletvekilleri, tabii, konu bankalar ve finans kurumlarıyla mağdur edilen
yurttaşlar olunca bazı veriler üzerinden konuşmanın daha sağlıklı olacağını
düşünüyorum. Bildiğiniz gibi, gelişmekte olan ülke ekonomileriyle ilgili
yaptığı çalışmalarla bilinen Uluslararası Finans Enstitüsü 2015 sonunda bir
rapor hazırladı. Rapora göre, Türkiye’de yetişkin başına düşen hanehalkı borcu
2009’dan itibaren yüzde 53 arttı ve 2015 itibarıyla 2.740 dolara yükseldi.
Böylece Türkiye'de hanehalkı borçları 2009’dan itibaren 88 milyar dolar artarak
143 milyar dolara ulaştı.
Değerli
milletvekilleri, bir diğer veriyi, Türkiye Bankalar Birliği Risk Merkezinin
Mayıs 2016 verilerini dikkatinize sunmak istiyorum. 2016 yılının ilk beş ayında
386 bin adet senet protesto edildi. Protesto edilen bu senetlerin parasal
tutarı 4,3 milyar TL’dir. Geçen yılın aynı dönemine göre ise protesto edilen
senet tutarı tam yüzde 19 oranında arttı. Şunun altını çizelim ki bu ödenmeyen
senetlere ilişkin veriler sadece bankalara ibraz edilenleri yansıtmaktadır.
Yani bankalara ibraz etmeden kişilerin kendi aralarında düzenledikleri
senetlerden ödenmeyen, icralık duruma düşenlerin miktarını biz bilmiyoruz. Bunu
sanırım Adalet Bakanı açıklayacaktır.
Değerli
milletvekilleri, yine Risk Merkezinin verilerine göre yılın ilk beş ayında
karşılıksız işlemi yapılan yani ödenmeyen çeklerin adedi geçen yılın aynı
dönemine göre yüzde 16 oranında arttı. Yani parasal tutarı 11 milyar TL olan
320 bin adet çeke yılın ilk beş ayında “karşılıksız” işlemi yapılmıştır. 
Değerli
milletvekilleri, elbette çek ve senet genellikle ticaretle uğraşan
yurttaşlarımızın, esnaflarımızın kullandığı bir borçlanma yöntemidir. Az önce
paylaştığımız veriler ülkede ticaretin, özellikle küçük ve orta ölçekte işletmelerin
düşürüldüğü durumu gayet açık bir biçimde ortaya koymaktadır. 
AKP
Hükûmetinin çarpık dış politikasının sonucu bu yıl ülkeye turist akışı durma
noktasına gelmiştir. Turizme bağlı olan diğer pek çok sektör de bağlantılı
olarak önemli ölçüde olumsuz etkilenmiştir.
Değerli
milletvekilleri, izninizle, bir resmî veriyi daha paylaşmak istiyorum. Bakınız,
2016 Mayıs ayı itibarıyla Türkiye'de bankalardan çektiği bireysel kredi borcunu
ödeyemediği için yasal takibe intikal etmiş ve hâlen yasal takibi devam eden
gerçek kişi sayısı 1 milyon 700 bini aşmıştır. Yine 2016 Mayıs itibarıyla kredi
kartı borcunu ödeyemediği için yasal takibe intikal etmiş ve hâlen yasal takibi
devam eden gerçek kişi sayısı 2 milyon 100 bini aşmıştır. Yani neredeyse 4
milyon yurttaşımız şu anda kredi ya da kredi kartı borcu nedeniyle icra
takibindedir. Elbette bu da AKP Hükûmetinin üretimi öteleyen, tüketimi
özendiren çarpık politikalarının diğer bir eseridir.
Değerli
milletvekilleri, 2015 sonu itibarıyla mahkemelerde bulunan icra dosya sayısı 25
milyona yaklaştı. Yanlışsa Hükûmet yetkilileri lütfen düzeltsinler. Çiftçiler
tarım kredi kooperatiflerinden kullandıkları, bankalara oranla nispeten daha
düşük faizli kredi borçlarını bile ödeyemez durumdadırlar.
Sayın
Başkan, değerli milletvekilleri; sonuç itibarıyla içte savaş, dışta gerilim
sürdürülebilir politikalar değildir. Ülkede güçlü bir barışı tesis etmek için
gerekli çabayı bütün partiler birlikte vermek durumundadırlar. Aksi durum, kan
ve gözyaşının yanında daha fazla yoksullaşma ve daha fazla toplumsal travmadan
başka bir sonuca yol açmayacaktır. 
İnanmak
istiyorum ki bu yaptığım konuşma bütün siyasi partileri gerçek anlamda ciddi
bir duyarlılığa sevk edecektir diyor, Genel Kurulu sevgi ve saygıyla
selamlıyorum. (HDP sıralarından alkışlar) 
BAŞKAN
– Teşekkür ederiz Sayın Dora.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
Akçay, buyurunuz.
V.- AÇIKLAMALAR (Devam)
30.- Manisa Milletvekili Erkan Akçay’ın, MHP Grubu
olarak Şanlıurfa’yı ziyaret eden CHP’li milletvekillerine yapılan saldırıyı
kınadıklarına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Değerli
milletvekilleri, biz de Milliyetçi Hareket Partisi Grubu olarak geçtiğimiz
günlerde Şanlıurfa’da temaslarda bulunan Cumhuriyet Halk Partisi
milletvekilleri Sayın Namık Havutça, Mehmet Tüm, Mahmut Tanal, Dursun Çiçek,
Özkan Yalım, Haluk Pekşen, Nurettin Demir ve Kemal Zeybek’ten oluşan heyete,
Hasanpaşa Camisine doğru giderken yaklaşık 20 kişilik bir grup tarafından
saldırı girişiminde bulunulduğunu, birtakım yumurtalı saldırılar yapıldığını
üzülerek öğrendik. Biraz önce de kürsüden Sayın Tanal olayla ilgili ayrıntılı
bilgi de verdi. 
Milliyetçi
Hareket Partisi Grubu olarak bu çirkin saldırıyı kınıyoruz.
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum. 
BAŞKAN
– Tamamlayınız Sayın Akçay, buyurunuz.
ERKAN
AKÇAY (Manisa) – Konuyla ilgili ayrıntılı bilginin Hükûmet tarafından
Meclisimize verilmesini talep ediyorum ve olayın sorumluları ve azmettiricileri
hakkında da gerekli işlemlerin yapılıp yapılmadığı hususunun da ayrıca bu
bilgide yer almasını bekliyorum.
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Akçay.
Sayın
Baluken, siz de sisteme girmişsiniz.
İDRİS
BALUKEN (Diyarbakır) – İç Tüzük 60’a göre söz talebim var.
BAŞKAN
– Buyurun.
31.- Diyarbakır Milletvekili İdris Baluken’in, Tekirdağ
2 no.lu F tipi cezaevinde bulunan siyasi tutsak Ali Şimşek’in açlık grevine
neden olan sorunlara, duruma Adalet Bakanlığının çözüm bulması gerektiğine
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, Tekirdağ 2 no.lu F tipi cezaevinde bulunan siyasi tutsak Ali Şimşek
bundan tam altmış gün önce açlık grevine başlamıştır. Açlık grevinin altmışıncı
gününde son derece olumsuz koşullarda kalmaktadır. 
Tek
bir talebi var: Tekirdağ 1 no.lu F tipine nakledilerek arkadaşlarının yanında
kalmak istiyor ve bu talebi yerine getirilmediği için de açlık grevini son
derece olumsuz koşullarda sürdürüyor. Kendi iradesine göre de, kendi beyanına
göre de bu talebi karşılanmadığı sürece açlık grevini bırakmayacağını ifade
ediyor. 
Bu
süreçte ağır işkencelere maruz kaldığı bilgisini de aldık. 
Bir
açlık grevi eylemcisinin alması gereken B vitamini kompleksi almıyor. 
(Mikrofon
otomatik cihaz tarafından kapatıldı) 
BAŞKAN
– Sayın Baluken, buyurun. 
İDRİS
BALUKEN (Diyarbakır) - Bütün bu koşullardan dolayı Ali Şimşek şu anda ölüm
sınırındadır. Böylesi insani bir talep üzerinden bir cezaevinde hükümlü olarak
bulunan bir tutsağın ölüm sınırına gelmesini kabul etmek mümkün değildir. 
O
nedenle, iktidar partisi milletvekilleri başta olmak üzere bütün siyasi parti
gruplarına ve milletvekillerine duyarlılık çağrısı yapıyorum. Adalet
Bakanlığına da özellikle buradan ivedilikle soruna el atmasını, Ali Şimşek’in
nakil talebinin yerine getirilmesini ve açlık grevinin olumsuz bir neticeyle
sonlanmadan bitirilmesi gerektiğini ifade etmek istiyorum.
Teşekkür
ederim.
BAŞKAN
– Teşekkür ederiz Sayın Baluken.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/728) ile Plan ve Bütçe
Komisyonu Raporu (S.Sayısı 404) (Devam)
BAŞKAN
– Şimdi diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 10’uncu maddesinin
aşağıdaki şekilde değiştirilmesini arz ve teklif ederiz.
Saygılarımızla.
Aykut Erdoğdu (İstanbul) ve
arkadaşları
MADDE 10- 6802
sayılı Kanunun 31 inci maddesinin beşinci fıkrası aşağıdaki şekilde
değiştirilmiştir.
"Sigorta
şirketleri, iptal ettikleri sigorta muamelelerine ilişkin vergileri (yalnızca
iptal tarihinden sonraki döneme ait olan kısmı), iptalin gerçekleştiği dönemde;
bankalar ve finansman şirketleri, 7/11/2013 tarihli ve 6502 sayılı Tüketicinin
Korunması Hakkında Kanun gereğince tüketicilere iade ettikleri ücret, komisyon
ve benzeri adlarla tahsil ettikleri tutarlara ilişkin vergileri, iadenin
gerçekleştiği dönemde hesaplanan banka ve sigorta muameleleri vergisinden
indirebilirler. Bu dönemde indirilemeyen vergiler, sonraki dönem
beyannamelerinde indirim konusu yapılır."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde, Kocaeli Milletvekili Sayın Haydar Akar. (CHP sıralarından
alkışlar) 
HAYDAR
AKAR (Kocaeli) – Sayın Başkan, değerli milletvekilleri; evet, bir kanun
tasarısı üzerinde konuşuyoruz, bu kanun tasarısı yatırımları teşvik etmek ve
yatırım ortamını iyileştirmek üzerine kurgulanmış bir kanun tasarısı. Ama
Bakanı dinledim, bu kanun tasarısını anlatırken damga vergisi üzerinden gidiyor
ve 5-6 nüshalık damga vergisinin her nüsha için alınmayacağını söylüyor.
Bakanın geçmişine, biyografisine baktım; 657 devlet memurluğundan geldiği için
sırtını devlet memurluğuna dayamış, pratikten teoriye inememiş, dünyayı da
böyle algılıyor Sayın Bakan. 
Yatırım
yapacak insan damga vergisine falan bakmaz. Yatırım yapacak insan neye bakar?
Maliyetlere bakar. Hangi maliyetlere bakar? Sabit maliyetlere bakar, değişken
maliyetlere bakar; budur. Bunların içinde ne vardır? Amortismanlar vardır.
Bunların içinde ne vardır? Direkt işçilik ücretleri vardır. Bunların içerisinde
ne vardır? Su vardır, elektrik vardır, buhar vardır, mazot vardır; bunlara
bakar ve bunların sonunda da yatırım yapıp yapmayacağına, kârlılığına bakar.
Yatırımın tek şeyi vardır, duygusaldır, daha çok para kazanmaktır. Yatırımcının
istihdam sağlamak, devlete vergi vermek gibi çok fazla amacı yoktur, “Ne kadar
çok kazanırım? Ne kadar çok kârlı olurum?” diye bakar. Olay budur ama
getirdiğiniz şeyde damga vergisini azaltıyormuşsunuz falan, bürokratik
işlemleri azaltın, tamam ama yatırımları çok cazip kılmaz bu iş. 
Devlet
bu “fiks” dediğimiz sabit masraflar ve değişken masraflarda bir indirime gitmez
ise yatırımcı asla gelmeyecektir. Örneğin bir otomobil üreticisi ürettiği
otomobilin maliyetinin üzerine kârını koyar ve satar. Bugün 30 bin TL’ye
otomobilini mal eder otomobil üreticisi, bu 70 bin TL’ye satılır, aradaki fark…
Üreticiden çok devlet kazanır, üreticiden çok derken üreticinin 3 katı, 5
katını ÖTV’siyle, KDV’siyle devlet alırsa ve başka giderleriyle devlet alırsa
yatırımcılar yatırımdan uzaklaşırlar. 
Şimdi,
sevgili arkadaşlar, yatırım deyince bugünkü popüler konuya dönelim, Osmangazi
Köprüsü’ne dönelim. Evet, gerekli mi köprü? Gerekli. Yol gerekli mi? Gerekli.
Aynı Yuvacık Barajı’nda olduğu gibi. Yıllarca bizi Yuvacık Barajı’nda devleti
zarara uğratmakla suçladınız. Bakan burada, bulduğu yöntemin dünyada örnek
alındığını söyledi. Hayır, öyle bir şey de yok. Bu yöntem Özal tarafından
keşfedilmiştir. Türkiye’de ilk yap-işlet-devret modeli Yuvacık Barajı’dır.
Yuvacık Barajı 512 milyon dolara ihale edilmiş, on beş yıl sonunda 140 milyon
metreküp su alımıyla 2 milyar 160 milyon dolara devlete mal olmuştur. Hazine
garantilidir, 140 milyon metreküp su alım garantisi vardır, İstanbul’un su
ihtiyacı hesaplanarak yapılmıştır. Bugün sarayda oturan zat, bu suyu almayarak
hazinenin ödemesini sağlamıştır. O dönemin Belediye Başkanı Sayın Sefa Sirmen
de hazineye parayı ödeyememiştir, bu dönemin Belediye Başkanı İbrahim
Karaosmanoğlu da hazineye parayı ödeyememiştir milletten topladığı su
paralarıyla. Ayrıca, bu yatırımın maliyeti hiçbir zaman su paralarına
yansıtılmamış, vatandaşa yansıtılmamıştır. 
Şimdi,
gelelim Osmangazi Köprüsü’ne. Yatırım bedeli 1 milyar 140 milyon dolar. Yirmi
iki yıl işletme garantisi var, süresi var. Günlük 40 bin araç geçiş garantisi
veriyoruz, geçişlerde 35 dolar artı KDV ödüyoruz arkadaşlar. Evvelsi gün sayım
yapılıyor, bir saatlik sayımda sadece 623 araç geçiyor. İyimser tahminle –gece
saat üçü, beşi de alırsak- 15 bin aracın geçeceği tahmin ediliyor. Bunu da
geçiyorum, bilmediğiniz bir şey daha söylüyorum: Bu ücret 35 dolarla devam
etmeyecek. “Düşürdük.” diyorsunuz ya, onun farkını da devlet ödeyecek, geçenin
de geçmeyenin de parasını devlet ödeyecek. (CHP sıralarından alkışlar) Artı,
Amerikan Tüketici Fiyat Endeksi’ne endekslenmiş, Amerika’da Tüketici Fiyat
Endeksi arttığı zaman bu 35 dolarlık fiyat da artacak arkadaşlar yirmi iki yıl
boyunca. 
Yatırım
maliyetine ne dedik? 1 milyar 400 milyon. Yirmi iki yıl sonunda edeceği para 11
milyar 242 milyon dolar. Bakın, yatırım bedelinin 8,2 katı; bizim Yuvacık
Barajı yatırım bedelinin ne kadarı arkadaşlar? 4,2 katı. Şimdi, sizin
tabirinizle söylüyorum, hani bir sloganınız var, ben de diyorum ki: “CHP yapar,
AKP yolar.” Yaptığınız yatırımların tümü vatandaşı yolmak üzerine kurgulanmış.
(CHP sıralarından alkışlar)
Hemen
İzgaz’a geliyorum. Evet, Türkiye’de büyük projelere imza atmış -İZAYDAŞ’a,
doğal gaza, çöpe- Türkiye’deki tüm yerel yönetimlerin örnek aldığı Sefa Sirmen
bugün hapishanede. Yirmi bir yıl önce Türkiye’de üçüncü kent olan doğal gazın
geldiği kente sadece 110 milyon dolarlık yatırımla gelmiş, devleti zarara
uğrattığı gerekçesiyle bugün hapse atıldı ama bugün AKP belediyesi o İzgaz’ı
562 milyon dolara sattı ve paranın nerede olduğu belli değil, 562 milyon dolara
sattı. Ankara Doğalgaz 1 milyar 162 milyon dolara satılırken İzmit Doğalgaz
daha fazla tüketiciye sahipken, daha çok gaz tüketilirken onun yarı fiyatına
satılmıştır. 
HALİS
DALKILIÇ (İstanbul) – Rakamlar yanlış Haydar Bey, rakamlar yanlış, hepsi
yanlış. 
HAYDAR
AKAR (Devamla) – Evet, CHP yapar, AKP yolar diyor, hepinize saygılar sunuyorum.
(CHP sıralarından alkışlar)
İLYAS
ŞEKER (Kocaeli) – Söylediklerine sen de inanmıyorsun ya, sen de inanmıyorsun
söylediklerine.
HAYDAR
AKAR (Kocaeli) – Seninle her iddiaya varım, istifasına da varım, istifasına da
varım
İLYAS
ŞEKER (Kocaeli) – Sen de inanmıyorsun söylediklerine.
HAYDAR
AKAR (Kocaeli) – 8 katı. Devleti soyuyorsunuz.
BAŞKAN
– Sayın Akar, teşekkür ederiz.
HAYDAR
AKAR (Kocaeli) – İlyas Bey, bütün sözlerini geri alman lazım, özür dilemen
lazım.
İLYAS
ŞEKER (Kocaeli) – Sen de inanmıyorsun söylediklerine.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
10’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
11’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
12’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
13’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
14’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
15’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
16’ncı
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

17’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
18’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
19’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Şimdi,
20’nci madde üzerinde aynı mahiyette üç önerge vardır. Şimdi, önergeleri
okutacağım ve aynı mahiyette olduklarından önergeleri birlikte işleme alacağım,
talepleri hâlinde önerge sahiplerine ayrı ayrı söz vereceğim. 
Şimdi
aynı mahiyetteki önergeleri okutuyorum:
Türkiye Büyük Millet Meclisi
Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 20’nci maddesinin tasarı
metninden çıkarılmasını arz ve teklif ederiz. 
Saygılarımızla.

 Aykut Erdoğdu Zekeriya
Temizel Utku Çakırözer
 İstanbul  İzmir Eskişehir
 Musa Çam Bihlun
Tamaylıgil  Lale Karabıyık
 İzmir İstanbul Bursa
Aynı
mahiyetteki diğer önergenin imza sahipleri:
 İdris Baluken  Behçet
Yıldırım Dengir Mir Mehmet Fırat
 Diyarbakır Adıyaman Mersin
 Mahmut Celadet Gaydalı Ziya
Pir
 Bitlis Diyarbakır
Aynı
mahiyetteki diğer önergenin imza sahipleri:
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay Mehmet
Erdoğan Emin Haluk Ayhan
 Manisa Muğla Denizli
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Aynı mahiyetteki önergeler hakkında konuşmak isteyen Denizli Milletvekili
Sayın Emin Haluk Ayhan. (MHP sıralarından alkışlar)
EMİN
HALUK AYHAN (Denizli) – Teşekkür ediyorum Sayın Başkan. 
Sayın
Başkan, sayın milletvekilleri; görüşülmekte olan 404 sıra sayılı Tasarı’nın
20’nci maddesi üzerine Milliyetçi
Hareket Partisi Grubunun verdiği önerge üzerinde söz aldım. Bu vesileyle yüce
heyeti saygıyla selamlıyorum. 
Tabii ki zaman zaman burada yapılan konuşmalar, buradaki olay, görüşmelerin hızı,
sıhhati açısından önemli oluyor. Dolayısıyla, dünkü yaptığımız görüşmelerde de
biz hakikaten müspet bir şeyler ifade etmeye çalıştık. Bunun da zaman zaman
karşılık bulduğu kanaatindeyiz. Her zaman herkesi tenkit etmenin veya her zaman
herkese olumsuz bir şey söylemenin anlamı yok. 
Biz
haddizatında bu önergemizle neyi yapıyoruz? Kanun tasarısının 20’nci
maddesinin, tasarı metninden çıkarılmasını öneriyoruz Sayın Bakan. Buradaki
esas olarak ifade ettiğimiz husus şu: Vergi Usul Kanunu’nun “Kaçakçılık Suçları
ve Cezaları” başlıklı 359’uncu maddesinde sayılan fiilleri işledikleri veya bu
fiillere iştirak ettikleri tespit edilenler veya bu suçları kesinleşenlerin,
altı yıl süreyle vergi teşvik ve desteklerinden yararlanmayacağını içeren hüküm,
6455 sayılı Kanun’la üç yıl önce getirilmişti. Bunu AKP Hükûmeti getirmişti,
uygulamaya koymuştu; şimdi bu tasarıyla bu, kaldırılmak istenmektedir. Yani,
vergi kaçıranların, naylon fatura düzenleyenlerin, vergi teşvik ve
desteklerinden yararlanabilmelerinin önü açılmaktadır. Bunu olumlu bir şey diye
mütalaa etmek mümkün değildir. 
Gerçekten,
kanun tasarısının madde gerekçesinde, teşviklerden geriye dönük olarak
yararlandırılmaması önündeki engellerin kaldırılarak güvenli bir yatırım ortamı
tesis edilmeye çalışıldığı ifade edilmektedir. Oysa, kaldırılan (10)’uncu
fıkrada vergi teşvik ve desteklerinden yararlanmamaya ilişkin bahis konusu
edilen fiiller çok kapsamlı ve geniş olup kaçakçılık suçları ve cezalarını
kapsamaktadır. 
Gerekçe
ile madde birbiriyle uyuşmamaktadır. Bu getirilen Hükûmet tasarılarının çok
büyük bölümünde gerekçelerin, maddeleri anlatmadığını, maddeleri
yorumlamadığını, ileride meydana gelebilecek anlaşmazlıklarda yardımcı olma
yerine daha da engelleyici bir şekilde yazıldığını görüyoruz.
Burada
özellikle şunu ifade etmek istiyorum: Biz, daha önce, Komisyonda, 4 sahifelik 1
maddenin, 1 satırlık gerekçeyle izah edilmeye çalışıldığını gördük ve o zaman
yetkiliye sorduğumuzda, “Bu nedir?” dediğimizde, “Daha fazla açık yazdığımızda
yanlış anlamalara neden olduğu için böyle yaptık.” dediğini biliyoruz. O zaman
“Hiç yazmasaydınız, hiç yanlış anlamalara neden olmaz.” diye de takılmıştık,
söylemiştik de.
Şimdi,
gerekçe ile maddenin uyuşmadığını söyledik. Vergi kaçağından hiç bahsedilmiyor.
Geçmişe dönük yararlanmamanın önündeki engellerin kaldırıldığı gibi, muğlak bir
gerekçeyle, geçmişte vergi kaçıranların teşviklerden yararlanmasının önü
açılıyor. 20’nci maddeyle, vergi teşvik ve desteklerinden yararlanmayacakların
kapsamı daraltılmakta, vergisini ödemeyenlerin teşviklerden yararlandırılması
sağlanarak, vergi kaçağı âdeta özendirilmektedir. Bu, iyi bir şey midir?
Kesinlikle iyi bir şey değildir. Vergileme yoluyla belirli faaliyet ve
yatırımların özendirilmesi başka bir şeydir, vergi kaçağının affedilmesi, hatta
özendirilmesi yine başka bir şeydir. 
Teşvik
tedbirlerinin temel fonksiyonu, vergi yükünü azaltma yoluyla yatırıma ayrılacak
fonların artırılması, yatırımların arzulanan alanlara ve bölgelere kayması veya
yurt içinde döviz transferinin sağlanması olmalıdır. 
(Mikrofon
otomatik cihaz tarafından kapatıldı) 
EMİN
HALUK AYHAN (Devamla) – Dolayısıyla, biz, bunun için önergemize Genel Kuruldan
destek istiyoruz.
Bu
vesileyle, yüce heyeti saygıyla selamlıyorum.
Teşekkür
ediyorum Sayın Başkan. (MHP sıralarından alkışlar)
BAŞKAN
– Teşekkür ederiz Sayın Ayhan.
Aynı
mahiyetteki önergeler hakkında Diyarbakır Milletvekili Sayın Ziya Pir. (HDP sıralarından alkışlar)
ZİYA
PİR (Diyarbakır) – Ah, ah! Bayburt, Bayburt olalı böyle zulüm görmemiştir.
Sayın
Başkan, çok değerli milletvekilleri; hepinizi saygıyla selamlıyorum. 
Niye
dedim bunu? İki Bayburtlu, bir Gümüşhanelinin diline düşerse tabii ki böyle
sözler de söylenir. Dün ve ondan önceki gün Sayın Bakan diyor ki: “Beni
anlamanız için çok gayret göstermeniz gerekiyor.” Benden sonra dün başka bir
Bayburtlu sayın milletvekili konuşuyor burada, diyor ki: “Bu paralar
Türkiye’nin parasıdır, paralar gurbete gitmiştir, gurbetten geri dönmesini
sağlayacağız.” Tabii ki bir Gümüşhaneli olarak da ben “Bayburt, Bayburt olalı
böyle zulüm görmemiştir.” deme hakkını kendimde görüyorum. 
Şimdi,
sayın Bayburtlu milletvekiline şunu söylemek istiyorum: Şimdi, ben otuz
beş-otuz altı yıl yurt dışında, gurbette yaşamış bir insanım ve sayın
hemşehrim, yurt dışındaki o paralar Türk parası değildir, dolardır, eurodur. O
paraların üstündeki resimler, bu ülkenin önde gelen insanlarının resmi
değildir, Batılıların resimleridir. Onlar vatan hasreti içinde yaşamıyor,
Türkiye’ye gelmek falan da istemiyor. 
Şimdi,
Sayın Bakan, daha önce de -herhâlde bütçe görüşmelerindeydi- BES konuşuluyordu
burada, BES’le birlikte yurt içi tasarruf oranını -şu anda benim bildiğim
kadarıyla 15’in biraz altında- yükseltmek istiyorlardı. Sayın Bakanım, eğer siz
de bizi dinleme gayreti göstermiş olsaydınız o zaman şunları söylediğimi
hatırlardınız: Bu BES’le, sizin getirdiğiniz BES sistemiyle yurt içi tasarruf
oranını siz, 14,5’tan bırakın benim önerdiğim 20’lere, 15,5’a bile
çıkartamazsınız. Ben çok merak ettim, geçen hafta ve bu pazartesi bankacı ve
sigortacılara sordum. Dedim ki: “Bu BES sistemi nasıl yürüyor?” Elbette üç beş
ay içinde o konuda herhangi bir sonuç almak mümkün değil ama en azından
tandansın nereye gittiğini görebiliriz. Hepsi dert yanıyor yani mümkün değil
böyle bir şeyi pazarlamak. Ben, ama, gerçekten merak ediyorum, sizin
ellerinizde bilgiler vardır, bu BES sistemi ne oldu, ne kadar başarılı,
gerçekten bilmek istiyorum bunu. 
Şimdi,
o zaman, BES sistemi -Bireysel Emeklilik Sistemi- için bir neden daha
söylemiştiniz. Zaten yurt içi tasarruf oranını yükseltmenin nedeni odur, yani
yurt içinden ekonomiyi canlandırmak, yani kendi millî ve yerli kaynaklarımızla
canlandırmaktır. Şimdi, madem bu geçici 2’nci maddeyle yurt dışından,
gurbetteki paraları getirmek istiyoruz ekonomiyi canlandırmak için, bunu niye o
zaman getirmediniz? Yani BES sistemiyle birlikte niye getirmediniz madem
ihtiyaç vardı? Ha, demek ki BES sisteminiz yürümeyecek, onu siz de gördünüz. 
Şimdi
gelelim bu 20’nci maddeye yani üzerinde konuştuğum maddeye. Biraz önceki sayın
hatip de bahsetti. Benden sonra herhâlde CHP’nin bir vekili de bahsedecektir.
Bu, herkesin anlayacağı bir şekilde şu: Sahtecilik yapmış birisine, vergi
kaçakçılığı yapmış olan birisine siz yine vatandaşın parasını hediye
ediyorsunuz, teşvik sağlıyorsunuz. Yani birisi gelmiş, buzdolabınızı çalmış,
siz de çok merhametlisiniz, diyorsunuz ki: “Televizyonu da al götür.” Ya, ama
televizyon, sizin televizyonunuz değil ki, halkın televizyonu, bunu
veremezsiniz, biz bunu kabul edemeyiz. 
Şimdi,
eğer siz mutlaka birilerini sevindirmek istiyorsanız… “Türkiye, işte, dünyanın
en güçlü, en büyük 20 ekonomisinden birisi.” diyoruz ama şu çatı altında
çalışan emekçilerin -şuradan dışarı çıkınca çay içiyoruz, restoranda yemek
yiyoruz- bazıları…
İDRİS
BALUKEN (Diyarbakır) – Burada da var, burada da, bak stenograflar var, kavaslar
var.
ZİYA
PİR (Devamla) – …taşeron şirketlerden geliyor, bazıları kadroludur. Madem
birilerini sevindirmek istiyorsunuz, sayın AK PARTİ milletvekilleri, o
arkadaşların, emekçilerin durumlarını düzeltelim; bu kadar basit. Eğer bunu
yaparsanız Gümüşhane de o zaman “Bayburt, Bayburt olalı böyle zulüm
görmemiştir.” demez. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Pir.
Aynı
mahiyetteki önergeler hakkında konuşmak isteyen, İstanbul Milletvekili Sayın
Bihlun Tamaylıgil. (CHP sıralarından alkışlar) 
BİHLUN
TAMAYLIGİL (İstanbul) – Teşekkür ederim Sayın Başkan.
Değerli
milletvekilleri, şimdi, kanun yapmak için sürekli uyardığımız bir yöntem var:
Gelin, şu tepki yasası, tepki maddeleri oluşturmaktan vazgeçin; günlük, durumu
idare etmek için kanun yapmak yerine vizyonel, süreç iradesini ortaya koyan
kanun yapma anlayışını hep beraber gerçekleştirelim. Burada iktidarı
muhalefeti, bu ülkenin iyiliği için, bu ülkenin başarısı için doğruyu beraber
paylaşmak ve ortaya koyma niyetinden başka hiçbir niyet de olmaz. 
Sayın
Bakan, beni dinleyebiliyor musunuz bilmiyorum ama…
MALİYE
BAKANI NACİ AĞBAL (Bayburt) – Özür dilerim.
BİHLUN
TAMAYLIGİL (Devamla) – Lütfen, dinleyebilirseniz çok sevineceğim.
MALİYE
BAKANI NACİ AĞBAL (Bayburt) – Memnuniyetle.
BİHLUN
TAMAYLIGİL (Devamla) – Çünkü, sizin kanununuzla ilgili, bundan sonra, geçici
2’nci maddede de Komisyonda birçok şeyi önermiştik, dikkatinizi çekmiştik.
Allah’a şükür, kanunlaşmadan tekrar görüşme imkânı ortaya çıktı ama bu madde
yani şimdi konuştuğumuz 20’nci madde de Nisan 2013’te yine Adalet ve Kalkınma
Partisinin Maliyesi tarafından getirilen bir kanun içeriğindeki taslakla
kanunlaşıyor ve orada gerekçeye baktığımız zaman arkadaşlar, neden bu şimdi
silmek, daha doğrusu ortadan kaldırmak istediğimiz onuncu paragrafı koymuşuz?
Bunu ben değil, Maliye söylüyor, diyor ki: “Ülkemizdeki vergilendirme
sistemimizin daha sağlıklı bir hâle getirilmesi için kayıt dışı ekonomiyle
mücadelenin yanında sahteciliği engellemenin de büyük payının olduğu
gerçektir.” Amenna, altına imza atıyorum. “Bu yolla yani sahtecilikle vergi
ahlakı da bozuluyor.” Onun da altını imzalıyorum ama “Sahte belge düzenleme
fiilinin yaygınlığından dolayı inceleme elemanları, çalışmalarının büyük bir
bölümünü bu sahte faturaları takiple geçiriyorlar. E vergi olarak, vergi
memurları gerekli işlemlerini yapmakla da zaman kaybı yaşıyorlar, o yüzden biz
bir düzenleme yaptık. Sonra, bu fiilleri işleyen kişilerin tekrar tekrar
yapmaması için de bir önlem olarak bu onuncu paragrafı koyuyoruz.”
E,
şimdi, üç yıl geçti, üç yıl geçtikten sonra bu suçu işleyenler kara parayla
ilgili suç işlememiş mi, kayıt dışıyla ilgili suç işlememiş mi oluyor? Veya
vergi ahlakı bir anda düzeldi, sahte evrak düzenleyenler, vergi ahlakını
ortadan kaldırmıyor mu?
Bakınız,
bu verilen teklif… Daha doğrusu, zaten, ilk yasalaşırken Vergi Usul Kanunu’nun
359’uyla ilgili olarak yapılan düzenlemeler içeriğinde, burada, yine 153
(a)’yla ilgili eklemeler de var. “Burada zaten sahtecilik yapan kişi ile bu
işlemin nasıl gerçekleştiği veya bunların, belgeleri basan, kullandıranlar ile
kullananlar arasında büyük bir karmaşa var ve zaten gerek Ceza Kanunu gerekse
yine Vergi Usul Kanunu açısından baktığınızda kesinleşmiş cezalar var. Yani,
oradan bir şey, buradan bir şey, herkes bir şey söylediği zaman karmakarışık
olan bir vergilendirme yasasında ortaya çıkan tepkiyle bugün tekrar bunu
ortadan kaldırıyoruz ve o gün için ortaya konan dayanaklar da artık
gerçekleşmiyor demek ki. Çünkü en önemli dayanaklardan bir tanesi de, bu sahte
belge ticareti yapanlar, bu ticaretten para kazananlar, komisyon alanlar. Bu
belgeleri kullanarak kurumlar açısından vergilendirmede vergi ödemekten
kaçınanlar bir anda ortadan kalkmış demek ki.”
Ha,
biraz önce söylediğim cümleler de yine ben değil, Sayın Bakanın temsil ettiği
Bakanlıktaki Maliyecilerin ortaya koyduğu gerekçeler. O yüzden, gelin, kanun
yapmayı yine belli bir vizyon içerisinde yapalım; iki yıl sonra, bir yıl sonra,
üç yıl sonra birilerinin işine gelmiyor, birileriyle ilgili problem yaratıyor
diye bakarak vazgeçmeyelim, ona göre yapmayalım. 
Diğer
taraftan, bu geçici 2’nci maddeyle ilgili, dediğim gibi, uygulamaya geçmeden
ortaya çıkan öngörü ve aklıselim için gerçekten çok mutluyum çünkü bakınız,
arkadaşlar, bugün, OECD’nin 101 üyesinin yarısının imzaladığı ve bizim de
yakında imzalayacağımız Otomatik Bilgi Değişim Anlaşması var ve bu anlaşmaya
göre, en geç 2018’den itibaren bütün hesaplar OECD bünyesinde kayda girecek ve
bugün yapılan yasama da o gün için öncesinden bir hazırlık aşamasının
kapılarını da açan bir düzenleme. 
Şimdi,
dediğim gibi, birileri için değil Türkiye Cumhuriyeti vatandaşlarının tamamı
için yasal düzenleme yapalım. O vatandaşları mağdur etmeyecek, gelir
adaletsizliğini, vergi adaletsizliğini ve vergi ahlaksızlığını ortaya
koymayacak düzenlemeler yapalım. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Tamaylıgil. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
20’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
21’inci
maddeyi oylarınıza sunuyorum: Kabul edenler… Kabul etmeyenler… 21’inci madde
kabul edilmiştir.
22’nci
madde üzerinde aynı mahiyette iki önerge vardır. Şimdi, önergeleri okutacağım
ve aynı mahiyette olduklarından önergeleri birlikte işleme alacağım, talepleri
hâlinde önerge sahiplerine ayrı ayrı söz vereceğim. 
Şimdi,
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 22’nci maddesinin tasarı
metninden çıkarılmasını arz ve teklif ederiz. 
Saygılarımızla.

 Aykut Erdoğdu Musa
Çam Zekeriya Temizel
 İstanbul İzmir İzmir
 Utku Çakırözer Lale
Karabıyık
 Eskişehir Bursa
Aynı
mahiyetteki diğer önergenin imza sahipleri: 
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay Mehmet
Erdoğan 
 Manisa Muğla
BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
Aynı
mahiyetteki önergeler hakkında konuşmak isteyen Konya Milletvekili Sayın
Mustafa Kalaycı.
Buyurun.
(MHP sıralarından alkışlar) 
MUSTAFA
KALAYCI (Konya) – Sayın Başkan, değerli milletvekilleri; hepinizi saygılarımla
selamlıyorum.
Görüştüğümüz
22’nci maddeyle Vergi Usul Kanunu’nda değişiklik yapılarak haklarında henüz
vergi incelemesine başlanılmamış veya takdir komisyonuna sevk edilmemiş
mükellefler için izaha davet müessesesi getirilmektedir. Buna göre, vergi
ziyaına uğradığına delalet eden emareler bulunduğu tespit edilen mükelleflerin
izaha davet edileceği, mükelleflerce yapılan izah sonucu vergi kaybına
sebebiyet verilmediğinin idarece anlaşılması hâlinde vergi incelemesi ve takdir
komisyonuna sevkin söz konusu olmayacağı düzenlenmektedir. Vergi ziyaı söz
konusuysa mükellef tarafından izah tarihinden itibaren on beş gün içinde hiç
verilmemiş beyannamenin verilmesi, eksik veya yanlış yapılan vergi beyanının
tamamlanması ve verginin gecikme zammıyla birlikte ödenmesi kaydıyla vergi ziyaı
cezası yüzde 20 oranında kesilecektir. Bu durum, keyfî uygulamalara yol
açabilecektir. Zira, izahta bulunma ve izahın anlaşılması hususu soyut ifadeler
olup maddede bu hususların somut belgelere dayandırılması şartı aranmamaktadır.

Diğer
taraftan, bu düzenlemenin Vergi Usul Kanunu’nun 359’uncu maddesi kapsamına
giren fiillere uygulanmayacağı öngörülmektedir ancak sahte veya muhteviyatı
itibarıyla yanıltıcı belge kullanma fiilinin işlenmiş olabileceğine dair
yapılan ön tespitlerde kullanılan sahte veya muhteviyatı itibarıyla yanıltıcı
belge tutarının, her bir belge itibarıyla 50 bin Türk lirasını geçmemesi ve
mükellefin ilgili yıldaki toplam mal ve hizmet alışlarının yüzde 5’ini aşmaması
kaydıyla mükellefler izaha davet edilebilecektir. Bir anlamda, ön tespitle
belirlenen 50 bin liranın altındaki her bir naylon fatura kullanımından dolayı
yüzde 20 ceza ödeyerek kurtulma imkânı tanınmaktadır. 
Yapılan
düzenleme, vergi alma sürecini kısaltması ve vergi ziyaının önlenmesi açısından
pratik bir çözüm gibi görünmekle beraber, vergisini doğru beyan edip zamanında
ödeyen, sahte veya muhteviyatı itibarıyla yanıltıcı belge kullanmayan
mükelleflere karşı bir eşitsizliğin ortaya çıkmasına neden olabilecektir. Vergi
kaçıranların, sahte ve yanıltıcı belge kullananların bir anlamda
ödüllendirilmesi söz konusu olacaktır.
Bu
madde, vergi hukukuyla bağdaşmayan, adaleti zedeleyici ve şahsi ilişkilerin
önem kazandığı bir uygulamaya dönüşebilme ihtimali olduğundan, amaçlanmayan bir
sonuç ortaya çıkarabilecektir. O sebeple, maddenin bu hâliyle uygulamaya
geçirilmesini uygun görmüyoruz. 
Değerli
milletvekilleri, ülkemizde vergi sistemi sağlıklı bir yapıya sahip olmaktan
uzaklaşmıştır. Türkiye'de yeterince vergi toplayamama ve vergideki adaletsiz
dağılım kronikleşmiştir. Bugüne kadar sağlıklı bir vergi reformu yapılmadığı
için, vergi adaleti sağlanmadığı için ve geniş bir kesimden vergi toplanmadığı
için, vergi yükü, esnafın, işçinin, memurun, asgari ücretlinin, dar ve sabit
gelirlinin sırtında kalmıştır.
Türkiye
ekonomisi, vergi toplamakta sıkıntı yaşarken, gelir politikasının temelini
oluşturması gereken gelir ve kâr üzerinden alınan vergiler, kişilerin gelirine
bakılmaksızın aynı oranda alınan dolaylı vergilerin çok altında kalmıştır. 
Türkiye'de
adil bir vergi sisteminin oluşturulması ve vergi tabanının genişletilip düşük
gelir gruplarına vergi avantajı sağlanması ve dolaylı vergilerin, vergi
gelirleri içindeki payının düşürülmesi gerekmektedir. Mevcut yapı,
eşitsizlikleri daha da derinleştirmektedir. 
Her
yıl bütçe sunuşunda sayın maliye bakanları “Vergi reformunu hızla
gerçekleştiriyoruz.”, “Gelir Vergisi Kanunu’nu, Vergi Usul Kanunu’nu
yeniliyoruz.” demektedirler. AKP Hükûmeti yıllardır hep aynı sözleri bir
nakarat hâlinde tekrarlamaktadır. Boş konuşmakla olmuyor, icraat yapılmalıdır.
Ekonomide ortaya çıkan reform ihtiyaçlarına artık cevap verilmelidir. Basit,
anlaşılır ve adaletli bir vergi sistemi acilen tesis edilmelidir. Vergi
gelirleri içindeki dolaylı vergilerin payının azaltılması suretiyle esnafın,
çiftçinin, çalışanın, sabit ve dar gelirlilerin vergi yükü hafifletilerek
vergide adalet sağlanmalıdır.
Teşekkür
ediyor, saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Kalaycı.
Aynı
mahiyetteki önergeler hakkında İzmir Milletvekili Sayın Musa Çam. 
Buyurun.
(CHP sıralarından alkışlar)
MUSA
ÇAM (İzmir) – Sayın Başkan, Türkiye Büyük Millet Meclisinin saygıdeğer üyeleri;
404 sıra sayılı, yatırım ortamının iyileştirilmesi amacıyla hazırlanan kanun
tasarısının 22’nci maddesi üzerinde vermiş olduğumuz önerge üzerinde söz almış
bulunuyorum. Hepinizi saygıyla selamlıyorum.
Tabii
ki öncelikle bu tasarının tamamında bulunan, özellikle geçici 2’nci maddenin
geri çekilecek olması, hepimiz açısından son derece önemlidir. Bunu Plan ve
Bütçe Komisyonunda da hem grup sözcümüz hem de Komisyonda bulunan diğer
arkadaşlarımız defalarca dile getirdiler. Geçici 2’nci maddenin bu tasarının
içerisinde bulunmasının doğru olmadığını, bunun ayrı bir şekilde, uzun uzun
tartışılması gerektiğini, 2008, 2011 ve 2013 yıllarında, yine varlık vergisiyle
ilgili birtakım düzenlemelerin yapıldığını, o zamanlar varlık vergisiyle ilgili
yapılan düzenlemelerde herhangi bir sıkıntı ve sorun olmadığını ama bu
getirilen varlık vergisiyle ilgili ciddi sorunlar ve sıkıntılar yaratılacağını,
hem içeride hem de dışarıda önemli prestijler kaybedileceğini söylemişti,
dinletemedik ama şimdilik geri çekildi.
Bu
22’nci madde ise belki bu 77 maddelik tasarının içerisinde en önemli
maddelerden bir tanesidir arkadaşlar. Nedir, ne getiriyor bu? Tasarının 22’nci
maddesiyle, Vergi Usul Kanunu’nun mülga 370’inci maddesine “İzaha Davet”
başlıklı bir madde eklenmektedir. Ne demek “izaha davet” arkadaşlar? Bu maddeye
neden ihtiyaç duyulduğu bize yeteri kadar açıklanmadı ve bundan dolayı tatmin
edici bir cevap da alamadık. Vergi dairesi, zaten bugün mükelleflerini,
istediği takdirde denetleyebilir ve vergi mükelleflerini izaha davet edebilir.
Yani, şudur: Vergi dairesi herhangi bir iş adamını, herhangi bir iş yerini “Gel
bakalım kardeşim buraya, sen bir yıl içerisinde bu kadar iş yaptın, bu kadar
para kazandın, buraya vermiş olduğun vergi nedir?” diye izaha davet ediyor.
Mükellef de geliyor ve bir yıl içerisinde yapmış olduğu harcamaların tutarıyla
ilgili, vergi dairesine hesap veriyor. Eğer vermiş olduğu hesap gerçek beyan
ise ve doğru ise, o zaman bunun yüzde 100’ü üzerinde bir uzlaşma sağlayarak
bundan kurtulabiliyor idi. Ama şimdi bu getirilen düzenlemeyle birlikte burada,
vergi kaçıran, vergisini vermeyen, her türlü kaşkarikoyu yapan, naylon vergi,
naylon fatura düzenleyen ne kadar insan var ise bu düzenlemeyle ona kısmi bir
af getiriliyor arkadaşlar. 
E,
peki, ahlaklı, namuslu iş adamları vergisini vererek suç mu işliyorlar, günah
mı işliyorlar yani ahlaklı davranmak bu ülkede bir suç mu oldu arkadaşlar? O
nedenle, bu 22’nci madde, şu 77 maddenin içerisinde 20 ve 22’nci ve Çek Kanunu
ve geçici 2’nci madde olmak üzere toplam 5 madde bu tasarının omurgasını
oluşturmaktadır ve bu 22’nci madde de tamamen affa yöneliktir arkadaşlar. 
Geçmiş
dönemlerde bununla ilgili, uzlaşma komisyonlarında toplanıldı. Uzlaşma
komisyonlarında, ne yazık ki, vergisini vermeyen, naylon fatura kullanan
onlarca, yüzlerce müteahhit, iş adamı bir kuruş vermeden, uzlaşma komisyonu
tarafından, alınmadı. Bunların en önemlilerinden bir tanesi de Türkiye’de şu
anda en büyük köprü inşaatını, havaalanı inşaatını, bilmem, alt geçit
inşaatlarını alan ve milletin a’sına koyan bir müteahhit. 422 trilyon, uzlaşma
komisyonuna gitti ve sıfır kuruş ödemeden, elini kolunu sallayarak çıktı.
Şimdi, bu kadar, tabii, elini kolunu sallayarak çıkarsa milletin a’sına da
koyar, b’sine de koyar, c’sine de koyar. (CHP sıralarından alkışlar) 
Şimdi,
bu düzenleme, o tip müteahhitleri tekrar koruyan, kollayan; namuslu, ahlaklı iş
adamlarına ise ceza veren bir düzenlemedir arkadaşlar. Bunun mutlaka bu
tasarıdan çıkarılması gerekiyor. Ben yine de AKP’nin içerisinde vicdanlı
insanların olduğunu düşünüyorum ve çok yakından tanıdığım sanayici ve iş
adamlarının olduğunu biliyorum, kuruşuna kadar vergi verdiğini de biliyorum. E,
şimdi o insanlara yazık günah değil mi? O insanlar kuruşuna kadar vergi
verecekler, milletin a’sına koyan adamlar 5 kuruş para vermeden, elini kolunu
sallayarak gezecekler, yeni ihalelerinin üzerine yeni ihaleler alacaklar ve
zenginliklerine zenginlik katacaklar arkadaşlar. 
(Mikrofon
otomatik cihaz tarafından kapatıldı) 
MUSA
ÇAM (Devamla) – Bu 22’nci madde bu ülkeye verilmiş olan en büyük zulümdür
arkadaşlar. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Çam. 
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Şimdi, konu şu Değerli Başkanım: Şimdi, bu getirilen kısmi
bir aftır. Takdir edersiniz, Anayasa’mızın afla ilgili 87’nci maddesi burada af
düzenlemesinin vergi affı veya hürriyeti bağlayıcı ceza affı olarak ayrımını
yapmıyor. Af kavramında gerek vergi hukukunda gerek hürriyeti bağlayıcı cezada
nispi bir çoğunluk aranıyor. Nispi bir çoğunluk arandığı için, haklı olarak,
kanunun kabulüyle ilgili Sayın Meclis Başkanlığınızın, resen, Anayasa’mızın
afla ilgili bu 87’nci maddesindeki 2/3 nispi çoğunluğunu aramasını istirham
ediyoruz. Aksi takdirde, bu madde tek başına dahi Anayasa Mahkemesi tarafından
iptal edilir. Bunu ben bilginize sunmak istedim. 
Teşekkür
ediyorum. 
MUSTAFA
ELİTAŞ (Kayseri) – Sayın Başkanım…
BAŞKAN
– Sayın Elitaş…
MUSTAFA
ELİTAŞ (Kayseri) – Sayın Tanal’ın söylediği konu 2007 yılına kadar o şekilde
oluyordu. 
BAŞKAN
– Evet. 
MUSTAFA
ELİTAŞ (Kayseri) – 2007 yılına kadar her türlü afta nitelikli çoğunlukla burada
oylama yapılıyordu. Ama, yanlış hatırlamıyorsam -Kanunlar Kararlar onu
bulabilir- 2007 yılından itibaren Anayasa Mahkemesinin verdiği karar sadece
hürriyeti bağlayıcı suçlarla ilgili kısımda nitelikli çoğunluk arar hâle
getirmiştir. 
Arz
ediyorum. 
BAŞKAN
– Evet, ben de bu şekilde biliyorum Sayın Tanal. 
MAHMUT
TANAL (İstanbul) – Şimdi, Değerli Başkanım, tabii, Sayın Başkanın görüşü… Bu,
şu şekilde: Takdir edersiniz, Anayasa Mahkemesi üyeleri de, yargıçlar da
sürekli değişiyor. Sürekli değişmesi nedeniyle olayların koşullarına göre bunun
tekrar değişme ihtimali yüzde 100 de diyemem, yüzde 10 da diyemem. Yani bu
açıdan, burada Anayasa Mahkemesinin o kararları doğrultusunda bugüne kadar
madem olduysa niçin böyle bir boşluk doldurulmadı? Böyle bir boşluk daha var.
Çünkü Anayasa burada bu ayrımı yapmamış. Bu konuyu ben bilginize sunuyorum.
BAŞKAN
– Teşekkür ederiz Sayın Tanal.
Ben
maddeyi oylarınıza sunacağım.
ÖZGÜR
ÖZEL (Manisa) – Sayın Başkan, 2/3’ü aramadan oylara sunuyorsunuz, değil mi?
BAŞKAN
– Hayır, hayır, önergeleri önce oylarınıza sunacağım. 
ÖZGÜR
ÖZEL (Manisa) – Hayır, hayır, Sayın Tanal’ın ifade ettiği şekliyle 2/3
nitelikli çoğunluk aramadan, normal, işari oylama yapacaksınız?
BAŞKAN
– Normal oylayacağım Sayın Özel.
ÖZGÜR
ÖZEL (Manisa) – Anladım. Söz konusu bir Anayasa Mahkemesi başvurusuna delil
teşkil etmesi açısından sordum efendim.
Teşekkür
ederim.
BAŞKAN
– Anladım, tamam, teşekkür ederiz Sayın Özel.
Sayın
milletvekilleri, aynı mahiyetteki önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
22’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
23’üncü
maddeyi oylarınıza sunuyorum: Kabul edenler… Kabul etmeyenler… 23’üncü madde
kabul edilmiştir.
24’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
25’inci
maddeyi oylarınıza sunuyorum: Kabul edenler… Kabul etmeyenler… 25’inci madde
kabul edilmiştir.
Şimdi,
birinci bölümde yer alan maddelerin oylamaları tamamlanmıştır. 
İkinci
bölümün görüşmelerine başlıyoruz. 
İkinci
bölüm 26 ila 54’üncü maddeleri kapsamaktadır. 
Birleşime
on dakika ara veriyorum; grup başkan vekillerini arkaya davet ediyorum.
Kapanma Saati: 22.34
DOKUZUNCU OTURUM
Açılma Saati: 22.48
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 113’üncü Birleşiminin
Dokuzuncu Oturumunu açıyorum.
404
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
burada.
Hükûmet
burada.
İkinci
bölüm üzerinde gruplar adına söz isteyen, Milliyetçi Hareket Partisi Grubu
adına Konya Milletvekili Sayın Mustafa Kalaycı. 
Süreniz
on dakika.
Buyurun.
(MHP sıralarından alkışlar)
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
404 sıra sayılı Kanun Tasarısı’nın ikinci bölümü üzerine Milliyetçi Hareket
Partisi Grubu adına söz aldım. Bu vesileyle hepinizi tekrar saygılarımla
selamlıyorum.
Tasarı
yatırım ortamının iyileştirilmesi iddiasıyla hazırlanmıştır. Tasarıda
reformların olduğu söylenmiş, hatta Sayın Başbakan “ezber bozan düzenlemeler”
diye adlandırmıştır. 
Tasarı
ne getiriyor, daha iyi anlaşılması için sizlere bir mukayese yapmak istiyorum. Buna
baktığımız zaman, tasarıyla vazgeçilen vergi ve harçların toplam tutarına göre,
öyle anlatıldığı gibi yatırım ortamına önemli bir katkı sağlamayacağı
görülmektedir. Sayın Maliye Bakanı, bu tasarının gelir kaybı hesaplanabilen
maddelerine göre vazgeçilen vergi ve harç tutarının 718 milyon lira olduğunu
açıklamıştır. 
Bakınız,
bankaların aldığı komisyon ve ücretler 2015 yılı itibarıyla 6,5 milyar liraya
ulaşmıştır. “Dosya parası” diye adlandırılan bankacılık hizmet gelirleri de
2015 yılında 21,5 milyar liraya varmıştır. Sayın Başbakan ve bakanlar
tarafından ballandıra ballandıra anlatılan bu düzenlemenin işlem maliyetlerinde
sağlayacağı azalma bankalara faiz dışında ödenen paraların yüzde 2’si bile
değildir. O sebeple esas yapılması gereken, finansman maliyetlerinin
düşürülmesi için kredi kullanımında alınan ücret, komisyon ve dosya paralarının
disipline edilmesi ve finansman yükünün hafifletilmesini sağlayacak tedbirlerin
alınmasıdır. Hâlbuki bundan üç yıl önce AKP Hükûmetinin Başbakan ve bakanları
bankalara yönelik çok ağır sözler sarf etmişler, “Faiz dışı gelirlerle abat
olan bir lobi var, faiz dışı gelirle benim halkım sömürülüyor. Artık bu
milletin kanını emen, alın terini sömüren faiz lobisine izin vermeyeceğiz.”
demişlerdir. Ancak, bunlar hep sözde kalmış, hiçbir tedbir alınmamış, faiz dışı
alınan ücret, komisyon ve dosya paraları yüksek oranda artmaya devam etmiştir.
Zaten AKP Hükûmetinden vatandaşı koruyacak, milletimizin soyulmasını ve
sömürülmesini önleyecek bir düzenleme yapmasını beklemek nafile bir çabadır,
tam tersine, bankaların aldığı ücret, komisyon ve masrafları yasal hâle getiren
AKP’dir. 
Bugün
milletimizin borç ve faiz batağına girmiş olmasının müsebbibi AKP’nin bilinçli
uyguladığı politikalardır. Milletimiz doludizgin borçlanmaktadır. Tüketici
kredilerinde patlama yaşanmıştır. Bireysel tüketici kredisi kullanan kişi
sayısı 26 milyon 170 bin düzeyinde olup bu sayı, nüfusumuzun üçte 1’ine
karşılık gelmektedir. Tüketici kredisi borçları, AKP döneminde tam 160 kat
artarak 314 milyar liraya varmıştır. Kredi kartı borçları da 80 milyar lira
düzeyindedir. Sadece tüketici kredisi ve kredi kartı borçları için ödenen faiz,
AKP döneminde 15 kat artarak 2015 yılı itibarıyla 45 milyar liraya çıkmıştır.
Milletimiz dipten tepeye faize batırılmıştır.
Genele
göre gidişatı çok vahim olan seçim bölgem Konya’da toplam nakdî krediler,
2002’de sadece 150 milyon lira düzeyindeyken 2016 Mart ayı itibarıyla 31 milyar
liraya ulaşmıştır. Konyalının bankalara olan borcu AKP döneminde tam 207 kat
artmıştır. İnancı gereği geçmişte faize bulaşmak istemeyen, faizden kaçan
hemşehrilerim, AKP tarafından faiz tuzağına düşürülmüştür. AKP, Konya’yı borca
batırmış, Konyalıyı faiz lobisinin kucağına itmiştir.
AKP
döneminde en fazla kâr eden, en fazla büyüyen kesim faiz lobisidir. Faiz lobisi
AKP’nin ekonomi politikalarından beslenmiştir. Dün açıklanan kurumlar vergisi
rekortmenleri listesinin ilk 10 sırasında, ilk 10’u arasında 7, ilk 100’ü
arasında 18 banka yer almıştır. AKP, on dört yıldır faiz lobisini abat etmekte,
bu milletin alın terini faiz lobisine yedirtmektedir. Aslında AKP’nin on dört
yıllık icraatının özeti budur. Muhafazakârım diye gelenler milleti faiz
tuzağına düşürmüşlerdir. Nereden nereye? 
Değerli
milletvekilleri, uzun süredir ekonomide reform niteliğinde yapısal önlemler
alınmaması nedeniyle ülkemizin ekonomik sorunları yıldan yıla artmıştır,
yatırımlar azalmış, büyüme daralmıştır. Ekonomide zaten sınırlı olan kaynaklar
üretken alanlardan hızla üretken olmayan alanlara kaymıştır. Arazi rantına ve
inşaat sektörüne dayalı bir ekonomik yapı hâkim olmuştur. Bundan dolayı, imalat
sanayisinin millî gelir içindeki payı gerilemiş, üretim ve ihracat dışa bağımlı
hâle gelmiştir. Üretim ve ihracatta yüksek teknolojili ürünlerin payı
azalmıştır. 
Milliyetçi
Hareket Partisi olarak yıllardır hep uyardık, uyguladığınız rant ekonomisi,
beton ekonomisi yerine, yatırım, üretim ve istihdamı artırmayı öngören üretim
ekonomisine geçilmesini hep söyledik ama dinletemedik. Son yıllarda iyice
karmaşıklaşan ülke gündemi ekonomik sorunları gölgelemiş ve geri plana
düşürmüştür. Yaşanan gelişmeler ekonomideki sorunları daha da yaygınlaştırmış
ve geleceğe dönük beklentileri tahrip etmiştir. Hükûmetin çizdiği pembe
tablolar artık acı gerçekleri saklamakta yetersizdir. Yapısal sorunlar, adaletsizlikler
ve darboğazlar daha da ağırlaşmıştır. Ekonomik sıkıntılardan dolayı sanayi,
ticaret ve meslek erbabımız, KOBİ’lerimiz, esnafımız ve çiftçimiz ciddi
sorunlarla karşı karşıya kalmıştır. Piyasalarda durgunluk hâkimdir. Nakit
sıkışıklığı, tahsilat ve geri ödeme problemleri, karşılıksız çek ve iflas
ertelemelerindeki artış bu sıkıntıların somut göstergeleri olarak karşımıza
çıkmaktadır. 2015 yılında karşılıksız çek tutarı yüzde 37, protestolu senet
tutarı yüzde 23, sorunlu kredi tutarı yüzde 31 oranında artmış olup kriz
yıllarının dahi üzerinde tarihî seviyelere yükselmiştir. İlk 100’e giren
firmalarda bile iflaslar baş göstermektedir. Ekonomide ortaya çıkan reform
ihtiyaçlarına artık cevap verilmelidir. 
Milliyetçi
Hareket Partisi olarak, ekonomiye ilişkin 7 temel alanda yapısal mahiyetli
reformlar yapılması gerektiğini ve alınması gereken bir dizi önlemleri daha
önce milletimizle paylaştık. Bunlardan biri de vergi reformudur. Ülkemizde
vergi sistemi adil ve sağlıklı bir yapıya sahip değildir. Vergi yapısında
dolaylı vergilerin payı 2002 yılında yüzde 65’ler düzeyinde seyrederken AKP
döneminde yüzde 70’i aşmış bulunmaktadır. Oysa AKP Hükûmeti, 2003 yılında ilk
bütçesini Meclise sunarken o tarihteki dolaylı vergilerin payını yüksek bulmuş
ve bu oranı aşağı çekeceklerini vadetmişti. Maalesef, uygulamaları vaatlerinin
tam aksi yönde olmuştur. Dolaylı vergilerin bu derece yüksek oranlara çıkmış
olması bir yandan vergi ve gelir adaletini daha da bozarken öte yandan reel
ekonominin dengelerini zedelemektedir. 
Sayın
Maliye Bakanı ülkemizin vergi yükünün sanıldığı gibi yüksek olmadığını sık sık
ifade etmektedir. Sayın Bakan, doğru söylüyorsunuz, patronlardan az vergi
alıyorsunuz ama KOBİ’lerin, nakliyecinin, esnafın ümüğüne çöküyorsunuz, binbir
çeşit vergi ve harç alıyorsunuz. Rantiyeciden az vergi alıyorsunuz, doğru ama
çiftçinin iflahını kesiyorsunuz, mazottan yüksek vergiler alıyorsunuz. Asgari
ücretten bile vergi alıyorsunuz. Sigortalıyı ve emekliyi muayene parası,
katılım payı, reçete parası, ilaç kutusu parası diye soyuyor, maaşını kuşa
çeviriyorsunuz. AKP’nin anlayışı bu; garip gurebadan alıp zengine vermek.
Teşekkür
ediyor, saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Kalaycı.
Bölüm
üzerinde gruplar adına ikinci konuşmacı, Halkların Demokratik Partisi Grubu
adına Muş Milletvekili Sayın Ahmet Yıldırım. (HDP sıralarından alkışlar)
Süreniz
on dakika Sayın Yıldırım.
Buyurun.
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; hepinizi saygıyla selamlayarak başlamak
istiyorum.
Evet,
bugün yürütülen görüşmeler çerçevesinde, Sayın Komisyon Başkanı ve Bakanla
birlikte, öğle saatlerinde, bir buçuk saati aşkın, her parti sözcüsünün
bulunduğu bir toplantı yaptık ve bu görüşmelerde, asgari müştereklerde
sağlanmış olan bir uzlaşmadan kaynaklı, bazı maddelerdeki önergeler geri
çekildi. Açık söylemek gerekirse bu uzlaşma çok içimize sinmiş veya bu yasa
tasarısının önergelerini çektiğimiz bütün maddelerini kabul ettiğimiz anlamına
gelmiyor. Biz, bizim dışımızda sağlanmış olan bir uzlaşıyı bozmamak adına,
kısmi katkı anlamında, bazı önergelerimizi geri çektik ve bu temelde de Genel
Kurul görüşmelerinde bu yasa tasarısının maddeleri görüşülmeye devam ediyor
ancak şunu ifade edelim ki memleketteki ekonomik sorunlar keşke bu yasa
tasarısında bulunan maddelerin burada kabulünden sonra giderilmiş olsaydı.
Gelin görün ki memleketteki ekonomik sorunların köklü olma düzeyi maalesef bu
yasa tasarısındaki maddelerin kabulüyle giderilmeyecek kadar ayrıntılı ve
derinliklidir. Gelin görün ki burada geliştirilmeye çalışılan ve “yatırım
ortamının iyileştirilmesi” adı altında sermaye kesimine dönük sağlanmaya
çalışılan iyileştirmeler belki de var olan sorunları gidermeyecek, bazı
alanlarda sorunların daha fazla katmerleşmesi sonucunu doğuracaktır.
Baştan
ifade edelim ki Türkiye Cumhuriyeti tarihi boyunca hiçbir zaman vergi sistemi
adaletli olmamıştır. Gerek gelir vergisi gerekse gider vergisi yoksullar ile
zenginler arasındaki, sermaye ile emekçiler arasındaki çelişkinin bugüne kadar
sürdürülegeldiği bir gerçekliğe sahiptir. Zaten var olan vergi sistemindeki
adaletsizliği bu yasa tasarısının gidermesi bir yana, maalesef emekçi ile
sermaye arasındaki çelişkinin daha fazla derinleşmesine, aralarındaki makasın
daha fazla açılması sonucuna hizmet edecektir. Sermaye sahiplerinin vergi
yükünün bu denli zaten düşük olduğu ve bunların nedenlerinin başında ise sadece
zenginlerin faydalandığı vergi kaçırma imkânı, vergi afları, vergi uzlaşmaları
ve yaygın muafiyetler, istisnalar, vergi indirimleri ve ertelemeleri zaten var
olan sorunların başında gelmektedir. Bu vergi muafiyetlerinden faydalanan
sermaye sahipleri iktidarın da arkalarında hissettikleri desteğiyle hem daha
mutlular hem de emekçiler üzerindeki baskı araçlarını daha fazla derinleştirme
konusunda büyük bir rahatlık sağlamış olacaklardır. 
Burada
özellikle uluslararası finans kurumlarının ve uluslararası bazı birliklerin
verilerini daha önce buradan paylaşmıştık. Tekrar ifade edeyim ki OECD
verilerine göre Türkiye, 36 ülke arasında, çok uzun saatler çalışan emekçilerin
en uzun süreli çalıştığı ülkeler arasında 1’inci sırada yer almaktadır. Bu
nedenledir ki Türkiye'deki emekçilerin meslek hastalıkları her geçen gün daha
fazla artmaktadır. Yine, ITUC Küresel İşçi Hakları Endeksi’ne göre Türkiye,
işçiler için dünyanın en kötü 10 ülkesi arasında yer almaktadır. Bu, hem
çalışma saatleri açısından böyledir hem de çalışanların çalışma koşulları ve
yakalandıkları meslek hastalıkları açısından da aynıdır. Burada sermayenin zenginliğinin
giderek arttığı, yoksul halkın ise yoksulluğunun katmerleştiği bir gerçeklikle
karşı karşıya iken, bizim aslında görevimiz, toplumun çok büyük bir bölümünü
oluşturan ve yoksul halkı korumak değil midir? Yine, maalesef, çıkardığımız ve
çıkarmaya devam ettiğimiz son dönemlerdeki yasalar, toplumu değil sermayeyi
korumayı amaçlayan bir içeriğe sahiptir.
Değerli
milletvekilleri, bakın, özellikle uluslararası ilişkilerde yaşamış olduğumuz
bazı komşularımızla olan problemlerimizde birçok hatip burada özellikle turizm
sektörünün problemlerine dikkat çektiler, turizm sektörünün durumunun kötüye
gittiğini ifade ettiler ama hiç kimse halkın yüzde kaçının tatile gidebilme
olanaklarının azaldığını ifade etmiyor. Burada biz turizmin sorunlarını
tartışırken bile bir işveren olarak turizmcinin, turizm yatırımcısının, turizm
işletmecisinin sorunlarına dikkat çekiyoruz ama yoksul halkın tatil yapabilme
olanaklarını nasıl artırabileceğimize dair kafa yorma sürecimiz çok daha
sınırlıdır. Evet, bunlar birbirini besleyen süreçlerdir ama bizim, turizm
işletmecisinin olanaklarını ve iş yapabilme kapasitesini artırma çabası
içerisine girerken, bu konudaki çabalarımızı, temennilerimizi arttırırken bir
yandan da yoksul halk yığınlarının tatil yapabilme olanaklarını arttırabilmek
için acaba ne yapıyoruz? Bunu, parti ayrımı yapmaksızın bütün milletvekillerine
ve Parlamentonun temel sorumluluğu olarak halkımızın dikkatine sunuyoruz. 
Evet,
bir krizin yaşandığını bugün ve dünkü konuşmalarda da birçok hatip ifade etti.
Evet, kriz aşılırken nedense hep sermayeyi koruma refleksiyle yapılmış
düzenlemeler üzerinden aşılma çabaları içerisine giriliyor ama halkı kriz
anında yaşananlardan daha iyi bir sisteme entegre edebilmenin koşullarını
tartışmıyoruz. Yine, sadece belli bir tabakayı kriz anında daha fazla nasıl
mutlu edebilirizin veya o krizden en az olumsuz nasıl etkilenebilir pozisyonda
tutabilirizin çabalarını sergiliyoruz. Oysa, krizden kurtulmanın doğru
seçeneğinin, kendi ülkemizdeki doğal kaynakları, yer altı-yer üstü zenginlik kaynaklarını
daha doğru, daha efektif kullanabilmenin koşullarını yaratabilmekle
sağlanacağını unutmamalıyız. Bu ülkenin tarım olanaklarını, potansiyelini,
hayvancılık potansiyelini, yer altı-yer üstü zenginlik kaynaklarını üretime
dayalı sanayide nasıl daha işler hâle getirebiliriz gibi bir çabamızın
olmadığını, bizatihi kendimi de işin içine katarak ifade etmek isterim.
Yine,
burada, evet, bu düzenlemeler palyatif düzenlemelerdir. Bu düzenlemeler,
ekonomik rahatlamayı sağlamaktan ziyade, bataklığı kurutmaktan ziyade,
maalesef, bataklık içerisinde gezen bir iki sineği öldürme çabasından başka bir
şey değildir. Gerek sermaye açısından gerek emekçi açısından, bir bütün olarak
bu ülkeyi oluşturan bütün insanlar açısından en temel probleminden, güvenlikçi
politikalar üzerinden, bir savaş ekonomisinden ülkeyi kurtarabilmenin çabasını
açığa çıkarabilmeliyiz biz. Çünkü -tümü üzerinde konuşurken de ifade etmiştim-
bir ülkedeki güvenlikçi politikalar üzerinden güvenliğe ayrılan paylar ve
çatışmalı ortamda istikrarın bozulmasından sonra açığa çıkmış olan koşulların
bir kara delik gibi olduğunu söyledik. O kara delik, düşünün ki iktisadi olarak
her şeyi yutuyor; insani, ahlaki, vicdani bütün değer yargılarınızın daha fazla
yıpranması sonucunu beraberinde getiriyor. 
Biz,
bu ülkenin savaş ekonomisinden bir an önce barış iklimine, barış atmosferine
dönüşünü sağlayabilmeliyiz. Bu, ekonomide, sosyal yaşamda, siyasal yaşamda,
sanatsal yaşamda hoşgörüyü, barışı, kardeşliği, eşitliği ve her bir vatandaşın
ülkeye dönük aidiyet ve sahiplenme duygusunu daha fazla güçlendirecektir. Bütün
bunlar temel sorunlar olarak orta yerde dururken biz bunu aşma çabaları yerine
hâlâ palyatif çözümlerle, işverenin sigorta veya vergi yükleri üzerinden bazı
kısmi iyileştirmelerle temel sorunlarımızı aşacağımız yanılgısı içerisinde
bulunuyoruz.
Bu
temelde, dünyada hiçbir çatışmalı ortam ve süreç yoktur ki en nihayetinde
barışla sonuçlanmasın. Buradan bakıldığında, Türkiye’de son bir yılda
kötülükleri sıradanlaştıran, her birimizdeki iyi niyet duygularını körelten,
her birimizdeki hoşgörü ve kardeşlik duygularına zarar veren, var olan
problemlerimizin daha fazla katmerleşmesine hizmet eden savaşın er geç bir
masada diyalog ve müzakere yoluyla çözüleceği gün gibi ortadayken, bizim hâlâ
bu çatışma kültüründe ısrar eden ve onu besleyen bir süreçle kendimizi oyalıyor
olmamız 80 milyon insana karşı olan sorumluluğumuzu yerine getirmeyişimiz
anlamına geliyor. 
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Yıldırım.
İkinci
bölüm üzerinde Cumhuriyet Halk Partisi Grubu adına Tekirdağ Milletvekili Sayın
Faik Öztrak. 
Buyurun.
(CHP sıralarından alkışlar) 
Süreniz
on dakika.
CHP
GRUBU ADINA FAİK ÖZTRAK (Tekirdağ) – Teşekkür ediyorum Sayın Başkan.
Değerli
milletvekilleri, 404 sıra sayılı Kanun Tasarısı’nın ikinci bölümü üzerinde
Cumhuriyet Halk Partisi Grubu adına söz almış bulunuyorum. Bu vesileyle Genel
Kurulu saygıyla selamlıyorum.
Değerli
milletvekilleri, bu yasa tasarısı önümüze şu başlık altında geldi: “Yatırım
Ortamının İyileştirilmesi Amacıyla Bazı Kanunlarda Değişiklik Yapılmasına Dair
Yasa Tasarısı.” Ancak, bugün konuşulup, üzerinde uzlaşmaya varılıp iktidar
partisinin geri çektiği geçici 2’nci madde bu yasa içinde kalmış olsaydı, bu
sadece Türkiye’de değil, dünyada en kaba kara parayı aklama yasası olarak
anılacaktı.
Değerli
milletvekilleri, tabii, bizim gibi, gelişen ekonomilerde yatırım son derece
önemlidir. Yatırım olmadan aş olmaz, iş olmaz, verimlilik artmaz, üretim ve
sağlıklı bir büyüme gerçekleşemez. Dolayısıyla, güçlü bir yatırım ortamının
koşullarını oluşturmak mutlaka tüm devletlerin görevidir. Peki, ülkemizde
Hükûmet bu görevi yerine getirebilmiş midir? Maalesef hayır. Bunu hem devletin
hem de uluslararası kuruluşların rakamları açıkça gösteriyor. Bakın, 2016
yılının ilk üç ayında özel sektör yatırımlarının reel düzeyi yani enflasyondan
arındırılmış seviyesi hâlen 2011 yılının altında. Bir başka ifadeyle, beş
yıldır bu ülkede özel kesimin yatırımları yerinde sayıyor. 
Peki,
bu acaba dünyada genel bir konjonktürün sonucu olarak ortaya çıkmış bir durum
mudur, yoksa bizdeki durum dünyadan, bizim ligimizdeki ekonomilerden daha mı
farklıdır? Buna da dönüp baktığımız zaman, bizim içinde bulunduğumuz gelişen ve
yükselen ekonomiler liginde yatırımların millî gelir içindeki payı yüzde 31,5.
Peki, bizde kaç? Yüzde 20. Yani, rakiplerimize göre biz gelirimizin çok daha az
bir kısmını yatırımlara ayırıyoruz, ondan sonra da diyoruz ki: “2023
hedeflerini gerçekleştireceğiz.” Bu yatırımlarla 2023 hedeflerini gerçekleştirebilmek
mümkün değildir. 
Değerli
milletvekilleri, bu yatırımların düşüklüğüne rağmen, baktığımızda, özel kesim
yatırımları yerinde sayarken özel kesimin dış borçları da çığ gibi büyüyor.
2011’den bu yılın nisan ayına kadar, bankalar dışındaki özel kesimin net döviz
borcu 74 milyar dolar artarak 192 milyar dolara çıkmış. 2011’de millî gelire
oranla reel sektörün net döviz borcu yüzde 15’miş, şimdi yüzde 27 olmuş. Çin’in
ardından reel sektörü en hızlı borçlanan ülke Türkiye. Peki, bu neden oluyor? Çünkü,
Türkiye’de tasarruf yok. Bakın, yine dünya karşılaştırmasını yaptığımızda, bize
benzeyen ekonomilerde tasarrufların millî gelir içindeki payı yüzde 31, bizdeki
yüzde 15,6. Sonuç? O zaman bu yetersiz yatırımları da dış borçlanarak
gerçekleştirmek zorunda kalıyoruz ve bu dış borçlar büyüyor. 
Değerli
milletvekilleri, dünyada küresel likidite dalgasının üzerinde gemi yüzdürme
dönemi artık sona erdi. İşte, böyle bir dönemde Türkiye çok ciddi bir
kırılganlıkla bu konjonktüre yakalandı; o da özel kesimin artan döviz cinsinden
borçları, buna karşılık bunun karşısında yeterli döviz imkânının bulunmaması.
Şimdi, bu borç nedeniyle dışarıda bir rüzgar esse Türkiye’de fırtına biçiyoruz.
2013’ten bu yana, dünyanın en kırılgan ekonomi listelerinde başa güreşiyoruz. El
atına binenin tez ineceğini, uygulanan bu ekonomik modelin ilelebet
süremeyeceğini defalarca bu kürsüden dile getirdim. 
Peki,
bu kadar kırılganlık varken yani döviz bu kadar oynakken, faizler bu kadar
oynakken nasıl yatırım yapılacak? Arkadaşlar, bir ülkede yatırımları artırmak
istiyorsanız ilikleyeceğiniz, doğru iliklemeye başlayacağınız ilk düğme
bellidir: Ülkede herkesin güvenebileceği tarafsız ve bağımsız bir yargı gücünü
tesis etmek zorundasınız. Evrensel kabul görmüş hukuku, adaleti bu topraklarda hâkim
kılmadan atacağınız her adım etkisiz kalmaya mahkûmdur. Ancak, Türkiye’de sorun
şu: “Ben şu kadar oy aldım, hukuk falan dinlemem, istediğimi yaparım.” diyen
bir zihniyet iktidarda. (CHP sıralarından alkışlar) Bir yandan yatırım ortamını
iyileştirmekten bahsediyorsunuz, bundan önce getirdiğiniz kanunla da yargıyı
tamamen iktidara bağlayacak birtakım önlemler alıyorsunuz. Bu ne perhiz, bu ne
lahana turşusu arkadaşlar? 
Kayyum
vasıtasıyla milletin malına, mülküne el koyuyorsunuz. Memleketin en gözde mesleği
maalesef, sizin sayenizde kayyumluk oldu. Ne kadar eski milletvekili, bakan,
yandaş, akraba varsa el koyduğunuz şirketlere dolduruyorsunuz. 
ÖZGÜR
ÖZEL (Manisa) – Haram zıkkım olsun.
VELİ
AĞBABA (Malatya) – Zehir zıkkım olsun o 80-100 bin liralık maaşlar.
FAİK
ÖZTRAK (Devamla) - Şirket batırmak ve içini boşaltmak için kayyum atıyorsunuz.
Türkiye’nin kurumsal kimliği en güçlü şirketlerini, vergi kaçırmak, kaçakçılık
yapmak maksadıyla çete kurmakla suçluyorsunuz. En itibarlı bankaların
yöneticilerini bu gerekçeyle mahkemeye verebiliyorsunuz. Hukuku silah yapıp
şirketleri ve yöneticilerini taciz ediyorsunuz. 
VELİ
AĞBABA (Malatya) – Burunlarından gelsin inşallah.
FAİK
ÖZTRAK (Devamla) - Bu ülkede kimsenin malının, mülkünün güvencesi kalmamışken
kim, neden, ne için yatırım yapacak? Yabancı yatırımcı da hukukun olmadığı
topraklarda yatırım yapmaz. Kimse, hukukun karşısında hakkını arayabileceği bir
ortam olmadığı zaman malını, mülkünü bu ülkeye getirmez. Son açıklanan ödemeler
dengesi rakamlarına bir dönüp bakalım: Yabancıların Türkiye’deki doğrudan
yatırımları ilk beş ayda geçen yılın aynı dönemine göre yüzde 55 azalmış; 1,9
milyar dolar olmuş. Kim geliyor? Portföy yatırımı yapmak isteyen geliyor. O da
son aylarda geliyor, neden? Çünkü faizleri düşüreceğiniz belli oldu. Bir de
dünyanın en yüksek faizini veriyorsunuz dolar cinsinden, yüzde 10. Bu faizi
verip, bir de faizleri düşürüp sermaye kazancı yatırılacağı belli olunca
yabancılar, kısa vadeli yatırım yani sıcak para Türkiye’ye geliyor. 
Değerli
milletvekilleri, biraz önce söyledim: Hukukun üstünlüğü yatırımcı için en
önemli gerekliliktir ancak yeterli de değildir. Yatırım yapmak için ülkede
istikrarlı bir kurumsal çerçevenin de olması lazım. Tek bir örnek vereyim: Son
on üç yılda Kamu İhale Kanunu’nu 34 kere değiştirmişsiniz. Her yıl 2 kez
değişen bir kanun olur mu? Türkiye’de olur. İkincisi, hukukun üstünlüğü dedik,
istikrarlı, kurumsal çerçeve dedik; siyasi istikrarın da olması gerekiyor.
Değerli
milletvekilleri, aslında mevcut iktidarı millet 7 Haziranda yerinden indirdi
ama Başbakan bir türlü gitmedi, Hükûmet bir türlü gitmedi, yerinde oturmaya
devam etti. Buna rağmen, ülkede huzursuzluk, istikrarsızlık, terör zirve yaptı.
Bundan korkan millet de bu sefer bu iktidarı tek başına iktidar yaptı ama ne
kadar ilginçtir ki tek başına iktidar olan AKP şu beceriyi de gösterdi: Tek
başına iktidar olduğu bir ortamda siyasi belirsizlik yarattı. (CHP sıralarından
alkışlar) Beş ay geçmeden ülkenin üzerindeki bu kara vesayet ve Türk
demokrasisi üzerindeki bu kaba vesayet seçim kazanan Başbakanı görevden aldı.
Herkesin aklı karıştı, “Bu ülkede yatırım yapılabilir mi?” dedi. Şimdi, siz bu
düzenlemeyi getiriyorsunuz yatırım yapılsın diye. E, bütün bunlar bu ülkede
varken nasıl yatırım olacak?
Bakın,
bir başka önemli olay, veri kalitesi. Şimdi, Türkiye’de bir makro veriler var;
işte, büyüme diyoruz, şu diyoruz, bu diyoruz; bir de mikro veriler var. Şimdi,
ben bazı mikro verileri söyleyeyim, diyor ki: KOBİ’lere açılan krediler son bir
yılda yüzde 10,9 artmış, takipteki krediler ise, takibe düşen krediler ise
yüzde 43,6 artmış, ekonomi de ilk üç ayda yüzde 4,5 büyümüş. Şimdi, 4,5 büyüyen
bir ekonomide nasıl bu kadar kredi takibe düşüyor? Yani, bunu anlayabilmek
mümkün değil. 
Bakın,
yine TÜİK’in kendi verileri, turizm; makro veri olan istihdam verisine dönüp
baktığınız zaman diyor ki: “Turizm sektöründe istihdam yüzde 2,5 arttı.”
Hâlbuki biz biliyoruz ki ilk üç ayda Türkiye’ye gelen turist sayısı yüzde 10,3
düştü. Peki, çalışan sayısı nasıl artıyor turizmde? Buna karşılık bir alt veri
var; ticaret ve hizmet endeksi. O verinin de bir alt verisi daha var, turizm
sektöründe çalışanlar burada da var. Oraya dönüp bakıyoruz, yüzde 5,8 azalıyor.

Değerli
milletvekilleri, bakın, verilerin doğru olmadığı, hesap vermekten kaçan bir
iktidarın olduğu bir ekonomiye kimse gelip yatırım yapmaz. Onun için, bu
düzenlemelerin hepsi yatırımcının belki işini kolaylaştırabilir ama iştahını
açmaz. İştahını açabilmesi için bugüne kadar yapılan tüm uygulamaların
değişmesi ve mevcut zihniyetin iktidardan gitmesi lazımdır.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Öztrak.
Sayın
Özel, sisteme girmişsiniz.
Buyurunuz.

ÖZGÜR
ÖZEL (Manisa) – Sayın Başkan, Türkiye’nin uluslararası itibarını sarsacak,
Türkiye’nin uluslararası camiada kara parayla mücadele konusunda karne notunu
çok kötü bir duruma getirecek bir maddeyi bir hafta boyunca muhalefet
partilerinin etkin muhalefeti ve direnişiyle, güçlükle yasa tasarısından
çektirmeyi başardık. Bunun karşılığında, bütün gruplar büyük bir anlayış
gösterdiler, önergeler çekildi, bu teşvik yasası pek çok karşı çıktığımız
noktaya rağmen Sayın Bakanın arzu ettiği gibi ilerliyor. 
Sayın
Bakan, sadece partimizin değil, Türkiye’nin bu konuda söylediği söze değer
verilecek ve ülke için yapılacak yasaların kalitesi için en değerli gördüğümüz
iki konuşmacısını, en değerli…
(Mikrofon
otomatik cihaz tarafından kapatıldı)
BAŞKAN
– Tamamlayınız Sayın Özel.
Buyurunuz.

ÖZGÜR
ÖZEL (Manisa) – Sadece partimiz için değil, Türkiye’de bu konuda söylediği
sözün Bakan tarafından dinlenmesi ve kaliteli yasama açısından en kıymetli
olacağını düşündüğümüz iki konuşmacımız Sayın Bihlun Tamaylıgil ve Sayın Faik
Öztrak kendisine katkı yapmaya çalışırken Bihlun Hanım’ın uyarısına rağmen,
etrafındaki kalabalık içinden göz ucuyla, Sayın Faik Öztrak konuşurken de
arkasındaki bürokratlarla dokuz dakika boyunca sohbet etti, bir kelimesini
dinlemedi. 
Muhalefet
partilerinin gösterdiği bu saygıya, muhalefet partilerinin gösterdiği bu iş
birliğine karşı Sayın Bakanın bu tavrı doğru bir tavır değildir. Kendisini bu
açıdan kınıyoruz ve bundan sonra düzeltmesi konusunda da uyarıyoruz. 
Teşekkür
ederim. (CHP sıralarından alkışlar)
BAŞKAN
– Sayın Bakan, eleştiriler size. Sanırım cevap vereceksiniz. 
Buyurunuz.

MALİYE
BAKANI NACİ AĞBAL (Bayburt) – Öncelikle Cumhuriyet Halk Partisi Grup Başkan Vekilimizin haklı
eleştirisine teşekkür ediyorum. 
Yani, kasıtlı olarak yapılmış bir davranış olmadığını
bilmenizi isterim. burada arkadaşlarla bir
teknik konuyu müzakere ediyoruz. Ama, haklısınız, sayın vekilimiz konuşurken
kendisinin konuşmasını takip etmem doğru ama sadece şuna itirazım var: Yani
burada, gerçekten, bir art niyet asla yok. 
ÖZGÜR
ÖZEL (Manisa) – Peki, o zaman…
MALİYE
BAKANI NACİ AĞBAL (Bayburt) - Hani “kınama” ifadesi, yapılan eleştirinin dozuna
uygun düşmez diye düşünüyorum.
ERKAN
AKÇAY (Manisa) – Tutanaklardan okuyun.
MALİYE
BAKANI NACİ AĞBAL (Bayburt) – Ama, gerçekten, ben, sayın vekilimizi dinlememiş
olmaktan dolayı da özür diliyorum ama herhangi bir şekilde bir kastımın
olmadığının bilinmesini istiyorum.
ÖZGÜR
ÖZEL (Manisa) – Tamam.
ERKAN
AKÇAY (Manisa) – Tutanakları okuyun.
VELİ
AĞBABA (Malatya) – Sayın Bakan, tutanağı okuyun o zaman. “Kınama”yı geri çekti,
siz de tutanağı okuyun.
BAŞKAN
– Sayın Bakan, bence de tutanaklardan okuyabilirsiniz her iki konuşmacının da
konuşmalarını. 
MALİYE
BAKANI NACİ AĞBAL (Bayburt) – Tabii, memnuniyetle.
BAŞKAN
- Tutanaklardan okuyacak Sayın Bakan.
ÖZGÜR
ÖZEL (Manisa) – Efendim…
BAŞKAN
- Sayın Özel, buyurun.
ÖZGÜR
ÖZEL (Manisa) – Sayın Bakanın açıklaması bu şekliyle hiç olmazsa şey. Ben de
oradaki “kınama” kelimesini çekiyorum. 
Hukukçu
kimliğim yok, bir eczacı olarak Sayın Bakana da şunu hatırlatayım, buna hukuk
dilinde şöyle diyorlar: Evet, kasıt olmadığına inandık, “kınama”yı çektik ama
yaptığınız iş, kasta varan kusurdur.
Teşekkür
ederim. (CHP sıralarından alkışlar)
BAŞKAN
– Peki, teşekkür ederiz Sayın Özel.
Sayın
milletvekilleri, ikinci bölüm üzerinde şahsı adına Kocaeli Milletvekili Sayın
Sami Çakır. 
Buyurunuz
Sayın Çakır. (AK PARTİ sıralarından alkışlar)
Süreniz
beş dakika.
SAMİ
ÇAKIR (Kocaeli) – Sayın Başkan, değerli milletvekilleri; Yatırım Ortamının
İyileştirilmesi Amacıyla Bazı Kanunlarda Değişiklik Yapılmasına Dair 404 sıra
sayılı Tasarı’nın ikinci bölümü üzerine şahsım adına söz almış bulunmaktayım.
Bu vesileyle, Genel Kurulu ve aziz milletimizi saygıyla selamlıyorum.
Sayın
Başkan, değerli milletvekilleri; her ekonomide şartlara, konjonktüre bağlı
olarak zaman zaman inişli çıkışlı dönemler yaşanması doğal kabul edilmektedir.
Hükûmetler ve ekonomi yönetimleri, bu gibi durumlarda politikalar üretmek,
değişiklikler gerçekleştirmek ve içinden geçilen duruma göre gerek yapısal
gerek yasal düzenlemelerle ihtiyaç hasıl olan alanlar için çözüm üretmek
durumundadır.
Bilindiği
üzere, 26’ncı Dönem Meclisi oluşur oluşmaz, hükûmetlerimiz, taahhütlerine ve
vatandaşın beklentilerine uygun ekonomik vaatleri hayata geçirmeyi başarmış, bu
da milletimiz nezdinde olumlu karşılanmıştır. 
İşte,
bu yasa tasarısıyla ihtiyaç görülen alanlara müdahale edilmiş olmakla
gerçekleştirilen ekonomik iyileştirmelerin hem devamını sağlamak hem de bu
iyileştirmeyle iç içe olan yatırım ortamının iyileştirilmesi için çok ciddi
adımlar atılmış bulunmaktadır. 
Bu
yasa tasarısı, sadece yeni düzenlemeler yapmış olmayıp aynı zamanda, ekonomi
çarkını direkt ilgilendiren ve etkileyen iflasın ertelenmesi hususu, Çek
Yasası’yla ilgili oluşan boşluklar gibi öncesi olan sorunları da düzenlemeye
tabi tutan bir tasarı hüviyetindedir ve bu konularda günün şartlarına ve ihtiyaçlarına
göre düzenlemeyi içermektedir. 
Yasa
tasarısının Plan ve Bütçe Komisyonundaki yoğun görüşmeleri esnasında elbette
muhalefetin katkı ve değerlendirmelerinin önemi inkâr edilemez. 
Tasarıyla
yatırım ortamına ilişkin işlem maliyetlerinin azaltılması, finans kurumları
arasındaki farklı uygulamaların ortadan kalkması hedefine yönelik etkin ve
nitelikli bir düzenleme getirilmekte, bunun da yatırım ortamının
iyileştirilmesine yardımcı olması öngörülmektedir. 
Özellikle
tasarının ikinci bölümüyle, döviz kazandırıcı faaliyetler ile uygulama usul ve
esaslarının belirlenmesindeki hususlara kanun hükmünde yer verilmesi, yeni
sözleşme türleri ve bu sözleşmeler için oran belirlenmesi, kamu ihalelerinde
ihalenin iptali durumunda damga vergisinin iadesi, kanuni süresinde düzeltme
amacıyla verilen beyannamelerden damga vergisi alınmaması, aylık hizmet ve prim
belgesi ile muhtasar beyannamenin birleştirilerek verilmesi, öğrenciler ile
özel okullar arasında düzenlenen kâğıtlarda ve resmî dairelerce yurt dışına
gönderilen kişilerin eğitim, öğretim ve sağlık giderlerine ait düzenlenen
kâğıtlardan damga vergisi alınmaması, anonim, limitet ve komandit şirketlerin
pay devirlerinin istisna kapsamına alınması, gayrimenkul yatırım fonlarının
istisna kapsamına alınması, birden fazla düzenlenen kâğıtların sadece bir
nüshasından noter harcı alınması, finansal kiralama işlemlerinde süre sonunda
kiracıya devrinde tapu harcı alınmaması, yatırım teşvik belgesi kapsamında inşa
edilen binalara beş yıl süreyle emlak vergisi muafiyeti verilmesi, sat ve geri
kirala işlemine konu edilen taşınır ve taşınmazlara ilişkin KDV muafiyeti
tanınması gibi, bu ve benzeri birçok alanda getirilen muafiyet ve teşvikler bu
yasanın amacıyla örtüşmektedir. 
Bu
tasarıyla ülkemizin kalkınma yaklaşımının esaslarını gösteren planların uzun
vadeli bakış açısıyla hazırlanmasının, toplumun tüm kesimlerine yönelik hedef
birliği ve bütüncül bir perspektif sağlanmasının kalkınma sürecinin başarısı
için önemli olan hedef ve stratejilere katkı sağlayacağına inanıyor ve bu
çerçevede her bir maddenin farklı bir iyileştirmeyi ele aldığını görüyoruz. Bir
bütün olarak Meclisimizin tensibiyle yasalaşması hâlinde de yatırımın
iyileştirilmesine yönelik olumlu bir adım atılmış olacağı ve refahın
yaygınlaştırılmasına yönelik katkı sağlayacağı aşikârdır.
Değerli
Başkan, değerli milletvekilleri; bu vesileyle, görüşmekte olduğumuz yasa
tasarısının hayırlı sonuçlar doğurmasını temenni ediyor, Genel Kurulu saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Çakır.
Sayın
milletvekilleri, ikinci bölüm üzerindeki görüşmeler tamamlanmıştır. 
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
26’ncı
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 26’ncı maddesinin tasarı metninden
çıkarılmasını arz ve teklif ederiz.
 İdris Baluken Filiz
Kerestecioğlu Demir Lezgin Botan
 Diyarbakır İstanbul Van
 Mehmet Ali Aslan Mahmut
Toğrul Ayhan Bilgen
 Batman Gaziantep Kars
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Kars Milletvekili Sayın Ayhan Bilgen. (HDP sıralarından
alkışlar) 
AYHAN
BİLGEN (Kars) – Sayın Başkan, değerli milletvekilleri; 26’ncı madde bakanlara
tanınan yetkiyle ilgili ve tabii, kanun yorumlarken, kanun metni yorumlarken
soyut yorum yapmanın çok anlamı yoktur. Sonuçta bu kanunun bu ülkede yargıçlar
tarafından nasıl yorumlanacağı, bürokrasi tarafından nasıl anlaşılacağı geçmiş
pratik üzerinden anlam ifade eder. Sonuç itibarıyla, bu ülkede geçmişte
bakanlık yapmış 4 kişiyle ilgili iddiaların da geçtiği bir dava Amerika
Birleşik Devletleri’nde Rıza Sarraf davası dolayısıyla her gün basına yansıyor.
Şimdi, bakanlarla ilgili böyle bir iddianın Türkiye’de açık, ikna edici,
toplumsal vicdanı rahatlatıcı bir yargılama süreciyle tamamlanmadığı gerçeğiyle
birlikte Bakanlar Kuruluna metinde geçen -tırnak içerisinde söylüyorum-
sıfırlama yetkisini verdiğinizde bunun hangi sonuçları doğurabileceğini de
dikkate almak zorundasınız. 
Önümüzde
çok somut pratikler var ama galiba her şeyin gelip dayandığı, bağlandığı nokta
siyasetin finansmanı konusu. Türkiye’de siyasete olan güvenin sarsılmasının,
siyasetçinin toplumdaki algısının gün geçtikçe meşruiyetini yitiriyor olmasının
en önemli sebeplerinden birisi siyasetin finansmanı konusudur. Siyasetin
finansmanında şeffaflıkla ilgili ve etik kurallara bağlı kalmakla ilgili iki
düzenleme iktidar partisi tarafından kamuoyuna deklare edildi. Bunlar çok
önemli düzenlemelerdi aslında. On dört yıldan sonra deklare edilmiş olması
elbette eleştirilmeye değer ama hiç olmazsa deklare edilmiş olması da önemli.
Birisi, 2015 Şubatında bir önceki Başbakan tarafından kamuoyuna bir paket
olarak açıklanmış olan şeffaflıkla ilgili paketti, sonra, tahmin edeceğiniz,
hepimizin bildiği tepkiler üzerine paket geri çekilmişti. 
İDRİS
BALUKEN (Diyarbakır) – Başbakanı götürdü işte şeffaflık paketi.
AYHAN
BİLGEN (Devamla) - Biri de yine kendisi görevden alınmadan önce siyasi etik
yasasıyla ilgili düzenlemeydi. 
Siyasi
iktidarlar sadece yaptıklarından dolayı değil, yapmaları gerektiği hâlde
yapmadıklarından dolayı da sorumludurlar topluma. Eğer bu ülkede siyaset bir
kişisel çıkar elde etme aracı olarak okunuyor, algılanıyorsa ve bundan dolayı
da siyaset kurumu yıpranmışsa, kirlenmişse, yozlaşmışsa bunun sorumluluğu bu
çatı altındaki herkese aittir. Dolayısıyla, bugünkü pratiği, bugünkü tabloyu,
Türkiye gerçeğini yok sayarak bu paket içerisindeki, bu torba kanun
içerisindeki düzenlemeleri okumanın, değerlendirmenin çok imkânı yok. Bir başka
pratikte, bir başka ülkede belki aynı maddeleri böyle kaygıyla, korkuyla,
tereddütle değerlendirmeyebilirsiniz. Mesela, Panama belgeleriyle ilgili birçok
ülkede istifa geldi, ciddi tartışmalar yaşandı ama Türkiye’de tık yok. Demek ki
yolsuzluğun siyaset açısından tartışılmaya değer tarafı yok, siyaset açısından
bu çok önemli bir mevzu değil, medyada ciddi bir karşılık bulmuyor.
Aynı
şekilde, Rıza Sarraf’ın ortağı Zencani İran’da yargılanıyor ve Türkiye’de ne
kadar rüşvet dağıttığına dair rakamları telaffuz ediyor. Şimdi, olması gereken,
bu iş İran’da yargılama konusu olmadan önce onun iddia ettiği rüşveti kime
vermiştir, bununla ilgili idari soruşturma, etkin soruşturma yapılmış mıdır,
bürokratlar mı almıştır bu rüşveti, gümrükçüler mi almıştır, siyasetçiler mi
almıştır, kim ne kadar almıştır -herhâlde muhalefet almamıştır, herhâlde
gönüllü kültür kuruluşları falan almamıştır bu rüşveti- diye bununla ilgili
araştırmayı burada yapmak ve İran’ın Amerika’yla birlikte Türkiye’yi bu
vesileyle pres etmesine fırsat vermemek olması gerekendir. Hadi bu olmadı, hiç
olmazsa bu aşamadan sonra yani bu iş bu kadar gündemleştikten sonra bir ülke, o
ülkeyi yönetenler dönüp komşunuzdaki yargılama sürecine müdahil olup “Ne
oluyor? Ciddi bir iddia var, büyük bir rakam söz konusu. ‘Ben bu kadar rüşvet
dağıttım komşu ülkede.’ diyor, Türkiye’yi karalamaya ne hakkınız var? Bu kadar
ağır bir iddiada bulunuyorsunuz, bunu ispatlayın, iddialarınızı ortaya koyun,
biz de gerekli etkin soruşturmayı, yargılamayı yapalım.” demek yakışmaz mıydı? 
Değerli
milletvekilleri, bir ülkede yolsuzlukla mücadele demokratikleşmenin olmazsa
olmazıdır ve eğer bu ikisini birlikte ele almazsanız demokrasi sadece bir süs,
sadece bir görüntü olarak kalır.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Bilgen.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
26’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
27’nci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 27’nci maddesinin tasarı metninden
çıkarılmasını arz ve teklif ederiz. 
 İdris Baluken  Lezgin
Botan Mahmut Toğrul
 Diyarbakır Van Gaziantep
 Filiz Kerestecioğlu Demir  Mehmet
Ali Aslan
 İstanbul  Batman
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkan. 
BAŞKAN
- Önerge üzerinde Batman Milletvekili Sayın Mehmet Ali Aslan. (HDP sıralarından
alkışlar) 
MEHMET
ALİ ASLAN (Batman) - Sayın Başkan, Sayın Divan ve Genel Kurulu saygıyla
selamlıyorum. 
Bugün
14 Temmuz, Arap Alevi insanlarımızın Evvel Temmuz ya da “…”(x) diye
kutladıkları bayram havasında geçen bir festivaldir. Bu 14 Temmuz bayramının
anlamı, temmuz ayındaki bereketi, bolluğu ve hasadı temsil eder. Bayramdan
ziyade de bir şenlik, bir eğlence ve piknik havasında kutlanır. Daha çok Adana,
Antakya, Mersin’deki Arap Aleviler bunu kutlar. Arap Alevilere de buradan “…”(x)
diyoruz yani bu festivali, bu bayramı kutluyoruz. 
Bu
bayram, havarilerden bu yana kutlanan bir bayramdır. Bir hafta öncesinden
kutlamalarına başlanır ve 14 Temmuz final günü olur. Ama her ne hikmetse bize
Antakya, Adana ve Mersin’deki Arap Alevilerin ulaştırdığı bilgiye göre, sırf bu
kutlanmasın diye, katılım az olsun diye hep “IŞİD, DAEŞ canlı bomba ihbarı
yapıldı.” şeklinde, böyle gerçekle ilgisi olmayan bilgiler yayıldı katılım
olmasın diye ama Antakya ve özellikle de Samandağı halkı büyük bir katılım
göstermiştir panellere, konferanslara ve gecelere. Bu, bizde de oluyor, genelde
HDP mitinglerinde de, bir bakarsınız ki bir yıl boyunca ihbar olmaz ama miting
yapacağımız zaman bir de duymuşsunuz ki IŞİD canlı bomba ihbarı peş peşe
Emniyete gelir, her ne hikmetse de iktidar partisinde de öyle bir ihbar olmaz.
Tabii
biraz konuya da değinelim. Yapılan düzenleme anladığımız kadarıyla, zengin ile
fakir arasındaki uçurumu gittikçe derinleştirmektedir ve bu torba yasa toplumda
on binde 2 karşılığı olan insanlar için, sermaye için çıkarılmaktadır. Örneğin
değerli taşlardan, işlenmemiş taşlardan bırakın ÖTV’yi, KDV bile alınmamaktadır
ama bütün toplumun faydalandığı süt gibi, sağlık gibi ve diğer temel ihtiyaçlar
gibi ürünlerden yüzde 8 KDV alınabilmektedir. Yine, engellilerden otomobil
alımı sırasında ÖTV alınmamakta ama maalesef, KDV alınmaktadır yani
engellilerden bile kâr etme mantığı hâlâ sürdürülmektedir. 
Yine
-aslında bu yasaların en başta engelliler için çıkarılması gerekiyordu, Sayın
Bakan herhâlde dinliyor- engelli, Türkiye’den bir araç aldığı zaman beş yıla
kadar satamıyor, yurt dışından aldığı zaman on yıla kadar satamıyor ve yurt
dışından alacağı otomobilin de üç yaşından büyük olmaması gerekiyor. Oysaki
zaten birçok engellinin bunu alım gücü yoktur. Beş yıla kadar satamıyor yani
bir ÖTV indirimi yapıyorsunuz diye engellinin beş yıllık talebine, isteğine,
zevkine de ipotek koymuş oluyorsunuz; bu da doğru değildir. 
Yine,
çok büyük, devasa iş adamlarına yapılan vergi affı maalesef, engellilere
yapılmamaktadır. Örneğin Cerattepe doğasının yıkıcısı holdingin eski parayla
424 trilyonluk vergi borcu siliniyor ama engellilerin, öğrencilerin,
memurların, emekçilerin, yoksulların elektrik borcu, su borcu ve öğrencilerin
de katkı kredi borçları silinmiyor. Niye bir kişi için özel yasa çıkarılıyor,
trilyonları siliniyor, niye bütün toplumu ilgilendiren fakirlerin vergi
borçları silinmiyor? Şu anda, Türkiye'de memurlar, engelliler, emekçiler, hepsi
gurbet hayatı yaşamaktadır. Niye gurbet hayatı diyorum? Çünkü Hazreti Ali (RA) buyurmuş
ki: “Zenginlik gurbette bir vatan, fakirlik ise vatanda bir gurbet hâlidir.” 
Teşekkürler.
Sağ olun. (HDP sıralarından alkışlar)
BAŞKAN
– Teşekkür ederiz Sayın Aslan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
27’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
28’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 28’inci maddesinin tasarı metninden
çıkarılmasını arz ve teklif ederiz.
 İdris Baluken Filiz
Kerestecioğlu Demir Lezgin Botan
 Diyarbakır İstanbul Van
 Mehmet Ali Aslan Mahmut
Celadet Gaydalı Mahmut Toğrul
 Batman Bitlis Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde, Bitlis Milletvekili Sayın Mahmut Celadet Gaydalı. (HDP
sıralarından alkışlar)
MAHMUT
CELADET GAYDALI (Bitlis) – Sayın Başkan, değerli milletvekilleri; partim ve
grubum adına, görüşülmekte olan 404 sıra sayılı Kanun Tasarısı’nın 28’inci
maddesi üzerine söz almış bulunmaktayım. Hepinizi saygıyla selamlarım.
Değerli
milletvekilleri, 28’inci madde, geneli itibarıyla vergilendirme hususunda
Bakanlar Kuruluna vergiyi sıfıra kadar düşürebilme yetkisi tanımaktadır. 
Vergiyle
ilgili çalışmalar yapılırken, uygulamada meydana gelebilecek olası problemlerin
önceden görülebilmesi adına, detaylı ve teknik bir çalışmaya tabi tutulması
gerekmektedir.
Daha
önce Plan ve Bütçe Komisyonunda alt komisyona sevk edilen Gelir Vergisi Kanunu
gibi temel kanun tasarıları şeklinde incelenmesi gerekmektedir. Oldu bitti
mantığıyla bu madde net olarak görülmektedir. Bizler yatırım ortamının
iyileştirilmesine karşı değiliz fakat bunun hangi koşullarda ya da hangi
pratikler doğrultusunda şekillendirileceğinin iyi belirlenmesini istiyoruz.
Tasarı
da geneli itibarıyla, yatırım ortamının iyileştirilmesi amaçlanmaktadır fakat
gerek gerekçeler gerekse içeriği bakımından, tasarı, maddi kaynakların yeniden
dizaynı ve maddi güce sahip olanların şartlarının iyileştirilmesinden
ibarettir. İktidarın uzun süredir görmediği veya görmezden geldiği asıl
problem, maddi koşulların düzenlenmesiyle yatırımların artmayacağı, tam tersi,
sosyal ve toplumsal demokrasinin gelişimiyle yatırımların artacağı gerçeğini
kabul etmiyor olmasıdır.
Yatırımlar
güven ortamının tahsis edildiği, barışın ve sosyal adaletin hüküm sürdüğü, buna
bağlı olarak ideal ve doğru toplumsal politikaların uygulandığı ortamlarda
gerçekleşebilir. Fakat, bugün Türkiye’de gerek barış ortamı olsun gerekse
sosyal hak, özgürlük ve adalet gibi evrensel değerler olsun, her biri yok
edilmekte, tekçi ve merkeziyetçi bir yaklaşımla her problemin çözüleceğine
inanılmaktadır. Özellikle doğu illerinde meydana gelen hukuksuz sokağa çıkma
yasakları, güvenlikçi politikalar, aynı zamanda yanlış ve öngörüsüz bir biçimde
uygulanan dış politikalar sonucu, sıfır sorun yerine sıfır komşu ilkesinin
benimsenmesi, basın ve medya kuruluşları üzerinde uygulanan baskılar, yargı ve
hukukun saf dışı edilmesi ve hizaya çekilmeye çalışılması, milletin iradesinin
kayyumlarla ve gayrihukuki yöntemlerle saf dışı edilmeye çalışılması, totaliter
bir devlet rejiminin oluşturulmaya çalışılması, Türkiye’de yatırım için gerekli
koşulların sağlanmasını da imkânsız bir hâle getirmektedir.
Değerli
milletvekilleri, birçok konuda hâlâ sosyal eşitlik sağlanamamıştır. Gelir
dağılımı üzerinde inanılmaz bir uçurum bulunmaktadır. Bugün ülke servetinin
yüzde 54’ü yüzde 1’lik nüfusun kontrolündeyken, atılan her adım ve geliştirilen
her politika halkın değil sermayenin menfaatleri doğrultusunda şekillenecektir.
Yani hem halk için siyaset yaptığınızı iddia edip hem de yapılan tüm yasal
düzenlemelerde sermayenin çıkarlarının gözetilmesiyle sosyal devlet anlayışı
sergileyemezsiniz.
Bugün
bu kanun tasarısıyla Damga Vergisi Kanunu’ndaki muafiyet ve istisnalar olsun,
Gider Vergileri Kanunu’ndaki muafiyet ve istisnalar olsun, Harçlar
Kanunu’ndaki, Emlak Vergisi Kanunu’ndaki, Katma Değer Vergisi Kanunu’ndaki
muafiyetler ve istisnalar olsun, hiçbiri uzun vadede bir randıman
sağlayamayacaktır. Devletin hangi koşullarda olursa olsun sosyal barışı ve
sosyal adaleti gözetmesi gerekmektedir. Yani, bir yandan halk için siyaset
yaptığınızı iddia edip diğer yandan ülke vergi gelirlerinin yüzde 70’inden
fazlasını işçiden, memurdan, çiftçiden alıyorsanız ve AKP iktidarı yaptığı
yasal düzenlemelerle vergi borcu olan yandaş şirketlerin borçlarını ya af
yoluyla sıfırlıyor ya da uzlaşma yoluyla kuşa çeviriyorsanız buna “halk için
siyaset yapmak” değil “halkın parasıyla siyaset yapmak” denir. 
Yani,
kısacası, bu yasa tasarısının özünü ifade etmek gerekirse, AKP iktidarı
şirketlere en ufak detayına kadar vergi indirimi ve muafiyetler sağlarken,
hatta ve hatta vergi oranlarını sıfırlara kadar indirirken emekçilerin,
yoksulların, halkın en temel gereksinimlerini görmezden geliyor; dolaylı
yollardan üzerlerindeki vergi yükü daha da artırılıyor. 
Hepinizi
saygıyla selamlıyorum. (HDP sıralarından alkışlar)
BAŞKAN
- Teşekkür ederiz Sayın Gaydalı.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
28’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
29’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
30’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
31’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
32’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
33’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
34’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
35’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
36’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
37’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
38’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
39’uncu
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 39’uncu maddesinin tasarı metninden
çıkarılmasını arz ve teklif ederiz. 
 İdris Baluken Lezgin
Botan Ziyar Pir 
 Diyarbakır Van Diyarbakır

 Ahmet Yıldırım Filiz
Kerestecioğlu Demir
 Muş İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde Van Milletvekili Sayın Lezgin Botan. (HDP sıralarından
alkışlar)
LEZGİN
BOTAN (Van) – Sayın Başkan, değerli milletvekilleri; ben de grubumuz adına
39’uncu madde üzerine söz almış bulunmaktayım. 
39’uncu
madde ve takip eden 3 maddede yatırım teşvik belgesi ve işletmelere sağlanan
kolaylıklar ve muafiyetler yer almaktadır. Söz konusu bu maddeyle, 39’uncu
maddeyle bu belgeye sahip olan işletmelere inşa ettikleri binaları inşa
ettikten sonraki süreci takiben beş yıl boyunca emlak vergisinden muafiyet
sağlanmaktadır. Ancak, bu muafiyetin kimlere avantaj sağlayacağı hususu da
yatırım teşvik belgesinin nasıl ve neden alındığı da aslında açıkça
görülmektedir. Bu belgenin Ekonomi Bakanlığı tarafından verildiği göz önünde
bulundurulursa sürecin ne kadar subjektif ve siyasi saiklerle işlediği
gerçeğini de görürsünüz. Bu durumda siyasi iktidara yakın olan işverenlerin
kendilerine haksız avantaj sağladığı, sağlayacağı da gün gibi ortadadır.
Öyleyse bu yatırım belgesinin ya isteyen her yatırımcıya verilmesi lazım ya da
“bu yatırım teşvik belgesine sahip olan” şartı aranmaksızın seyyanen
uygulanması lazımdır.
Sayın
milletvekili arkadaşlarım, şimdi, yatırım ortamının iyileştirilmesinden söz
ediyoruz. Yatırım ortamının iyileştirilmesinden önce toplumsal barış ortamının
iyileştirilmesi gerekiyor. Bir taraftan kentleri yakıp yıkacaksınız, dağı taşı
bombalayacaksınız, ormanları kül edeceksiniz, bağımsız yargıyı ortadan
kaldıracaksınız; vergi adaletsizliği, bölgeler arası bu adaletsizliği giderek
derinleştireceksiniz; yoksulluğu, iç göçü ve yüz binlerce insanı işsiz, evsiz,
barksız bırakacaksınız, sonra yatırım ortamını iyileştireceğinizi söyleyeceksiniz.
Gerçekten, bunu nasıl yapacaksınız, bunu nasıl başaracaksınız yani akıllara
ziyan bir yaklaşım bu. Öncelikle toplumsal barış ortamının sağlanması lazım.
Eğer toplumsal barış ortamını sağlayamazsanız durmadan, her gün savaşın günlük
maliyetinin giderek katlandığı bir ortamda, kentlerin yakıldığı, yıkıldığı bir
ortamda, yüz binlerce insanın evsiz, işsiz kaldığı bir ortamda, işverenlerin
böylesi bir ortamda, güven isteyen sermayenin böylesi bir ortamda yatırım
yapmasını sağlamak mümkün değildir. 
Şimdi,
ben bölgeden birkaç şeye değinmek istiyorum Sayın Bakan buradayken. Yatırım
ortamının iyileştirilmesini söylüyorsunuz ancak bölgedeki birçok iş adamına
-çağırarak- bizzat AKP’nin kimi yetkilileri şunu söylüyor: “Biz 100 bin liralık
bir kredi sağlayacağız, faizsiz bir kredi vereceğiz ancak siz PKK’nin terör
örgütü olduğunu bütün kamuoyuna beyan ederseniz vereceğiz.” Allah aşkına, böyle
akıllara ziyan bir yaklaşım olabilir mi, böyle bir şarta bağlanabilir mi? Böyle
bir şart olmaz, bakın böyle bir şart, böyle bir şantajvari yaklaşım olmaz.
Diğer taraftan, birçok iş adamına benzer şekilde “Siz bizim elimizi
güçlendirmediniz. Eğer siz elimizi güçlendirirseniz yani AKP’ye oy verirseniz
yani AKP’nin politikalarına, savaş politikalarına teslim olursanız, biat ederseniz
size birtakım kolaylıklar sağlayacağız, yok yapmazsanız bu mümkün değil.” 
Diğer
taraftan, 2014 yılından bugüne kadar bölgedeki birçok iş adamı ve şirketler on
beş yıl geriye dönük soruşturmalara tabi tutulmakta ve gönderilen müfettişler
haksız bir şekilde oradaki sermayeyi, zaten kırk yıllık savaşta tahrip olan,
çöken bölge ekonomisini iyice çökertmek üzere orada haksız cezalar kesmekte.
Sadece onlara değil, avukatlara, doktorlara yani kürdistandaki işverenlere,
kürdistandaki iş adamlarına, kürdistandaki sermayeye yönelik ayrımcı, ırkçı ve
oradaki sermayeyi çökertmeye yönelik bir yaklaşım var. Dahası, AKP’ye yakın iş
adamlarına bile 2014 yılından şimdiye kadar hak edişleri verilmiyor, kamu
ihaleleri bir nevi durdurulmuş. 
(Mikrofon
otomatik cihaz tarafından kapatıldı) 
LEZGİN
BOTAN (Devamla) - Oradaki kamu ihalelerinde iş adamlarının –ki bunların çoğu
AKP’ye yakın iş adamlarıdır- hak edişleri hâlen 2017 yılına ertelenmiştir.
Bölgeye bilinçli bir şekilde ekonomik bir ayrımcılık uygulanmakta ve ekonomik
ambargo uygulanmakta.
BAŞKAN
– Teşekkür ederiz Sayın Botan.
LEZGİN
BOTAN (Devamla) - Siz barışı sağlamadan, barış ortamını sağlamadan, orada her
türlü altyapıyı tahrip ettikten sonra böyle bir şeyde başarılı olamazsınız.
Selamlıyorum.
(HDP sıralarından alkışlar)
BAŞKAN
– Teşekkür ederiz Sayın Botan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
39’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
40’ıncı
maddeyi oylarınıza sunuyorum: Kabul edenler... Kabul etmeyenler... 40’ıncı
madde kabul edilmiştir. 
41’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 41’inci maddesinin tasarı metninden
çıkarılmasını arz ve teklif ederiz.
 İdris Baluken Lezgin
Botan Ziya Pir
 Diyarbakır Van Diyarbakır
 Ahmet Yıldırım Filiz
Kerestecioğlu Demir Mahmut Toğrul
 Muş İstanbul Gaziantep
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Gaziantep Milletvekili Sayın Mahmut Toğrul konuşacak. (HDP
sıralarından alkışlar) 
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, hepinizi saygıyla selamlıyorum.
Değerli
Başkan, söz konusu yasayla, yatırım teşvik belgesine sahip işletmelerin inşa
ettiği yapılar için belediyelere olan yükümlülüklerine yani yapı ruhsatı için
muafiyet getiriliyor. Burada aslında problemli olan iki nokta var: Birincisi,
bu yatırım teşvik belgesini Ekonomi Bakanlığı veriyor yani Hükûmet veriyor ve
bu belge tamamen subjektif koşullarda verilmektedir. İkincisi, zaten sınırlı
olan, sınırlı gelirleri olan yerel yönetimlerin bu yasayla yetkileri ve
gelirleri daha da kısıtlanmaktadır. Dolayısıyla, yerel yönetimlerin aslında
güçlendirilmesi gerekirken ve yerel yönetimlerin desteklenmesi gerekirken bu
yasanın onların yetkisini ve gelirlerini azaltan bir yönü olduğu için de
aslında kabul edilebilir bir tarafı yoktur. 
Değerli
milletvekilleri, bugün ben -Gaziantep milletvekili olarak- Türkiye'nin önemli
bir sanayi şehri olduğu düşünülen bir şehrin milletvekiliyim ama bilmiyorum şu
anda Türkiye’de halkımızın yüzde kaçı biliyor ki Gaziantep Türkiye'nin
bankalara en borçlu kentidir. Gaziantep’te sanayi üretimi neredeyse durma
noktasına gelmiştir. Neden durma noktasına gelmiştir? Çünkü Gazianteplinin
ürettiğini genel olarak pazar anlamında kullandığı yer Irak, Suriye, Ürdün
başta olmak üzere Orta Doğu coğrafyasıdır ama maalesef bizim yanlış dış
politikamızdan kaynaklı olarak Orta Doğu’da hiçbir dostumuz kalmamış ve orası
özellikle de IŞİD’le de iş tutarak karıştırılmış ve oraya satışımız,
ihracatımız neredeyse durma noktasına gelmiştir. 
Değerli
arkadaşlar, Gaziantep’te nakliyat ve lojistik önemli bir iş koludur ve
ürettiğini Orta Doğu’ya götüremediği için şu anda nakliyat sektörü, lojistik
sektörü iflasın eşiğindedir. Tırlar yatmaktadır ve lojistik işi yapanlar,
nakliyatçılar, bugün tırlarını satışa çıkarmış durumdadırlar yani iflasın
eşiğindedirler, bir kısmı da zaten iflas etmeye başlamıştır. Ama asıl sorunlu
olan, büyük sanayi şirketlerinin yanında asıl sorunlu olan küçük esnaftır.
Gaziantep’te küçük imalat sanayisi oldukça yoğundur, başta tekstil olmak üzere
özellikle emek yoğunluklu küçük imalat sanayisi yoğundur ve bunların da pazar
alanı başta Kürt şehirleridir. Bugün malını satmış olan alacağını alamıyor
çünkü verdiği, satışını yaptığı karşı yer de maalesef dükkânını aylardır
işletemiyor, dolayısıyla senetleri ödenmiyor ve Gaziantepli işini kapatmaya
başlamış durumdadır. Küçük sanayi iflasın eşiğindedir, imalat sanayisi iflasın
eşiğindedir. Bunun üzerine, özellikle küçük imalat sanayisinde çalışanlar da
işsiz kalmaya başlamıştır.
Ağırlıklı
olarak bugün kenar semtlerdeki terzihanelerde 7 yaşında Suriyelilerin
çalıştığına şahit olduk biz. 7 yaşında, 8 yaşında çocuklar, emekleri
sömürüldüğü gibi zor koşullarda bu alanda çalıştırılıyor. Bu plansız gelen
misafirler, aynı zamanda kontrollü olmadığı için yerli emekçinin de işsiz
kalmasına neden olmuş, bugün Gaziantep’te işsizlik alabildiğine ilerlemiştir.
Sadece organize sanayi bölgesinde geçen hazirandan bu yana yani 7 Haziran seçimlerinden
bu yana yaklaşık 35 bin insan işinden edilmiştir, işsiz kalmıştır, iş yerinden
çıkarılmıştır. 
Şimdi,
yatırım ortamını iyileştiriyoruz diyoruz ama bu koşullarda, savaş koşullarında,
Gaziantep’te neredeyse yaşamın imkânsız olduğu koşullarda yatırım yapılmasını
beklemek son derece saflıktır ve gerçekçi değildir diyorum.
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Gaziantep’e sahip çıkılmasını tüm Gaziantep milletvekilleri
başta olmak üzere yüce Meclisten diliyorum.
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ederiz Sayın Toğrul. 
ABDULKADİR
YÜKSEL (Gaziantep) – Gaziantep emin ellerde Mahmut Bey, hiç merak etme sen. 
MAHMUT
TOĞRUL (Gaziantep) – Biliyoruz, biliyoruz.
ABDULKADİR
YÜKSEL (Gaziantep) – Başka yeri anlatıyorsun sen, başka yeri!
İDRİS
BALUKEN (Diyarbakır) – Gaziantep’e gitmiyorlar herhâlde, esnaf iflas ediyor.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… 41’inci madde kabul
edilmiştir.
42’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
43’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
44’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
45’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
46’ncı
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 46’ncı maddesinde yer alan “her türlü
belge, muhtasar ve prim hizmet beyannamesi veya bilginin” ibaresinin “muhtasar
ve prim hizmet beyannamesinin” şeklinde değiştirilmesini arz ve teklif ederiz. 
 Mustafa Elitaş  Halis
Dalkılıç  Murat Alparslan 
 Kayseri  İstanbul
 Ankara 
 Zekeriya Birkan  Abdullah
Ağralı  Abdurrahman Öz 
 Bursa  Konya
 Aydın
 Kerem Ali Sürekli  Mahmut
Atilla Kaya  Halil Özcan 
 İzmir İzmir 
Şanlıurfa 
 Mücahit Durmuşoğlu 
 Osmaniye
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkan.
BAŞKAN
– Hükûmet katılıyor mu? 
MALİYE
BAKANI NACİ AĞBAL (Bayburt) – Katılıyoruz Sayın Başkanım.
BAŞKAN
– Gerekçeyi mi okutuyoruz?
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum:
Gerekçe:
Serbest
muhasebeci, serbest muhasebeci mali müşavir ve yeminli mali müşavirlerin kuruma
gönderilecek tüm bilgi ve belgelerden değil, yalnızca muhtasar ve prim hizmet
beyannamesinden sorumlu tutulmaları amaçlanmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… 46’ncı madde kabul edilmiştir.
47’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
48’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
49’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
50’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
51’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
52’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
53’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
54’üncü
maddeyi oylarınıza sunuyorum: Kabul edenler… Kabul etmeyenler… 54’üncü madde de
kabul edilmiştir.
Sayın
milletvekilleri, ikinci bölümde yer alan maddelerin oylamaları tamamlanmıştır.
Şimdi,
üçüncü bölümün görüşmelerine başlıyoruz.
Üçüncü
bölüm 60’ıncı maddenin (a) ve (b) bentleri ile geçici madde 1 ve geçici madde 2
dâhil, 55 ila 77’nci maddeleri kapsamaktadır. 
Birleşime
on dakika ara veriyorum. 
Kapanma Saati: 00.04 
ONUNCU OTURUM
Açılma Saati: 00.18
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 113’üncü Birleşiminin Onuncu
Oturumunu açıyorum.
404 sıra sayılı
Kanun Tasarısı’nın görüşmelerine kaldığımız yerden devam ediyoruz.
Komisyon burada.
Hükûmet burada.
Üçüncü bölüm
üzerinde söz isteyen, Milliyetçi Hareket Partisi Grubu adına Antalya
Milletvekili Sayın Mehmet Günal.
MHP GRUBU ADINA
MEHMET GÜNAL (Antalya) – Sayın milletvekilleri, hepinizi saygıyla selamlıyorum.
Gecenin bu
saatinde en azından sonrasını kısaltmış olmanızdan dolayı da baştan
teşekkürlerimi ileteyim ama teşekkürümüzün kalıcı olması için Sayın Bakana
-yukarıda Sayın Canikli’ye de söylemiş olduğumuz, bütün arkadaşlarımızın- bu
geçici 2’nci maddenin tamamen gündemden çıkarılmasının ülkemiz adına daha
hayırlı olacağını söyleyerek başlıyorum. 
Bu arada, Sayın
Ağbal “Diğer ülkelerde de böyle uygulamalar var.” demiş ama ben çekle ilgili
konulara girmeden önce birkaç şeyi kendisinin dikkatine sunacağım. Hepimizden
daha kolay bir şekilde Türkiye’de bunun olup olmadığına en rahat kendisi
ulaşacaktır çünkü MASAK kendisine bağlı bir birim. Hem MASAK’ın hem Adalet
Bakanlığının hem Emniyet istihbarat biriminin ortaklaşa yürüttüğü bir Avrupa
Birliği projesinde ben de akademisyen olarak Türkiye “paper”ını yazma imkânına
kavuşmuş idim 2005-2006 yılında. Kara para aklamanın yollarıyla ilgili hangi
yöntemlerin çıktığına ilişkin, suç gelirlerinin aklanmasıyla ilgili bir
projeydi. Ondan sonra da yine -az önce buradaydı- daha geçen dönemde 2013
yılında Sayın Mehmet Muş’un ve Sayın Erdoğdu’nun katıldığı, Brüksel’de bir
toplantıya gittik, AB Parlamentosunun Organize Suçlar, Rüşvet ve Kara Paranın
Aklanması ile Mücadele konulu seminerinde ülke örneklerini ayrıntılı bir
şekilde sunumlarını yaptılar. Burada da, Sayın Bakan isterse kendisine de
takdim ederim, dosyalar hazır durumda var. 
Şunu
söylüyorum, siz diyormuşsunuz ki: “Bu başka ülkelerde de var.” Başka hiçbir
ülkede böyle bir düzenleme yok. Neden yok? Çünkü Birleşmiş Milletler
Sözleşmesi’ni biz burada onayladık Sayın Bakan. Onun ötesinde tutanakları
elimde duruyor, biz konuştuk burada. FATF’in OECD’ye bağlı kararları var, AB
konvansiyonu var. Bir taraftan bunlar dururken biz suç gelirlerinin aklanmasını
eğer burada soruşturmadan muaf tutar, tamamıyla sınırsız bir kara para girişini
aklarsak biz bütün listelerde kara listeye bütün kuruluşlar tarafından
alınırız. Bunlar uluslararası hukuk, biz de onayladık, onu söylemeye
çalışıyorum. Madem bundan şimdilik vazgeçtiniz, temelli kaldırın ki
teşekkürümüz daha kalıcı olsun, Türkiye’yi böyle bir sıkıntıya sokmayalım
diyoruz. Yani burada birtakım düzenlemeler var. Eğer onları dikkate almaz isek
yarın uluslararası arenada da ciddi sıkıntıya uluslararası hukuk açısından
düşeriz diyorum. Sizlere bir daha uyarıda bulunmuş olayım. Alınan karar kalıcı
olursa daha güzel olur, ülkemizi de böyle bir sıkıntıya düşürmemiş oluruz. Ama
yatırımı teşvik edeceksek onun yolu var, yabancı sermayeyi teşvik edeceksek
onun yolu var. Daha önce yaptığımız varlık barışlarında en azından yüzde 2
vergi alıyorduk, şimdi o da yok, kaynağı da belirsiz. Dolayısıyla bunlara
tevessül etmemek lazım, başka yollarla ülkemize yatırım girişini sağlama
şansımız var. 
Şimdi,
çeklerle ilgili daha önce burada tartıştık, yeniden düzenlemeler geliyor;
sıkıştıkça yarın tekrar olacak, Komisyonda da arkadaşlara sorduk, dosyalar
birikince yeniden o zaman hapis cezasını kaldıracağız, hapishaneler dolunca
yine kaldıracağız. Bunu köklü bir şekilde… “Şu anda da bekleyenler var.” diye
arkadaşlarımız söylüyorlar. Tabii az önce de arkadaşlarımız yetkili
arkadaşlarla da görüşüyorlar, bir ara formül bulabilir miyiz diye ama hep ifrat
tefrit oluyor yani bir o uca gidiyoruz, bir bu uca gidiyoruz. Köklü bir şey
yapmak lazım. Bir taraftan çekin bir kere senede dönüşmesini önlemek lazım.
Evet, ama bir hapis cezası getirirken de şu anda ödeme güçlüğüne düşmüş insanları
da profesyonel çek dolandırıcısı hâline gelmiş insanlarla aynı kategoriye
koymamak lazım. Bizim seçim bölgemiz Antalya’da, şu anda yaşanan, Rusya’yla
yaşanan krizden dolayı -her ne kadar birkaç gün önce bir adım atılmış olsa da
bu krizin sonucunu bir senede alma şansımız, olumluya dönüştürme şansımız hemen
yok- birçok otel satılık şu anda, birçok insan çeklerini ödeyemiyor ki ekim,
kasım ayı geldiğinde, sezonun sonunda bu çok daha bariz bir şekilde ortaya
çıkacak. O zaman, şimdi, bir defalık çeki yazılmış, temerrüde düşmüş, başka bir
senedini ödeyememiş birisiyle, sürekli olarak bunu daha önceden alışkanlık
hâline getirmiş, sahte şirketlerle, paravan şirketlerle, faktöring şirketlerle
anlaşarak birtakım şeyler yapan birisine aynı şeyi yapmayalım diyoruz. Arkadaşlar
“Bir formül geliştirelim.” diyorlar. En azından bu şekliyle, kararın
açıklanması tarzı bir şeyle ikinci bir defa işlenmesi hâlinde ertelenmesine
ilişkin diğer bazı suçlarda bu hükümler var. Öyle bir şey yapılabilir dedik. 
Artı,
az önce Sayın Kalaycı konuşmasında belirtti, hepiniz de baktınız. İyi, vergi
rekortmeni şirketlere baktığınız zaman ilk 10’da 7 tanesi, ilk 100’de 18 tanesi
banka. Geçen sene de öyleydi. Sadece Halkbank vardı. O biraz şimdi aşağılara
düşmüş, ilk başlardaydı. Demek ki bankalar hâlâ belli ölçüde kâr ediyorlar. Biz
de diyoruz ki o zaman yaprak başına bankanın sorumluluğunu arttıralım veya
çekin miktarıyla bir şekilde orantılayalım ki riski onlar da takip etsinler.
Yani kredi kartı verir gibi, peynir ekmek dağıtır gibi de çek vermesinler.
Nasıl ki kredide tek tek inceliyorlar, çek de bir kredi, ona göre gidip
kredibilitesine bakıyorlar, bir sürü denetlemeler yapıyorlar. Dolayısıyla, bir
şey yapalım. Yani bankaların da çalışmasını engelleyelim demiyoruz ama bu
sorumluluğa o zaman biraz daha ortak edelim ki iyi niyetli vatandaşı, çekini
sırf düştüğü sıkıntıdan dolayı ödeyemeyeni bir şekilde koruyalım diye
söylüyoruz. Köklü bir çalışma yapalım. Yine teşviklerle ilgili burada
düzenlemeler var. Yine böyle pansumanla yapıyoruz. Sıkıntı burada arkadaşlar.
Yani dar bölgeli sektörel teşvik dedik, üretimi teşvik edelim sadece tüketimle
olmaz, sadece inşaatla olmaz diye sizin bakanlarınız da söylediler. 
Onun
için, böyle bir fırsat elimize geçmişken ne yapıyoruz? Bunları köklü düzeltmek
yerine yine bir torbanın içerisine üç oradan, beş oradan, sahibinden ihtiyaçtan
acele torba kanun yine geliyor. 
Ee,
şimdi, bu şekliyle çıkarınca yarın yine geleceksiniz, yine düzeltme
isteyeceksiniz. Bunlar daha önce çıkardığımız kanunlar diye onun için söylüyoruz
değerli arkadaşlar. Oysa ne yapmamız lazım? Hepsini oturtup, ilgili kurumların
zaten görüşleri var, daha önce gelmiş tasarılar var.
Yukarıda,
şimdi, gelir vergisi kanunu komisyonda, alt komisyonda devam ediyor, biz burada
yine vergi kanunuyla ilgili istisnalar, muafiyetlerle uğraşıyoruz. Ya topyekûn
bir şey yapmamız lazım. Evet, teşvik edelim. Evet, istisnası, muafiyeti olsun.
Ama bir oradan bir buradan madde… Aciliyeti şu konunun var, bunu koyalım, yarın
başka bir konu daha geliyor; öyle bir hâle geliyor ki istisna muafiyet
maddeleri ana kanundan fazla hâle geliyor kamu ihale mevzuatında olduğu gibi.
Onun
için, biz Milliyetçi Hareket Partisi olarak -sürekli olarak sizlere söyledik-
yapıcı, yol gösterici, uzlaşmacı bir muhalefet anlayışından yanayız. Eğer acil
bir şey varsa esnafımızla ilgili, çiftçimizle ilgili, sanayicimizle ilgili, iş
adamımızla, çıkaralım ama bunları hep böyle üçer beşer kopyala yapıştırla
getirerek, teklifle tasarıyı birleştirip başka bir teklifi koyarak değil,
gerçekten ilgili kesimlerin görüşünü alarak, daha önceden muhalefet
partilerinin de görüşünü alarak uzlaşmacı bir şekilde getirin, acil olanları
çıkaralım dedik. 
Aynı
şeyi bunun için de söyledik. Sayın Bakanlara -yukarıda geldiler- dedik ki:
Bunun içinde eksik de olsa, bizim de seçim beyannamemizde, parti programımızda
olan hususlar var, bizim de verdiğimiz vaatler var ve kamuoyunun da ilgisini
çeken, vatandaşın da lehine olacak düzenlemeler var. Ama bunları yaparken
içine, bu kadar helalin içine bir tane haram karıştı mı, bu sefer insicamımız
bozuluyor, gereksiz yere Meclisin enerjisi tüketiliyor, komisyonların çalışma
düzeni bozuluyor. 
Onun
için, bunları baştan yaparsak iyi niyetli bir şekilde… Sayın Başbakanın dediği
gibi, “İçerde de dostları artıralım.” diyor ama arkasından da “Biz söyledik siz
bilirsiniz.” diyor. Şimdi öyle olduğu zaman olmuyor. Yani “Muhalefetle de
uzlaşalım.” deyip sonra da “Biz teklifimizi yaptık, kendileri bilir.” deyince
olmuyor. O teklifin arkasında durup, gelip iyi niyetli şekilde muhalefet partileriyle
bunları paylaşmak gerekiyor, ilgili kesimlerle de bunları paylaşmak gerekiyor.
O zaman, eksik olur, doğru olur, eleştiririz, katkıda bulunuruz, önerge veririz
ama netice itibarıyla en azından zararlarını azaltarak, eksiklerini bir şekilde
tamamlayarak çıkarmış oluruz. Aksi takdirde ne oluyor? Bir iki madde için bütün
tasarı tıkanmış oluyor ve sonra da ne oluyor? Kalkıyorsunuz, içinizden birisi
kızıyor, “Muhalefet çalıştırmıyor.” Bakın bugün bitecek, aksi takdirde
önümüzdeki hafta da devam edecekti. Eğer olumlu olan şeylerde eksik de olsa
uzlaşabilirsek bunları buradan çıkarma şansımız var. 
Onun
için, tekrar diyoruz ki: Bu yapmış olduğunuz tasarrufları devam ettirin, kalıcı
olarak da kamuoyunda tartışma yaratan, uluslararası hukuka aykırı, Türkiye’yi de
sıkıntıya sokacak düzenlemeleri yapmayalım; vatandaşımızın lehine olan
düzenlemeleri de hep birlikte, eksikleri varsa burada tamamlayarak çıkaralım ki
o zaman içeride de dostluklarınızı artırmış olun diyor, saygılar sunuyorum.
(MHP sıralarından alkışlar) 
BAŞKAN
– Teşekkür ederiz Sayın Günal.
Üçüncü
bölüm üzerinde, Cumhuriyet Halk Partisi Grubu adına Ankara Milletvekili Sayın
Bülent Kuşoğlu. 
Buyurunuz.
(CHP sıralarından alkışlar) 
CHP
GRUBU ADINA BÜLENT KUŞOĞLU (Ankara) – Sayın Başkan, değerli arkadaşlarım;
hepinizi saygıyla selamlıyorum.
404
sıra sayılı Tasarı üzerinde söz aldım. Üçüncü bölüm üzerinde partimin
görüşlerini ve kendi görüşlerimi açıklamaya çalışacağım gecenin bu saatinde,
dinletebilirsek tabii.
Değerli
arkadaşlarım, kendimizi kandırmayalım, 2008 sonrası Türkiye ekonomisi göreceli
olarak istikrarını yitirdi ve sıkıntılı bir dönem geçiriyor. Büyüme, reel
dayanaklarını kaybetmiş vaziyette. Türkiye'nin sorunlarını, özellikle
ekonomiyle ilgili sorunlarını çözmek için bir şeyler yapılması lazım. Türkiye'nin
nasıl bir krizde olduğunu dahi henüz tanımlayamamış bir Hükûmet var. Nasıl bir
krizde, durumu nedir, sıkıntıları nedir; henüz bunu tam olarak tanımlayamamış
bir Hükûmet var. Şimdi, yüzde 50 oy almış bir Hükûmetin getirdiği yatırım
ortamının iyileştirilmesiyle ilgili tasarıya bakın, ilk gelen bu. Yüzde 50 oy
almış bir Hükûmet bunu mu getirir? Böyle yapısal sorunları çözecek –zaman zaman
bahsediliyor- Türkiye’yi yeni baştan mamur edecek, baştan aşağı değiştirecek…
ÖZGÜR
ÖZEL (Manisa) – Ayağa kaldıracak…
BÜLENT
KUŞOĞLU (Devamla) - … ayağa kaldıracak bir heyecanla gerçekten yapısal reform
denebilecek düzenlemeler yapar. Bu getirilenler pansuman tedbirler, gerçekten
öyle yani siyaset yaparak söylemiyorum.
HAYDAR
AKAR (Kocaeli) – Tedbir bile değil. 
BÜLENT
KUŞOĞLU (Devamla) – Değerli arkadaşlarım, yüzde 50’lik bir Hükûmetin getirmesi
gereken bu değil. 
HAYDAR
AKAR (Kocaeli) – Hiçbir işe yaramaz, bir lira yatırım gelmez.
BÜLENT
KUŞOĞLU (Devamla) – AK PARTİ içerisinde de böyle bir Hükûmetin çıkmaması, böyle
bir zihniyetin olmaması lazımdı. Ben çok değerli arkadaşlarımın olduğunu da
biliyorum. Böyle bir anlayış Türkiye için züldür. Gerçekten yapısal reformlar
getirilebilirdi. Bu, “Türkiye’ye kriz teğet geçti.” kafasıdır; bu, “Her işletme
bir tane adam alsın, bir işçi alsın, krizi çözeriz.” kafasıdır. Bunlar
önemsenmemesidir krizin, bunlar Türkiye’nin sorunlarının önemsenmemesidir,
anlaşılmamasıdır. Sayın Bakan burada, siz Maliye Bakanından hiç duydunuz mu
“İşsizliği şöyle önleyeceğiz, şöyle yapacağız, şöyle programlarımız var.” diye.
Bunun içerisinde de işsizlikle ilgili hiçbir şey yok. 
MALİYE
BAKANI NACİ AĞBAL (Bayburt) – Çok şey söyledik.
BÜLENT
KUŞOĞLU (Devamla) – Çok şey söylüyorsunuz, hiçbir şey yapmıyorsunuz Sayın
Bakanım. Çok şey söylemek yetmez. (CHP sıralarından alkışlar)
MALİYE
BAKANI NACİ AĞBAL (Bayburt) – Çok şey yaptık, görmek için göz gerekir.
BÜLENT
KUŞOĞLU (Devamla) – Maliye politikası ve para politikasını yürüten kurumlar ile
-ki bu dönemde bunlar çok önemli- ekonomiden sorumlu olan kurumlar arasında
uyumsuzluk var, aralarında uyumsuzluk var. Bu çok bariz bir şekilde ortaya
çıkıyor. Özellikle Merkez Bankasının enflasyon hedeflerinin tutmaması da bunu
net olarak her zaman gösteriyor.
Şimdi,
çok önemli bir konu da kayıt dışılık. Hızlı geçiyorum. Kayıt dışılık Hükûmet
programında önemli bir bölüm olarak yer alıyor. Kayıt dışılıkla ilgili hedef
unutulmuş vaziyette. Ya, bu, Hükûmetin, Türkiye’nin en önemli sorunlarından bir
tanesiydi, Maliye Bakanlığı da bununla ilgili bir komisyon kurmuştu, çalışıyordu,
uğraşıyordu. Bunlar hiç açıklanmadı, bu dönem de bununla ilgili bir şey yok.
Tam tersine, kayıt dışılığı artıracak şeyler yapılıyor, vergi afları
getiriliyor. Bir de bu “Para getir ciğerimi ye.” yasası diye bir şey getirildi,
Allah’tan çekildi o. Yani bunlarla Türkiye’nin sorunları büyütülür, çözülmez.
Hakikaten öyle, Allah’tan çekildi. Bu, Türkiye’de birkaç yüz kişiye yarar,
Türkiye’nin başını büyük bir belaya sokardı. İnşallah getirilmez bundan sonra.
Sonuç
olarak değerli arkadaşlarım, bakın, Sayın Maliye Bakanı Hükûmet adına bir
tasarı getirdi. Analizi yok, etki analizi dahi yok. Sadece şunu yazmışlar: “780
milyon liralık gelirden vazgeçildi.” Hiç analiz yok, ayrıntı yok; etki analizi
böyle olmaz, detaylandırılır.
Bir
de bu kara para devleti olmamız konusuyla ilgili olarak Sayın Bakan, Komisyonda
da burada da bunun Türk vatandaşları için getirildiğini ve servet affı
niteliğinde olduğunu söyledi. Sürekli olarak Sayın Maliye Bakanının söylediği
bu. Ama Başbakan Yardımcısı Canikli de sürekli olarak “Bu, Körfez sermayesi
için, Körfez sermayesinin Türkiye’ye çekilmesi için getirildi.” dedi. Yani
yabancılar için getirildi, Türkiye Cumhuriyeti vatandaşları için değil yani
“Türkiye Cumhuriyeti vatandaşlarıyla birlikte yabancılar için getirildi.” dedi.
Gerçekten çekildiği iyi oldu. Düşünebiliyor musunuz, burada konuşuyoruz,
IŞİD’in veya PKK’nın veya bir başka terör örgütünün parasını burada herhangi
bir avukat, kendi adına bankaya bildirecekti, Maliyeye bildirecekti; onun adına
o para gelebilecekti ve soruşturma yapamayacaktık. Türkiye bir kara para ülkesi
hâline gelecekti. Çok büyük bir sıkıntıydı, Allah’tan çekildi. 
Tasarının
–çok vaktim kalmadı- en önemli konularından bir tanesi, benim de konumdur,
özellikle ona değineceğim: Bu Maliye Bakanlığı ile Sosyal Güvenlik Kurumunun
muhtasar ve aylık prim ve hizmet belgelerinin birleştirilmesi. Şimdi, bu çok
önemli, ben Maliye Bakanlığı ya da Sosyal Güvenlik Kurumu ya da kayıt dışılık
konulu her konuşmamda ortak bir veri tabanı hazırlanması gerekir, oluşturulması
gerekir, bu çok şeyi çözer diye başlıyorum. Bunda da bu prim belgelerinin ve
muhtasar beyannamelerinin birleştirilmesiyle ilk adım atılmış oldu diye
sevindim, inanın sevindim. Çünkü, kurumlar vergisi mükellefi 700 bin kişi var
-gecenin bu saatinde tam hatırlayamayacağım- 2 milyon küsur gelir vergisi
mükellefi var, iş yeri sayısı bunların altında kalıyor. Milyonlarca kişiyi
ilgilendiriyor, her ay bu belgeler veriliyor. Bu, muhasebecileri, SMMM’leri
ilgilendiriyor, denetçileri ilgilendiriyor, SGK’yı ilgilendiriyor, Maliye
Bakanlığını ilgilendiriyor; çok sorunu çözebilecek bir düzenleme, ortak veri
tabanının ilk adımı diye düşünmüştüm; kontrol sağlayacak, kolaylık sağlayacaktı
ve kayıt dışılığı önleyecekti ancak etki analizi olmadığı için tam olarak ne
amaçlandı, onu bilmiyoruz. Çalışma Bakanlığı da, Maliye Bakanlığı da bu
konularda yetki istiyor, “Yetki verin.” diyor. Ama, birçok soru var, Komisyonda
da bunun üzerinde durduk, burada sıkıntı çok olabilir. Şimdiye kadar bu
yapılamadı, bununla ilgili çok sorun var, sıkıntı var, ortak bir numara olmadan
bilgisayar iki tarafın kayıtlarını okuyamıyor. Ortak bir numara oluşturmadınız,
nasıl yapacaksınız? Henüz pilot uygulama dahi yapılmamış, bu kanun çıkınca
hemen ertesi günü başlanacak. 
Sayın
Elitaş yok, kendisinin de mesleğidir; şimdi, bir apartman iş yeri kapıcısı için
iş yeridir SGK açısından ama vergi mükellefi değildir, muhtasar beyanname
vermez. Bunun gibi, Maliye ile SGK mükellefi ve iş yeri sayısı arasında yüz
binlerce fark var. Şimdi, düşünebiliyor musunuz, bu kanunu çıkarttık,
önümüzdeki günlerde yayınlandı, apartman iş yeri Maliyeye gitmiyor, vergi
dairesi numarası da yok. Nereye gidip bildirgesini verecek, aylık prim ve
hizmet belgesini verecek? Hangi vergi dairesine verecek? Hangi numarayla
verecek? Bunlarla ilgili hiçbir düzenleme yapılmamış. Bunlar çok büyük sorun
olacak şeyler. Bunlar düşünülmemiş, “Biz onları hallederiz.” demişler. Maliye
Bakanı çok zekidir, birikimlidir ama bu konuları düşünmesi lazım. Eğer geçici
bütçedeki gibi -yanlış bir geçici bütçe yaptınız- yine aynı hatayı yaparsanız
çok büyük sorun olur Türkiye için, çok büyük sorun olur. Bunlara çok dikkat
etmeniz gerekiyor. 
Mesela,
gübrede -burada yine konuşmuştuk- hem ithalatla ilgili hem de üretimle ilgili
KDV’ler ikisinde de düşürüldü. Hiçbir anlamı yok dedik, bir fayda sağlamaz
dedik ama yine o hata yapılmıştı, burada da yine o hata yapılıyor. Hiçbir
faydası olmadı biliyorsunuz sektör için. 
Mesela,
Maliye Bakanlığı için çok önemli değil, çok büyük bir risk yok, onun için o
tarafını görmüyorlar ama Sosyal Güvenlik Kurumu için bu düzenlemenin çok büyük
riskleri var. Mesela, bu beyanname alındıktan sonra -beyanname diyorum eski
adıyla- ortak hâle getiriliyor; biliyorsunuzdur, eski bildirge, bordro ve
muhtasar beyanname ortak hâle getiriliyor, tek belge yapılıyor ama o tek belge
sorunu çözmüyor. Ortak numara yok dediğim gibi, ortak bir veri tabanı yok ama
onun haricinde mesela ek bir bildirimde bulunmak gerektiği zaman Sosyal
Güvenlik Kurumunun bunu incelemesi gerekir çünkü Sosyal Güvenlik Kurumunda
kişilerin ne kadar süre çalıştığı, ne kadar prim ödediği çok önemlidir. Sosyal
Güvenlik Kurumu onu, o ek bildirimi alır, inceler, sahte bir bildirim olmasın
diye inceler. Mükellef “Yanlış yaptık.” dediği zaman onu muhakkak incelemek
zorundadır ama Maliye Bakanlığı “Nasılsa vergi artışı var.” diye alır onu,
incelemez. Şimdi burada büyük sıkıntılar söz konusu olacak.
(Mikrofon
otomatik cihaz tarafından kapatıldı)
BÜLENT
KUŞOĞLU (Devamla) – Maalesef çok büyük değişiklikler oldu SGK kadrolarında, sık
değişti. Birçok şeyi gözden kaçırıyor, bilmiyor, kadroları gözden kaçıracaklar,
sıkıntı olacak. 
Çok
teşekkür ediyorum. Bu vesileyle, gecenin bu saatinde herkese saygılar
sunuyorum. (CHP sıralarından alkışlar)
BAŞKAN
– Teşekkür ederiz Sayın Kuşoğlu. 
Sayın
Bakanın söz talebi var. 
Buyurunuz
Sayın Bakan, iki dakika söz veriyorum. 
MALİYE
BAKANI NACİ AĞBAL (Bayburt) – Öncelikle Sayın Bülent Kuşoğlu Vekilimizin
eleştirilerine teşekkür ediyorum, önemli konulara temas ettiler. 
Birkaç
konuya açıklık kazandırmak istiyorum:
Bugün
geçici 2’nci maddeyle ilgili bir önerge verildi, işleme konulacak ve o madde
geri çekilecek. Ancak, bu meseleyi, bu konuyu ayrı ve müstakil bir düzenleme
olarak önümüzdeki hafta tekrar Parlamentoya getireceğiz. Türkiye’deki
vatandaşlarımızın yurt dışında olan varlıklarının Türkiye’ye getirilmesiyle
ilgili bir düzenlemenin önemli olduğunu düşünüyoruz, Türkiye'nin ihtiyacı
olduğunu düşünüyoruz. Dolayısıyla, bu düzenlemenin çekilmiş olması konusunda,
böyle bir bilgi verme ihtiyacı oluştu.
İkinci
olarak: Komisyon görüşmeleri sırasında gerek benim yaptığım açıklamalar gerekse
Başbakan Yardımcımız Nurettin Canikli’nin yaptığı açıklamalar birbiriyle tezat
oluşturmamaktadır, tam tersine, birbirini bütünlemektedir çünkü bu getirilen
düzenlemeyle, gerek Türk vatandaşları yani Türkiye Cumhuriyeti vatandaşları
gerekse diğer ülke vatandaşları yurt dışında bulunan varlıklarını Türkiye’ye
getirebileceklerdir. Dolayısıyla, Nurettin Canikli Bey, anladığım kadarıyla,
görüşmeler sırasında Körfez bölgesine ilişkin olarak özel bir vurgu yapmış. O
açıdan, Sayın Vekilim, açıklamalarımız arasında herhangi bir tenakuz yok.
ÖZGÜR
ÖZEL (Manisa) – Aslında, İzmit Körfezi’ni kastetmişti(!)
MALİYE
BAKANI NACİ AĞBAL (Bayburt) – Üçüncü olarak, son olarak: “İşsizlikle ilgili
olarak Maliye Bakanı bugüne kadar konuşmuş mudur?” diye kendileri soru
sordular. Ben de “Evet, bu konuda konuşmalarımız olmuştur.” dedim. Dolayısıyla,
“Hiçbir şey yapmış mıdır?” dedi. Evet, son bir yılda, bakın, bütün global
krizden sonra hâlâ Avrupa, OECD ülkeleri global kriz öncesi istihdam
seviyelerini yakalayamamışken, Türkiye’de global kriz sonrası dönemde 7 milyon
ilave istihdam üretildi, son bir yılda da 1 milyon ilave istihdam üretildi.
Türkiye Cumhuriyeti hükûmetleri istihdamı artırıyor, ekonomiyi büyütüyor,
kalkınma yolculuğuna devam ediyor.
Teşekkür
ediyorum.
BAŞKAN
– Teşekkür ederiz Sayın Bakan.
ÖZGÜR
ÖZEL (Manisa) - Sayın Başkan…
BAŞKAN
– Sayın Özel, buyurunuz.
ÖZGÜR
ÖZEL (Manisa) – Sayın Bakanın ilk başta kullandığı birkaç ifade, gruplar
açısından da bir düzeltmeye ve hatırlatmaya muhtaç. 
Geçici
2’nci maddenin çekilmesiyle ilgili varılan uzlaşıda “Bu maddenin şimdi
çekileceği, daha sonra, Sayın Bakanın söylediği şekilde, gelecek hafta
Parlamentoya getirileceği –Genel Kurul diye de anlaşılabilir- önümüzdeki hafta
ya da bir sonraki hafta Plan Bütçe Komisyonuna müstakil olarak getirileceği,
bütün partilerin bu konudaki uzman milletvekillerinin yapıcı katkılarıyla,
endişeleri ve şüpheleri bertaraf edecek bir hâle dönüştürülmesi noktasında bir
gayret içinde olunacağı” sözü üzerine, biz bu uzlaşıya, kısmen varılmış olan bu
uzlaşıya “evet” dedik ve bunu Türkiye için çok önemli bir fırsat olarak
görüyoruz. Sayın Bakanın dediği gibi, “Biz bunu geri çektik olduğu gibi, pinpon
topu gibi haftaya kucağınıza atacağız.” diye bir yaklaşım yanlış anlaşılmaya
yöneliktir.
(Mikrofon otomatik cihaz tarafından kapatıldı)
ÖZGÜR
ÖZEL (Manisa) – Bir tamamlayabilir miyim efendim, çok kısa, yarım dakika?
BAŞKAN
– Tamamlayınız, buyurunuz.
ÖZGÜR
ÖZEL (Manisa) – Sayın Bakanın cevap vereceği anlaşılıyor, ona da istinaden şunu
da söyleyeyim: Ben, Sayın Bakanın, Sayın Kuşoğlu’nun söylediğinin aksine
işsizliği ortadan kaldıran ve istihdam artıran bir şeyler yaptığından
haberdarım. Adalet ve Kalkınma Partisi Bayburt Gençlik Kollarından 30 genci işe
soktuğu konusunda önemli bilgiler var. Bakalım, Sayın Bakan bu konuda da bir
aydınlatmada bulunur mu.
BAŞKAN
– Peki. 
Sayın
Bakan, buyurunuz.
MALİYE
BAKANI NACİ AĞBAL (Bayburt) – Şimdi, öncelikle, Cumhuriyet Halk Partisi Grup
Başkan Vekilimizin yurt dışından varlıkların getirilmesine ilişkin düzenlemeyi
Türkiye için tarihî bir fırsat olarak değerlendirmesini önemli buluyorum,
teşekkür ediyorum. 
ÖZGÜR
ÖZEL (Manisa) – Müzakereyi tarihî fırsat…
MALİYE
BAKANI NACİ AĞBAL (Bayburt) – Dolayısıyla, Cumhuriyet Halk Partisi de yapılan
düzenlemenin Türkiye için önemli bir fırsat olduğunu belirtiyorlar, kendilerine
bu açıklamalarından dolayı teşekkür ediyorum.
İkinci
olarak, hayatta en fazla önemsediğim şey iftiradır, Allah herkesi iftiradan
saklasın. Maliye Bakanı olduğum günden itibaren herhangi bir şekilde ne
makamımı ne görevimi hiçbir şekilde, yasalara aykırı bir şekilde veya sizin
söylediğiniz manada kullanmam söz konusu değildir. Söylediğiniz söz tamamen bir
iftiradır, gerçekten üzüldüm, gerçekten üzüldüm. 
ÖZGÜR
ÖZEL (Manisa) – Sayın Başkan…
MALİYE
BAKANI NACİ AĞBAL (Bayburt) – Yani bu kadar ucuz bir iftiraya malzeme olmanızı
da yadırgadım.
ÖZGÜR
ÖZEL (Manisa) – Dur, dur, dur bir dur, dur.
Bir
müsaade edin de…
BAŞKAN
– Teşekkürler Sayın Bakan.
Sayın
Özel, buyurun.
ÖZGÜR
ÖZEL (Manisa) – Kusura bakmayın Sayın Başkan.
Öncelikle
sondan başlayalım, günün yorgunluğundan dolayı, siz “Ben işsizlikle ilgili bir
şey yaptım.” dediniz ya, bununla ilgili olarak anlayacağınızı düşünerek
“Yapsanız yapsanız bunu yapmışsınızdır.” diye bir şaka yaptım size, iftira
falan atmadım da aramızdaki şeye, ben bunu anlamamış olmanıza… 
MALİYE
BAKANI NACİ AĞBAL (Bayburt) – Herkes öyle mi anladı? Düzeltin lütfen.
ÖZGÜR
ÖZEL (Manisa) – Hayır, hayır, o zaman eksiklik benimdir. Eksiklik benim o
zaman, ben şaka yaptım, siz yanlış anladınız veya siz doğru anladınız, ben
şakayı aktarmayı beceremedim yoksa öyle bir şeyi söylemeyeceğimi tahmin
edersiniz. Öyle bir kanıtım olursa da burnunuzun önüne koyarım belgesini. O
başka bir şeydi, onu bir kenara bırakalım.
Cumhuriyet
Halk Partisinin fırsat olarak gördüğü mesele, bu kara parayla ilgili
düzenlemenin bu hâliyle geçmeyip, komisyona tekrar gidip orada partilerin
katkısını alarak ve endişelerin bertaraf edileceğinin söylenmesiyle bu hâlinden
farklı bir hâle dönüşeceği konusunda bir fırsat görüyoruz. Diğer değerlendirme
bana ait. Orada da siz benim sözümü bilerek çarpıtmış oluyorsunuz. 
MALİYE
BAKANI NACİ AĞBAL (Bayburt) – Aynı manada söyledim.
BAŞKAN
– Tamam. Konu anlaşılmıştır, teşekkür ederiz.
Sayın
Kuşoğlu…
BÜLENT
KUŞOĞLU (Ankara) – Sayın Başkan, Sayın Bakan sözlerimle ilgili dört konuda
eleştiride bulundu. Müsaade ederseniz ben bir açıklama yapabilir miyim?
BAŞKAN
– Yerinizden Sayın Kuşoğlu, buyurun, geçin, ben mikrofonunuzu açtırayım. Bir
açıklama ihtiyacı var.
BÜLENT
KUŞOĞLU (Ankara) – Teşekkür ederim Sayın Başkan.
Sayın
Bakanım, çok teşekkür ederim sözleriniz için ama bu konuyu tekrar gündeme
getirecekseniz, kara para -MASAK da sizinle ilgili bir kuruluş- kaynağı belli
olmayan paradır, kime ait olduğu belli olmayan paradır. Sizin yaptığınız bu
düzenlemeyle kime ait olduğu da belli olmayacak, kaynağı da belli olmayacak.
Bu, Türkiye’yi çok büyük bir sıkıntıya sokacak düzenleme olur. Bu konu çok
önemli bir konu. Onunla ilgili daha sonra konuşma yapmak isterim. 
“Tenakuz
yok Sayın Başbakan Yardımcısıyla aramızda.” dediniz ama Sayın Başbakan
Yardımcısı Komisyonda da, daha sonra basındaki açıklamalarında da “Bu düzenleme
Körfez sermayesine yöneliktir.” dedi, “Kesinlikle öyledir.” dedi. Yani çok net
olarak bunu ifade etti, tutanaklarda da var. Siz de hiç Körfez sermayesinden ve
yabancılardan bahsetmediniz, “Türk vatandaşlarıyla ilgili bir varlık
barışıdır.” dediniz. Hatta yurt dışındaki örnekleri de verdiniz. Hâlbuki böyle
bir örnek yok.
(Mikrofon
otomatik cihaz tarafından kapatıldı) 
BÜLENT
KUŞOĞLU (Ankara) – Bitirebilir miyim Sayın Başkan?
BAŞKAN
– Sayın Kuşoğlu, lütfen tamamlayınız. 
BÜLENT
KUŞOĞLU (Ankara) – Bir de, bu istihdamla ilgili, evet, Türkiye istihdam
üretiyor tabii ki ama Türkiye şu anda dünyada işsizliğin en fazla olduğu
ülkelerden bir tanesi ve üretime dayalı bir istihdam söz konusu değil. Biz
gençlerimizi maalesef ağırlıklı olarak hizmet sektöründe, güvenlik sektöründe
hâlâ çalıştırıyoruz, buna da “istihdam” diyoruz. Reel bir istihdam yok çünkü
reel bir üretim söz konusu değil Sayın Bakan.
MALİYE
BAKANI NACİ AĞBAL (Bayburt) – 4,5 büyüyoruz. Sayın Kuşoğlu, 2015 yılında
Türkiye…
BÜLENT
KUŞOĞLU (Ankara) – Dolayısıyla, bunlarla ilgili olarak hâlâ çok büyük sorunlar
var, sıkıntılar var. Hâlâ konuşuyoruz, bir şey yapmıyoruz. Bu, yatırım
ortamının iyileştirilmesiyle ilgili düzenleme de hiçbir yapısal sorunu çözen
bir düzenleme değildir. Sizden çok daha iyi düzenlemeler beklerdik aslında
Hükûmet olarak. 
Teşekkür
ederim.
MALİYE
BAKANI NACİ AĞBAL (Bayburt) – Onları da yaparız inşallah.
BAŞKAN
– Peki, teşekkür ederiz Sayın Kuşoğlu.
Sayın
milletvekilleri, üçüncü bölüm üzerinde Halkların Demokratik Partisi Grubu adına
Diyarbakır Milletvekili Sayın İdris Baluken konuşacak.
Buyurun.
(HDP sıralarından alkışlar) 
HDP
GRUBU ADINA İDRİS BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; üçüncü bölüm üzerine partim adına söz almış
bulunmaktayım. Hepinizi saygıyla selamlıyorum.
Öncelikle,
Cumhuriyet Halk Partisi Grup Başkan Vekilinin yerinden kullanmış olduğu söz
hakkıyla ilgili birkaç hususu belirtmek isterim. Doğrusu, Sayın Bakanın son
açıklamasını ben de hayretle ve ibretle takip ettim çünkü gerek AKP grup başkan
vekillerinin bize aktarımı gerekse de bugün Komisyon olarak yürütülen
tartışmada bu kara para aklama olarak bizim değerlendirdiğimiz geçici madde
2’nin çekilmesiyle ilgili muhalefetin eleştiri, öneri ve görüşlerinin dikkate
alınarak tekrar değerlendirilmesi şeklinde bir çerçeve sunuldu ve biz bunu hem
yasama tekniği açısından hem demokratik kültür açısından hem de bu kadar
kutuplaşmış bir toplumsal ortamda uzlaşma kültürü açısından önemli bulduk.
Yani, AKP Grubunu da, AKP Grubunda bulunan birçok milletvekilini de bu konuda
rahatlattığımızı düşünüyoruz. Bu hafta muhalefet olarak yaptığımız en hayırlı
iş oluşturduğumuz kamuoyu baskısıyla, meydana gelen toplumsal baskıyla Hükûmete
bu konuda bir geri adım attırmak oldu. Şimdi bunu daha sağlıklı bir ortamda
değerlendirme fırsatı var. Bu kara para aklama olarak söylemiş olduğumuz düzenlemedeki
değişiklikle silah tüccarlığı yapanlardan uyuşturucu kaçakçılığı yapanlara
kadar; hırsızlık, yolsuzluk yapanlardan her türlü yüz kızartıcı yöntemle para
kazanmış olan insanların Türkiye’yi bir kara para aklama merkezi olarak
kullanmış olmasının önüne geçmiş olduk. Yani, bu, insani, dinî, vicdani,
ahlaki, hangi açıdan bakarsanız, hangi teraziye vurursanız doğru olan bir tutum
olarak değerlendirilmesi gereken ve Hükûmetin de bu konuda tekrar yaptığı
düzenlemeyi gözden geçirmesi gereken bir husus olarak değerlendirilmeli
kanaatindeyiz.
Bakın,
yasama tekniği açısından belki de aylardır ilk defa bir maddedeki uzlaşmadan
dolayı bu şekilde rahat bir yasa görüşüyoruz. Yani, toplumsal gerilimin bu
kadar arttığı bir ortamda hiçbirimiz buraya çıkıp boyun damarlarımız şişecek
şekilde, yüzümüz kızaracak şekilde, avazımız çıkacak şekilde burada bağırarak
konuşmak istemiyoruz. Ancak, demokrasi kültürünü kaybettiğimiz için, bu Meclis
çatısı altında, aynı çatı altında mesai yürüten milletvekilleri olarak, siyasi
partiler olarak, birbirimizin hassasiyetlerine saygı duymayı ya da tahammül
göstermeyi unuttuğumuz için aylardır ilk defa bir yasayı belli bir olgunlukla
görüşüyoruz. Bence bu konuda iktidar partisinin milletvekilleri hem kendi grup
başkan vekillerine hem de Kabine üyelerine, bakanlara baskı yapmalılar. “Siz bu
şekilde dayatarak yasa getirdiğiniz zaman bu Mecliste uzlaşma zeminini ortadan
kaldırıyorsunuz. Yasayı ya Genel Kurula ya da komisyona getirmeden önce ya da
getirdikten sonra muhalefetle bir uzlaşmayı deneyin, bir ortaklaşmayı deneyin.”
şeklinde kendi grup başkan vekillerinize, kendi bakanlarınıza baskı
yapmalısınız düşüncesindeyiz.
Bakın
demokrasi dediğimiz şey, en aykırı fikre saygı duymaktır ya da saygı duymuyorsa
bile tahammül etmektir. Benim söylediğim cümlelerin hiçbirisine katılmıyor
olabilirsiniz ama bu kürsüden benim fikirlerimin tamamını özgür bir şekilde
ifade etmem gerektiğini savunduğunuz ölçüde demokrat olabilirsiniz,
demokrasinin gereği budur. O nedenle, özellikle, bugünkü görüşmelerin bu konuda
iktidar partisinde bulunan milletvekilleri için tekrar bir gözden geçirilmesi
gerektiğini düşünüyorum.
Tabii,
Sayın Bakan özellikle yatırım teşvikiyle ilgili belli bilgiler aktarıyor.
Ancak, ben, daha önce ekonomi direksiyonunda bulunan Sayın Ali Babacan’ın bazı
sözlerini burada hatırlatmak istiyorum: “Hukuk devleti olmadan, demokrasiyi
geliştirmeden, kendi iç barışını sağlamadan, özgürlükleri genişletmeden bir
ülkede ekonomiyi toparlamanız mümkün değildir.” Maalesef, şu anda Türkiye’de
toplumsal barış yoktur. İç barışımız zedelenmiştir. Demokrasiyle ilgili büyük
kaygılar vardır. özgürlüklerin genişletilmesini bırakalım, antidemokratik
yasalarla neredeyse boğulma aşamasına gelmiş olan bir toplumsal dinamik söz
konusudur. Hukuk devleti rafa kaldırılmıştır. Yargının siyasallaşması, yüksek
yargıya yapılan müdahaleler hukuk devletiyle ilgili temel normları, temel
değerleri ortadan kaldırmıştır. Dolayısıyla, bu ortamda siz istediğiniz kadar
teknik düzenlemeler yapın, ne yatırımı artırabilirsiniz ne yatırım teşvikiyle
ilgili bir yol alabilirsiniz. 
Bütün
bunları geçtik, insanların can ve mal güvenliği ortadan kalkmıştır. Öyle
Cizre’ye, Silopi’ye, Sur’a falan gitmeye gerek yok, İstanbul’da, Ankara’da en
işlek yerlerde, en işlek caddelerde artık gündüz en yoğun olan saatlerde bile
insanlar can güvenliğiyle ilgili kaygı taşıyorlar. İstiklal Caddesinde insanlar
rahat yürüyemiyor, Tunalı Hilmi’de rahat yürüyemiyor, Kızılay Meydanı’nda esnaf
kan ağlıyorsa burada oturup şapkayı önünüze koymanın zamanı çoktan gelip
geçmiştir. 
Yine,
mal güvenliğiyle ilgili, özellikle bu kayyum atamasının neredeyse tam bir
ganimet anlayışıyla ele alınması, bütün kendisinden farklı düşünen şirketlere,
yatırım sahiplerine yönelik iktidar eliyle müdahalelerin yapılmış olması yani
yatırımla ilgili, üretimle ilgili birçok zemini tamamen ortadan kaldırmıştır. 
Şimdi,
bu koşulları düzeltmeden, burada ne kadar teknik düzenleme getirirseniz
getirin, herhangi bir düzeltme, düzelme sağlamanız mümkün değil. 
Sayın
Bakan diyor ki: “Bu yasanın asıl amacı Körfez sermayesini Türkiye’ye çekmek.”
Bakın, az önce ajanslara düşen Suudi Dışişleri Bakanlığının bir yetkilisinin
açıklamasını paylaşmak istiyorum. “Eğer Türkiye Suriye’deki muhalefete ihanet
ederse bunun bedelinin ağır olacağını bilmelidir.” diyor. Bakın, bunu nereden
söylüyor? Rusya’yla bir kriz yaşanmıştı ya, dünkü konuşmamda ifade etmiştim,
önce Rusya’ya bir dayılanma, işte, uçak düşürmeden sonra bir efelenme olayı
oldu, ondan sonra “Olursa yeniden düşürürüz.” çıkışı oldu; ondan sonra baktılar
iyice, tarım, turizm, ekonomi sektöründe büyük bir çöküntü yaşandı, sonra ilk
turist kafilesi geldiğinde Başbakan “Birbirimizi çok özlemişiz.” dedi. Ya,
birbirinizi çok özlemişseniz el âlemin uçağını niye birtakım çete ilişkileri
yüzünden düşürüyorsunuz?
Şimdi,
bakın, bu Rusya’yla olan yakınlaşma üzerinden Suudi Dışişleri Sözcüsü
Türkiye’ye mesaj veriyor çünkü Rusya’yla ilişki geliştirmeniz için El Nusra’ya
olan desteği kesmeniz lazım, Ahrar el-Şam’a, Ceyşul İslam gibi birtakım çete
yapılanmalarına bugüne kadar sağlamış olduğunuz desteğin tamamını kesmeniz
gerekiyor. Şimdi, Suudi yetkililer bu tehlikeyi gördüler, oradan hemen yüksek
sesle “Eğer Rusya’yla birtakım farklı ilişkiler üzerinden yakınlaşırsanız
unutmayın bizim de size ödeteceğimiz bir bedel var.”ın mesajını gönderiyorlar.
Yani iç politikada, dış politikada birtakım yanlışları düzeltmeden istediğiniz
kadar teknik düzenleme yapın hiçbir şekilde bu işleri düzeltemezsiniz. 
Bir
kere, içeride arkadaşlarımız da iç politikayla ilgili bu kürsüden defalarca
belirttiler, bu vesileyle son sözlerimi söylerken de tekrar bu savaş
ekonomisinin bir çare olmadığını ifade etmek istiyorum. Çözüm sürecini hep
eleştirenler oluyor, çözüm süreciyle ilgili farklı birtakım bilgileri buradan
sunanlar oluyor ancak bakın, çözüm süreci devam ederken, masa kurulu hâldeyken
402 karakol yapıldı, kalekol yapıldı, bırakın karakolu kalekol yapıldı; bir
kalekolun parasıyla o bölgedeki illerin her birine 2 orta ölçekli fabrika
yapılabilirdi, hastane yapılabilirdi, okul yapılabilirdi yani bütün bunları,
savaş ekonomisi ile üretim ekonomisi arasındaki, barış ekonomisi arasındaki
çelişkiyi ortaya koymak açısından ifade ediyorum. 1 F16’nın bir saatlik havada
uçuş maliyetini hesapladığınız zaman özellikle son bir yılda ortaya çıkan
ekonomik kaybı, hani, can kayıplarını, insan kaybını, ortaya çıkan ahlaki
değerler kaybını, hakikat kaybını bir kenara bırakıyorum -o çok daha önemlidir-
ama ekonomik kaybını, inanın ki hangi düzenlemeyi getirirseniz getirin, burada
düzeltmeniz, toparlamanız mümkün değildir. 
Umarım,
bu yanlışlardan vazgeçersiniz. Umarım, bu yasa tasarısında olduğu gibi
sermayeyi değil, yoksulu, emekçiyi, emeği esas alan yasal düzenlemelere
yoğunlaşırsınız.
Bu
duygu ve düşüncelerle hepinize iyi akşamlar diliyorum. 
Saygılar
sunuyorum. (HDP sıralarından alkışlar)
BAŞKAN
– Teşekkür ederiz Sayın Baluken.
Sayın
milletvekilleri, üçüncü bölüm üzerindeki görüşmeler tamamlanmıştır. 
Şimdi
üçüncü bölüm üzerinde yer alan maddeleri, varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım.
55’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
56’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
57’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
58’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
59’uncu
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 59’uncu maddesinin tasarı metninden
çıkarılmasını arz ve teklif ederiz.
 İdris Baluken Lezgin
Botan Ziya Pir
 Diyarbakır Van Diyarbakır
 Ahmet Yıldırım Filiz
Kerestecioğlu Demir
 Muş İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde, İstanbul Milletvekili Sayın Filiz Kerestecioğlu Demir. (HDP
sıralarından alkışlar)
FİLİZ
KERESTECİOĞLU DEMİR (İstanbul) – Sayın Başkan, Sayın Divan, değerli
milletvekilleri; gerçekten bir gün de bu Meclisten çıkarken diyelim ki bugün
emeğiyle hayatını kazananlar için bir şey yaptık ve huzurlu bir şekilde eve
gidiyoruz ama maalesef, öyle olmuyor. 
1
Temmuzda tatile girecek olan Meclis çalışmaya devam ediyor ve çok çalışıyoruz
diye kendini avutuyor sanıyorum iktidar vekilleri. 
Ne
için çalışıyoruz? Uluslararası insan hakları kurumlarının defalarca hakkında
uyardığı kanun tasarıları Mecliste birer birer kabul ediliyor. AKP kanunları
için mesai yapıyoruz.
İşçiler
için mi çalışıyoruz? Hayır. İşçilerin yarattığı değerin bölüşümü sırasındaki
adaletsizliği daha da derinleştirecek olan bu yasayı görüşüyoruz. Diyoruz ki:
“Ey servet sahibi, sizin bu serveti nasıl kazandığınızın hiç önemi yok, bu beni
ilgilendirmiyor; kayıt dışı olabilir, sorun değil. Bu paradan ben vergi de
almayacağım. Yeter ki parayı Türkiye’ye getir. Büyük servet sahipleri pastayı
alıp götürürken esnafı da vergi affıyla kontrolde tutacağım. Maaşlı
çalışanların vergisi ise daha gelirleri ellerine geçmeden kaynağında kesilecek,
onlar vergisini vermeye devam edecek.”
İşçilerin,
ücretli çalışanların yarattığı değer, eğer adil bir vergi sistemiyle işçilere
geri dönüyorsa en azından adaletli bir vergi sisteminden söz edilebilir. Karl
Marx şöyle der: “Vergileme, sınıf mücadelesinin gerçekleştiği en önemli
alanlardan birini oluşturuyor.” Bugün ise patronların, sermayenin sırtından tüm
vergi yükünü kaldıralım diye uğraşıyor yine Hükûmet. Neden? Yatırımcı gelsin.
Peki, telaş niye? Çünkü, artık Türkiye sermaye için güvenli bir ülke
olmadığından yatırım yapılmıyor.
Uluslararası
Yatırımcılar Derneği, Türkiye’ye doğrudan yabancı yatırımın 2016’nın ilk dört
ayında yüzde 45 düştüğünü söylüyor. Hükûmet de biliyor ki her ekonomik kriz
iktidarın sonudur. Artık kimse hegemonyanıza, baskınıza boyun eğmez hâle gelir.
Korkulan o ki ekonomi, emin adımlarla krize gidiyor. Türkiye İstatistik
Kurumunun açıkladığı verilere göre dış ticaret açığı mayısta 5,05 milyar dolara
yükseldi. Finansal kesim dışındaki firmaların nisan döneminde net döviz
pozisyon açığı 3 milyar 966 milyon dolar artarak 192 milyar 299 milyon dolara
yükseldi. Rant odaklı kentleşme ve bunun etrafında şekillenen ekonomik kalkınma
projesi de krize doğru emin adımlarla ilerliyor.
Bu
yılın ilk yarısında vatandaşların kredi kartı ve tüketici kredisi borçları
394,3 milyar liraya yükseldi. Vatandaş bankalara borcunu zamanında ödeyemediği
için icralık olan kredi tutarı 18,3 milyar liraya çıktı. TÜİK verilerine göre
21 milyon ailenin 19 milyonu yani yüzde 90’ı bankalara borçlu durumda. Merkez
Bankası verilerine göre ise 2,6 milyon kişi borcunu ödemediği için bankaların
kara listesinde yer alıyor. İşte, bu tip yasalar bu tabloyu düzeltmek, üretim
ekonomisini güçlendirmek yerine yine sıcak parayı ülkeye çekmeyi amaçlar yani
fabrikaların açılıp iş olanaklarının sağlanmasına yol açmaz.
Bugün
sermayeye, getirdikleri paradan hiç vergi alınmayacağı ve kaynağına ilişkin
hiçbir sorgulamanın yapılmayacağı garantisi veriliyor. Yani, bugün yine işçiden
alıp patrona vermenin huzuruyla evlerinize döneceksiniz. 17-25 Aralık
operasyonlarıyla anladık ki sermayeye bu kadar pay vermişken onlar da sizi
düşünecektir tabii, mutlaka. 
1990’lı
yıllarda, değerli milletvekilleri, İsviçre Daha Beyaz Yıkar diye bir kitap
okumuştum. İsviçre’nin nasıl kara para akladığını anlatıyordu, İsviçre’nin
Fransız Kantonundan Parlamenter Jean Ziegler. Gerçi daha sonra Jean Ziegler’in,
bu kitabı yazdı diye dokunulmazlığı da kaldırıldı ama olsun. Umarım sizlerin
sayesinde bir gün “Türkiye daha beyaz yıkar” diye bir kitap da yazılmaz. 
Bu
arada, benim bugün dokunulmazlıkla ilgili ifadem için ilk önce Anadolu Ajansına
tebligat yapılmış. Eğer Adalet Bakanına iletirseniz, önce bana tebligat
yapılsın, ben daha sonra Anadolu Ajansına iletirim. 
Sizlere
saygılar sunarım, iyi geceler. (HDP sıralarından alkışlar)
BAŞKAN
- Teşekkür ederiz Sayın Kerestecioğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
59’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
60’ıncı
maddenin (a) bendi üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 404 sayılı Kanun Tasarısı’nın 60/a maddesinde yer alan “takip eden
yıllarda” ibaresinin “sonraki yıllarda” şeklinde değiştirilmesini arz ve teklif
ederiz. 
 Erhan Usta  Mustafa
Kalaycı Mehmet Günal
 Samsun Konya Antalya
 Erkan Akçay İsmail
Faruk Aksu Mehmet Erdoğan 
 Manisa İstanbul Muğla
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde Samsun Milletvekili Sayın Erhan Usta. 
Buyurun.
(MHP sıralarından alkışlar) 
ERHAN
USTA (Samsun) – Teşekkür ederim. 
Sayın
Başkan, değerli milletvekilleri; görüşülmekte olan kanun tasarısının 60/a
maddesindeki önergemize ilişkin görüşlerimizi ifade etmek üzere söz aldım.
Genel Kurulu saygıyla selamlarım. 
Şimdi,
burada esas itibarıyla yapılan şey, Gelir Vergisi ve Kurumlar Vergisi
Kanunu’nda yer alan AR-GE harcamalarının sadeleştirilmesini sağlamak amacıyla
5746 sayılı Kanun’a alınmasıdır. Biz de bunun gayet isabetli bir madde olduğunu
düşünüyoruz. 
Şimdi,
tabii, burada AR-GE konusu önemli. Ben, burada, Milliyetçi Hareket Partisi
olarak, bizim düşüncelerimizi bir miktar sizinle paylaşmak istiyorum. 
Şimdi,
biliyorsunuz, Türkiye, 1990’lı yılların sonlarından itibaren istihdamını
tarımdan hizmetler ve sanayi sektörüne kaydırarak düşük gelirden orta gelir
grubuna doğru yükseldi. Fakat, bu orta gelir grubundan yüksek gelir grubuna
geçilmesi için yapılması gereken şey teknoloji üretmek, teknolojiyi
ticarileştirmekle ancak mümkün olacaktır. Bütün dünyada da orta gelir grubundan
yüksek gelir grubuna geçen ekonomilere baktığımızda ancak bununla bu işi
başardıklarını görüyoruz. 
Daha
önceki konuşmalarımda benim sıklıkla ifade ettiğim bu “demokratik fırsat
penceresi” hususu vardı. Türkiye, 2000’li yılların başında girdi, bir otuz yılı
var -2028, 2030 gibi- yani önümüzde bir on beş yıl var. Bu on beş yıl
içerisinde Türkiye eğer bir şey yapabilirse, bu genç nüfusunu kullanabilirse ve
bu teknolojiyi geliştirip bunu ticarileştirebilirse içinde bulunduğu bu orta
gelirden yüksek gelire geçme imkânı ancak o zaman olabilecektir. Fakat, bugünkü
projeksiyonlara ve gelişmelere baktığımızda, burada aslında bizim biraz
kötümser olmamızı gerektirecek bazı hususlar var. Onları bir miktar sizinle
paylaşmak istiyorum. 
Örneğin,
şimdi IMF’nin projeksiyonlarını esas aldığımızda, 2008 yılında, biliyorsunuz,
Türkiye, 10.444 dolar kişi başı geliri yakalamıştı. 2008’den 2023’e kadar reel
bazda Türkiye'nin kişi başı geliri nasıl seyredecek diye baktığımızda -IMF
2021’e kadar yapıyor bunu ama- o son altı yılın ortalamasıyla bunu 2023’e
uzattığımızda maalesef Türkiye'nin 2008 fiyatlarıyla kişi başı gelirinin ancak
10.125 dolar olacağını görüyoruz. Yani şunu söylemeye çalışıyorum: 2008’de
yakalanan 10.444 dolar 2023 yılında dahi reel bazda yakalanamayacaktır.
Dolayısıyla, burada bir on beş yıl… İşte, bu tam orta gelir tuzağı dediğimiz
meseledir arkadaşlar. 
Dolayısıyla,
hani Hükûmet sıklıkla “Türkiye'de AR-GE harcamaları artırıldı.” filan şeklinde
bir şey söylüyor. Bu doğrudur, bir miktar artış var ama geldiği boyut hâlâ
millî gelirin yüzde 1’idir. Bu çok düşüktür ve burada sonuçlara bakmamız lazım.
Maalesef, bizim bu AR-GE harcamalarımızdaki artış hem seviyesinin düşük olması
nedeniyle hem de yanlış kurgu nedeniyle çok fazla bir sonuç üretmiyor. Yani biz
“AR-GE harcamaları arttı.” diyoruz ama ihracatımız içerisinde teknolojik
ürünlerin payının düştüğünü görüyoruz. Bunların rakamlarını sıklıkla veriyoruz.
İşte, 2002’de yüzde 6,2’yken şu anda yüzde 3,5’a düştü. Hele hele beni daha da
kötümserliğe sevk eden şey, 2013’ten 2014’e gelirken ortanın altı teknolojiden
düşük teknolojiye doğru bir kayma var. Dolayısıyla, bunlar bizi kötümserliğe
sevk ediyor. 
Yapmamız
gereken şey şu… 
Ben
bu AR-GE Yasası Mecliste görüşülürken “Bu, Doğu Bloku mantığıyla hazırlanmış
bir yasadır.” diye eleştirimi ifade etmiştim. Buradaki kastım şu: Şimdi, burada
iki tane faz var. Birinci fazda AR-GE’nin desteklenmesi, AR-GE tabanlı bilgi üretilmesi
ve prototipe dönüştürme var. Türkiye'de burada bir şeyler, çabalarımız var yani
özellikle AR-GE’nin desteklenmesi konusunda çabalar var ama esas olarak ikinci
faz çok daha önemli yani özgün teknolojiyi geliştirdiğimiz ve
ticarileştirdiğimiz faz. Bizim kanunlarımızda, şu andaki mevcut kanunlarımızda
ticarileştirmeye yönelik olarak yani bu ikinci faza yönelik olarak hiçbir şey
yok. Hâlbuki en riskli, en maliyetli alanlarla ilgili birtakım çabalar
gösteriliyor ama bunun -tabiri caizse- kaymağını yiyeceğimiz yerle ilgili
programlarımız maalesef yok. 
Dolayısıyla,
burada bu ikinci fazla ilgili mesela seri üretim tesislerinin kurulması,
teknolojinin, patentinin, lisansının, akreditasyonunun, standardizasyonunun,
sertifikasyonunun, fikrî mülkiyet haklarının alınması ve markalaşma buralara
yönelik olarak bizim programlarımızı geliştirmemiz lazım. Bu ikinci fazı
yapmadığımız sürece burada bir yol katetme imkânımızın olmadığını ben üzülerek
ifade etmek istiyorum. 
Şimdi,
tabii, yani bu birinci faz gerçekten çok riskli ve çok pahalı, dolayısıyla esas
kaymak ikinci fazda. Dolayısıyla, geliştirdiğimiz teknolojileri
ticarileştirerek ikinci fazla ilgili programlar yürürlüğe koyabilirsek
Türkiye’nin önümüzdeki dönemde bir şeyler yapma imkânı olabilecektir. Dolayısıyla,
bu AR-GE meselesine bütüncül olarak bakmamız lazım; birinci aşama ile ikinci
aşamayı birleştirmeye yönelik gayretleri göstermemiz lazım. Bundan sonra da ben
Meclisin bu yönde kanun çıkarmasının Türkiye açısından çok faydalı olacağını
düşünüyorum.
Hepinize
saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Usta.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
60’ıncı
maddenin (a) bendini oylarınıza sunuyorum: Kabul edenler… Kabul etmeyenler…
Kabul edilmiştir. 
60’ıncı
maddenin (b) bendini oylarınıza sunuyorum: Kabul edenler… Kabul etmeyenler…
Kabul edilmiştir. 
61’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 61'inci maddesinin
aşağıdaki şekilde değiştirilmesini arz ve teklif deriz.
Saygılarımızla.
 Kazım Arslan Faik
Öztrak Çetin Osman Budak
 Denizli Tekirdağ Antalya
 Mahmut Tanal Musa
Çam
 İstanbul İzmir
MADDE
61- 14/12/2009 tarihli ve 5941 sayılı Çek Kanununun 2 nci maddesinin ikinci
fıkrasında yer alan “Türkiye Cumhuriyet Merkez Bankası kayıtlarını,"
ibaresi “Risk Merkezi ile adli sicil kayıtlarını ve” şeklinde değiştirilmiş,
üçüncü fıkrasına aşağıdaki cümleler eklenmiş, dördüncü fıkrasında yer alan
“yaptığı, temsilcisi veya imza” ibaresi “yaptığı veya ticaret siciline tescil
edilen” şeklinde değiştirilmiş ve yedinci fıkrasına aşağıdaki bentler ilave
edilmiştir.
“Muhatap
banka; gerçek veya tüzel kişi adına açılması talep olunan çek hesaplarında
bunların, sermaye şirketlerinde ayrıca yönetim organında görev yapanlar ile
ticaret siciline tescil edilen şirket yetkililerinin çek hesabı açma yasağının
bulunmadığı hususunu kontrol ederek, yasağın bulunmadığına ilişkin sorgulama
sonucunu muhafaza eder. Bankalar çek hesabı açtıkları kişiler ile çek hesabı
sahibi tüzel kişi ise hesap açılış tarihi itibarıyla tüzel kişi tarafından
bildirilen işlem yetkililerini 13/1/2011 tarihli ve 6102 sayılı Türk Ticaret
Kanununun 780 inci maddesinin üçüncü fıkrasında belirtilen sisteme
kaydeder."
“e)
Çek hesabı sahibi gerçek kişi ise Türkiye Cumhuriyeti Kimlik Numarası; tüzel
kişilerde ise varsa Merkezi Sicil Kayıt Sistemi (MERSİS) numarası,
f)
Çek hesabı sahibi ile düzenleyenin farklı kişiler olması halinde, ayrıca
düzenleyenin Türkiye Cumhuriyeti Kimlik numarası,”
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN – Hükûmet
katılıyor mu?
MALİYE BAKANI
NACİ AĞBAL (Bayburt) – Katılamıyoruz Sayın Başkanım.
BAŞKAN – Önerge
üzerinde İstanbul Milletvekili Sayın Mahmut Tanal konuşacak. (CHP sıralarından
alkışlar) 
MAHMUT TANAL
(İstanbul) – Değerli Başkan, değerli milletvekilleri; hepinizi saygıyla
selamlıyorum.
Tabii, çekle
ilgili getirilen yeni düzenlemelerde birkaç eksik veya yanlış husus var. Aşağı
yukarı hepimiz araç kullanıyoruz. Yollarda bir “Radar Kontrolü” yazar, “Dikkat,
ileride radar var!” denilir. Niçin? Hızınız eğer yüksekse hızınızı radarın o
120 kotasına indirmeniz için, gafil avlanmamanız için, o suçla ilgili bir
cezaya muhatap olmamanız için bir radar uyarısı var. 1988’de ben avukatlık
ruhsatı aldım. 1996 veya 1997 yılında bir gün Adana’dan geliyorum, o
Toroslar’da hemen yüksek bir yerden iniş yapınca pat karşımda ben radarı gördüm
ve radara yakalandım, “Ya arkadaş, devlet bu şekilde eşkıyanın yaptığı
yöntemlerle sırf para cezası almak için pusuya yatmaz.” dedim. Buradaki yasada
yapılan aynen bir pusu Sayın Bakan. Nasıl pusu? Vatandaş şu anda çekini vermiş,
uzun vadeli ve çekte de ceza yok, hürriyeti bağlayıcı ceza yok ve siz bu radar
kontrolü olmaksızın… Anayasa’nın 38’inci maddesi diyor ki: “Yürürlükte olmayan
yasa nedeniyle kişiye ceza verilemez.” O dönemde bu ceza yasası yoktu. Vatandaş
şu anda 2016 yılının Ocak ayına, Şubat ayına çek vermiş, böyle bir radar
uyarısı da yoktu. Şu anda bu yasa yürürlüğe girdiği andan itibaren vatandaş suç
işlemiş olacak. Sizden istirham ediyorum, devlet bu açıdan vatandaşına pusu
kurmamalı. (AK PARTİ sıralarından gürültüler)
Arkadaşlar,
siz, bakın, burada yerinizden konuşuyorsunuz işi bilmediğinizden dolayı. Ben
düşüncelerinize saygı duyuyorum. Bakın, burada Bakanlık var, bürokratlar var,
yargıçlar var, biraz önce, on beş-yirmi dakika orada onu tartıştım, konuştum,
hâlledemedim ben bunu. Ben hâlledemeyince şimdi bunu sizlerle paylaşıyorum. Bir
zahmet siz de konuşun yetkililerle. Devlet vatandaşına pusu kurmaz çünkü suç
yoktu ki. Yani Sayın Elitaş, ticaret erbabı, bu işi çok iyi bilir ve bu konuda
bakanlık da yaptı, Ekonomi Bakanlığı da yaptı. Yani sizden istirham ediyorum,
bu uyarıyı bilgilerinize sunmak istedim. 
Gelelim
yine çek yasasıyla ilgili bir başka soruna, nedir? Yine 2 yargıcımızla da
görüştük. Siz şirketlerle ilgili kesilen çeke... Yönetici çeki karşılıksız
çıktı, gayet rahat onun yöneticilik sıfatını sona erdiriyorsunuz. Peki, benim
şirketim var, karşılıksız çekten dolayı ceza aldım, benim yöneticiliğimi sona
erdirdiniz. Bana laf atan değerli milletvekili arkadaşımızın da şirketi yok,
kendisi, şahıs olarak ticaretle uğraşıyor, o da esnaf. Aramızdaki fark,
birimizin şirketi var birimizin yok. Onun yöneticiliği gayet rahat devam edecek
–Sayın Çakır, gülüyor, konuyu biliyor- ve ben şirket yöneticisi olarak devam
edememiş olacağım. 
Değerli
arkadaşlar, hatırlar mısınız bir dönem tavşan yöneticiler çıkardı. Burada,
şimdi, yeniden tavşan yöneticiler çıkacak. Tavşan yöneticiler çıkacak ve burada
işletmeler, iş yerleri, kendi çaycısını şirket yöneticisi yapacak ve başka
mağduriyetleri bu şekilde yaşayacağız. 
Burada
cezayla ilgili, evet, efendim, bazı yargıçlar günlük 20 TL üzerinden
hesaplayacak -bin beş yüz günden aşağı olamaz ya- bazıları, işte, 100 TL
üzerinden de yapabilir, 70 TL üzerinden de yapabilir. Pratik yaşamdan gelen
hukukçu arkadaşlarımız çok iyi bilirler. Diyelim ki siz müşteki vekilisiniz, 20
TL veren yargıca götürmezsiniz de onu günlük 50 TL üzerinden veren, 70 TL
üzerinden verene de götürürsünüz. Yazık, günah değil mi? Bunu engelleyemezsiniz,
aradaki makas çok yüksektir. Bu ceza bu şekliyle orantılı ve ölçülü değil. Bu,
tamamen yargıcın keyfine bırakılmış durumda. Bunu yapabileceğiniz…
YILMAZ
TUNÇ (Bartın) – Nasıl götüreceksin yargıca?
YUSUF
BAŞER (Yozgat) – Hâkimi nasıl seçecek?
MAHMUT
TANAL (Devamla) – Söyle üstadım.
YUSUF
BAŞER (Yozgat) – Hâkim seçme hakkınız yok, UYAP atıyor.
YILMAZ
TUNÇ (Bartın) – Hâkimi nasıl seçeceksiniz?
MAHMUT
TANAL (Devamla) – Arkadaşlar, bakın, biraz önce yargıçlarla onu görüştük.
Adamlar, UYAP’ı kırmışlar, sizin ondan haberiniz yok. UYAP’ı kıran, UYAP’ı
kırıcı programlar var. Eğer bunu bilemiyorsanız ben şimdi size ne söyleyeyim? 
Yani,
onun için, burada sizden istirhamım benim şu: Burada o makası daraltmak lazım.
“100 TL ile 20 TL arası” diyeceğimize…
(Mikrofon
otomatik cihaz tarafından kapatıldı)
MAHMUT
TANAL (Devamla) – …“20 TL ile 40 TL arası” diyelim ki belki daha makul, daha
orantılı olur.
Hepinize
teşekkür ediyorum, saygı ve hürmetlerimi sunuyorum. (CHP sıralarından alkışlar)
BAŞKAN
– Teşekkür ederiz Sayın Tanal.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
61’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
62’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
63’üncü
madde üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın çerçeve 63’üncü maddesiyle
değiştirilmesi öngörülen 5941 sayılı Kanun’un 5’inci maddesinin (1)’inci
fıkrasının ikinci cümlesinin aşağıdaki şekilde değiştirilmesini arz ve teklif
ederiz. 
 Mustafa Elitaş  Hakan
Çavuşoğlu  Zekeriya Birkan 
 Kayseri  Bursa
 Bursa 
 Ramazan Can  Murat
Alparslan  Abdulhamit Gül 
 Kırıkkale  Ankara
 Gaziantep
 Halis Dalkılıç  Mustafa
Köse  Yılmaz Tunç
 İstanbul  Antalya
 Bartın
 İsmail Emrah Karayel  Mahmut
Atilla Kaya  Abdurrahman Öz 
 Kayseri  İzmir
 Aydın
 Mücahit Durmuşoğlu 
 Osmaniye
“Ancak,
hükmedilecek adli para cezası; çek bedelinin karşılıksız kalan miktarı, çekin
üzerinde yazılı bulunan düzenleme tarihine göre kanuni ibraz tarihinden
itibaren işleyecek 3095 sayılı Kanuna göre ticari işlerde temerrüt faizi oranı
üzerinden hesaplanacak faizi ile takip ve yargılama gideri toplamından az
olamaz.”
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın 63’üncü maddesiyle 5941 sayılı
Kanun’un 5’inci maddesine eklenmesi öngörülen (11)’inci fıkranın aşağıdaki
şekilde değiştirilmesini arz ve teklif ederiz. 
 Mehmet Günal İsmail
Faruk Aksu Mehmet Parsak
 Antalya İstanbul Afyonkarahisar
 Erhan Usta Mustafa
Kalaycı
 Samsun Konya
“Birinci
fıkra uyarınca verilen adli para cezalarının ilk kez ödenmemesi durumunda,
13/12/2004 tarihli ve 5275 sayılı Ceza ve Güvenlik Tedbirlerinin İnfazı
Hakkında Kanun’un 106’ncı maddesinin üçüncü fıkrasında yer alan kamuya yararlı
bir işte çalıştırma kararı verilir. Birinci fıkra uyarınca verilen adil para
cezalarının bir defadan fazla ödenmemesi durumunda ise, bu ceza doğrudan hapis
cezasına çevrilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Afyonkarahisar Milletvekili Sayın Mehmet Parsak konuşacak.
(MHP sıralarından alkışlar)
Buyurun.
MEHMET
PARSAK (Afyonkarahisar) – Aziz Türk milletinin saygıdeğer milletvekilleri, ben
de gecenin bu saatinde sizleri saygıyla selamlıyorum.
Bu
kanun tasarısının, ticaret hayatını, alacaklıları, borçluları en fazla
ilgilendiren maddelerinden bir tanesi de 2012 yılında AKP iktidarı zamanında
kaldırılmış ve bugün yeniden getirilmekte olan, karşılıksız çeke hapis cezası
verilmesine ilişkin bu maddeyle ilgili. Şimdi, burada, Milliyetçi Hareket
Partisinin de iktidar ortağı olduğu 2001 yılında Anayasa’mızın 38’inci
maddesinde bir değişiklik yapılmak suretiyle, “Hiç kimse, yalnızca sözleşmeden
doğan bir yükümlülüğü yerine getirememesinden dolayı özgürlüğünden
alıkonulamaz.” hükmü getirilmiştir ve bu Anayasa hükmünün doğal bir gereği
olarak, yalnızca ekonomik suç işlemek, kişinin hapis cezasıyla muhatap
olmamasını gerektirdiği hâlde, 2012 yılına kadar bu hapis cezası devam etmiş
fakat sonrasında -rakamlar son derece önemli bu bağlamda- 2002 yılında 5.602
iken 2012 yılında 392.314 olmak suretiyle, bu kadar afaki bir yükselişle hapis
cezası kaldırılmıştır. 
Şimdi,
çek, bir ödeme aracı olarak ticaret hayatında da bu anlamda, adliyelerde de son
derece önemli bir durumda. Çekin ödenmemesi de iki türlü mümkün: Birincisi,
hiçbir şekilde çeki ödemeye niyeti olmadığı hâlde çok küçük bir sermayeyle “Her
işi yaparım.” kabilinden bir şirket kuran ve ondan sonra da özellikle kamu
bankalarında pek çok çek hesabı açıp, çek defterleri alıp –piyasa tabiriyle
söylüyorum- bu çekleri doğrayıp onlarca, yüzlerce firmanın iflasına veya çok
zor durumda kalmasına yol açan çek keşidecileri var. Bunlarla ilgili her hâl ve
şartta hapis cezası da uygulanmalı, en sert yönüyle de uygulanmalı ki ticaret
hayatının gerekliliği yerine getirilebilsin. 
Ama,
bir de şu durum var ki biraz önce Anayasa’daki o hükümle daha da uyumlu olan
bir mahiyette: Örneğin, bizim Başmakçı ilçemiz yumurta borsasının bulunduğu,
yumurta piyasasının belirlendiği bir ilçemizdir. Bu anlamda, çok fazla sayıda
orada özellikle Suriye’ye, Irak’a ihracat yapan firmamız var. Bunların içinde
elli yıldır bu ticareti namuslu bir şekilde, dürüst bir şekilde sürdürdüğü
hâlde son dönemde yanlış uygulanan ekonomik politikalardan dolayı, siyasi
politikalardan dolayı, yanlış diplomatik tercihlerden dolayı zor durumda
olanlar var. Bunlardan dolayı, elli yıllık ticaret hayatında bir defa ve belki
de ilk ve son defa bir çeki ödeyememekten dolayı bugün bu getirilen
düzenlemeyle bin beş yüz güne kadar hapis cezasıyla bunu muhatap etmek
adaletli, hakkaniyetli bir yaklaşım değil. 
Bunu
komple kaldıramıyoruz da, bunu ticari hayatın gerekleriyle, icaplarıyla münasip
de göremiyoruz. “Bunu çözüme kavuşturabilmek için hem Hükûmetle hem de bakanlık
bürokrasisiyle nasıl bir yol izleyebiliriz, nasıl bir önerge getirebiliriz de
-hakikaten maksadımız üzüm yemek olduğu için- bunu bir düzenlemeye
kavuşturabiliriz?” diye saatlerdir burada çalışmasını yürütüyoruz. Hükmün
açıklanmasının geri bırakılmasını bir formül olarak düşündüğümüzde, Ceza
Muhakemesi Kanunu’nun 231’inci maddesinde bir değişiklik ihtiyacı hasıl oluyor.
Buraya bir “dolandırıcılık kastı” eklediğimizde Türk Ceza Kanunu’nda dolandırıcılık
suçu müstakil bir suç olarak işlenmiş, “çek dolandırıcılığı” diye ayrı bir
suçun özel görünüş biçimi getirdiğimizde sistem karmaşası vücut buluyor. 
Şimdi,
genel bir yaklaşımı da var ne yazık ki AKP’nin, kervan yolda düzülür yaklaşımı;
bu hâliyle bunu çıkaralım, uygulamaya bakalım, mevcut düzenlemeyi buna göre
getirelim, uygulamada karşılaşılan düzenlemelerle, karşılaşılan durumlarla bunu
belki daha iyi bir noktaya getirebiliriz yaklaşımı. Bu da bir yere kadar
anlaşılabilir ama biz, en azından, gecenin bu saatinde getirmiş olduğumuz
önergeyle… Mevcuttaki hükümde o verilmiş olan adli para cezasının hapis
cezasına dönüştürülmesinde, Ceza İnfaz Kanunu’nun 106’ncı maddesi çerçevesinde
kamu yararına çalışmayı da baypas etmek suretiyle doğrudan doğruya hapis
cezasına dönüştürmeyi getiriyorsunuz. Biz de diyoruz ki gerçekten namuslu olan,
1 defaya mahsus bunu işlemiş durumda olan bir çek keşidecisi en azından 1’inci
defa bunu işlediğinde kamu yararına çalışma tedbiriyle bunu telafi edebilsin.
Bu istidâd hâline geldiğinde, 2, 3, 5, 10, 15 olduğunda bunları hapis cezasına
dönüştürebilelim. Bu mahiyette bir önerge sunduk. 
Önergemizin
kabulünü talep ediyor, Gazi Meclisi ve sizleri saygılarımla selamlıyorum. (MHP
sıralarından alkışlar)
BAŞKAN
– Teşekkür ederiz Sayın Parsak. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
İDRİS
BALUKEN (Diyarbakır) – Sayın Başkan, İç Tüzük 60’a göre bir söz talebim var.
BAŞKAN
– Sayın Baluken, sizden önce ben bir açıklama yapma gereği duyuyorum, daha
sonra size söz vereceğim.
X.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkanvekili Pervin Buldan’ın,
Fransa’nın Nice kentinde bomba yüklü bir kamyonla gerçekleştirilen saldırıda
yaşamını yitirenlere Allah’tan rahmet, yaralılara acil şifalar dilediklerine ve
saldırıyı kınadıklarına ilişkin konuşması
BAŞKAN
– Şimdi, son dakika olarak haberlere düşen bir bilgiyi paylaşmak istiyorum:
Fransa’nın Nice kentinde bomba yüklü bir kamyon, kalabalık bir topluluğun
üzerine gitmiş ve çok sayıda ölü ve yaralının olduğu ifade ediliyor, yazılıyor.
Yapılan bu saldırıyı kınıyor, yaşamını yitiren bütün insanlara Allah’tan
rahmet, yaralılara da acil şifalar diliyoruz. 
Sayın
Baluken, buyurunuz.
V.- AÇIKLAMALAR (Devam)
32.- Diyarbakır Milletvekili İdris Baluken’in,
Fransa’nın Nice kentinde bomba yüklü bir kamyonla gerçekleştirilen saldırıda
hayatını kaybedenlere Allah’tan rahmet, yaralılara acil şifalar dilediğine ve
saldırıyı kınadığına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Aynı
gerekçeyle söz istemiştim. Öncelikle Divanın göstermiş olduğu duyarlılığa
teşekkür ettiğimi ifade etmek istiyorum. 
Fransa’nın
Nice kentinde Bastille Günü’nü kutlayan kalabalığın içerisine bir kamyonun,
bomba yüklü bir kamyonun dalmasıyla meydana gelen bir saldırıyla onlarca ölü ve
yüzlerce yaralının olduğu ifade ediliyor. Nice Başsavcılığı, şu ana kadar 60’a
yakın ölüden bahsediyor. Tabii, korkunç bir olay. Bu saldırıyı lanetlediğimizi,
bu saldırıyı yapan insanlık düşmanı barbar anlayışı, barbar zihniyeti
kınadığımızı Halkların Demokratik Partisi olarak ifade ediyoruz. Yaşamını
yitiren bütün Fransız yurttaşlarına rahmet, yaralananlara acil şifalar
dileğimizi iletiyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayınız Sayın Baluken.
İDRİS
BALUKEN (Diyarbakır) – Tamamlıyorum Sayın Başkan.
Tüm
Fransa halkına da geçmiş olsun dileklerimizi ve dayanışma duygularımızı buradan
iletmek istiyorum. 
Teşekkür
ederim.
BAŞKAN
– Teşekkür ederiz Sayın Baluken.
Sayın
Özel, buyurunuz. 
33.- Manisa Milletvekili Özgür Özel’in, Fransa’nın Nice
kentinde bomba yüklü bir kamyonla gerçekleştirilen saldırıda hayatını
kaybedenlere Allah’tan rahmet, yaralılara acil şifalar dilediğine ve saldırıyı
kınadığına ilişkin açıklaması
ÖZGÜR
ÖZEL (Manisa) – Aynı sebeple söz istemiştim Sayın Başkan.
Sayın
Baluken’in ve sizin aktardığınız bilgiler dâhilinde biz de İnternet üzerinden
aldığımız bilgilerle Fransa halkının büyük bir terör saldırısıyla karşı karşıya
olduğunu, ölü sayısının artmasından endişe edildiğini ama rakamın şimdiden 60
olduğunu ve çok daha artabileceğine ilişkin endişeli yorumları üzülerek
okuyoruz. Terör kimden gelirse gelsin ve hangi gerekçeyle yapılırsa yapılsın,
dünyanın neresinde yapılırsa yapılsın bir insanlık suçudur. Ulusal günlerinde,
ulusal gününü kutlayan suçsuz günahsız Fransız vatandaşlarına veya dünyanın
herhangi bir yerinden olan oradaki misafirlerine karşı yapılmış böyle bir
acımasız saldırıyı lanetlediğimizi ve Fransız halkının acısını paylaştığımızı
ifade ediyor, teşekkür ediyorum.
BAŞKAN
– Teşekkür ederiz Sayın Özel.
Sayın
Elitaş, buyurun.
34.- Kayseri Milletvekili Mustafa Elitaş’ın, Fransa’nın
Nice kentinde bomba yüklü bir kamyonla gerçekleştirilen saldırıda hayatını
kaybedenlere Allah’tan rahmet, yaralılara acil şifalar dilediğine ve saldırıyı
kınadığına ilişkin açıklaması
MUSTAFA
ELİTAŞ (Kayseri) – Teşekkür ediyorum Sayın Başkan.
Arkadaşlarımızın
da ifade ettiği gibi şu anda biraz önce aldığımız bilgi çerçevesinde,
Fransa’nın Nice kentinde millî gün kutlamaları yapılırken bir kamyon veya
kamyonet üzerinden kalabalığın içerisine dalarak 60 insanın hayatını
kaybetmesine sebebiyet veren terör olayını şiddetle kınıyoruz. Terörün iyisi,
kötüsü olmaz. Benim, senin, teröristin iyisi olmaz. Terörün insanlıkla, dinle,
imanla herhangi bir ilişkisinin olmadığında herhâlde hepimiz hemfikiriz. 
Bu
anlamda, Fransa halkına başsağlığı diliyoruz, geçmiş olsun dileklerimizi
iletiyoruz, yaralılara acil şifalar diliyoruz ve bu terörü, bütün terörü
şiddetle kınadığımızı ifade etmek istiyorum AK PARTİ Grubu adına. 
Teşekkür
ediyorum.
BAŞKAN
– Teşekkür ediyoruz Sayın Elitaş.
Sayın
Akçay, buyurunuz.
35.- Manisa Milletvekili Erkan Akçay’ın, Fransa’nın
Nice kentinde bomba yüklü bir kamyonla gerçekleştirilen saldırıda hayatını
kaybedenlere Allah’tan rahmet, yaralılara acil şifalar dilediğine ve saldırıyı
kınadığına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Maalesef
Fransa’nın korktuğu başına geldi. Bu birkaç gündür bu terör saldırıları
nedeniyle -Türkiye de dâhil olmak üzere- Fransa’da ve değişik ülkelerde bu
saldırı beklentisi nedeniyle güvenlik önlemlerini artırmışlardı ama maalesef
öğreniyoruz ki çok sayıda kişinin hayatını kaybettiği ve çok sayıda yaralananın
olduğu vahim, vahşi bir saldırının olduğu ortaya çıktı. 
Öncelikle
Fransa’nın başı sağ olsun diyorum. Ölenler nedeniyle başsağlığı dileklerimizi
iletiyorum ve yaralılara da acil şifalar diliyorum. 
Olay
çok yeni. Önümüzdeki saatlerde ve günlerde elbette ayrıntılarını öğreneceğiz.
(Mikrofon
otomatik cihaz tarafından kapatıldı) 
BAŞKAN
– Tamamlayınız lütfen.
Buyurunuz.
ERKAN
AKÇAY (Manisa) – Biz de Türkiye olarak, Türk milleti olarak, neredeyse hemen
hemen her gün, hatta bazen her saat terör saldırılarına maruz kalan bir ülke
olarak da, bu terör acılarını yıllardır en derin şekilde yüreğimizde ve her
alanda çeken bir ülke olarak bu acıları biliyoruz ve bu vesileyle de, terör
saldırılarında hayatını kaybeden bütün insanlarımızı, şehitlerimizi tekrar
rahmetle yâd ederken Avrupa Parlamentosuna da, Avrupa Birliğine de, yine,
Avrupa Parlamentosunun bir üyesi olan Fransa’ya da hatırlatmak isterim ki,
hiçbir terör örgütüne ve terör faaliyetine izin verilmemesi gerektiğini, eninde
sonunda kendilerini de yakacağını bütün ülkelerin düşünmesi gerektiğini
düşünüyorum.
Teşekkür
ediyorum.
BAŞKAN
– Teşekkür ederiz Sayın Akçay.
Tüm
siyasi parti grup temsilcilerine ve grup başkan vekillerine ayrı ayrı teşekkür
ediyorum.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/728) ile Plan ve Bütçe
Komisyonu Raporu (S.Sayısı 404) (Devam)
BAŞKAN
– Sayın milletvekilleri, şimdi 63’üncü madde üzerindeki diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın çerçeve 63’üncü maddesiyle
değiştirilmesi öngörülen 5941 sayılı Kanun’un 5’inci maddesinin (1)’inci
fıkrasının ikinci cümlesinin aşağıdaki şekilde değiştirilmesini arz ve teklif
ederiz. 
Mustafa Elitaş (Kayseri) ve
arkadaşları
“Ancak,
hükmedilecek adli para cezası; çek bedelinin karşılıksız kalan miktarı, çekin
üzerinde yazılı bulunan düzenleme tarihine göre kanuni ibraz tarihinden
itibaren işleyecek 3095 sayılı Kanuna göre ticari işlerde temerrüt faizi oranı
üzerinden hesaplanacak faizi ile takip ve yargılama gideri toplamından az
olamaz.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkan.
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılıyoruz Sayın Başkanım.
BAŞKAN
– Gerekçeyi okutuyorum:
Gerekçe:
Önergeyle,
mahkeme tarafından hükmedilecek adli para cezasına faiz bedeli ile takip ve yargılama
giderinin de ilave edilmesi hükme bağlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… 63’üncü madde kabul edilmiştir.
64’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
65’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
66’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
67’nci
madde üzerinde bir adet önerge vardır, okutmadan önce Sayın Bakana söz
veriyorum.
Buyurunuz
Sayın Bakan.
V.- AÇIKLAMALAR (Devam)
36.- Maliye Bakanı Naci Ağbal’ın, Fransa’nın Nice
kentinde bomba yüklü bir kamyonla gerçekleştirilen saldırıda hayatını
kaybedenlere Allah’tan rahmet, yaralılara acil şifalar dilediğine ve saldırıyı
kınadığına ilişkin açıklaması
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Tüm
parti gruplarımız gibi biz de AK PARTİ Hükûmeti olarak Fransa’da bugün meydana
gelen terör olayını şiddetle kınıyoruz. Terör nereden gelirse gelsin, hangi
sebeple yapılırsa yapılsın bir insanlık suçudur. Türkiye her dönemde olduğu
gibi bütün terör örgütlerine karşı, bütün teröre karşı sonuna kadar mücadele
etmektedir. Bütün medeni memleketlerin de bu mücadeleyi ortaklaşa yürütmesi
gerektiğine inanıyoruz. Umuyorum ki bu saldırılar bir daha asla olmaz. Ülkeler
bu alanda ortak bir anlayış içerisinde teröre karşı mücadele ederler.
Tekrar
ben bu terör olaylarında vefat eden insanların yakınlarına başsağlığı
diliyorum. Fransa’ya, Fransa halkına, Fransa Hükûmetine üzüntülerimizi
bildiriyorum.
Teşekkür
ediyorum.
BAŞKAN
– Teşekkür ederiz Sayın Bakan.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/728) ile Plan ve Bütçe
Komisyonu Raporu (S.Sayısı 404) (Devam)
BAŞKAN
– Şimdi önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın çerçeve 67’nci maddesinin birinci
fıkrasının (a), (c), (e) ve (f) bentlerinin aşağıdaki şekilde değiştirilmesini
arz ve teklif ederiz.
 Mustafa Elitaş Halis
Dalkılıç Murat Alparslan
 Kayseri İstanbul Ankara
 Zekeriya Birkan Abdullah
Ağralı Abdurrahman Öz
 Bursa Konya Aydın
 Mahmut Atilla Kaya Gökcen
Özdoğan Enç Kerem Ali Sürekli
 İzmir Antalya İzmir
 Mücahit Durmuşoğlu  Halil
Özcan
 Osmaniye Şanlıurfa
"a)
212 nci maddesinin birinci fıkrasına "onaylanması" ibaresinden sonra
gelmek üzere "veya şirket sözleşmesinin ticaret sicili müdürü yahut
yardımcısı huzurunda imzalanması" ibaresi ile aynı fıkranın sonuna
"Şirketin kuruluşunda, şirket sözleşmesini ihtiva eden kâğıtlardan değerli
kağıt bedeli alınmaz." cümlesi,"
"c)
335 inci maddesinin birinci fıkrasına "onaylandığı" ibaresinden sonra
gelmek üzere "veya ticaret sicili müdürü yahut yardımcısı huzurunda
imzaladığı" ibaresi ile aynı fıkranın sonuna "Şirketin kuruluşunda,
esas sözleşmeyi ihtiva eden kâğıtlardan değerli kâğıt bedeli alınmaz."
cümlesi,"
"e)
566 ncı maddesinin birinci fıkrasına "onaylanması" ibaresinden sonra
gelmek üzere "veya esas sözleşmenin ticaret sicili müdürü yahut yardımcısı
huzurunda imzalanması" ibaresi ile aynı fıkranın sonuna "Şirketin
kuruluşunda, esas sözleşmeyi ihtiva eden kağıtlardan değerli kâğıt bedeli
alınmaz." cümlesi,"
"f)
575 inci maddesinin birinci fıkrasına "onaylanması" ibaresinden sonra
gelmek üzere "veya şirket sözleşmesinin ticaret sicili müdürü yahut
yardımcısı huzurunda imzalanması" ibaresi ile aynı fıkranın sonuna
"Şirketin kuruluşunda, şirket sözleşmesini ihtiva eden kağıtlardan değerli
kağıt bedeli alınmaz." cümlesi,"
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkan.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
MUSTAFA
ELİTAŞ (Kayseri) – Gerekçe.
BAŞKAN
– Gerekçeyi okutuyorum:
Gerekçe:
Yapılan
düzenlemeyle şirket kuruluş işlemlerindeki maliyetlerin azaltılması
amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… 67’nci madde kabul edilmiştir.
68’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
69’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
70’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
71’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
72’nci
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Yatırım Ortamının İyileştirilmesi Amacıyla Bazı Kanunlarda Değişiklik
Yapılmasına Dair Kanun Tasarısı’nın çerçeve 72’nci maddesiyle 6102 sayılı
Kanun’a eklenmesi öngörülen geçici 11’inci maddenin aşağıdaki şekilde
değiştirilmesi arz ve teklif ederiz.
 Mustafa Elitaş Halis
Dalkılıç Murat Alparslan
 Kayseri İstanbul Ankara
 Abdurrahman Öz Zekeriya
Birkan Abdullah Ağralı
 Aydın Bursa Konya
 Mücahit Durmuşoğlu Mahmut
Atilla Kaya
 Osmaniye İzmir
"GEÇİCİ
MADDE 11- (1) 31/12/2016 tarihinden sonra bankalarca çek hesabı sahiplerine 780
inci maddeye bu Kanunla eklenen hüküm gereğince bulunması gereken karekod ve
seri numarası unsurlarını içermeyen çek yaprağı verilemez. 31/12/2016
tarihinden önce basılan çeklerde bu unsurlar aranmaz."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Başkanım.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılıyoruz Sayın Başkanım.
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum:
Gerekçe:
Tasarının
çerçeve 70’inci maddesiyle 6102 sayılı Kanun’un 780’inci maddesinde yapılan
düzenlemeyle seri numarası ve karekod çekin zorunlu unsuru hâline
getirilmektedir. Tasarının çerçeve 72’nci maddesiyle 6102 sayılı Kanun’a
eklenmesi öngörülen geçici 11’inci maddeyle, 31/12/2016 tarihinden sonra
bankalarca çek hesabı sahiplerine karekodsuz çek yaprağı verilemeyeceği
düzenlenmektedir. Dolayısıyla, bu tarihe kadar bankalarca karekodsuz çek
bastırılıp verilebileceği gibi, bu çekler belirtilen tarihten önce veya sonra
keşide edilebilecektir.
31/12/2016
tarihine kadar bankalarca bastırılmış bulunan ve seri numarası ile karekod
bulunmayan çeklerin geçerliliği konusunda uygulamada tereddüt yaşanabilecek,
kambiyo senetlerine mahsus icra yoluyla takip yapılıp yapılmayacağı veya
karşılıksız çek keşide etmek suçunun oluşup oluşmadığı konusunda farklı
uygulamalar ortaya çıkabilecektir. Görüş ayrılıklarının giderilmesi amacıyla,
önergeyle 31/12/2016 tarihine kadar bastırılan çeklerin geçerliliği bakımından
seri numarası ve karekod unsuru aranmayacağı açıkça düzenlenmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… 72’nci madde kabul edilmiştir. 
73’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
74’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
75’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Geçici
madde 1’i oylarınıza sunuyorum: Kabul edenler… Kabul etmeyenler… Kabul
edilmiştir.
Geçici
madde 2 üzerinde bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 404 sıra sayılı Kanun Tasarısı’nın geçici 2’nci maddesinin tasarı
metninden çıkarılmasını arz ve teklif ederiz.
 Mustafa Elitaş Ramazan
Can Adnan Boynukara
 Kayseri Kırıkkale Adıyaman
 Mücahit Durmuşoğlu Murat
Göktürk Hüsnüye Erdoğan
 Osmaniye Nevşehir Konya
 Sami Dedeoğlu İsmail
Tamer
 Kayseri Kayseri
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan. 
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
MEHMET
MUŞ (İstanbul) – Gerekçe.
BAŞKAN
– Gerekçeyi okutuyorum:
Gerekçe:
Tasarının
geçici 2’nci maddesinde düzenlenen konunun bütüncül bir anlayışla ele alınarak
değerlendirilmesinin sağlanması amaçlanmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul edilen
önerge doğrultusunda geçici madde 2 tasarı metninden çıkarılmıştır. (CHP ve HDP
sıralarından alkışlar)
76’ncı
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Yatırım Ortamının İyileştirilmesi Amacıyla Bazı Kanunlarda Değişiklik
Yapılmasına Dair Kanun Tasarısı’nın çerçeve 76’ncı maddesinin birinci
fıkrasının (d) bendinde yer alan "43 üncü maddesinin birinci fıkrasının
(ç) bendi" ibaresinin "43 üncü maddesinin birinci fıkrasının (ç)
bendiyle yapılan düzenlemenin birinci paragrafı" şeklinde değiştirilmesini
arz ve teklif ederiz.
 Mustafa Elitaş Halis
Dalkılıç Murat Alparslan
 Kayseri İstanbul Ankara
 Zekeriya Birkan Abdullah
Ağralı Abdurrahman Öz
 Bursa Konya Aydın
 Mahmut Atilla Kaya Kerem
Ali Sürekli Halil Özcan
 İzmir İzmir Şanlıurfa
 Mücahit Durmuşoğlu
 Osmaniye
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz Sayın
Başkanım.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılıyoruz Sayın Başkanım. 
MUSTAFA ELİTAŞ
(Kayseri) – Gerekçe.
BAŞKAN –
Gerekçeyi okutuyorum:
Gerekçe:
Önergeyle
yürürlük maddesinde değişiklik yapılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul edilen
önerge doğrultusunda 76’ncı maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
77’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 77’nci maddesinin aşağıdaki şekilde
değiştirilmesini arz ve teklif ederiz. 
 Erhan Usta Mustafa
Kalaycı Mehmet Günal
 Samsun Konya Antalya
 Erkan Akçay İsmail
Faruk Aksu Mehmet Erdoğan
 Manisa İstanbul Muğla
“MADDE 77- Bu
Kanun hükümleri Bakanlar Kurulu tarafından yürütülür.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Hükûmet
katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım. 
BAŞKAN – Önerge
üzerinde Samsun Milletvekili Sayın Erhan Usta konuşacak. 
Buyurunuz. 
ERHAN USTA
(Samsun) – Sayın Başkan, değerli milletvekilleri; Genel Kurulda üç günlük bir
mesainin son dakikalarını yaşıyoruz. Plan ve Bütçe Komisyonunda da iki gün
boyunca bu konuyu tartıştık. Kanun tasarısı görüşmeleri esnasında ikazlarımız
oldu, Milliyetçi Hareket Partisi olarak iyileştirmeye yönelik çabalarımız oldu
ve son noktaya gelmiş bulunuyoruz. Şimdi, Türkiye’de yatırımların artırılması
ihtiyacı var diyoruz ve mevcut yatırımlarımızın da kalitesini iyileştirmemiz
lazım. 
İş
ortamının düzeltilmesi konusu yani bugün burada çalıştığımız bu kanun
tasarısında yoğunluklu olarak yer alan maddeler, iş ortamının iyileştirilmesi
açısından bizim de desteklediğimiz, bizim parti programımızda da olan
maddelerdi. O yüzden, çalışmalar esnasında biz hem Komisyonda hem de Genel
Kurulda bunları destekledik. Tabii, burada, izaha davet, çek ve iflas erteleme
gibi bazı konularda çekincelerimiz oldu, oradaki düşüncelerimizi de sizlerle
paylaştık.
Ancak,
şunu unutmayalım ki bu yaptığımız işler, iş ortamının iyileştirilmesi açısından
çok da yeterli olan hususlar değildir. Buna mali boyutla bir bakacak olursak,
genel devletin, toplam kamunun yaklaşık 900 milyar TL civarında bir geliri var.
Biz, burada yaptığımız işlerle -parasal açıdan olanlar için söylüyorum-
yaklaşık 1 milyar liralık bir gelirden vazgeçiyoruz yani topladığımız gelirin
dokuz yüzde 1’i. O yüzden, bunu, bu işi fazla abartıp rehavete kapılmamamız
lazım. 
Türkiye’de
iş ortamının iyileştirilmesi için yapmamız gereken yapısal mahiyetli çok daha
fazla iş var. İlk yapmamız gereken iş de, Türkiye’de belirsizliklerin
azaltılmasıdır. Siyasi ve ekonomik belirsizliklerin yani her gün yeni bir
gündemle –Türkiye’de, işte Suriyelilere vatandaşlık verilmesi, bilmem,
başkanlık sistemi, efendim, başkanlık olmazsa yeniden seçim olur, olmaz gibi- belirsizliklerin
yaratıldığı, öngörülebilirliğin kaybedildiği bir ülkede yatırımcı olmaz.
Yatırım, güvene gelir. O yüzden, bu belirsizlikleri azaltmamız lazım. 
Yapısal
mahiyetli olarak da -ben geneli üzerindeki konuşmalarımda da ifade ettim-
demokrasiyi üstün kılacak, demokrasiyi iyileştirecek çabalar içerisinde olmamız
lazım; hukukun üstünlüğünü hâkim kılacak çabalar içerisinde olmamız lazım;
yargı bağımsızlığını sağlamamız lazım; kamu yönetimini iyileştirmemiz, liyakate
önem vermemiz, politikalarda, kamu politikalarında istikrar sağlamamız lazım.
Bir gün böyle, ertesi gün şöyle politikalar, kanunlar yaparsak, politikalar
uygularsak, istikrar olmaz, güven olmaz. Şeffaflığı sağlamamız lazım. Kayıt
dışılıkla mücadelede yapmamız gereken çok önemli işler var. Ekonomide
verimliliği artırmamız lazım, güveni ve hoşgörüyü hâkim kılmamız lazım.
Şimdi,
bu çok tartışılan geçici 2’nci maddenin -yani Türkiye’de, bize göre kara para
aklama maddesinin- kaldırılmış olması, Hükûmet tarafından çekilmiş olması son
derece isabetli bir husustur. Milliyetçi Hareket Partisi olarak biz de bunu, bu
konudaki düşüncelerimizi ısrarla hem Komisyonda hem de Genel Kurulda sizlerle
paylaştık. Hayırlı bir iş yapılmıştır. Tabii, bu keşke Plan ve Bütçe
Komisyonunda yapılsaydı, burada da daha verimli başka işlere zamanımızı
ayırabilseydik. Maalesef Hükûmet orada yaklaşmadı. Biz onu orada teklif
etmiştik, Plan ve Bütçe Komisyonunda çekilmesini ancak yine de hatadan dönüldü,
Genel Kurul aşamasında çekilmesini takdirle karşılıyoruz. Tabii ki temennimiz
bunun tekrar getirilmemesidir. Türkiye’nin böyle bir yasaya -bütün
samimiyetimle ifade ediyorum- ihtiyacı yoktur. Bu yasanın Türkiye’ye faydası
olmayacak, zararı olacaktır çünkü biz bir defalık parayla bir işi çözemeyiz.
Buradan gelecek para zaten hayırlı bir para değil, helal bir para değil ve
helal olmuş olsa bile bu para, biz yıllık 200 milyar dolar finansman ihtiyacı
olan bir ekonomiyiz, bir defalık paralarla bir şey yapamayız çünkü kötü para
iyi parayı kovar. Bizim sürekli, sağlam ve ekonomik altyapımızı güçlendirerek
elde edeceğimiz paralara ihtiyacımız var, kaynaklara ihtiyacımız var. Bence
bunu hiç göz ardı etmememiz lazım. Para, güvene, istikrara gelir. Güveni,
istikrarı sağlayacak işlerin yapılması lazım. Türkiye’ye sermaye girişine
herhangi bir engel yok yani bunu da açıklıkla ifade etmek lazım. Hatta bugün
bakan olan bir kısım bakanlarımızın geçmişte “Normal sermaye girişine bile
sermaye kontrolü uygulayalım, ‘Tobin tax’ uygulayalım.” dedikleri bir ortamdan
bugün “Kara parayı bile Türkiye’ye çekelim.” diye bir gayret içerisinde olmayı
zaten anlamak mümkün değil, bu hiçbir şekilde anlaşılır değil. Hele hele on
dört yıllık bir iktidardan sonra hâlâ işte “Yurt dışında Türklerin parası var.”
veya “Körfez’den para gelsin, biz bu parayı çekmek için bunları yapıyoruz.”
demek çok anlaşılır değildir. 
Ben
sözlerimin son dakikalarında bu tasarıya, çekincelerimize rağmen ama geneli
itibarıyla olumlu gördüğümüz için kabul oyu kullanacağımızı da Genel Kurula
ifade etmek istiyorum. Yasanın hayırlı ve uğurlu olması temennisiyle Genel
Kurulu saygıyla selamlarım.
Teşekkür
ederim. (MHP
sıralarından alkışlar)
BAŞKAN
– Teşekkür ederiz Sayın Usta.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
77’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Sayın
milletvekilleri, üçüncü bölümde yer alan maddelerin oylamaları tamamlanmıştır. 
Şimdi
İç Tüzük 86’ya göre lehte ve aleyhte iki sayın milletvekiline söz hakkı
vereceğim. 
Lehte
olmak üzere, Kayseri Milletvekili Sayın Mustafa Elitaş. (AK PARTİ sıralarından
alkışlar)
Süreniz
beş dakika. 
Buyurun.

MUSTAFA
ELİTAŞ (Kayseri) – Sayın Başkan, değerli milletvekilleri; yüce heyetinizi
saygıyla selamlıyorum. 
Biraz
sonra Danışma Kurulu önerisi Türkiye Büyük Millet Meclisinin değerli üyelerinin
oylarına sunulacak. Bildiğiniz gibi, perşembe ve cuma günü bu kanunun ve birkaç
tane uluslararası sözleşmenin bitimine kadar bir grup önerimiz gelmişti. Bugün
siyasi partilerle yaptığımız görüşmeler çerçevesinde bu kanun gerçekleşti,
bitti ve yarın çalışmamak üzere, salı günü saat 15.00’te Türkiye Büyük Millet
Meclisinde buluşmak üzere Sayın Başkan Danışma Kurulunu değerli
milletvekillerinin oylarına sunacak. Kabul ettiğiniz takdirde salı günü buraya
geleceğiz, etmediğiniz takdirde yarın tekrar çalışmalara devam edeceğiz.
Değerli
arkadaşlar, bu kanunda bir madde vardı. Bu konuyla ilgili siyasi parti
gruplarının çeşitli hassasiyetleri söz konusu oldu. Hem Plan ve Bütçe
Komisyonunda bu konuyu dile getirdiler hem de burada gündeme getirdiler. Kanun
tasarısı görüşülürken siyasi parti grubuna mensup değerli milletvekili
arkadaşlarımız bazı hassasiyetlerini hakikaten çok samimi bir şekilde dile
getirdiler. Bu hassasiyetleri de biz dikkate aldık. 
Bu
çerçevede, dün Plan ve Bütçe Komisyonu Başkanımız Sayın Süreyya Sadi Bilgiç
başkanlığında Cumhuriyet Halk Partisinden Sayın Zekeriya Temizel, HDP’den Sayın
Ahmet Yıldırım, Milliyetçi Hareket Partisinden Sayın Mustafa Kalaycı ve Maliye
Bakanımızla birlikte arkadaşlarımız bir teknik toplantı yaptılar. Bu
toplantıda, biraz önce çıkardığımız maddeyle ilgili teknik bazı aksaklıkları,
endişeleri ortadan kaldırabilecek herhangi bir şekilde uzlaşabildikleri
takdirde bunun şu anda Türkiye Büyük Millet Meclisinde değiştirilmesiyle ilgili
kanaat oluşturduk ama bugün aldığımız, sabah aldığımız cevap çerçevesinde Sayın
Başkanın ifade ettiği ve diğer partili arkadaşlarımızın da gruplarına
söyledikleri çerçevede bu konuda bugün bu işin olmayacağını, anlaşamadıklarını
ifade ettiler. Bunun üzerine yapmamız gereken noktanın şu olduğunu… Bunu kanun
tasarısından çıkaracağız, önümüzdeki günlerde tekrar metin olarak getireceğiz
ve Plan ve Bütçe Komisyonunda, bütün siyasi partilerin Plan ve Bütçe
Komisyonundaki teknik milletvekilleri tarafından enine boyuna, siyasi görüşleri
bir tarafa bırakarak en olgun bir şekilde değerlendirmeleri üzerine karar
aldık. Bu karar çerçevesinde, eğer muhalefet partisi milletvekili
arkadaşlarımız iktidar partisinin yetkili arkadaşlarını ikna ederlerse birlikte
bir önerge hazırlanacak, ikna edemedikleri takdirde biz bu maddeyi aynı şekilde
getireceğimizi ifade ettik. Bu çerçevede, bugüne kadar gelmesinde katkı
sağlayan siyasi partilerimizin değerli grup başkan vekillerine, özellikle, bu
arada, konuşmaları yaptığımız süre içerisinde de bizi hassasiyetleriyle
uyarmaya çalışan değerli milletvekili arkadaşlarıma çok çok teşekkür ediyorum. 
Gerçekten,
bu kanun tasarısını görüşürken biz dedik ki: “Piyasayı rahatlatıcı bir
düzenleme yapalım, şirket kurulurken ortaya çıkabilecek zorlukları ortadan
kaldıracak ve şirket kurmayı kolaylaştıracak düzenleme yapalım.”
Arkadaşlarımızın bir madde üzerinde çekinceleri vardı, onu da önümüzdeki hafta,
önümüzdeki günlerde o çekinceleri karşılıklı ikna olarak yapabilme konusunu da
değerlendirelim dedik.
Değerli
arkadaşlar, kanun yapma tekniği yönünden bu maddenin, bizim teklifimizde, şu
anda içinde bulunduğu gibi, aynı gelmesi gerekir. Aynı gelip, Plan ve Bütçe
Komisyonunda teferruatıyla tartışılıp, önergelerle düzenlenmesi gerekir. Yani,
biraz önce Sayın Bakanın bu konuyu ifade ederken “Aynen getireceğiz.” diye
söylediği şey, kanun yapma tekniği açısından aynı gelmesi gerekir, aksi hâlde
yeni bir tartışmaya mahal verecek durum ortaya çıkmış olur. 
Bu
arada, Sayın Parsak ile Sayın Tanal’ın yaptığı bir konuşma var; hassasiyetle,
iyi niyetle yaptıkları bir konuşma. Bakın değerli arkadaşlar, çek edimi ödeme
aracıdır, ödeme sözüdür, ödeme vaadidir. Yani, bu kanunun yayımı tarihinden
itibaren bazı arkadaşlarımızın, bazı esnaf ve sanatkârlarımızın tıpkı… Hani,
radarla ilgili güzel bir örnek verdiniz ama ticaret hayatında bu böyle değil.
Ben bir kağıdın, evrakın altına imza atıyorsam “Sayın Tanal, size bu borcu
ödeyeceğim şu tarihte.” diye söz vermişim demektir ve çekte vade yoktur,
görüldüğünde ödenir. Geçici bir düzenleme yaptık. Onun için, bu anlamda
baktığımızda, bugünden sonra insanların sanki tuzağa düşürülüyor gibi değil,
eğer biz o düşünceyi ortaya çıkarırsak bazı esnafın, tüccarın tuzağa matuf
kalmalarına sebebiyet veririz diye düşünüyorum.
Sayın
Parsak hassasiyetle bir konuyu dile getirdi “Acaba bunu kamuda çalıştırabilir
miyiz?” diye. Kendileriyle de arada konuştuk, o süreç içerisinde eğer Ceza
Muhakemeleri Kanunu’yla ilgili endişeler varsa, o endişeler ortaya çıkacaksa
onları da ortadan kaldırabilecek bir düzenlemeyi yapalım diye ifade ettiler. 
(Mikrofon
otomatik cihaz tarafından kapatıldı)
MUSTAFA
ELİTAŞ (Devamla) - Bugünün hassasiyetine bir dakika verirseniz Sayın Başkan,
hemen tamamlıyorum.
BAŞKAN
– Tabii ki Sayın Elitaş.
Buyurun,
tamamlayın.
MUSTAFA
ELİTAŞ (Devamla) – Ben, bu çerçevede, katkı sağlayan tüm milletvekili
arkadaşlarımıza teşekkür ediyorum. Siyasi partilerimizin grup başkan
vekillerine teşekkür ediyorum. Muhalefet partisinden milletvekili
arkadaşlarımızın burada yaptığı yapıcı katkılara da teşekkür ediyorum. Meclis
Başkan Vekilimize teşekkür ediyorum. Kâtip üyelere, bütün arkadaşlarımıza
teşekkür ediyorum. Hakikaten özlediğimiz bir tabloyu bugün yaşadık, inşallah
önümüzdeki hafta görüşeceğimiz kanun tasarı ve tekliflerinde de aynı tabloyu
yaşarız diye ümit ediyorum. 
Hepinize
hayırlı sabahlar.
Teşekkür
teşekkürlerimi sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Elitaş.
MAHMUT
TANAL (İstanbul) – Sayın Başkan…
BAŞKAN
– Sayın Tanal, Sayın Akçay sizden önce söz istedi.
Buyurun
Sayın Akçay.
ERKAN
AKÇAY (Manisa) – Teşekkür ederim Sayın Başkan.
Bu
404 sıra sayılı Yatırım Ortamının İyileştirilmesi Kanunu Tasarısı’nın
görüşmelerini tamamladık, biraz sonra tümünü oylayacağız. Öncelikle, bu
tasarının ülkemize, milletimize, insanlarımıza ve yatırım yapacak olanlara ve
bu maddelerin ilgililerine ve paydaşlarına hayırlı uğurlu olmasını temenni
ediyorum. Biz bu tasarıya Milliyetçi Hareket Partisi Grubu olarak kabul oyu
vereceğiz.
Şunu
ifade etmek isterim ki… Biraz evvel Sayın Elitaş ifade etti, işte, bir düzeltme
niyetlerinin ve amaçlarının olduğunu ama zaman nedeniyle bunun yetişmediğinden
bahsetti. Ben, Milliyetçi Hareket Partisi Grubu açısından şunu söylerim: Bu
geçici 2’nci maddeyle ilgili olarak bizim böyle bir niyetimiz, amacımız ve…
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlayacağım Sayın Başkan.
BAŞKAN
– Sayın Akçay, tamamlayınız lütfen.
ERKAN
AKÇAY (Manisa) – Milliyetçi Hareket Partisi Grubu olarak bizim böyle bir
amacımız, niyetimiz ve önerimiz de olmamıştır, onu bir açıklığa kavuşturayım.
Değerli
milletvekilleri, bu tasarının en önemli yönü de şu olmuştur: Bu, İç Tüzük
tartışmalarının yoğunlaştığını ve İç Tüzük çalışmalarının bugün başladığını da
dikkate alırsak çok güzel bir örnek teşkil etmiştir. Demek ki neymiş? Demek ki
uzlaşma yaklaşımıyla, tasarı ve teklifler, iktidarın da amaçladığı gibi,
aslında bizim de muhalefet olarak pekâlâ yapıcı katkı vermeyi samimi olarak
arzu ettiğimiz tasarılar daha kolay ve rahat geçebiliyormuş. Burada, uzlaşma
kültürünü iktidar ve muhalefet olarak benimsememiz gerektiğini… 
(Mikrofon
otomatik cihaz tarafından kapatıldı) 
BAŞKAN
– Sayın Akçay, lütfen tamamlayınız. 
ERKAN
AKÇAY (Manisa) – Son cümleler. 
…bu
uzlaşmayı esas almamız gerektiğini gösteren en güzel örnek teşkil etmiştir ve
bunun önümüzdeki günlerde yapacağımız İç Tüzük çalışmalarına da bir örnek
teşkil etmesini temenni ediyorum. 
Hepinize
saygılar sunuyorum. 
Teşekkür
ediyorum. 
BAŞKAN
– Teşekkür ederiz Sayın Akçay.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, sizden önce Sayın Tanal söz istemişti. 
Niçin
söz istiyorsunuz Sayın Tanal? 
MAHMUT
TANAL (İstanbul) – Sayın Başkanım, konu şuydu: Grup Başkan Vekili Sayın Elitaş
69’uncu madde uyarınca sataşma şeklinde bir cümle sarf etti ancak ben
zamanınızı almamak adına buradan, yerimden… 
MUSTAFA
ELİTAŞ (Kayseri) – Sataşmadım Sayın Tanal. 
BAŞKAN
– Peki, teşekkür ederiz Sayın Tanal. 
Buyurun,
açıyorum mikrofonunuzu. 
MAHMUT
TANAL (İstanbul) – Ben teşekkür ederim Sayın Elitaş’ın duyarlılığından dolayı. 
Şimdi,
burada, ben şunu söyledim: “Bir sefer, şu andaki tüccarımız, esnafımız çekin
karşılıksız çıkması hâlinde bu kadar ağır sonuçların olabileceğini bilebilseydi
belki çekin miktarını o kadar yüksek yazmazdı.” Çünkü, tüccar… 
MUSTAFA
ELİTAŞ (Kayseri) – Zaten basiretli tüccar. 
MAHMUT
TANAL (İstanbul) - …evet, basiretli bir iş adamı olarak bunun sonuçlarını, ağır
yaptırımın, hürriyeti bağlayıcı cezanın olduğunu bilmiyordu düzenlediği zaman,
şu an ticari piyasada olan çeklerle ilgili. Burada, basiretli bir hukuk
devletinden beklenen de şudur: Vatandaşına herhangi bir pusu kurmamalı,
vatandaşını tuzağa düşürecek düzenlemeler yapmamalıdır. Bu düzenlemeyle, çekini
şu anda ticari piyasaya vermiş ve yapılan düzenleme gereği de vadesinden önce
ibraz edilmeyen çeklerden dolayı…
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Bitiriyorum Sayın Başkan.
BAŞKAN
– Sayın Tanal, lütfen tamamlayınız. 
MAHMUT
TANAL (İstanbul) – Bitiriyorum, özür dilerim.
…ve
şu anda ticari piyasaya verilmiş olan çeklerden dolayı bu şekilde ağır ceza
yaptırımının getirilmesiyle gerçekten, esnafa bir tuzak kurulmuştur, esnafa
pusu kurulmuştur. Bu, hukuk devletiyle bağdaşan bir düzenleme değildir.
Teşekkür
ediyorum.
BAŞKAN
– Teşekkürler Sayın Tanal.
Sayın
Baluken, buyurun.
İDRİS
BALUKEN (Diyarbakır) – Teşekkür ediyorum Sayın Başkan.
Yine
önemli bir kanun tasarısının görüşmelerini bitiriyoruz. Öncelikle şunu ifade
edeyim: Kanun tasarısıyla ilgili genel düşüncelerimizi kürsüden ifade ettik
ancak bütün uyarılarımıza rağmen yoksuldan, emekçiden, işçiden yana bir
düzenleme yerine ranttan, sermayeden ve sermaye sahiplerinden, büyük
şirketlerden yana bir kanun tasarısı birazdan yasalaşacak. Ancak, bu görüşmeler
esnasında bu tasarıdaki en kritik maddenin siyasi partilerin uzlaşmasıyla geri
çekilmiş olmasını olumlu değerlendirdiğimizi bir kez daha ifade etmek
istiyorum. Özellikle iktidar partisi grubu ve milletvekillerinin, yasama
tekniği açısından sürekli olarak muhalefeti farklı bir şekilde eleştiren, suçlayan…
(Mikrofon
otomatik cihaz tarafından kapatıldı) 
BAŞKAN
– Lütfen, tamamlayınız Sayın Baluken.
İDRİS
BALUKEN (Diyarbakır) - …itham eden değerlendirmelerden çok bugünkü pratiğe göz
atmalarını ve bundan sonraki yasama faaliyetlerinde de muhalefetle uzlaşmayı
kendi gruplarından da talep etmelerini önemsediğimizi belirtmem gerekiyor.
Kara
para aklamayla ilgili geçici madde 2’nin geri çekilmiş olması bütün Meclisin,
Parlamentonun bir başarısıdır. Umarım, bu şekliyle, bu hâliyle bir kez daha bu,
Genel Kurulun gündemine gelmez.
Ben
de Sayın Akçay’ın belirttiği gibi, İç Tüzük çalışmaları açısından bugünkü
ortaya çıkan tablonun örnek olması gerektiğini ifade ediyorum. Sayın Elitaş’ın
hoşgörüsüne sığınarak, bu yılki İç Tüzük Komisyonunda kendisinin bulunmamasının
da uzlaşma açısından bir avantaj olarak değerlendirilebileceğini ifade
ediyorum.
BAŞKAN
– Teşekkür ederiz Sayın Baluken.
Sayın
milletvekilleri, İç Tüzük 86’ya göre aleyhte olmak üzere Manisa Milletvekili
Özgür Özel’e söz vereceğiz. (CHP sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum.
Haftanın
son gününde, gecenin bu ilerleyen saatinde hepimiz yorulduk ama bugün Mecliste
bir şey yaptık. 80 maddelik bir kanundu. Muhalefet “Biz, bu kanunu 1
maddesinden dolayı çok sakıncalı görüyoruz.” dedi ve İç Tüzük’ün kendisine
tanıdığı tüm imkânları kullanarak, bütün dünya parlamentolarındaki en meşru hak
olan direnme ve engelleme hakkını kullandı. 
Bir
hafta çalıştık, kaç madde geçti? 5. Sonra sihirli bir sözcük devreye girdi,
eser miktarda uzlaşı gösterdi bu Parlamento, eser miktarda ve beş saat
çalıştık, geriye kalan 75 madde geçti. Demek ki bu Parlamentonun uzlaşıya,
diğerini dinlemeye, anlamaya, ortak akla ve “Sadece benim dediğim doğrudur.”
demektense, ortak katların en küçüğünde birleşmeyi aramaya ihtiyacı var. 
Muhalefet
partilerinin değerli grup başkan vekillerinin tespitlerine aynen katılıyorum.
Dün aynı İç Tüzük vardı; siz, bizim yaptığımız her türlü hak kullanımına karşı
öfkeliydiniz, bugün aynı İç Tüzük var; Parlamentoda herkes uzlaşmanın, birlikte
çalışmanın olumluluklarını ifade ediyor. Demek ki mesele İç Tüzük’e ne
yazdığınızda değil, demokrasiden ne anladığınızda, onu nasıl uyguladığınızda.
(CHP sıralarından alkışlar) 
Bu
açıdan, bu maddenin bugün geri çekilmesindeki başarı muhalefete aittir ama
önümüzdeki süreçte, bundan sonrası için, bu maddenin Türkiye'yi utandırmayacak,
sıkıntıya sokmayacak, hiçbirimizi sonradan pişman etmeyecek bir hâle gelmesi
için, görev, Adalet ve Kalkınma Partisinin değerli milletvekillerine düşüyor.
Lütfen, bizim endişelerimizi dinleyen, hâkim olan ve bundan sonra da dinleyecek
olan Hükûmete ve yöneticilerinize… Bu açıdan, demokratik en doğal hakkınız olan
ve aslında seçmeninizin size yüklediği en önemli ödev olan, demokratik
yollardan kendi partinizin içinde de bu baskıyı, bu talep mekanizmasını
çalıştırmalısınız. Aksi takdirde, Türkiye, kara para cennetine dönüşebilir.
Aksi takdirde “6 Eylül günü Reza Zarrab konuşacak da onun söylediklerinden
sonra yurt dışındaki bazı paralar, el konma kararı alınmasın diye, Türkiye’ye
mi kaçırılacak? Reza Zarrab konuşacak da o konuştuktan sonra o paraların izleri
bulunur, bu kanun o yüzden o bağlantıyı koparıyor mu?” endişesi, şüphesi,
sorusu sizin vicdanınızda cevap verebileceğiniz bir soru hâlinde kalmaz.
Bu
kanun, Sayın Bakan açısından çok ciddi sıkıntılara işaret ediyor, öz güveni
eksik bir kanun. Çünkü, iktidar değişse de, bu kanun iptal edilse de, yeni
Hükûmet bu işin peşine düşse de bağ kuramasınlar diye yani hedef 2023, hedef
2071, iki sene sonrasına bile güvenle bakmayan bir icra anlayışı. Ayrıca,
sadece kendisi değil, arkasında oturan ve Türkiye’nin en kadim geleneklerine
sahip Maliye Bakanlığı bürokrasisinin de Hükûmete ve yaşanacaklara güvenmediği
ve bürokrasinin de Hükûmete güveninin sıfırlandığı görülüyor. Sebep: Maliye
Bakanlığının -hepimiz görüyoruz- pek çoğu tebliğlerle, ikincil, üçüncül
mevzuatla düzenlenebilecek işlerini bugün kanunla yapıyoruz. Bu ne zaman olur
biliyor musunuz Sayın Bakan? Bürokrasi Hükûmete güvenmiyorsa, tebliğin altına
imza atmaya korkuyorsa olur. (CHP sıralarından alkışlar) Bundan sonraki süreçte
de “Siz yapın, sorumluluğu siz alın.” diyorlar size. Bugün çok sayıda rakam
söylenebilir ama Türkiye’ye yabancı yatırımcının gelmediğini, paranın gelmediğini
siz de söylüyorsunuz, ona çare aradığınızı düşünüyorsunuz. Evet, yabancı
yatırımcı, gelmeden önce hukuk ister. Bugün Türkiye’de hukukun bir önceki güne
göre her gün biraz daha azaldığını ve adalete güvenin yüzde 23’e düştüğünü
tescilliyoruz, bir kez daha söylüyoruz. Elbette ki yabancı yatırımcı para
getirecekse istikrar ister. Oy yüzde 49-52 ama siyasi belirsizlik ve
antidemokratik bir vesayet sistemi yani bir sabah yatağından Başbakan kalkmış
ama saraydaki görüşmeden sonra Başbakanlıktan alınmış, Başbakanlığa bir kayyum
atanmasına şahitlik etmiş bir partinin Türkiye’yi siyasi istikrarsızlığa
sürüklediği görülüyor. Demokrasi için, istikrar için, güven için muhalefetin
katkısı ortada, gerisi size kalmış.
Hepinize
saygılar sunuyorum. (CHP sıralarından alkışlar)
BAŞKAN
- Teşekkür ederiz Sayın Özel.
MALİYE
BAKANI NACİ AĞBAL (Bayburt) - Sayın Başkan…
BAŞKAN
- Sayın Bakan, sizden önce Sayın Ilıcalı 60’a göre söz istemiş. Bir açıklama
yapma istemi var, talebi var. Önce Sayın Ilıcalı’ya söz veriyorum, daha sonra
size söz vereceğim.
Buyurunuz.
V.- AÇIKLAMALAR (Devam)
37.- Erzurum Milletvekili Mustafa Ilıcalı’nın, Sağlık
Bakanı Recep Akdağ’ın vefat eden amcasına Allah’tan rahmet dilediğine ilişkin
açıklaması
MUSTAFA
ILICALI (Erzurum) - Teşekkür ederim Değerli Başkanım.
Az
önce aldığımız bir habere göre, Erzurum Milletvekilimiz Sağlık Bakanı Sayın
Recep Akdağ’ın amcası Mustafa Akdağ vefat etmiş. Allah rahmet eylesin, mekânı
cennet olsun. Cuma namazından sonra Erzurum Lala Mustafa Paşa Camisi’nde cenaze
namazı kılınacak. Değerli vekillerimizi bilgilendirmek istedim.
İyi
geceler, teşekkürler. 
BAŞKAN
- Teşekkür ederiz Sayın Ilıcalı.
X.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkanvekili Pervin Buldan’ın,
Sağlık Bakanı Recep Akdağ’a amcasının vefatından dolayı başsağlığı dileğinde
bulunduğuna ilişkin konuşması
BAŞKAN
- Biz de Sayın Bakana amcasının vefatından dolayı başsağlığı dileklerimizi
iletiyoruz, Allah rahmet etsin diyoruz, kendilerine de sabır diliyoruz. 
Sayın
Bakan, sanırım Hükûmet adına konuşma yapacaksınız.
MALİYE
BAKANI NACİ AĞBAL (Bayburt) - Evet.
BAŞKAN
- Buyurunuz, kürsüye davet ediyorum sizi. (AK PARTİ sıralarından alkışlar) 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/728) ile Plan ve Bütçe
Komisyonu Raporu (S.Sayısı 404) (Devam)
MALİYE
BAKANI NACİ AĞBAL (Bayburt) - Sayın Başkan, değerli milletvekilleri; sözlerimin
başında, öncelikle Hükûmetimiz tarafından hazırlanan, Plan ve Bütçe
Komisyonunda yoğun katkılardan sonra Genel Kurula gelen ve sizlerin
katkılarıyla son şekli verilen tasarıya yaptığınız katkılardan dolayı, emekten
dolayı teşekkür ediyorum.
Bugün,
burada partiler arasında yapılan görüşmeler neticesinde geçici 2’nci maddeyle
ilgili olarak bir ortak kanaat oluştu ve o ortak kanaate göre biz bu maddeyi
geri çektik. Ama, baştan itibaren söylüyoruz, burada yapılan düzenleme ne
Türkiye’yi uluslararası hukuk anlamında sıkıntıya sokacak bir düzenlemedir ne
de iddia edildiği gibi Türkiye’yi kara para cenneti hâline getirecek bir
düzenlemedir. Tam tersine, uluslararası…
Sayın
Grup Başkan Vekilimiz…
ÖZGÜR
ÖZEL (Manisa) – Buradayım. 
MALİYE
BAKANI NACİ AĞBAL (Devamla) – Dolayısıyla, yaptığımız düzenlemenin gerek
Bakanlık olarak gerek Hükûmet olarak doğru bir düzenleme olduğuna inanıyoruz.
Herhangi bir şekilde, yapmış olduğumuz düzenlemeyi gerçek manada bir daha
getirmemek üzere geri çekmek şeklinde bir düşüncemiz yok, kendilerine de ifade
ettik. Bugün, bu tasarının -vatandaş bekliyor, iş âlemi bekliyor, yatırımcı
bekliyor- bir an önce yasalaşması için burada ortak bir anlayış üretildi. Biz o
anlayışa göre hareket ettik. Vatandaşlarımızın yurt dışındaki varlıklarının
Türkiye’ye getirilmesine ilişkin hususu ayrı bir müstakil kanun olarak tanzim
edeceğiz ve inşallah, gelecek hafta tekrar Parlamentoda bu maddeyi görüşeceğiz.

Bu
görüşmeler sırasında da, Komisyon sırasında da getirilen düzenlemenin hem hukuk
tekniği açısından hem kanun tekniği açısından hem uluslararası yükümlülükler
açısından herhangi bir sakıncası olmadığını defalarca ifade ettim. Asla ve kata
bir kara para aklama niyetiyle bu yasa getirilmemektedir ve bunu muhalefet
partileri de bilmektedir. (CHP sıralarından gürültüler) 
LALE
KARABIYIK (Bursa) – Böyle bir şey yok! 
MALİYE
BAKANI NACİ AĞBAL (Devamla) – Ama, belli ki burada yeni bir anlayışla tekrar
kendi aramızda bunu değerlendirmemiz lazım. Fakat, Cumhuriyet Halk Partisi Grup
Başkan Vekilinin bu kadar olumlu bir ortam burada oluşmuşken, şu son
dakikalarda bu kadar güzel, olumlu bir atmosfer varken bu kürsüde, kalkıp önce
Maliye Bakanı olarak beni, sonra Bakanlığımı, Bakanlık bürokratlarımı ve daha
önemlisi, Hükûmetimizi bu gösterdiğimiz doğru ve olumlu tavır konusunda haksız
bir şekilde itham etmesini de yadırgıyorum. 
ÖZGÜR
ÖZEL (Manisa) – Ne alakası var ya?
MALİYE
BAKANI NACİ AĞBAL (Devamla) – Biz Türkiye Cumhuriyeti Hükûmeti olarak, AK PARTİ
olarak bu Parlamentoya ne getiriyorsak öz güven içerisinde getiriyoruz, ne
getiriyorsak inanarak getiriyoruz, ne getiriyorsak vatandaşın hayrına olduğuna
inandığımız için getiriyoruz. (AK PARTİ sıralarından alkışlar) 
LALE
KARABIYIK (Bursa) – Siz öyle sanıyorsunuz.
MALİYE
BAKANI NACİ AĞBAL (Devamla) - Bir konuda farklı bir şey yapıyorsak onu da yine
vatandaşın ihtiyacı olduğu için, vatandaşın hayrına olduğu için yapıyoruz.
Herhangi bir şekilde, inandıklarımızdan, yapmak istediklerimizden, sırf siz
istediniz diye, iyi niyetli bir hakkın kötüye kullanımına teslim olmak
anlamında, asla direnme hakkı olarak ifade ettiğiniz şey açısından da
yapmıyoruz. Dolayısıyla, burada gerçekten bu kadar olumlu bir hava varken
Hükûmete karşı, Hükûmetin bu şekilde olumlu tavrından muhalefet partisine çok
farklı bir konum kazandırmak istiyorsanız, bunun karşılığı yok. Bu düzenleme
Parlamentoya tekrar gelecek. Siz istediğiniz için değil, millet istediği için
doğru düzenlemeyi buradan AK PARTİ Grubu çıkaracak. Ama, biz her zaman için
tartışmaya açığız, her zaman için değerlendirmeye açığız ama bunların
hiçbirisi… 
ÖZGÜR
ÖZEL (Manisa) – Allah Allah! Ya, şimdi bu olacak konuşma mı ya?
LALE
KARABIYIK (Bursa) – Hayret ediyoruz size, hayret!
MALİYE
BAKANI NACİ AĞBAL (Devamla) - Sadece size söylüyorum, diğer parti gruplarının
burada yaptığı olumlu açıklamalara hiçbir şey söylemiyorum. Ama, burada
Cumhuriyet Halk Partisinin göstermiş olduğu tavrı, Sayın Grup Başkan
Vekilimizin göstermiş olduğu tavrı da… 
LALE
KARABIYIK (Bursa) – Herhâlde aynı şeyi yapmak için bahane arıyorsunuz. 
MALİYE
BAKANI NACİ AĞBAL (Devamla) - Benim orada bürokratlarım oturuyor, Maliye
Bakanlığı bürokratları. 
ERKAN
AKÇAY (Manisa) – O bürokratlar senin bürokratların değil Sayın Bakan, Maliye
Bakanlığının, devletin bürokratları. “Benim bürokratım” diye bir şey mi var ya?
MALİYE
BAKANI NACİ AĞBAL (Devamla) - Sizin söylediğiniz o bürokratlar, AK PARTİ
hükümetleri olarak yaptığı bütün işlerin arkasında öz güvenle duracaktır.
Maliye Bakanı olarak ben, yaptığım her işin arkasında öz güvenle duracağım,
bundan hiç kimsenin şüphesi olmasın. 
Sözlerimin
sonunda, tekrar bu yasanın bu noktaya gelmesiyle ilgili olarak bütün
milletvekillerimizin, iktidar partisi milletvekillerimizin, muhalefet partisi
milletvekillerimizin her birisinin vermiş olduğu katkılardan dolayı, göstermiş
olduğu çalışmalardan dolayı, emekten dolayı yürekten teşekkür ediyorum.
İnşallah, bu yasal düzenleme hayata geçtiğinde memleketimizde yatırım ortamı,
üretim ortamı gelişecek, aş, iş üretilecek, yatırım üretilecek, büyüme ve
kalkınma üretilecek. 
Ben
tekrar sözlerimi tamamlarken hepinizi saygıyla selamlıyorum. (AK PARTİ
sıralarından alkışlar)
BAŞKAN
- Teşekkür ederiz Sayın Bakan.
Sayın
Akçay sisteme girmiş. 
Buyurun.
V.- AÇIKLAMALAR (Devam)
38.- Manisa Milletvekili Erkan Akçay’ın, Maliye Bakanı
Naci Ağbal’ın 404 sıra sayılı Kanun Tasarısı üzerinde Hükûmet adına yaptığı
konuşmasındaki bazı ifadelerine ilişkin açıklaması
ERKAN
AKÇAY (Manisa) – Sayın Başkan, Sayın Maliye Bakanının bu açıklamalarını esef
verici buluyorum. Bunca uzlaşma şeyinden geldiğimiz şu saatte, bu faili meçhul
paraların aklanmasına yönelik geçici 2’nci maddenin tekrar, müstakilen
getirileceğini ve bunun inatla çıkartılacağını ifade etmesi doğru bir yaklaşım
değildir. Bunun Parlamentoda, Meclisimizde iktidar muhalefet olarak oluşmuş
konsensüse de aykırı olduğunu düşünüyorum, bir.
İkincisi,
“benim bürokratlarım” diyor. Sizin bürokratlarınız yok, Türkiye Cumhuriyeti
devletinin ve Maliye Bakanlığının bürokratları vardır Sayın Bakan. Lütfen bu
üslubu, ifadeyi de düzeltmenizi özellikle istirham ederim. (MHP ve CHP
sıralarından alkışlar) Bu, birilerinden sizlere tevarüs eden kötü bir
alışkanlık. “Benim bürokratım”, “benim valim”, “benim bakanım”, “benim
Başbakanım” demekten vazgeçin lütfen. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Kimsenin bürokratı yoktur değerli arkadaşlarım. (AK PARTİ
sıralarından gülüşmeler) Gülmeyin! Ama, siz birilerine bürokratlık yapmışsanız,
kula kulluk yapmışsanız onu bilemem ama bizim bildiğimiz bürokrat devletin
bürokratıdır. 
Teşekkür
ediyorum.
BAŞKAN
– Teşekkür ederiz Sayın Akçay.
Sayın
Özel bir dakika sadece.
Buyurun.
39.- Manisa Milletvekili Özgür Özel’in, Maliye Bakanı
Naci Ağbal’ın 404 sıra sayılı Kanun Tasarısı üzerinde Hükûmet adına yaptığı
konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, aslında Sayın Bakanın konuşması kürsüden cevap
hakkını doğuran bir şey ama gecenin bu vaktinde onu kullanmayacağım.
İki
tane şeyi düzeltmek lazım. Bunun birincisi, Sayın Bakan istediği kadar farklı
bir şey yapsın… Sayın grup başkan vekilinin tespiti çok doğrudur, onu tekrar
etmeyeyim ama ben “Bürokrasi hükûmete güvenmediği zaman tebliğ yerine kanun
ister.” dediğimde bu işten alınması gereken kişiler veya eleştirilenler
kesinlikle bürokratlar değildir. Devlet geleneğine hâkim olan herkes bilir ki
hükûmetin acziyeti bürokrasiyi tebliğ yerine kanun talebine iter, benim
söylemek istediğim o. 
Onun
dışında, bir uzlaşı ortamı oldu mu? Oldu. Bunu anladı mı? Görünen, herkes
anladı, anlamayan birisi var; onu da kamuoyunun takdirine arz ediyorum. 
Sağ
olun. (CHP sıralarından alkışlar)
BAŞKAN
– Teşekkür ederiz Sayın Özel.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı (1/728) ile Plan ve Bütçe Komisyonu
Raporu (S.Sayısı 404) (Devam)
BAŞKAN
- Sayın milletvekilleri, tasarının görüşmeleri tamamlanmıştır.
Tasarının
tümü açık oylamaya tabidir. 
Açık
oylamanın şekli hakkında Genel Kurulun kararını alacağım.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre veriyorum. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen iki dakikalık süre içinde
Başkanlığa ulaştırmalarını rica ediyorum.
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını yine oylama için öngörülen iki dakikalık süre içerisinde
Başkanlığa ulaştırmalarını rica ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı açık oylama sonucu:
“Kabul : 244
Ret : 6 (x)
 Kâtip Üye  Kâtip
Üye
 Mücahit Durmuşoğlu Elif
Doğan Türkmen 
 Osmaniye Adana”
Tasarı
kabul edilmiş ve kanunlaşmıştır. (AK PARTİ sıralarından alkışlar)
Sayın
milletvekilleri, Danışma Kurulu önerisi vardır, okutuyorum:
VII.- ÖNERİLER (Devam)
B) Danışma Kurulu Önerileri
1.- Danışma Kurulunun, 14 Temmuz 2016 Perşembe günü yaptığı
toplantıda Genel Kurulun daha önce çalışmasına karar verilen 15 Temmuz 2016
Cuma günkü birleşiminde çalışmamasına ilişkin önerisi 
Danışma Kurulu Önerisi
14/7/2016
Danışma
Kurulunun 14 Temmuz 2016 Perşembe günü yaptığı toplantıda Genel Kurulun daha önce
çalışmasına karar verilen 15 Temmuz 2016 Cuma günkü birleşiminde çalışmaması
önerilmiştir.
 İsmail
Kahraman
 Türkiye
Büyük Millet Meclisi 
 Başkanı
 Mustafa Elitaş Özgür
Özel
 Adalet ve Kalkınma Partisi  Cumhuriyet
Halk Partisi 
 Grubu Başkan Vekili Grubu
Başkan Vekili
 İdris Baluken Erkan
Akçay
 Halkların Demokratik Partisi Milliyetçi
Hareket Partisi
 Grubu Başkan Vekili Grubu
Başkan Vekili
BAŞKAN
– Danışma Kurulu önerisini oylarınıza sunuyorum: Kabul edenler… Kabul
etmeyenler… Kabul edilmiştir.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Uluslararası İşgücü Kanunu Tasarısı (1/727) ve
Sağlık, Aile, Çalışma ve Sosyal İşler Komisyonu Raporu (S. Sayısı: 403)
BAŞKAN
– Sayın milletvekilleri, gündemin 2’nci sırasında yer alan 403 sıra sayılı
Uluslararası İşgücü Kanunu Tasarısı ve Sağlık, Aile, Çalışma ve Sosyal İşler
Komisyonu Raporu’nun görüşmelerine başlayacağız.
Komisyon?
Yok.
Ertelenmiştir.
3’üncü
sırada yer alan 396 sıra sayılı Türkiye Cumhuriyeti ve Kuzey Kıbrıs Türk
Cumhuriyeti Hukukuna Göre Kurulmuş Olan Üniversitelerin Karşılıklı Tanınmasına
Dair Milletlerarası Anlaşmaya Ek Anlaşmanın Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
3.- Türkiye Cumhuriyeti ve Kuzey Kıbrıs Türk
Cumhuriyeti Hukukuna Göre Kurulmuş Olan Üniversitelerin Karşılıklı Tanınmasına
Dair Milletlerarası Anlaşmaya Ek Anlaşmanın Onaylanmasının Uygun Bulunduğuna
Dair Kanun Tasarısı (1/702) ve Dışişleri Komisyonu Raporu (S. Sayısı: 396)
BAŞKAN
– Komisyon? Yok.
Ertelenmiştir.
Alınan
karar gereğince kanun tasarı ve teklifleri ile komisyonlardan gelen diğer
işleri sırasıyla görüşmek için 19 Temmuz 2016 Salı günü saat 15.00’te toplanmak
üzere birleşimi kapatıyorum.
Kapanma Saati: 02.24




(x) (10/263) esas numaralı Meclis
Araştırması Önergesi’nin tam metni tutanağa eklidir.


(X) Bu bölümde hatip tarafından Türkçe
olmayan kelimeler ifade edildi.


(X) 404 S. Sayılı Basmayazı 12/7/2016
tarihli 111’inci Birleşim Tutanağı’na eklidir.


(x) Bu bölümde Hatip tarafından Türkçe
olmayan kelimeler ifade edildi. 


(x) Bu bölümde Hatip tarafından Türkçe
olmayan kelimeler ifade edildi. 


(x) Açık oylama kesin sonuçlarını
gösteren tablo tutanağa eklidir.




