



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 30’uncu
Birleşim
 29
Kasım 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Serkan Topal’ın, Hatay ilinin
sorunlarına ilişkin gündem dışı konuşması
2.- Antalya Milletvekili Ahmet Selim
Yurdakul’un, tip 1 diyabetlilerin sorunlarına ilişkin gündem dışı konuşması
3.- İzmir Milletvekili Özcan Purçu’nun,
Türkiye’nin genel sorunlarına, ekonomik göstergelere ve yoksulluğa ilişkin
gündem dışı konuşması

IV.- AÇIKLAMALAR
1.- Hatay Milletvekili Orhan Karasayar’ın, Hatay
Milletvekili Serkan Topal’ın yaptığı gündem dışı konuşmasındaki bazı
ifadelerine ilişkin açıklaması
2.- Hatay Milletvekili Serkan Topal’ın, Hatay
Milletvekili Orhan Karasayar’ın yaptığı açıklamasındaki
bazı ifadelerine ilişkin açıklaması
3.- İstanbul Milletvekili Gamze Akkuş İlgezdi’nin,
İstanbul Maltepe İlçe Millî Eğitim Müdürlüğü tarafından okullarda öğretmenlere
dağıtılan “Felsefeden Tecrübeye Etkili Öğretmenlik” kitabında skandal
ifadelerin yer aldığına ve sorumlularla ilgili işlem başlatılmasını istediğine
ilişkin açıklaması
4.- Kayseri Milletvekili Sami Dedeoğlu’nun, Kutlu Doğum
Haftası’na ve Mevlit Kandili’ni kutladığına ilişkin açıklaması
5.- Adana Milletvekili İbrahim Özdiş’in, bazı meslek
dalları için tanınan yıpranma hakkının veteriner hekimler için de verilmesi gerektiğine
ilişkin açıklaması
6.- Kahramanmaraş Milletvekili İmran Kılıç’ın, Mevlid-i
Nebi’yi tebrik ettiğine ilişkin açıklaması
7.- Tokat Milletvekili Kadim Durmaz’ın, millî şeker
politikasını oluşturan Şeker Kurulunun on altı aydır toplanamadığına ve nişasta
bazlı şeker üretimine ilişkin açıklaması
8.- Mersin Milletvekili Yılmaz Tezcan’ın, Mevlit Kandili’ni
kutladığına ve Cumhuriyet Halk Partisi Genel Bakanı Kemal Kılıçdaroğlu’nun
Cumhurbaşkanı Recep Tayyip Erdoğan’ın yakınlarının yurt dışındaki bir şirkete
para gönderdiğine dair iddiaların doğru olmadığına ilişkin açıklaması
9.- Adana Milletvekili Zülfikar İnönü Tümer’in,
Adana’nın Aladağ ilçesinde çıkan yurt yangınının 1’inci yıl dönümüne ilişkin
açıklaması
10.- Balıkesir Milletvekili Ahmet Akın’ın, Cumhuriyet
Halk Partisi Genel Başkanı Kemal Kılıçdaroğlu’nun açıkladığı kanıtları inkâr
etmenin iktidarın aciz içinde olduğunun göstergesi olduğuna ilişkin açıklaması
11.- Bursa Milletvekili Nurhayat Altaca Kayışoğlu’nun,
Cumhurbaşkanı Recep Tayyip Erdoğan’ı, yakınlarının yurt dışı hesaplarına para
gönderdikleri iddialarının ispatı hâlinde istifa edeceği sözünü yerine
getirmeye davet ettiğine ilişkin açıklaması
12.- Mersin Milletvekili Ali Cumhur Taşkın’ın, Mevlit
Kandili’ni kutladığına ve Recep Tayyip Erdoğan liderliğindeki Türkiye’nin
üzerinde oynanan tüm oyunların üstesinden gelindiğine ilişkin açıklaması
13.- Bursa Milletvekili Erkan Aydın’ın, Tıbbi
Sekreterler Günü’ne ilişkin açıklaması
14.- Muğla Milletvekili Mehmet Erdoğan’ın, Mevlit
Kandili’ni kutladığına ilişkin açıklaması
15.- Denizli Milletvekili Kazım Arslan’ın, Mevlit
Kandili’ni kutladığına, Başbakanın Cumhurbaşkanı Recep Tayyip Erdoğan’ın
yakınlarının yurt dışına para transfer etmeleri konusundaki değerlendirmeleri
ile transfer sırasında herhangi bir vergi tahsil edilip edilmediğini öğrenmek
istediğine ilişkin açıklaması
16.- Afyonkarahisar Milletvekili Burcu Köksal’ın,
Cumhurbaşkanı Recep Tayyip Erdoğan’ı, yakınlarının yurt dışı hesaplarına para
gönderdikleri iddialarının ispatı hâlinde istifa edeceği sözünü yerine
getirmeye davet ettiğine ilişkin açıklaması
17.- Çanakkale Milletvekili Bülent Öz’ün, Suriyelilere
harcandığı ifade edilen 30 milyar doların nereye ve niçin harcandığını ve Millî
Eğitim Bakanlığındaki 1 trilyon 400 milyar liralık kayıp para konusunu öğrenmek
istediğine ilişkin açıklaması
18.- İzmir Milletvekili Mustafa Ali Balbay’ın, Türkiye'de
vergi sisteminin geldiği noktaya ve Cumhurbaşkanı Recep Tayyip Erdoğan’ın AK
PARTİ grup toplantısında sarf ettiği bazı ifadelerine ilişkin açıklaması
19.- Tekirdağ Milletvekili Ayşe Doğan’ın, Mevlit
Kandili’ni kutladığına, tüm Romanlara selam gönderdiğine ve Hükûmetin Romanlar
için çalışmaya devam ettiğine ilişkin açıklaması
20.- İstanbul Milletvekili Gülay Yedekci’nin, Çevre ve
Şehircilik Bakanlığının yüzünü vatandaşa dönmesi ve millete ihanet etmekten
vazgeçmesi gerektiğine ilişkin açıklaması
21.- Kocaeli Milletvekili Fatma Kaplan Hürriyet’in,
Kocaeli’nin Dilovası ilçesindeki hava kirliliğine karşı bir an önce önlem alınmasının
şart olduğuna ilişkin açıklaması
22.- İstanbul Milletvekili Mahmut Tanal’ın, Düzce’nin
katı atıklarının Hecinler köyüne dökülmemesi gerektiğine ilişkin açıklaması
23.- Manisa Milletvekili Erkan Akçay’ın, Mevlit
Kandili’ni kutladığına, Vanlı depremzedelere kalıcı statülü iş sözünün yerine
getirilmesi çağrısında bulunduğuna ve Adana’nın Aladağ ilçesinde çıkan yurt
yangınının 1’inci yıl dönümüne ilişkin açıklaması
24.- İstanbul Milletvekili Filiz Kerestecioğlu
Demir’in, Mevlit Kandili’ni kutladığına, tutuklu milletvekillerinin
mahkemelerde bizzat bulunma taleplerinin reddedilerek SEGBİS’in dayatıldığına
ve Adana’nın Aladağ ilçesinde çıkan yurt yangınının 1’inci yıl dönümüne ilişkin
açıklaması
25.- Manisa Milletvekili Özgür Özel’in, Mevlit
Kandili’ni kutladığına, Kutlu Doğum Haftası’nın Resmî Gazete’de yapılan değişiklikle
14-20 Nisandan hicri Rebiülevvel 12’ye alınmasına, Adana’nın Aladağ ilçesinde
çıkan yurt yangınının 1’inci yıl dönümüne ve belediye başkanlarının yurt dışına
çıkışlarında İçişleri Bakanlığından izin almak zorunda olmalarına ilişkin
açıklaması
26.- Amasya Milletvekili Mehmet Naci Bostancı’nın,
Mevlit Kandili’ni kutladığına, geçmişte 23 Nisan ile Kutlu Doğum Haftası’nın
beraberce yaşandığına, AK PARTİ iktidarının cemaat ve tarikatlar konusunda
dikkatli ve ihtimamlı olduğuna ilişkin açıklaması
27.- İstanbul Milletvekili Filiz Kerestecioğlu
Demir’in, siyasi çürümenin denetimsizliği ve cezasızlığı getireceğine ilişkin
açıklaması
28.- Denizli Milletvekili Kazım Arslan’ın, Denizli
Milletvekili Şahin Tin’in MHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
29.- Bolu Milletvekili Tanju Özcan’ın, Cumhurbaşkanı
Recep Tayyip Erdoğan’ın grup konuşmasından sonra Meclis Başkanını ziyaretine
ilişkin açıklaması
30.- Manisa Milletvekili Özgür Özel’in, Amasya
Milletvekili Mehmet Naci Bostancı’nın HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
31.- İstanbul Milletvekili Filiz Kerestecioğlu
Demir’in, Meclisin görevinin çürümüş siyaseti temizlemek olduğuna ilişkin
açıklaması
32.- Manisa Milletvekili Özgür Özel’in, yurt dışına para
transferleriyle ilgili belgelerin sahte mi gerçek mi olduğunun araştırılması
için AK PARTİ Grubunun elinde tarihî bir fırsat olduğuna ilişkin açıklaması
33.- Manisa Milletvekili Özgür Özel’in, Cumhurbaşkanı
Recep Tayyip Erdoğan’ın yurt dışına para transferleriyle ilgili belgeler konusundaki
bazı ifadelerine ilişkin açıklaması
34.- Amasya Milletvekili Mehmet Naci Bostancı’nın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
35.- Amasya Milletvekili Mehmet Naci Bostancı’nın,
siyasi parti grubu olarak Hükûmete yönelik eleştirilere cevap verilebileceğine
ilişkin açıklaması
36.- Başbakan Yardımcısı Fikri Işık’ın, Kocaeli
Milletvekili Tahsin Tarhan’ın sataşma nedeniyle yaptığı konuşmasındaki bazı ifadelerine
ilişkin açıklaması
37.- Manisa Milletvekili Özgür Özel’in, Meclis
Başkanının eleştirilere cevap hakkını Türkiye Büyük Millet Meclisi Basın, Yayın
ve Halkla İlişkiler Başkanlığı kanalıyla kullanmasına ilişkin açıklaması
38.- Niğde Milletvekili Ömer Fethi Gürer’in, Mevlit
Kandili’ni kutladığına, vatandaşların hac farzını yerine getirmek için uzun
süre beklediklerine ve hacca gitmenin maliyetinin çok arttığına ilişkin açıklaması
39.- Amasya Milletvekili Mehmet Naci Bostancı’nın,
Manisa Milletvekili Özgür Özel’in yerinden sarf ettiği bazı ifadelerine ilişkin
açıklaması
40.- Manisa Milletvekili Özgür Özel’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
41.- Amasya Milletvekili Mehmet Naci Bostancı’nın,
Adalet Bakanı Abdulhamit Gül’ün 505 sıra sayılı Kanun Teklif’nin tümü üzerinde
yapılan soru-cevap işlemi sırasındaki bazı ifadelerinin siyasi bir eleştiri
olduğuna ve terör örgütü ile CHP’yi özdeşleştiren bir yaklaşımın söz konusu
olmadığına ilişkin açıklaması
42.- Manisa Milletvekili Özgür Özel’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
43.- Manisa Milletvekili Özgür Özel’in, Cumhuriyet Halk
Partisi olarak 15 Temmuz darbe girişimiyle ilgili tüm davaları takip ettiklerine
ilişkin açıklaması
44.- Adalet Bakanı Abdulhamit Gül’ün, 505 sıra sayılı
Kanun Teklifi’nin tümü üzerinde yapılan soru-cevap işlemi sırasındaki bazı
ifadelerine ilişkin açıklaması
45.- Amasya Milletvekili Mehmet Naci Bostancı’nın, Yedinci
Oturumun başında yapmış olduğu açıklamasındaki bazı ifadelerine ilişkin
açıklaması
46.- Manisa Milletvekili Özgür Özel’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar Tüzün’ün,
milletvekillerinin açıklamaları sırasında Başkanlık aracılığıyla sordukları
soruları ilgili bakanlığa yazılı olarak bildireceğine ilişkin konuşması
2.- Oturum Başkanı TBMM Başkan Vekili Yaşar Tüzün’ün,
hiç kimsenin Gazi Mustafa Kemal Atatürk’ü darbe girişiminde bulunmuş hain bir
terör örgütüyle eş değerde tutmasının kabul edilemeyeceğine ve milletvekillerinin
bu yüce Meclise yakışır şekilde davranmalarını Başkanlık Divanı adına rica ettiğine
ilişkin konuşması 





VI.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi
Gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, İzmir Milletvekili Ahmet Kenan Tanrıkulu ve arkadaşları
tarafından organize sanayi bölgelerinin mevcut sorunlarının araştırılarak
alınması gereken önlemlerin belirlenmesi amacıyla Türkiye Büyük Millet Meclisi
Başkanlığına verilmiş olan (10/141) esas numaralı Meclis Araştırması
Önergesi’nin, ön görüşmelerinin Genel Kurulun 29 Kasım 2017 Çarşamba günkü
birleşiminde yapılmasına ilişkin önerisi
2.- HDP Grubunun, Grup Başkan Vekili İstanbul
Milletvekili Filiz Kerestecioğlu Demir tarafından, Türkiye'de bazı siyasetçiler
ve yakınları hakkında ortaya çıkan vergi cennetlerine transfer edilen kazançlar
ile Türkiye'de elde ettikleri kazançların başka ülkelerdeki şirketlere transfer
edilmesi iddialarının araştırılması amacıyla 29/11/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 29 Kasım 2017 Çarşamba günkü birleşiminde
yapılmasına ilişkin önerisi
3.- CHP Grubunun, Kocaeli Milletvekili Tahsin Tarhan ve
arkadaşları tarafından, yerli otomobil üretme konusunda ortaya çıkan mali ve
bürokratik sorunların belirlenmesi ve bu sorunların çözümü olabilecek
tedbirlerin tespit edilmesi amacıyla 7/11/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 29 Kasım 2017 Çarşamba günkü birleşiminde yapılmasına ilişkin önerisi
4.- AK PARTİ Grubunun, bastırılarak dağıtılan 505 sıra
sayılı Kanun Teklifi’nin kırk sekiz saat geçmeden gündemin “Kanun Tasarı ve
Teklifleri ile Komisyonlardan Gelen Diğer İşler” kısmının 1’inci sırasına
alınmasına ve bu kısımda bulunan diğer işlerin sırasının buna göre teselsül
ettirilmesine; Genel Kurulun 29/11/2017 Çarşamba günkü (bugün) birleşiminde 505
sıra sayılı Kanun Teklifi’nin görüşmelerinin tamamlanmasına kadar, 30/11/2017
Perşembe günkü birleşiminde 460 sıra sayılı Kanun Tasarısı’na kadar olan
işlerin görüşmelerinin tamamlanmasına kadar çalışmalarını sürdürmesine; 505
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak bölümler hâlinde görüşülmesine ilişkin önerisi 

VII.- SATAŞMALARA İLİŞKİN KONUŞMALAR
1.- Başbakan Yardımcısı Fikri Işık’ın, Kocaeli
Milletvekili Tahsin Tarhan’ın CHP grup önerisi üzerinde CHP Grubu adına yaptığı
konuşması sırasında Hükûmete sataşması nedeniyle konuşması
2.- Kocaeli Milletvekili Tahsin Tarhan’ın, Başbakan
Yardımcısı Fikri Işık’ın sataşma nedeniyle yaptığı konuşması sırasında şahsına
sataşması nedeniyle konuşması
3.- Çanakkale Milletvekili Muharrem Erkek’in, Başbakan
Yardımcısı Fikri Işık’ın sataşma nedeniyle yaptığı konuşması sırasında CHP
Grubuna sataşması nedeniyle konuşması
4.- İstanbul Milletvekili Mehmet Muş’un, Trabzon
Milletvekili Haluk Pekşen’in 505 sıra sayılı Kanun Teklifi’nin tümü üzerinde
şahsı adına yaptığı konuşması sırasında AK PARTİ Genel Başkanına ve Adalet ve
Kalkınma Partisine sataşması nedeniyle konuşması
5.- Trabzon Milletvekili Haluk Pekşen’in, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
6.- Manisa Milletvekili Özgür Özel’in, İstanbul Milletvekili
Mehmet Muş’un sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
7.- İstanbul Milletvekili Mehmet Muş’un, Manisa
Milletvekili Özgür Özel’in sataşma nedeniyle yaptığı konuşması sırasında şahsına
sataşması nedeniyle konuşması

VIII.- SEÇİMLER
A) Komisyonlara Üye Seçimi
1.- Anayasa Komisyonu; Adalet Komisyonu; Millî Savunma
Komisyonu; İçişleri Komisyonu; Dışişleri Komisyonu; Millî Eğitim, Kültür,
Gençlik ve Spor Komisyonu; Bayındırlık, İmar, Ulaştırma ve Turizm Komisyonu;
Çevre Komisyonu; Sağlık, Aile, Çalışma ve Sosyal İşler Komisyonu; Tarım, Orman
ve Köyişleri Komisyonu; Sanayi, Ticaret, Enerji, Tabii Kaynaklar, Bilgi ve
Teknoloji Komisyonu; Dilekçe Komisyonu; Plan ve Bütçe Komisyonu; Kamu İktisadi Teşebbüsleri
Komisyonu; İnsan Haklarını İnceleme Komisyonu; Avrupa Birliği Uyum Komisyonu;
Kadın Erkek Fırsat Eşitliği Komisyonu ile Güvenlik ve İstihbarat Komisyonlarına
üye seçimi

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekili
Kayseri Milletvekili Mustafa Elitaş'ın Yüksek Seçim Kurulunun Teşkilat ve Görevleri
Hakkında Kanun Teklifi (2/1929) ve Anayasa Komisyonu Raporu (S. Sayısı: 505) 

X.- BAŞKANLIĞIN GENEL KURULA SUNUŞLARI
A) Tezkereler
1.- Millî Eğitim, Kültür, Gençlik ve Spor Komisyonu
Geçici Başkanlığının, başkan, başkan vekili, sözcü ve kâtip üye seçimine ilişkin
tezkeresi (3/1357)
2.- Millî Savunma Komisyonu Geçici Başkanlığının,
başkan, başkan vekili, sözcü ve kâtip üye seçimine ilişkin tezkeresi (3/1358)

XI.- YAZILI SORULAR VE CEVAPLARI
1.- İstanbul Milletvekili Mahmut Tanal'ın, bazı spor
kulüplerinin oyuncularının isimlerinin geçtiği şike içerikli ses kayıtlarına
ilişkin sorusu ve Gençlik ve Spor Bakanı
Osman Aşkın Bak’ın cevabı (7/15408)
2.- İstanbul Milletvekili Onursal Adıgüzel'in, KHK ile
işten çıkarılan açlık grevindeki bir akademisyenin kardeşi hakkında kaldığı
devlet yurdunda süresiz ilişik kesme işlemi başlatıldığına dair iddialara
ilişkin Başbakandan sorusu ve Gençlik ve
Spor Bakanı Osman Aşkın Bak’ın cevabı (7/15453)
3.- Niğde Milletvekili Ömer Fethi Gürer'in, zorunlu
bireysel emeklilik sistemine katılanlara ilişkin sorusu ve Başbakan Yardımcısı Mehmet Şimşek’in cevabı (7/15696)
4.- İzmir Milletvekili Murat Bakan'ın, Bakanlığın ve
bağlı kurum ve kuruluşların İzmir'e yönelik devam eden ve yapılacak olan yatırımlarına
ilişkin sorusu ve Gençlik ve Spor Bakanı
Osman Aşkın Bak’ın cevabı (7/15711)
5.- Antalya Milletvekili Çetin Osman Budak'ın, TOBB'a
bağlı oda ve borsalarda yapılacak seçimlerin ertelenmesine ilişkin Başbakandan sorusu ve Gümrük ve Ticaret Bakanı Bülent Tüfenkci’nin
cevabı (7/17471)
6.- Niğde Milletvekili Ömer Fethi Gürer'in, 2016 ve
2017 yıllarındaki deri ihracatına ilişkin sorusu
ve Gümrük ve Ticaret Bakanı Bülent Tüfenkci’nin cevabı (7/17748)
7.- İstanbul Milletvekili Mustafa Sezgin Tanrıkulu'nun,
Bakanlığa bağlı kurum ve kuruluşlardaki makam araçlarına ilişkin sorusu ve Gümrük ve Ticaret Bakanı Bülent Tüfenkci’nin
cevabı (7/17977)
8.- İstanbul Milletvekili Mustafa Sezgin Tanrıkulu'nun,
Bakanlığa bağlı kurum ve kuruluşlarda Sosyal Hizmetler Kanunu gereğince
istihdam edilen koruma altındaki çocuk sayısına ilişkin sorusu ve Gümrük ve Ticaret Bakanı Bülent Tüfenkci’nin
cevabı (7/17978)
29 Kasım
2017 Çarşamba
BİRİNCİ
OTURUM
Açılma
Saati: 14.00
BAŞKAN:
Başkan Vekili Yaşar TÜZÜN
KÂTİP
ÜYELER: Bayram ÖZÇELİK (Burdur), Mehmet Necmettin AHRAZOĞLU (Hatay)
-----0-----
BAŞKAN – Türkiye Büyük Millet Meclisinin 30’uncu
Birleşimini açıyorum.
Toplantı yeter sayısı vardır, görüşmelere
başlıyoruz. 
Gündeme geçmeden önce üç sayın
milletvekiline gündem dışı söz vereceğim. 
Gündem dışı ilk söz, Hatay’ın sorunları
hakkında söz isteyen Hatay Milletvekili Serkan Topal’a aittir. 
Sayın Topal, buyurun efendim. (CHP
sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Serkan Topal’ın, Hatay ilinin
sorunlarına ilişkin gündem dışı konuşması
SERKAN TOPAL (Hatay) – Sayın Başkan, değerli milletvekilleri;
hepinizi saygıyla selamlıyorum. 
Konu yine Hatay, yine Hatay’ın sorunları. Buraya
Hatay’ın sorunlarını konuşmaya her çıktığımda, genelde burada AK PARTİ’li Sayın
Karasayar olurdu -kombine olmuştu buraya- sataşırdı bana. Burada göremiyorum.
BAŞKAN – Sayın Topal, bir saniye… Sayın Topal, bir
saniye efendim. 
Sayın milletvekilleri, hatip arkadaşımız kürsüye çıktı.
Lütfen…
Buyurun Sayın Topal. 
SERKAN TOPAL (Devamla) – Evet, teşekkür ediyorum.
Ekleyeceğiz, değil mi? Çok teşekkür ediyorum. 
Şimdi, öncelikle, EXPO 2021 Hatay’da. Yine, Sayın
Büyükşehir Belediye Başkanımızın çalışmaları sonucunda, Hatay, UNESCO
tarafından gastronomi alanında Yaratıcı Şehirler Ağı’na seçildi. Bu konuda
kendilerine teşekkür ediyoruz.
Sayın Karasayar’a da soruyorum: Hükûmet olarak burada
destek verecek misiniz? Nasıl bir destek vereceksiniz? 
Ayrıca, Hatay, yüzde 42,8’le, en düşük iş gücüne
katılma oranıyla Osmaniye ve Kahramanmaraş illeriyle aynı bölgede olmasına
rağmen, Osmaniye ve Kahramanmaraş 5’inci bölgede yer alıyor ama Hatay’ımız,
maalesef, hâlâ 4’üncü bölgede yer alıyor ve 450 bin Suriyeli olmasına rağmen.
Şimdi, değerli arkadaşlar, bu konuda Hükûmetin desteğini Hatay bekliyor. 
Sayın Karasayar geldiler. 
Şimdi, maalesef, Kırıkhan’da, Kumlu’da, Hassa’da,
Reyhanlı’da, Altınözü’nde çiftçi kan ağlıyor. Neden kan ağlıyor? Çünkü
mazota son yedi yılda yüzde 90 zam, gübreye yüzde 102 zam, ilaçta da yine yüzde
100 zam, son yedi yıl içerisinde… Maalesef, bizim ovada çiftçiler
perişan. Bu konuda çiftçiler şu anda destek bekliyor. 
Sayın Karasayar, buyurunuz. 
Şimdi, ben daha önce şu kürsüde söylemiştim, Hükûmet
Hatay’da bir hizmet yaptığında teşekkür edeceğimi ifade etmiştim. Evet, Karaçay
Barajı tamamlanıyor, doğru, teşekkür ediyoruz. Samandağ duble yolu, çevre yolu
daha bitmedi; teşekkür ediyorum Hatay halkı adına. Ancak, Reyhanlı Barajı
1995’ten beri hâlâ tamamlanamadı, ne zaman tamamlanacak? Reyhanlı Barajı
tamamlanamadı, aynı zamanda, Tahtaköprü Barajı tamamlanamadığı için ova su
bekliyor, çiftçi su bekliyor ama maalesef yok. Evet, doğru, duble yollar
yapıldı; onun dışında yok. 
“Defne” diye bir ilçe var, Defne. Defne’de devletin bir
tek katkısı yok. Kaymakamlık binası yok, spor kompleksi yok, yok yok; Defne’de
hiçbir şey yok. Değil mi Sayın Karasayar? Siz Defne’ye bir şeyler yapın, ben de
buradan size teşekkür edeyim. 
Bakın, şimdi, Suriye savaşından en çok etkilenen il
Hatay. Nüfusu 1,5 milyon ama 450 bin Suriyeli var. Sınır kapıları kapandı ve
Türkiye'nin en büyük 2’nci tır filosu Hatay’da, şu anda tırlar Kırıkhan’da,
Reyhanlı’da, Defne’de, Antakya’da atıl durumda, çürümeye terk edilmiş; siz de
çok iyi biliyorsunuz, hepimiz çok iyi biliyoruz. Bu konuda, Yayladağı Sınır
Kapısı’nın bir an önce açılması gerektiğini onlarca defa dile getirdik, bir
daha dile getiriyoruz. 
Bakın, Hatay’da işsizlik yüzde 25’in üstünde, neredeyse
her evde bir işsiz var maalesef. Ve az önce dile getirdim ya, yanlış bir dış
politika sonucunda, hani sürekli “Ey Almanya” “Ey Avrupa” falan dediğimizde,
oraya giden şoförlerimiz maalesef ceza yiyor hem de fahiş bir şekilde. Bu
konuda, dış politikanın bir an önce iyileştirilmesi gerektiğini burada bir kez
daha ifade ediyoruz. 
Dörtyol’da, Samandağ’da ve Defne’de devlet
hastanelerinin olması gerektiğini daha önce ifade etmiştik. Evet, Samandağ’da
proje var, başlanmadı daha ama Defne’de de sözünü almıştık ve burada bir kez
daha ifade ediyorum; Defne, Dörtyol ve Samandağ devlet hastanelerinin yapılması
gerektiğini ifade etmiştim. 
(Mikrofon otomatik cihaz tarafından kapatıldı) 
SERKAN TOPAL (Devamla) – Sayın Başkanım…
BAŞKAN – Sözlerinizi toparlayın efendim.
Buyurun Sayın Topal.
SERKAN TOPAL (Devamla) – Teşekkür ediyorum.
Şimdi, şunu söylüyoruz: Hatay’la ilgili yapacağınız her
hizmette biz sizin yanınızda destek olacağız, omuz omuza vereceğiz. Ancak
gerçek olan bir şey var, Hatay’da esnaf kan ağlıyor, çiftçi kan ağlıyor, büyük
bir işsizlik var. 
Ve onlarca defa dile getirdim, geçen konuşmamda Sayın
Bakana arz etmiştim, Samandağ’la ilgili kıyı kenar çizgisi sorunu vardı.
Yeniden kıyı kenar çizgisinin oluşturulması noktasında bir komisyon kurulması
gerektiğini ifade etmiştim ve orada onlarca insanımız mağdur. Bu konuda sizin
desteklerinizi bekliyoruz.
Sayın Karasayar, ben burada daha önceki konuşmamda,
eğer hizmet olacaksa teşekkür edeceğimi ifade etmiştim ancak Defne’de şu ana
kadar hiçbir şey yok, gerçekten yok. 
ORHAN KARASAYAR (Hatay) – Sen Hatay’daki hizmetleri bir
ayda sayamazsın hocam, bir haftada da sayamazsın. 
SERKAN TOPAL (Devamla) – Çıkın, “Defne’de biz şunu
yaptık.” deyin. 
Teşekkür ediyorum, saygılar sunuyorum. (CHP
sıralarından alkışlar) 
BAŞKAN – Teşekkür ederim Sayın Topal. 
ORHAN KARASAYAR (Hatay) – Sayın Başkanım… 
BAŞKAN – Buyurun efendim. 
ORHAN KARASAYAR (Hatay) – Sayın hatip ismimi zikrederek
sataşma yaptı, sataşmadan söz istiyorum beş dakika. 
BAŞKAN – Memlekete hizmet noktasında Hatay için
yapılanlara teşekkür edeceğini söyledi; biz de böyle, muhalefet partisi,
iktidar partisi milletvekillerinin birlikte dayanışma içerisinde olmalarından
Divan olarak çok memnun olduk. 
ORHAN KARASAYAR (Hatay) – Biz de dayanışma
içerisindeyiz Sayın Başkan.
BAŞKAN – Bu nedenle, bir sataşma kabul etmiyorum.
Hatay’a yapılacak hizmetler…
ORHAN KARASAYAR (Hatay) – Başkanım, inanın, Hatay’a
yapılan hizmetleri çarpıtarak…
İki dakika söz istiyorum.
BAŞKAN – Eğer sataşma varsa tutanağı inceleyeceğim,
aynı birleşim içerisinde söz vereceğim. 
ORHAN KARASAYAR (Hatay) – 60’a göre söz istiyorum.
BAŞKAN – Yerinizden…
Peki, yerinizden bir dakika veriyorum.
Buyurun.
IV.- AÇIKLAMALAR
1.- Hatay Milletvekili Orhan Karasayar’ın, Hatay Milletvekili
Serkan Topal’ın yaptığı gündem dışı konuşmasındaki bazı ifadelerine ilişkin
açıklaması
ORHAN KARASAYAR (Hatay) – Teşekkür ediyorum Sayın
Başkanım.
Tabii, biz 10 Hatay milletvekili olarak, beraber,
istişare içerisinde işlerimizi yürütmeye çalışırız. Ama ben hep şunu söyledim:
Serkan Bey’in elinden tutacağım, cuma günü sabah sekizde Hatay’ın merkezinde
beraber buluşacağız. Hatay’da yapılan hizmetleri kendisini bir ay -gerekirse
gruptan, Özgür Bey’den izin isterim- gezdirsem bitiremem. 
Şu anda 5 tane baraj Hatay’da bitmek üzere Sayın
Başkanım. Hatay’a yapılan hizmetler noktasında, başta Cumhurbaşkanımız olmak
üzere, bugüne kadar hangi bakanımıza gittiysek, Hükûmetimizin hangi yetkilisine
gittiysek o hizmeti bize ikinci kez söyletmediler, biz Hatay’a hizmetlerin
tamamını aldık. 
Arkadaşımız, Defne’den bahsetti. Defne ilçe olalı iki
buçuk yıl oldu. Arsuz da yeni ilçe oldu. Şu anda Arsuz’la ilgili yapılacak kamu
yatırımlarımızın tamamı hayata geçirilmek üzere, projeler yapıldı; belli
sıkıntılar var, onları da aşıyoruz.
(Mikrofon otomatik cihaz tarafından kapatıldı)
ORHAN KARASAYAR (Hatay) – Hastane noktası da aynı
şekilde. 750 yataklı hastane bitti, bin yataklı hastane tekrar başlayacak. 
Yani, tabii, burada bir dakikalık süreyle olmaz. Serkan
Bey’i ben davet ediyorum, cuma günü sabah sekizde Antakya merkezde buluşalım,
Hatay’a yapılan hizmetleri tek tek kendisine gezdireceğim. Bunun için de Özgür
Bey’den bir hafta izin istiyorum. Bir haftada ancak bitiririz Sayın Grup Başkan
Vekili.
Teşekkür ediyorum Sayın Başkan. (AK PARTİ sıralarından
alkışlar)
SERKAN TOPAL (Hatay) – Sayın Başkan…
BAŞKAN – Buyurun Sayın Topal.
SERKAN TOPAL (Hatay) – Bu şekilde, “elinden tutacağım”
diye, seçmenimin önünde beni küçük düşürdü. Sataşmadan dolayı bir dakikalık söz
hakkı istiyorum.
ORHAN KARASAYAR (Hatay) – Yok, samimiyetten söyledim
onu, yaş itibarıyla değil.
ÖZGÜR ÖZEL (Manisa) – “Elinden tutup” çocuk gibi…
SERKAN TOPAL (Hatay) – Hayır, böyle bir şey olmaz.
BAŞKAN – Yerinizden bir dakika söz veriyorum Sayın
Topal.
Buyurun.
ORHAN KARASAYAR (Hatay) – Serkan Bey, bakın, onu
samimiyetten söyledim.
ÖZGÜR ÖZEL (Manisa) – O da samimiyetten cevap verecek.
ORHAN KARASAYAR (Hatay) – El ele anlatacağız.
2.- Hatay Milletvekili Serkan Topal’ın, Hatay
Milletvekili Orhan Karasayar’ın yaptığı açıklamasındaki
bazı ifadelerine ilişkin açıklaması
SERKAN TOPAL (Hatay) – Teşekkür ediyorum Sayın Başkan.
Sayın Karasayar, ben az önce gerçekten sataşma babında
söylemedim. 
ORHAN KARASAYAR (Hatay) – Ben de sataşma anlamında
söylemedim, hizmetleri görmen için söylüyorum.
SERKAN TOPAL (Hatay) – Ama gerçekten de
Hatay’da -yani siz gerçekten çok iyi biliyorsunuz ki- ciddi sorunlar var,
işsizlik var, esnaf kan ağlıyor, çiftçi kan ağlıyor. Bakın, sizin, benim
elimden tutmanıza gerek yok.
ORHAN KARASAYAR (Hatay) – Hatay’da çiftçinin bindiği
traktörleri ben sana göstereyim. Pamukçumuz arıyor bizi, teşekkür ediyor
destekten dolayı pamukçular.
SERKAN TOPAL (Hatay) - Sayın Karasayar, benim elimden
tutmanıza gerek yok, ben zaten kapı kapı dolaşıyorum -bütün mahalle muhtarlarına
sorabilirsiniz- bütün mahalleleri geziyorum, bütün Hatay halkının sorunlarını
burada dile getiriyorum.
ORHAN KARASAYAR (Hatay) – Şu anda ilaç fiyatları on beş
senenin altında Serkan Bey, bilmeden konuşuyorsunuz, bilmeden.
SERKAN TOPAL (Hatay) - Bakın, siz Hatay’a hizmeti alın,
ben teşekkür edeceğim ama yok, yok. Ben teşekkür ediyorum. Yine iktidarı
hizmete davet ediyorum.
ORHAN KARASAYAR (Hatay) – Bakın, şu anda ilaç fiyatları
on beş yıl öncesinden daha düşük, bunları size ispatlayabilirim.
SERKAN TOPAL (Hatay) - Teşekkür ediyorum, sağ olun. (CHP
sıralarından alkışlar)
BAŞKAN – Ben teşekkür ediyorum.
Sayın milletvekilleri, geçmişte de, bugün de görev
yapan bütün Hatay milletvekillerimize ben de Divan olarak teşekkür ediyorum.
(AK PARTİ ve CHP sıralarından alkışlar)
ORHAN KARASAYAR (Hatay) – Sağ olun Başkanım, teşekkür
ederim.
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Antalya Milletvekili Ahmet Selim
Yurdakul’un, tip 1 diyabetlilerin sorunlarına ilişkin gündem dışı konuşması
BAŞKAN - Sayın milletvekilleri, gündem dışı ikinci söz,
tip 1 diyabetlilerin sorunları hakkında söz isteyen Antalya Milletvekilimiz
Ahmet Selim Yurdakul’a aittir. 
Buyurun Sayın Yurdakul. (MHP sıralarından alkışlar)
Süreniz beş dakika efendim.
AHMET SELİM YURDAKUL (Antalya) – Sayın Başkan, değerli
milletvekilleri, muhterem vatandaşlar; konuşmama başlamadan önce Peygamberimiz
Hazreti Muhammed’in dünyamıza teşriflerinin yıl dönümünde tüm vatandaşlarımıza
hayırlı kandiller diliyorum.
Daha önce Türkiye Büyük Millet Meclisi Plan ve Bütçe
Komisyonunda partimizin sağlık politikaları çerçevesinde dile getirdiğimiz,
günümüzün en ciddi sağlık sorunlarından biri olan diyabetli yani şeker
hastalarımızın sorunlarını konuşmak ve çözüm yolları konusunda neler
yapabiliriz sorusunu akıllara getirmek için Milliyetçi Hareket Partisi adına
gündem dışı söz aldım.
Muhterem vatandaşlar, 2013 yılında dünya genelinde 382
milyon diyabetli hasta bulunurken 2035 yılında bu sayının 592 milyona
yükseleceği tahmin edilmektedir. Ülkemizde diyabetli hasta artış hızı ise
bundan çok daha fazladır. Dünya Sağlık Örgütü 2030 yılı için yaptığı tahminde
Türkiye’deki diyabetli sayısının 6,5 milyona ulaşacağını öngörmüştü. Oysa 2015
yılı itibarıyla ülkemizdeki diyabetli hasta sayısı 7 milyon 122 bin 622’ye
ulaşmış durumdadır. Bu sayının 6 milyonu tip 2 diyabetli yani yetişkin
hastalarımız, 1 milyon 17 bini ise tip 1 yani çocuk hastalarımızdır. Genel
diyabet rakamları böyle. 
Diğer yandan, tip 1 diyabet konusuna ayrıca değinmek
istiyorum çünkü burada çocuklarımız söz konusu. Öncelikle, tip 1 diyabet nedir?
Çocuk hastalar kesin bir insülin yetersizliği içinde olduklarından ömür boyu
insülin hormonunu dışarıdan, enjeksiyon yoluyla almak zorundadırlar. Yetişkin
hastalarda diyabetle mücadele nispeten idare edilebilir bir durumdadır ancak
çocuk hastalarda diyabetle mücadele çok daha zordur çünkü çocuk hastalarımızda
bir gün içinde 15-20 kez şeker ölçümüne ihtiyaç duyulmaktadır. 
Bir hasta için şeker ölçümü iki yolla yapılmaktadır. Birincisi
iğneyle vücuttan alınan kanın glukometre denilen cihazla ölçülerek yapılması,
ikincisi ise hiç kan alınmadan, vücuda yerleştirilen bir sensörle ölçüm
yapılmasıdır. Yaşam boyu süren bu hastalık için normal hayat akışına uygun
çözüm sensörle ölçüm ve bu ölçüm neticesinde otomatik pompayla vücudun ihtiyaç
duyduğu insülinin vücuda verilmesidir. Biz bu hastalarımızın hayatını
kolaylaştırmak istiyoruz. Çocuklarımızın otomatik insülin pompasıyla sağlıklı
bir hayat yaşamalarını istiyoruz. Çünkü düzenli tedavi almayan diyabet
hastalarında kronik böbrek yetmezliği, kalp sorunları, nöropati, retinopati,
diyabetik ayak gibi komplikasyonlar meydana gelmektedir. 
Burada birkaç maliyetten söz etmek istiyorum. Bugün
hastalarımızın kullandığı bir insülin pompasının fiyatı 5 bin TL ve Sosyal
Güvenlik Kurumu maalesef bunun sadece 3.500 TL’sini karşılamaktadır. Sensörlü
insülin pompaları ise 6.350 TL, bunun ise Sosyal Güvenlik Kurumu 3.520 TL’sini
ödemektedir. Sensörlerin bir aylık maliyeti yaklaşık 400 lira ve Sosyal Güvenlik
Kurumu hiç ödeme yapmamaktadır. Şeker ölçüm cihazı olan glukometre dahi Sosyal
Güvenlik Kurumu tarafından ödenmemektedir. 
Milliyetçi Hareket Partisi olarak önerimiz, hayat boyu
süren tedavi için Sosyal Güvenlik Kurumu tarafından hastaların ihtiyaçlarının
tamamen karşılanmasıdır. Milliyetçi Hareket Partisi olarak koruyucu ve önleyici
tıp yaklaşımını sağlık politikalarımızın temeline yerleştirdik. Bu yaklaşımın
bir parçası olarak diyabet hususunda önerilerimiz şunlardır:
1) Diyabetin önlenmesi ve erken tanı konulması için
aktif bir politika izlenmesi. 
2) Etkin bir diyabet yönetimi programının yapılması. 
3) Özellikle çocukluk çağındaki diyabetin eğitim ve
gözlem programlarıyla yönetilmesi için özel bir yol haritası çıkarılması. 
4) Her şeyden önce, ülkemizdeki diyabetli hastaların
istatistiklerinin sağlıklı bir şekilde tutulmasıdır. 
Genel Kurula saygılarımı sunarım. (MHP sıralarından
alkışlar) 
BAŞKAN – Teşekkür ederiz Sayın Yurdakul. 
Sayın milletvekilleri, gündem dışı üçüncü söz,
Türkiye’nin genel sorunları, ekonomik göstergeler ve yoksulluk hakkında söz
isteyen İzmir Milletvekilimiz Özcan Purçu’ya aittir. 
Buyurun Sayın Özcan Purçu. (CHP sıralarından alkışlar)
Süreniz beş dakika efendim. 
3.- İzmir Milletvekili Özcan Purçu’nun,
Türkiye’nin genel sorunlarına, ekonomik göstergelere ve yoksulluğa ilişkin
gündem dışı konuşması
ÖZCAN PURÇU (İzmir) – Sayın Başkan, kıymetli
milletvekili arkadaşlarım; hepinize saygılarımı sunuyorum. 
Bugün Mevlit Kandili. Tüm vatandaşlarımızın, İslam
âleminin ve sizlerin Mevlit Kandili’ni kutluyorum, ülkemize, milletimize, İslam
âlemine hayır getirmesini temenni ediyorum, diliyorum. 
Evet, sevgili kardeşlerim, bugün Roman
vatandaşlarımızla ilgili konuşacağım, yoksul vatandaşlarımızla ilgili
konuşacağım. 
Dün vergilerle ilgili, ülkemizin mevcut durumuyla
ilgili bir konuşma yapmıştım. Türkiye’de vergi yükü artıyor, yoksulluk artıyor,
yüzde 10’luk bir dilim var, zengin kesim, onların da gelirleri artıyor. Bir
Roman vatandaşı, Roman etnik kimliğine sahip birisi olarak bu ülkede Roman
vatandaşların hak ettiği gibi yaşamadığını hepinize tekrar tekrar söylemek
istiyorum. 
Bu ülkede, şu an itibarıyla, en yoksul kesim, sosyal
yaşam anlamında en dipte olan kesim, maalesef, Roman vatandaşları. Yoksullukla
boğuşuyoruz, fakirlikle, imkânsızlıklarla boğuşuyoruz. İki sene önce bir SİROMA
Projesi başladı, 9 Kasımda bitti, hiç verim alamadık. Hükûmet tarafından
strateji eylem planı yayınlandı ama uygulama takvimine, programına bakın… Hangi
ay ne yapılmış, Allah aşkına, iktidarın bir milletvekili gelsin, söylesin. 
MAHMUT TANAL (İstanbul) – Hiçbir şey yapılmadı, ev
yapılmadı, konut yapılmadı, barınma hakkı sağlanmadı. 
ÖZCAN PURÇU (Devamla) – Burada yazıyor hepsi, hiçbiri
yapılmadı. Seçimler yaklaşıyor, geçen hafta İstanbul’da Romanları toplamışlar
tekrar bir Roman çalıştayı yapmış bazı arkadaşlar. Ya arkadaşlar, iyi de
strateji eylem planında bir şey yapmadınız ki, Roman vatandaşları niye
topluyorsunuz, seçim yaklaşıyor diye mi topluyorsunuz? Ya, yok böyle bir şey
arkadaşlar.
MAHMUT TANAL (İstanbul) – İstismar ediyorlar, istismar.
ÖZCAN PURÇU (Devamla) – Gelin, bunu Allah aşkına
söyleyin ya, “Strateji eylem planında şunu yaptık.” deyin, ben de sizi tebrik
edeceğim. 
2018’de Roman vatandaşların barınmasıyla ilgili
sorunların çözümü var. Hadi 2017’yi geçtik, unuttum ben, bitti. Hadi bakalım
2018’de yapacak mısınız? 
Bir de arkadaşlar, SİROMA Projesi bitti. Strateji eylem
planına bütçe ayırmamıştınız, iki sene önce, Sayın Bakana sormuştum, Maliye
Bakanımdan sonra Sayın Aile ve Sosyal Politikalar Bakanım da “SİROMA’da Avrupa
Birliğinden gelen parayı strateji eylem planına uygulayacağız.” dedi. Bu sene
Avrupa Birliğindeki paylar da kesildi. Strateji eylem planında para yok,
strateji eylem planı var. Para yokken bunu nasıl yapacaksınız? 
Şimdi, bütçe konuşulacak, eğer Romanlara pay
ayırmazsanız, vallahi, burada sizi rezil edeceğim. Rezil edeceğim sizi burada.
Strateji eylem planını yapıyorsunuz, para olmadan eylem planını nasıl
yapacaksınız arkadaşlar? Bana bunun mantığını söyleyin hadi bakalım. Para ayıracaksınız,
vallahi bilmem... Biz de bu ülkenin vatandaşıyız. Roman vatandaşlara para
ayırmazsanız vallahi bu bütçede rezillik yapacağım. (CHP sıralarından alkışlar)
Olmaz, olmaz arkadaşlar. Vallahi billahi protesto edeceğim sizi. Parayı
ayıracaksınız! O fakir, o garibanların çocuklarının da herkesin çocukları gibi
okula gitmeye hakkı var, herkesin çocukları gibi doktor, mühendis olmaya hakkı
var. Biz Romanız diye bizi bu kadar da artık arka plana atmayın, istemiyorum. 
Bakın, yoksulluk sınırı, yoksulluk sınırı… 
ALİ ŞEKER (İstanbul) – Roman’a yok, Roman’a!
ÖZCAN PURÇU (Devamla) – Açlık sınırından bahsedeyim,
1.544 lira. Romanlar 1.544 lira her ay almıyor arkadaşlar, açlık sınırının
altında yaşıyoruz. Yoksulluk sınırı ne kadar? 5.030 liraymış şimdi. Rakamları
ben söylemiyorum yine. 
ERKAN AYDIN (Bursa) – Man’a var, Roman’a yok! 
ÖZCAN PURÇU (Devamla) – E, onu da almıyor.
Vatandaşların çoğu almıyor zaten bu parayı da... Türkiye’deki vatandaşlar
mucize yaratıyor zaten. Nasıl geçiniliyor bu ülkede, nasıl geçiniliyor? Mucize
yaratılıyor. 
ERKAN AYDIN (Bursa) – Man’a var, Roman’a yok!
ÖZCAN PURÇU (Devamla) – Bir de bakın bir şey gördüm
–zamanım az- bir çocuğun okula başlama maliyeti, okul öncesi maliyeti 775 lira.
1.400 lira aylık alan, asgari ücret alan vatandaş bunu nasıl karşılayacak? 
ERKAN AYDIN (Bursa) – Man’a var, Roman’a yok!
ÖZCAN PURÇU (Devamla) – İlkokul 1’inci sınıfa
başlayacak bir çocuğun anasında babasında 1.277 lira para olması lazım okula
başlaması için. Ortaokul öğrencisinin de bir defalık maliyeti, okul başında
1.236 lira. Nereden bulacak bu parayı baba; 1.400 lirayla elektrik mi ödeyecek,
su mu ödeyecek, kira mı ödeyecek yoksa boğazına mı bakacak yoksa işe mi
gidecek? 
AHMET AKIN (Balıkesir) – Man’da, Man’da… 
ALİ ŞEKER (İstanbul) – Paralar Man’da! 
ÖZCAN PURÇU (Devamla) – Bu asgari ücreti yükseltin
arkadaşlar. Keşke bizim elimizde olsa da yükseltsek. (CHP sıralarından
alkışlar) Vallahi 2.500-3.000 lira olması lazım. 
Bak bir de ne yapmışsınız biliyor musunuz arkadaşlar?
Zamanım az kaldı. Ben baktım, vergiden vergi alıyor bu Hükûmet. Vergiden vergi
alıyorsunuz. Bakın, ÖTV var burada, ÖTV’ye de KDV’yi yüzde 18 eklemişsiniz,
vergi almışsınız. Bakın, akaryakıttaki ÖTV’ye bakın, akaryakıtın bize geliş
maliyeti 1,46 lira, vatandaşa 5,18’e satıyorsunuz. ÖTV’yi ekliyorsunuz, bir de
KDV ekliyorsunuz. Vergiden vergi alınmaz. Vergiden vergi alınmaz. Bu Hükûmet,
vergiden, ÖTV’yi koyup bir de KDV ekliyor. (CHP sıralarından alkışlar) Vallahi
milleti harap ettiniz ya! Yok böyle bir şey! 
(Mikrofon otomatik cihaz tarafından kapatıldı)
ERKAN AYDIN (Bursa) – Romanlar Man’a mı gitsin? 
ÖZGÜR ÖZEL (Manisa) – Man’a giden para Roman’a yok
yani!
ÖZCAN PURÇU (Devamla) – Vallahi Man Adası’na var da
Roman’a yok gerçekten. 
BAŞKAN – Sayın Purçu, ek bir dakika süre veriyorum efendim,
lütfen sözlerinizi toparlayın.
ÖZCAN PURÇU (Devamla) – Çok teşekkür ediyorum Sayın
Başkan. 
Arkadaşlar, adaletten bahsediyoruz, din, iman, Kur'an,
Kitap’tan bahsediyoruz, elhamdülillah Müslüman’ız, bugün de Mevlit Kandili. Ama
bu vatandaşa bu eziyet niye, niye? ÖTV’yi ekledikten sonra KDV’yi niye
ekliyorsunuz arkadaşlar? 
Vallahi, bakın, dün açıkladım size, vergi gelirleri
artmış, hiçbir şeyi artmamış, sadece vergi geliri artmış bu Hükûmetin, vergi
gelirleri artmış. Böyle bir olay olur mu ya! Bakın, bize maliyeti 1,46 lira
olan bir akaryakıtı siz 5,18’e satıyorsunuz, ÖTV ekledikten sonra bir de KDV
alıyorsunuz. Baktım ben dünya istatistiklerine Türkiye 1’inci sırada, bakın
burada var arkadaşlar. Tabelanın en üstünde Türkiye var. Vergi gelirlerinde -bakın
burada- en üstte Türkiye var ya, ben utanıyorum, ben utanıyorum. 
ERKAN AYDIN (Bursa) - Man’da nasıl Man’da?
ÖZCAN PURÇU (Devamla) – Bakın, bu ülkenin 32 milyonu
fakir, gariban, yoksul. İyi kötü 60 model, 70 model arabası var; biniyor, işe
gidecek, hurda toplayacak, çiçek satacak, bir şeyler yapacak. Bu vatandaşa bunu
çok yapıyorsunuz, çok eziyorsunuz vatandaşı, eziyorsunuz. (CHP sıralarından
alkışlar) İslam dininde de böyle bir şey yok. 
Teşekkür ediyorum. 
Tekrar kandilimiz mübarek olsun, ülkemize milletimize
hayır getirsin inşallah. 
Çok teşekkür ediyorum Sayın Başkan, sağ olun. 
ERKAN AYDIN (Bursa) - Dünyada Man ahirette iman.
ÖZGÜR ÖZEL (Manisa) - Man’a var, Roman’a yok.
BAŞKAN – Teşekkür ediyorum Sayıp Purçu.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar Tüzün’ün,
milletvekillerinin açıklamaları sırasında Başkanlık aracılığıyla sordukları
soruları ilgili bakanlığa yazılı olarak bildireceğine ilişkin konuşması
BAŞKAN - Sayın milletvekilleri, şimdi,
milletvekillerimize birer dakika sırayla söz vereceğim. 
Sayın milletvekilleri, Anayasa’dan almış
olduğumuz görevlerimiz var; birincisi yasama, diğeri denetim.
Milletvekillerimiz, Genel Kurulda, özellikle bu bir dakikalık konuşmada eğer
şöyle bir hitapta bulunursa “Sayın Başkanım, aracılığınızla şu soruyu şu
bakanlığa sormak istiyorum.” veyahut “Hükûmete sormak istiyorum.” şeklinde bir
ifadede bulunursa tutanaklardan bunu ilgili bakanlığa ve Hükûmete yazılı olarak
bildireceğim. (CHP sıralarından alkışlar) Eğer gündemle ilgili, doğal olarak
seçim bölgenizle ilgili bir talebiniz söz konusuysa mutlaka bu, Genel Kurul
kayıtlarında kalacaktır. Tekrar söylüyorum, sayın milletvekilleri, birer
dakikalık konuşma içerisinde “Sayın Başkan, aracılığınızla Hükûmete soruyorum.”
veyahut “İlgili bakanlığa soruyorum.” şeklinde bir ifadede bulunursanız, bunu
tutanaklardan çıkartıp ilgili bakanlığa ve Hükûmete yazılı olarak bildireceğim.
Şimdi, söz sırası Sayın İlgezdi’de.
Buyurun efendim. 
IV.- AÇIKLAMALAR (Devam)
3.- İstanbul Milletvekili Gamze Akkuş İlgezdi’nin,
İstanbul Maltepe İlçe Millî Eğitim Müdürlüğü tarafından okullarda öğretmenlere
dağıtılan “Felsefeden Tecrübeye Etkili Öğretmenlik” kitabında skandal
ifadelerin yer aldığına ve sorumlularla ilgili işlem başlatılmasını istediğine
ilişkin açıklaması
GAMZE AKKUŞ İLGEZDİ (İstanbul) – Sayın
Başkan, İstanbul Maltepe İlçe Millî Eğitim Müdürlüğü tarafından okullarda
öğretmenlere dağıtılan “Felsefeden Tecrübeye Etkili Öğretmenlik” kitabında
skandal ifadeler yer alıyor. Yatılı okulların fuhuş yuvası olduğu ima edilirken
öğrencilerin de dayakla terbiye edilmesi meşru gösteriliyor. Ayrıca, köy
enstitülerinin de birer ahlaksızlık yuvası olduğu anlatılıyor. Laik ve bilimsel
eğitimle sorunu olanlara yeniden hatırlatmak isterim ki köy enstitüleri, Anadolu’da
bir aydınlanma serüvenidir, Mustafa Kemal Atatürk’ün en önemli eseridir.
Onlarca köyde binlerce çocuğun, kadının ve erkeğin okuma yazmayla tanıştığı,
bilimden sanata, tarımdan sağlığa pek çok konuda kendini yetiştirdiği
aydınlanma yuvasıdır. 
Buradan Millî Eğitim Bakanına
sesleniyorum: Bu kitabın basılmasına ve dağıtılmasına hangi gerekçeyle ve nasıl
izin verdiniz? Öğretmenleri bu kitapla ilgili görüş bildirmeye neden
zorladınız? Öğrencileri dayakla terbiye etmek laik eğitimden uzaklaşmanın yeni
yöntemi mi olacak? 
(Mikrofon otomatik cihaz tarafından
kapatıldı)
GAMZE AKKUŞ İLGEZDİ (İstanbul) - Son söz
olarak da yetkililerin bu okulların öğretmen ve öğrencilerinden özür dilemesini
ve sorumlularla ilgili işlem başlatmasını istiyorum. 
BAŞKAN – Teşekkür ediyorum Sayın İlgezdi.

Sayın Dedeoğlu, buyurun efendim. 
4.- Kayseri Milletvekili Sami Dedeoğlu’nun, Kutlu Doğum
Haftası’na ve Mevlit Kandili’ni kutladığına ilişkin açıklaması
SAMİ DEDEOĞLU (Kayseri) – Sayın Başkan, değerli
milletvekilleri; İnsanoğlu ve bütün kainatı yoktan var eden rahman ve rahîm
olan Allah’a hamdolsun. “Biz seni ancak âlemlere rahmet olarak gönderdik.”
hitabının sahibi, efendiler efendisi, sevgililer sevgilisine selam olsun. Kutlu
doğumun yüreklerimizin, ülkemizin, İslam âleminin merhametle dolmasına vesile
olmasını dilerim. 
Bu kutlu hafta, milletimizin kalbinde var olan
Peygamber sevgisini yeniden harekete geçirmiştir. Gönül coğrafyamızda, gurbet
ellerinde yaşayan bütün vatandaşlarımız arasında ilim ve irfan ziyafetine, bir
kardeşlik şölenine ve manevi yenilenme haftasına dönüşmüştür. 
“Ya Rasûlallah, eğer sen gelmeseydin âleme
Güller açmaz, bülbül ötmez meçhul esma Âdem’e
Varlığın manası kalmaz gark olurdu mateme”
Tüm İslam âleminin Kutlu Doğum Haftası münasebetiyle
kandiliniz mübarek olsun. 
BAŞKAN – Teşekkür ederim Sayın Dedeoğlu. 
Söz sırası Sayın Özdiş’te. 
Buyurun efendim.
5.- Adana Milletvekili İbrahim Özdiş’in, bazı meslek
dalları için tanınan yıpranma hakkının veteriner hekimler için de verilmesi
gerektiğine ilişkin açıklaması
İBRAHİM ÖZDİŞ (Adana) – Sayın Başkan, aracılığınızla
Sayın Ahmet Eşref Fakıbaba’ya soruyorum: 
Bazı meslek dalları için tanınan yıpranma hakkının
veteriner hekimler için de verilmesi gerekiyor. Daha önce her yıl için iki
aylık fiilî hizmet zammı verme uygulamasına 1 Ekim 2008 tarihinde son verildi.
Oysa ki 657 sayılı Kanun’un 36’ncı maddesinde veteriner hekimlerin Sağlık
Hizmetleri Sınıfı’na dâhil olduklarına dair hüküm bulunuyor. Tüm dünyada
“sağlık mensubu” kabul edilen veterinerlerimizin “sağlık mensubu” olarak kabul
edilmesini ve fiilî hizmet zammı almalarını sağlayacak mısınız Sayın Bakan?
Teşekkür ediyorum Sayın Başkan.
BAŞKAN – Sayın Özdiş, çok teşekkür ederim. Sorunuz
Gıda, Tarım ve Hayvancılık Bakanına.
Evet, söz sırası Sayın Kılıç’ta.
Buyurun efendim.
6.- Kahramanmaraş Milletvekili İmran Kılıç’ın, Mevlid-i
Nebi’yi tebrik ettiğine ilişkin açıklaması
İMRAN KILIÇ (Kahramanmaraş) – Teşekkür ederim Sayın
Başkan.
Bu gece mübarek Mevlid-i Nebi’yi idrak edeceğiz. Mevlit
doğum yeri, doğum vaktine; Mevlid-i Nebi de Allah Resulü’nün dünyayı
teşriflerinin kutlandığı geceye denir. 
Hazreti Âdem’den başlayarak ilahi vahyi biz insanlara
ileten peygamberlik silsilesinin sonuncusu olan Sevgili Peygamberimiz’i anlatan
en güzel kavram şüphesiz rahmet ve merhamettir. Nitekim Kur’an-ı Kerim’de
Resulü Ekrem’e hitaben: “Biz seni ancak âlemlere rahmet olarak gönderdik.”
buyurulmuştur. Peygamber Efendimiz’in rahmet, merhamet ve adalete dayalı
kuşatıcılığı ümmetini olduğu kadar bütün insanlığı da kapsamaktadır. Onun
hayatını erişilmez bir hayranlıkla seyretmek yerine onu örnek model almaya
çalışalım. Rahmet Elçisi’nin, yaşadığı dönemde bir baba, bir eş, bir komutan,
bir imam, bir devlet başkanı ya da bir öğretmen olarak nasıl ki sahabeye yol
gösterip örnek olmuşsa bugün de bizim için vazgeçilmez bir rehber olduğunu
bilelim. 
Bu duygu ve düşüncelerle Mevlid-i Nebi’yi tebrik
ediyorum.
BAŞKAN – Teşekkür ediyorum Sayın Kılıç.
Söz sırası Sayın Durmaz’a aittir.
Buyurun Sayın Durmaz.
7.- Tokat Milletvekili Kadim Durmaz’ın, millî şeker politikasını
oluşturan Şeker Kurulunun on altı aydır toplanamadığına ve nişasta bazlı şeker
üretimine ilişkin açıklaması
KADİM DURMAZ (Tokat) – Teşekkür ederim Sayın Başkan.
Maliye Bakanına, Özelleştirme İdaresinin bağlı olduğu:
Türkiye’de et ithal ettiğimiz bugünlerde, endüstri bitkisi olan, yem ve doğal
şeker üretimi olan şeker pancarından doğal şeker üretilmektedir. Ancak
Türkiye’de on altı aydır, millî şeker politikamızı oluşturan Şeker Kurulu
toplanamamaktadır ve bu arada, kontrol ve denetim nişasta bazlı şekerlerde de
yapılamıyor. Bu süre içerisinde ne kadar nişasta bazlı şeker üretildi, piyasaya
sürüldü ve ithal edildi? Bunlarla ilgili Şeker Kurulunun yaptığı bir çalışma
var mıdır? Bu denetimsizlik sonucu insan sağlığını tehdit eden bu uygulamaya ön
veren ilgililer hakkında gereğinin yapılmasını istiyorum. 
Teşekkür ederim.
BAŞKAN – Teşekkür ederim Sayın Durmaz.
Söz sırası Sayın Tezcan’a aittir.
Buyurun efendim.
8.- Mersin Milletvekili Yılmaz Tezcan’ın, Mevlit
Kandili’ni kutladığına ve Cumhuriyet Halk Partisi Genel Bakanı Kemal
Kılıçdaroğlu’nun Cumhurbaşkanı Recep Tayyip Erdoğan’ın yakınlarının yurt
dışındaki bir şirkete para gönderdiğine dair iddiaların doğru olmadığına
ilişkin açıklaması
YILMAZ TEZCAN (Mersin) – Teşekkürler. 
Ben de tüm İslam âleminin Mevlit Kandili’ni tebrik
ediyorum. 
Değerli arkadaşlar, siyaset, nezakettir, ilke ve değer
temelli yapılır; ciddiyet, samimiyet ve sorumluluk ister. Muhalefet olmak,
düşmanlık etmek, iftira atmak, insanların haysiyetine ve onurlarına kastetmek
değildir. Ne yazık ki Türkiye'de mendil sallar gibi sahte belgeler sallayarak
ülkemizin bekasına kasteden, uluslararası çevrelerin içerideki operasyon
aparatı gibi hareket eden bir Ana Muhalefet Partisi Genel Başkanı ve
arkadaşları söz konusudur. Salı günü, partisinin grup toplantısında Sayın
Cumhurbaşkanımızın ailesinin yurt dışındaki bir şirkete para gönderdiği
iftirasında bulunmuş ve belge olduğunu iddia ettiği bazı kâğıtları da grup
kürsüsünden göstermiştir. Kılıçdaroğlu tarafından ileri sürülen iddiaların
tamamı yalan, gösterdiği kâğıtların da tamamı sahtedir. Sayın
Cumhurbaşkanımızın avukatı gerekli hukuki girişimlere başlamıştır.
Kılıçdaroğlu’na “Edep yahu!” diyorum. 
ÖZGÜR ÖZEL (Manisa) – Biz de sana diyoruz “Edep yahu!” 
BAŞKAN – Teşekkür ederim Sayın Tezcan. 
Söz sırası Sayın Tümer’e aittir. 
Buyurun efendim.
9.- Adana Milletvekili Zülfikar İnönü Tümer’in,
Adana’nın Aladağ ilçesinde çıkan yurt yangınının 1’inci yıl dönümüne ilişkin
açıklaması
ZÜLFİKAR İNÖNÜ TÜMER (Adana) – Sayın Başkan, bugün
Adana’nın Aladağ ilçesinde 10’u öğrenci 12 kişinin hayatını kaybettiği, çok
sayıda öğrencinin yaralandığı yurt yangınının 1’inci yıl dönümü. Hayatını
kaybeden eğitim şehidi miniklerimize bir kez daha Allah’tan rahmet, ailelerine
başsağlığı, yaralı öğrencilerimize şifa diliyorum. 
Değerli milletvekilleri, yangının üzerinden bir yıl
geçmesine rağmen ailelerin adalet arayışı sonuçlanmamış, bölgede yaşanan eğitim
sorunları çözüme kavuşmadığı gibi olabildiğince artmıştır. Bir yıllık süre
zarfında ilçeye yeni devlet yurdu yapılmamıştır. Dağ köylerindeki yoksul
öğrencilerimizin okul ve servis ihtiyacı başta olmak üzere eğitim masraflarını
giderebilmeleri için herhangi bir imkân sunulmamıştır. Çocukları ilçe
merkezinde okuyan ailelerin haftada bir gün de olsa servis imkânından faydalanarak
çocuklarını görmek isteği karşılık bulmamıştır. 
Hayatını kaybeden minik yüreklerimiz tam
anlamıyla eğitim şehididir. Bu nedenle çocuklarını kaybeden ve adalet arayışını
sürdüren ailelerin sorunları bu kapsamda değerlendirilmeli ve çözüme
kavuşturulmalıdır. Başta Aladağ olmak üzere Türkiye'nin tüm il ve ilçelerinde
eğitim ve yurt sistemine adalet gelmedikçe bu yangın sönmeyecektir. 
BAŞKAN – Teşekkür ediyorum Sayın Tümer.
Söz sırası Sayın Akın’a aittir.
Buyurun efendim.
10.- Balıkesir Milletvekili Ahmet Akın’ın, Cumhuriyet
Halk Partisi Genel Başkanı Kemal Kılıçdaroğlu’nun açıkladığı kanıtları inkâr
etmenin iktidarın aciz içinde olduğunun göstergesi olduğuna ilişkin açıklaması
AHMET AKIN (Balıkesir) – Teşekkürler
Sayın Başkanım.
Sayın Genel Başkanımız dün partimizin
grup toplantısında Cumhurbaşkanının oğlunun, kardeşinin, eniştesinin ve
dünürünün Man Adası’ndaki bir “offshore” şirkete milyonlarca dolar gönderdiğine
dair belgeleri açık olarak açıkladı. Bu belgeler Halk Bankasının dekontları
olmasına rağmen bu belgelere “sahte” diyenlere, kafaları Man’da olanlara
“swift”in ne demek olduğunu açıklamak istiyorum. “Swift”, bankaların ve
finansal kuruluşların kendi aralarında, üst düzeyde güvenilir olarak
haberleşmesini sağlayan bir iletişim sistemidir. Bu sistem 200’ün üzerinde
ülkede uygulanıyor. “Swift”in en önemli özelliğiyse “swift” mesajıyla ihbar
edilen bir akreditif başka bir doğrulamaya veya teyide gereksinim duymaksızın
geçerlilik kazanır. İktidar taraflarının aksi iddia edilmeyecek bu kanıtları
inkâr etmesi aman aman iktidarın aciz içinde olduğunun göstergesidir.
BAŞKAN - Teşekkür ederim Sayın Akın.
Söz sırası Sayın Kayışoğlu’na aittir.
Buyurun efendim.
11.- Bursa Milletvekili Nurhayat Altaca Kayışoğlu’nun,
Cumhurbaşkanı Recep Tayyip Erdoğan’ı, yakınlarının yurt dışı hesaplarına para
gönderdikleri iddialarının ispatı hâlinde istifa edeceği sözünü yerine
getirmeye davet ettiğine ilişkin açıklaması
NURHAYAT ALTACA KAYIŞOĞLU (Bursa) –
Teşekkür ederim Sayın Başkan.
Genel Başkanımız Sayın Kemal Kılıçdaroğlu
geçen hafta grup toplantısında Erdoğan’ın kardeşinin, eniştesinin, oğlunun,
dünürünün ve eski özel kalem müdürünün yurt dışındaki bir şirkete milyonlarca
dolar para aktardığını söylemişti ve bu iddiaları sormuştu. Erdoğan da iki gün
önce 80 milyonun huzurunda bu iddiaların belgelenmesi hâlinde istifa edeceğini
açıkça beyan etmişti. Dün grup toplantımızda Genel Başkanımız bu belgeleri tek
tek açıkladı. Aradan yirmi dört saat geçti henüz bir istifa haberi duymadık.
Buradan bir kez daha Erdoğan’ı sözünde durmaya ve istifaya davet ediyorum.
BAŞKAN – Teşekkür ediyorum Sayın
Kayışoğlu.
Söz sırası Sayın Taşkın’a aittir.
Buyurun efendim.
12.- Mersin Milletvekili Ali Cumhur Taşkın’ın, Mevlit
Kandili’ni kutladığına ve Recep Tayyip Erdoğan liderliğindeki Türkiye’nin üzerinde
oynanan tüm oyunların üstesinden gelindiğine ilişkin açıklaması
ALİ CUMHUR TAŞKIN (Mersin) – Teşekkür
ederim Sayın Başkan.
Öncelikle tüm İslam âleminin Mevlit
Kandili’ni tebrik ediyorum. 
Cumhuriyetimizin kurucusu Gazi Mustafa
Kemal Atatürk’ü ve ülkemizin lideri Cumhurbaşkanımız Sayın Recep Tayyip
Erdoğan’ı hedef alan NATO skandalı, bölgemizde yaşanan gelişmeler, döviz
kurları üzerinden çekilen ekonomik operasyonlar, Kılıçdaroğlu ve arkadaşlarının
ortaya koyduğu sahte belgelerle hedeflenenler asla birbirinden bağımsız
değildir. Unutulmamalıdır ki Recep Tayyip Erdoğan liderliğindeki Türkiye,
etrafımızdaki devlet olma vasfını kaybetmiş veya yönetilemez duruma düşmüş
birçok ülkeye rağmen bir istikrar adası olarak dimdik ayaktadır.
ÖZGÜR ÖZEL (Manisa) – Man Adası, Man Adası...
ALİ CUMHUR TAŞKIN (Mersin) – Ülkemiz, feraset sahibi
milletimiz ve onun lideriyle kurduğu güçlü bağla on beş yıldır üzerine oynanan
tüm oyunların üstesinden gelmiştir, ülkemiz krizlere karşı bağışıklı hâle
gelmiştir diyor, Genel Kurulu saygıyla selamlıyorum.
BAŞKAN – Teşekkür ederim Sayın Taşkın.
Söz sırası Sayın Aydın’a aittir.
Buyurun efendim.
13.- Bursa Milletvekili Erkan Aydın’ın, Tıbbi
Sekreterler Günü’ne ilişkin açıklaması
ERKAN AYDIN (Bursa) – Teşekkür ediyorum Sayın Başkanım.
Aracılığınızla Hükûmete sormak istiyorum.
Cumhurbaşkanının yakın çevresi Man Adası’na milyon dolarlar aktarırken bir
kısım çevre maalesef bunu yalanlama yöntemine gitti. Oysa aynı çevreler
Zarrab’ın peçete kâğıdına yazdığı “750 bin doları geri aldım.” yazısını belge
olarak kabul etmişlerdi. Genel Başkanımız dün yukarıda, odasındaydı; belgelerin
bir kopyasını isteselerdi seve seve verirdi. Yurt dışı bankalarına oluk oluk
para aktarılırken halk işsiz ve çaresiz. Bu kesimlerden biri de tıbbi
sekreterler. Bu meslek sahiplerinin -70 bine yakın- tamamına yakını ya atama
bekliyor ya da işsiz. AKP iktidarının bu konuda bir düşüncesi var mı öğrenmek
istiyoruz. Bu manayla da Tıbbi Sekreterler Günü’nü kutluyor, iktidarın ülkenin
bu hâlini görmesini talep ediyor, saygılar sunuyorum.
BAŞKAN – Teşekkür ederim Sayın Aydın.
Söz sırası Sayın Erdoğan’a aittir.
Buyurun efendim.
14.- Muğla Milletvekili Mehmet Erdoğan’ın, Mevlit
Kandili’ni kutladığına ilişkin açıklaması
MEHMET ERDOĞAN (Muğla)- Teşekkür ediyorum Sayın Başkan.
Bugün âlemlere rahmet olarak gönderilen Hazreti
Peygamber Efendimiz’in dünyaya teşriflerinin yıl dönümü, Mevlit Kandili. Ben de
bu vesileyle sizlerin ve Türk İslam âleminin mübarek Mevlit Kandili’ni canı
gönülden kutluyorum. Mevlit Kandili’nin Türk İslam coğrafyasına öncelikle
huzur, bolluk, bereket, sağlık, mutluluk getirmesini Cenab-ı Allah’tan niyaz
ediyorum.
Hepinize teşekkür ediyorum.
BAŞKAN – Teşekkür ediyorum Sayın Erdoğan.
Söz sırası Sayın Arslan’a aittir.
Buyurun efendim.
15.- Denizli Milletvekili Kazım Arslan’ın, Mevlit
Kandili’ni kutladığına, Başbakanın Cumhurbaşkanı Recep Tayyip Erdoğan’ın
yakınlarının yurt dışına para transfer etmeleri konusundaki değerlendirmeleri
ile transfer sırasında herhangi bir vergi tahsil edilip edilmediğini öğrenmek
istediğine ilişkin açıklaması
KAZIM ARSLAN (Denizli) – Sayın Başkan, öncelikle tüm
İslam âleminin Mevlit Kandili’ni yürekten kutluyorum.
Başbakana soruyorum: 
1) Cumhurbaşkanı Tayyip Erdoğan’ın oğlu Ahmet Burak
Erdoğan’ın 3 milyon 750 bin dolarının, kardeşi Mustafa Erdoğan’ın 2 milyon 500
bin dolarının, eniştesi Ziya İlgen’in 3 milyon 750 bin dolarının, dünürü Osman
Ketenci’nin 2 milyon 250 bin dolarının, Özel Kalem Müdürü Mustafa Gündoğan’ın 1
milyon 250 bin dolarının Man Adası’ndaki 1 sterline kurulmuş Bellway Şirketine
transfer edilmesinin gerekçesini açıklar mısınız? 
2) Cumhurbaşkanının vatandaşlarımıza seslenerek
“Elinizdeki ve yastık altındaki tüm dolarlarınızı bozdurun.” demesi karşısında,
Tayyip Erdoğan’ın yakınlarının bu paraları transfer etmesini nasıl değerlendiriyorsunuz?

3) Bu paraların transfer edilmesi sırasında herhangi
bir vergi tahsil edilmiş midir, edilmediyse neden edilmemiştir? 
Teşekkür ederim. 
BAŞKAN – Teşekkür ederim Sayın Arslan. 
Söz sırası Sayın Köksal’a aittir. 
Buyurun efendim. 
16.- Afyonkarahisar Milletvekili Burcu Köksal’ın,
Cumhurbaşkanı Recep Tayyip Erdoğan’ı, yakınlarının yurt dışı hesaplarına para
gönderdikleri iddialarının ispatı hâlinde istifa edeceği sözünü yerine
getirmeye davet ettiğine ilişkin açıklaması
BURCU KÖKSAL (Afyonkarahisar) – Sayın Başkan, taşeron
işçilere, özelleştirme mağduru 4/C’lilere, geçici işçilere kadro vermeyenlerin;
emeklilere bayramlarda 2 maaş ikramiyeyi çok görenlerin; emeklilikte yaşa
takılanların mağduriyetine kulak tıkayanların; emekliye, işçiye, memura zam
vermemek için bin bir takla atanların; torba yasalarla vatandaşa ekstra vergi
yükleyenlerin oğlu, eniştesi, kardeşi, dünürü, özel kalem müdürü vergiden
kaçmak için Man Adası’nda kurdurdukları şirketlere milyon dolarlar
gönderiyorlar.
“Bunu ispat edersen istifa ederim.” diyen AKP Genel
Başkanına sesleniyorum: Dünkü grup toplantımızda Genel Başkanımız Sayın Kemal
Kılıçdaroğlu bunu belgeleriyle ispatladı. Şimdi sözünün eri ol ve istifa et. 
BAŞKAN – Teşekkür ederim Sayın Köksal. 
Şimdi, söz sırası Sayın Öz’e aittir. 
Buyurun efendim. 
17.- Çanakkale Milletvekili Bülent Öz’ün, Suriyelilere
harcandığı ifade edilen 30 milyar doların nereye ve niçin harcandığını ve Millî
Eğitim Bakanlığındaki 1 trilyon 400 milyar liralık kayıp para konusunu öğrenmek
istediğine ilişkin açıklaması
BÜLENT ÖZ (Çanakkale) – Sayın Başkan, sorum Başbakana:
Cumhurbaşkanı Erdoğan “Suriyeliler için 30 milyar dolar para harcadım.” diyor.
Ancak, bu paranın nereye ve niçin harcandığını kimse bilmiyor.
Geçen hafta da Suriyeli Öğrencilerin Türk Eğitim
Sistemine Entegrasyonu Projesi kapsamında, Millî Eğitim Bakanlığında 9 trilyon
370 milyar liranın 1 trilyon 400 milyar liralık bölümünün kaybolduğu basında
yer aldı. Bakanlığın söz konusu olayın ardından soruşturma başlattığı da
basında yer aldı. Hakkında soruşturma başlatılan Hayat Boyu Öğrenme Genel
Müdürü Ali Rıza Altunel: “Bu para cebimde kalmamıştır. İşlemler sırasında
prosedürden kaynaklanan bir hatadan dolayı böyle bir durum oluşmuştur.”
açıklamaları karşısında, öğrenmek istiyoruz:
1) Bu 30 milyar dolar nereye ve niçin harcandı?
2) Millî Eğitim Bakanlığındaki 1 trilyon 400 milyar
liralık kayıp para bulundu mu yoksa prosedürden kaynaklanan bir hatadan dolayı
bu para hiç mi oldu? Merak ediyoruz. 
BAŞKAN – Teşekkür ederim Sayın Öz. 
Söz sırası Sayın Balbay’a aittir. 
Buyurun efendim. 
18.- İzmir Milletvekili Mustafa Ali Balbay’ın,
Türkiye'de vergi sisteminin geldiği noktaya ve Cumhurbaşkanı Recep Tayyip
Erdoğan’ın AK PARTİ grup toplantısında sarf ettiği bazı ifadelerine ilişkin
açıklaması
MUSTAFA ALİ BALBAY (İzmir) – Teşekkür ediyorum Sayın
Başkan. 
Ben de tüm ülkemizin ve İslam âleminin Mevlit
Kandili’ni kutluyorum. 
Sayın Başkan, Türkiye'de vergi sistemi “vereni mahvet,
vermeyeni affet” diye özetleyebileceğimiz bir hâle geldi. Buna yeni bir şey
eklendi, “vergiyle hiç muhatap olmak istemiyorsan Türkiye'yi terk et” son
geldiğimiz noktanın özeti bu. Osmanlı döneminde Lale Devri vardı, şimdi
görüyoruz ki sülale devri başlamış durumda. Bütün bunların devamında,
Cumhurbaşkanı grup toplantısında “Benim adımı kullananlar için babamın oğlu
olsa yüz vermeyin.” ve onlar için “sinsi, riyakâr, sahtekâr ve dolandırıcı”
dedi ve bürokrasinin şifresi hâline geldi. Buradan ben Sayın Cumhurbaşkanına,
Hükûmete sormak istiyorum: Böyle bir şifre mi var? Cumhurbaşkanının etrafında
sahtekârlar, dolandırıcılar mı var? Bu şifre gündeme geldiyse bütün bürokraside
böyle bir akım mı belirdi? Gerçekten bunları da merak ediyorum. 
Sayın Başkan, sayın milletvekilleri…
(Mikrofon otomatik cihaz tarafından
kapatıldı)
BAŞKAN – Devam edin, tutanaklara geçsin Sayın Balbay. 
MUSTAFA ALİ BALBAY (İzmir) – Teşekkür ediyorum Sayın
Başkan. 
Şu anda Türkiye'de kurumlar vergisinin yüzde 20’den
22’ye çıkarıldığı bir ortamda, hiç vergi vermemek için ülkeyi terk etmek ne
kadar millîdir, ne kadar yerlidir? Bunu da merak ettiğimi kayıtlara geçirmek
istiyorum. 
BAŞKAN – Teşekkür ederim Sayın Balbay. 
Söz sırası Sayın Doğan’a aittir. 
Buyurun efendim.
19.- Tekirdağ Milletvekili Ayşe Doğan’ın, Mevlit
Kandili’ni kutladığına, tüm Romanlara selam gönderdiğine ve Hükûmetin Romanlar
için çalışmaya devam ettiğine ilişkin açıklaması
AYŞE DOĞAN (Tekirdağ) – Teşekkürler Sayın Başkan. 
Âlemlere rahmet olarak gönderilen, yaratılmışların en
hayırlısı sevgili Peygamberimiz Hazreti Muhammed (SAV)’in dünyayı teşrif ettiği
bu mübarek gecenin hayırlara vesile olmasını, tüm İslam âlemine barış,
kardeşlik ve huzur getirmesini Yüce Mevla’mızdan diliyorum. 
Ayrıca, buradan Sayın Özcan Purçu kardeşime ve tüm
Roman kardeşlerime selamımı iletiyorum. 
Bu ülkenin, Roman olsun, Kürt olsun, Türk olsun, Alevi
olsun, bütün evlatları bizim evlatlarımız. Herkes Türkiye Cumhuriyeti vatandaşı
olarak eşit hak ve özgürlüklere sahiptir. Gerek Millî Eğitim olsun gerek Sağlık
Bakanlığı, her alanda ve pozitif ayrımcılık olarak da Roman kardeşlerimiz için
Hükûmetimiz de çalışmış, çalışmaya devam etmektedir. Buradan da hepsine
saygılarımı iletiyorum.
Sevgiler, saygılar…
BAŞKAN – Teşekkür ediyorum Sayın Doğan.
Söz sırası Sayın Yedekci’ye aittir, buyurun efendim.
20.- İstanbul Milletvekili Gülay Yedekci’nin, Çevre ve
Şehircilik Bakanlığının yüzünü vatandaşa dönmesi ve millete ihanet etmekten
vazgeçmesi gerektiğine ilişkin açıklaması
GÜLAY YEDEKCİ (İstanbul) – Teşekkür ederim Sayın
Başkan.
Aracılığınızla Hükûmete sormak isterim, Çevre ve
Şehircilik Bakanı dedi ki: “Konuşmak istemiyorum ama risk var.” Zaten
konuşmayın Sayın Bakan, sizin göreviniz konuşmak değil, icraat yapmak. İstanbul
dünyadaki kentler arasında en riskli on kentten bir tanesi deprem açısından.
Sorumluluk sahibi olan sizsiniz. Belediye başkanlarına söylüyorsunuz ama asıl
siz “İstanbul riskli bir kent.” deyip kenara çekilemezsiniz. “Bilinçsizlikle
şehirlerimizin canına okumuşuz." diyorsunuz. Sayın Bakan, oturduğunuz
koltuklarda sahip olduğunuz sorumlulukların farkında mısınız? Sizlerin
bilinçsiz olmaya hakkı var mı? Siz “Çiçek, böcek, sanatla uğraşmayın.”
diyemezsiniz ama biz sizi uyarıyoruz: Rantla uğraşmayın, yandaşlara peşkeş
çekilecek ihalelerle uğraşmayın, yüzünüzü vatandaşa dönün. Çevreye verdiğiniz
zarar millete yaptığınız ihanettir. Milletimize ihanet etmekten vazgeçin. 
BAŞKAN – Teşekkür ediyorum Sayın Yedekci.
Söz sırası Sayın Benli’ye aittir, buyurun efendim.
Sayın Benli yok.
Söz sırası Sayın Hürriyet’e aittir, buyurun efendim.
21.- Kocaeli Milletvekili Fatma Kaplan Hürriyet’in,
Kocaeli’nin Dilovası ilçesindeki hava kirliliğine karşı bir an önce önlem
alınmasının şart olduğuna ilişkin açıklaması
FATMA KAPLAN HÜRRİYET (Kocaeli) – Teşekkür ediyorum
Sayın Başkan. 
Hava kirliliği nedeniyle akciğer kanseri gelişme riski
7 kat daha fazla olan Kocaeli’nin Dilovası ilçemizde Kömürcüler OSB’den
yerleşim yerine kömür tozları yağıyor. Kömürcüler İhtisas Sanayi Bölgesi’nde
bulunan 15 kömür tesisi yılda yaklaşık 1,5-2 milyon ton arasında üretim
faaliyeti gösteriyor. Kayapınar ve Turgut Özal Mahallelerinde bulunan evlerin
üzerine kömür yağması sebebiyle burada oturan vatandaşlarımız evlerinin camını
dahi açamıyor üstelik burası hastane ve okulun hemen yakınında bulunuyor.
Oradaki insanlarımız kömür solumak zorunda kalıyor ve maalesef ki kanser
hastalığı ya da solunum enfeksiyonu sebebiyle hayatlarını kaybetme riskiyle
karşı karşıya kalıyorlar. Bu insanların bile bile ölümlerine göz
yumulmamalıdır. Bir an önce önlem alınması şarttır. “Sizi bu tozun, pisliğin
içinden kurtaracağız." diye söz veren AKP’li vekiller ne zaman sözlerini
tutacaklardır? 
Teşekkür ediyorum.
BAŞKAN – Teşekkür ederim Sayın Hürriyet.
Son konuşmacı Sayın Tanal.
Buyurun efendim, söz sizin.
22.- İstanbul Milletvekili Mahmut Tanal’ın, Düzce’nin
katı atıklarının Hecinler köyüne dökülmemesi gerektiğine ilişkin açıklaması
MAHMUT TANAL (İstanbul) – Teşekkür ederim
Sayın Başkan, değerli milletvekillerim.
Sayın Başkanım, sizin aracılığınızla
Bilim, Sanayi ve Teknoloji Bakanı Düzce Milletvekili Sayın Faruk Özlü Bey’e
soruyorum. Sayın Faruk Özlü Bey, Düzce Milletvekili, Düzce’nin Hecinler köyüne
7 Nisan 2017 tarihinde yani Anayasa referandumundan dokuz gün öncesi gittiği
zaman “Hecinler köyüne Düzce’nin katı atıkları dökülmeyecektir. Bu işe artık
son bir çözüm bulduk. Çöp depolama olayı olmayacaktır ve bu anlamda artık
Mahmut Tanal Mecliste ne konuşacak?” demiş.
Ben buradan Sayın Bakana hodri meydan
diyorum. Siz, Hecinler’i yine çöp deposu yaptınız. Hecinler’de yaşayanlar çöp
deposunda yaşamak istemiyor, çöp içerisinde yaşamak istemiyor. Hecinler’de
yaşayanlar gayet rahat, sağlıklı, medeni, uygar bir ortamda yaşamak istiyor.
Çöpün döküleceği yer Hecinler olmamalı.
Teşekkür ederim Sayın Başkan.
BAŞKAN – Sayın milletvekilleri, 20
arkadaşımız soru işlemini gerçekleştirdi. Bu 20 arkadaşımızın içerisinde 5
arkadaşım aracılığımla ilgili bakanlığa soru yöneltti. Tutanaklardan çıkartıp
ilgili bakanlığa yazılı olarak bildireceğim. 
Söz sırası için Milliyetçi Hareket
Partisi Grup Başkan Vekilimiz Sayın Akçay sisteme girmiş. 
Buyurun efendim. 
23.- Manisa Milletvekili Erkan Akçay’ın, Mevlit
Kandili’ni kutladığına, Vanlı depremzedelere kalıcı statülü iş sözünün yerine
getirilmesi çağrısında bulunduğuna ve Adana’nın Aladağ ilçesinde çıkan yurt
yangınının 1’inci yıl dönümüne ilişkin açıklaması
ERKAN AKÇAY (Manisa) – Teşekkür ederim
Sayın Başkan.
Bu gece, âlemlere rahmet olan iki cihan
güneşi, ahlak ve iman numunesi Peygamber Efendimiz Hazreti Muhammed Mustafa’nın
dünyayı teşrifleri vesilesiyle Mevlit Kandili’ni idrak edeceğiz. Hazreti
Peygamber adalet ve ahlakın, cömertlik ve hoşgörünün, iyilik ve temizliğin,
huzur, barış ve selametin ilahi burcu, dünyanın karanlığının sönmeyecek
ışığıdır. Bu vesileyle, aziz Türk milleti ve İslam âlemi için Mevlit
Kandili’nin rahmet, merhamet, barış, bereket ve selamete vesile olmasını niyaz
ediyorum. 
Sayın Başkan, 2011 yılında Van’da meydana
gelen depremin yaralarının sarılması yönünde gördüğümüz eksiklikleri, yapılması
gerekenleri çeşitli vesilelerle Meclis kürsüsünden ve soru önergeleriyle
gündeme taşımıştık. Deprem sonrasında, İŞKUR tarafından yürütülen Toplum
Yararına Çalışma Projesi kapsamında Vanlı depremzedeler çeşitli kamu kurum ve
kuruluşlarında geçici işçi statüsünde istihdam edilmişlerdir. 2015 yılına kadar
yılda dokuz ay istihdam edilip kalan üç ayda da işsiz bırakılmışlardır.
Özellikle proje kapsamında 2015 yılına kadar Millî Eğitim Bakanlığına bağlı
okullar ile Yüzüncü Yıl Üniversitesinde istihdam edilen 238 depremzede 2015
Haziranından beri işsiz olduğunu, bu kardeşlerimize verilen kalıcı statülü iş
sözlerinin bir türlü yerine getirilmediğini vurguladık. Bir yıldır bu konunun
Milliyetçi Hareket Partisi olarak takipçisiyiz. Bu doğrultuda, Çalışma ve
Sosyal Güvenlik Bakanlığını harekete geçmeye de davet etmiştik. 
(Mikrofon otomatik cihaz tarafından
kapatıldı) 
BAŞKAN – Buyurun efendim, toparlayın.
ERKAN AKÇAY (Manisa) – Bu çağrımızı
yineliyoruz. Altı yıldır kendilerine verilen sözlerin tutulmasını bekleyen, bir
yıldır bütün umutlarını Meclise bağlayan, Çalışma ve Sosyal Güvenlik
Bakanlığından vatandaşlarımıza güzel ve hayırlı haberlerin bir an önce
ulaştırılması çağrısını yapıyoruz. 
Sayın Başkan, iki yıl önce bugün
Adana’nın Aladağ ilçesinde meydana gelen elim faciada 10 öğrencimiz, 6 yaşında
1 evladımız ve 1 görevlinin hayatını kaybettiği yurt yangınının ikinci seneidevriyesidir.
Evlatlarımızın acılarını yüreğimizde hissediyoruz. Ailelerin de yüreklerindeki
acı silinmemiştir. Elbette evlat acısını hiçbir şey silemez. Ancak bizim,
milletvekilleri ve Türkiye Cumhuriyeti olarak bu acıyı hafifletmek için
yapmamız gerekenler vardır. 
Meclis olarak bu faciadan kısa süre sonra
1 Aralık 2016’da Meclis araştırma komisyonunu kurduk. 
(Mikrofon otomatik cihaz tarafından
kapatıldı) 
ERKAN AKÇAY (Manisa) – Tamamlıyorum Sayın
Başkan.
BAŞKAN – Tamamlayınız efendim.
Buyurun Sayın Akçay.
ERKAN AKÇAY (Manisa) – Teşekkür ederim
Sayın Başkan.
Komisyon görev süresi içerisinde gerek sahada gerekse
Meclis toplantılarında önemli çalışmalar yapmıştır. Milliyetçi Hareket Partisi,
bu vakada konuşulması ve tartışılması gerekenin sadece Aladağ’daki yangın
olmadığı, öğrencilerin barınma sorunuyla ilgili daha büyük bir mesele olduğu
bilinciyle Komisyon çalışmalarında yer aldık ve noksan gördüğümüz,
eleştirdiğimiz hususları da raporda dile getirdik. Bu Komisyonun yaptığı
çalışmalara önem veriyoruz. Komisyon raporu bir an önce Genel Kurulda
görüşülmelidir. Evlatlarımızın eğitim süresi içerisinde konaklama ihtiyaçları
varsa bunu yapacak kurum ve kuruluşlar da bellidir. Çocuklarımızı birtakım
informel yapıların insafına bırakamayız. 
Öte yandan, mademki sorumlu kurum ve kuruluşlar kısa
vadede bu yurtları yapamıyor, o zaman denetimlerin sıkı bir şekilde
gerçekleştirilmesi de gerekmektedir. Ayrıca, devlet tarafından Aladağ’da
yapılan yurdun da bir an önce bitirilerek bütün Türkiye’ye örnek olacak bir yurt
hâline gelmesini temenni ediyoruz ve bu vesileyle Aladağ’daki faciada hayatını
kaybeden evlatlarımıza bir kez daha Allah’tan rahmet, yakınlarına başsağlığı
diliyorum. 
Teşekkür ederim Sayın Başkan. 
BAŞKAN – Teşekkür ediyorum Sayın Akçay. 
Sayın Kerestecioğlu, buyurun efendim. 
24.- İstanbul Milletvekili Filiz Kerestecioğlu
Demir’in, Mevlit Kandili’ni kutladığına, tutuklu milletvekillerinin
mahkemelerde bizzat bulunma taleplerinin reddedilerek SEGBİS’in dayatıldığına
ve Adana’nın Aladağ ilçesinde çıkan yurt yangınının 1’inci yıl dönümüne ilişkin
açıklaması
FİLİZ KERESTECİOĞLU DEMİR (İstanbul) - Teşekkürler
Sayın Başkan. 
Barışa ve özgürlüğe vesile olması, adaleti sağlaması,
yoksulluğun son bulup güven ve güzellikler içinde bir yaşama vesile olması
dileğiyle bütün inananların Mevlit Kandili kutlu olsun. 
Sayın Başkan, değerli milletvekilleri; mahkemeler
tarafından son dönemde oluşturulan ara kararlarda tutuklu vekillerimizin
SEGBİS’le zorla ifadelerinin alınması talimatı veriliyor. Şimdi,
milletvekillerimizin mahkemelerde bizzat bulunma talepleri reddediliyor ve
SEGBİS dayatılıyor. Bu, hukuka aykırı uygulama ilk kez olup sadece HDP’li
vekillere dayatılmaktadır şu anda. Milletvekillerimizin yargılandığı davalar
nasıl siyasiyse aslında mahkemelere fiziken ulaşımın engellenmesi de siyasidir.
Evrensel hukukta doğrudanlık vardır savunmada, yüz yüzelik ilkesi vardır yani
siz orada yargılanan kişi olarak bulunmak zorundasınızdır; bu, sizin en doğal
hakkınızdır. Siz mahkemeyi etkilemek için mimiklerinizi de kullanarak, beden
dilinizi de kullanarak, sözlerinizi, fikirlerinizi de kullanarak orada bizzat
bulunmak durumundasınız. 
Sevgili Gültan Kışanak’ı bir kez sadece ziyaret
edebilme fırsatı bulup ettiğimde kendisi bana şunu söylemişti: “Heyette meğer
kadın üye de varmış, ben görmedim.” Böyle bir yargılama olmaz, böyle bir hukuk
olmaz, böyle adalet asla olmaz. Bunu kabul etmediğimizi defaatle ifade ettik
ama bu uygulama gerçekten daha yeni bir uygulama ve özellikle cezaevi
idarelerine de bununla ilgili suç duyurusunda bulunuldu.
(Mikrofon otomatik cihaz tarafından kapatıldı) 
BAŞKAN – Buyurun efendim.
FİLİZ KERESTECİOĞLU DEMİR (İstanbul) – Cezaevleri
yönetimlerinin ve infaz koruma memurlarının bu talimatları yerine getirme yetki
ve görevleri bulunmamaktadır. Bu dayatma hukuka aykırıdır. Mahkemelerin bu
talimatları cezaevi personeli için de âdeta tehdit niteliğindedir. 
Şimdi, özellikle bugünü örnek vermek istiyorum:
Abdullah Zeydan vekilimizin duruşması vardı ve avukatlar dâhil hiç kimseye
haber verilmeden duruşma yapıldı. Grup Başkan Vekilimiz Ahmet Yıldırım ve Diyarbakır
Vekilimiz Meral Danış Beştaş orada olmalarına rağmen onlara da haber verilmedi.
Şimdi, duruşma kaçırmaya mı başladılar? Böyle bir şey olamaz ve bunun üzerine
bir de Edirne Cezaevi görevlileri hakkında mahkeme suç duyurusunda bulunarak
zorla SEGBİS kararı vermiştir. SEGBİS olağan bir uygulama değildir, bunu asla
kabul etmiyoruz, bu bir dayatmadır. 
Bugün onlarca vekilimize –bu bir rekordur- yeni
fezlekeler geldi.
(Mikrofon otomatik cihaz tarafından kapatıldı)
BAŞKAN – Buyurun Sayın Kerestecioğlu.
FİLİZ KERESTECİOĞLU DEMİR (İstanbul) –
Tutuklu veya tutuksuz bütün vekillerimize neredeyse fezlekeler geldi. Onlar
fikirleri nedeniyle cezaevindeler, yolsuzlukları nedeniyle değil. Bir tane
yolsuzluğu yoktur bizim vekillerimizin ama bugün fikirler cezaevinde ve halk
artık yolsuzlukların yargılanmasını istiyor, fikirlerin yargılanmasını değil.
Son olarak, Sayın Başkan, Aladağ aileleri dün ziyarete
geldiler -hepsine tekrar buradan başsağlığı diliyoruz- gerçekten, detaylarıyla
raporlar sundular, ne yapılması gerektiğini onlar çok iyi biliyorlar. Hâlâ aynı
yoksullukla, yoksunlukla mücadele ederek, çocuklarına servis bulmaya çalışarak
okullara göndermeye çalışıyorlar. Siz de lütfen buna vesile olunuz yeni
görevinizde ve çocuk hakları daimî komisyonu bu Mecliste alınan karar gereği
kurulsun ve çalışmaya başlasın diyoruz.
Teşekkür ederim.
BAŞKAN – Teşekkür ediyorum Sayın Kerestecioğlu.
Sayın Özel, buyurun efendim. 
25.- Manisa Milletvekili Özgür Özel’in, Mevlit
Kandili’ni kutladığına, Kutlu Doğum Haftası’nın Resmî Gazete’de yapılan
değişiklikle 14-20 Nisandan hicri Rebiülevvel 12’ye alınmasına, Adana’nın
Aladağ ilçesinde çıkan yurt yangınının 1’inci yıl dönümüne ve belediye
başkanlarının yurt dışına çıkışlarında İçişleri Bakanlığından izin almak
zorunda olmalarına ilişkin açıklaması
ÖZGÜR ÖZEL (Manisa) – Teşekkür ederim Sayın Başkan.
Bugün Mevlit Kandili. Mevlit Kandili, bizlere hayatıyla
örnek olan Sevgili Peygamberimiz’in hicri takvime göre doğum günüdür. Zulüm,
baskı, hiddet, şiddet, nefret, ayrımcılık, haksızlık, yolsuzluk, rüşvet, yalan,
iftira gibi özelliklerin aksine; Müslüman âlemi için her zaman barış, dostluk,
kardeşlik, eşitlik, hakça paylaşım, doğruluk, dürüstlük gibi üstün ahlakı
temsil eden Peygamberimiz’i sözde değil, özde anlamamız gereken günlerden
geçiyoruz. 
Tutanaklardan baktım -hâlihazırda milletvekili olsaydı
ismini de verecektim- 24’üncü Dönemde bir 20 Nisan gününde, 14-20 Nisan
arasında kutlanan Kutlu Doğum Haftası’nın, Ulusal Egemenlik Haftası’nın
coşkusunu ortadan kaldırmak, Meclise kafa tutmak ve Peygamber’in doğumunu
-Müslümanlar açısından hicri takvime göre kutlanan tüm günlerin aksine- miladi
takvime bağlamanın kasıtlı bir proje olduğunu, bunun Peygamber sevgisine de
büyük bir haksızlık olduğunu söylediğimde bana en ağır ithamlarla seslenmişti.
Bugün, Kutlu Doğum Haftası Resmî Gazete’de yapılan değişiklikle 14-20 Nisandan
hicri rebiülevvel 12’ye alınıyor. Yapılan iş doğru, gerekçesi de Kutlu Doğum
Haftası’nın bir FETÖ projesi olması. 
Ben Kutlu Doğum Haftası’na “bir cemaatin
Meclise kafa tutması ve Ulusal Egemenlik Haftası’na alternatif yaratarak o
coşkuyu Peygamber sevgisinin istismarıyla yarıştırma” dediğimde bana
saldırmışlardı. Bugün yapılan işi, bu FETÖ projesine geçen seneye kadar alet
olanların bir milat koyduktan sonraki Kutlu Doğum Haftalarını…
(Mikrofon otomatik cihaz tarafından
kapatıldı) 
BAŞKAN – Buyurun Sayın Özel.
ÖZGÜR ÖZEL (Manisa) – …kendi koydukları
17-25 Aralık miladından sonra bile nasıl kutladıklarını ve doğruyu söyleyenlere
hakaret edenlerin bugün ne noktaya geldiğini görelim. 
Dün Aladağ yangınının 2’nci acı yıl
dönümüydü. Sosyal Haklar Derneğinin -ki Soma ailelerine de Aladağ ailelerine de
sahip çıkar- Genel Başkanı 24’üncü Dönem Milletvekilimiz Melda Onur
başkanlığında Aladağ aileleri hem grubumuzu ziyaret ettiler hem de grup
toplantımızı şereflendirdiler. Yirmi beş gün süren “adalet yürüyüşü”müzün
ardından Adalet Kurultayı’nda “Soma’dan Şirvan’a ekmeğini kazanırken ölenler
için adalet” dediğimizde o çalıştaya Aladağ’da 2 evladını birden kaybeden bir
baba gelmişti ve şunu söyledi: “‘Devlet yurdu yok.’ dediler, ‘En ideali, en
uygunu, yolunuzun içi, buraya verin.’ dediler.”
(Mikrofon otomatik cihaz tarafından
kapatıldı) 
BAŞKAN – Lütfen toparlayın efendim.
Buyurun Sayın Özel.
ÖZGÜR ÖZEL (Manisa) – “Sosyal dayanışma
müdürüyle bir oldular, çocuklarımızı buraya verdirdiler. Bir, bir buçuk ay
sonra yurt yandı, 10 evladımız yandı, benim 2 evladım yandı. Mahkemeden
çıkıyoruz, bize saldırıyor orada toplanan Süleymancılar. Ben geceleri uyku uyuyamıyorum
2 evladımı kaybettim ‘Cemaatimizi karalıyorsunuz.’ diye bize saldırıyorlar.”
diyor.
Bunu duyan varsa sizin aracılığınızla
bunu Başbakana, sizin aracılığınızla bunu Aile ve Sosyal Politikalar Bakanına,
Adalet Bakanına, sizin aracılığınızla bu çığlığı Türkiye'nin her tarafına
duyurmak istiyoruz. Mahkeme çıkışında bir cemaatin saldırısı… Bu cemaat sizin
hâlâ muteber gördüğünüz, hâlâ baş üstünde tuttuğunuz, hâlâ yücelttiğiniz bir
cemaat. Bu cemaat FETÖ değil. Buna da dikkat çekmek istiyoruz.
Sayın Başkan, son olarak, geçtiğimiz 15 Kasım günü
artık memurların yurt dışına çıkış için izin alma zorunlulukları kaldırıldı
yani memurlar yurt dışına çıkarken izin almak zorunda değiller. Eğer izin
almadan sınır kapısına, havaalanına gittilerse oradan döndürülmüyorlar ama bu
kapsamda belediye başkanları yok. Adalet ve Kalkınma Partisi kendi belediye
başkanlarını hâlen daha bir terör örgütüyle irtibatlı ve iltisaklı olarak
görüyor olabilir. O zaman bunu ya bir dâhili nizamnameyle düzenlesinler ya da
hepsine mahkemeden yurt dışına çıkış yasağı koydursunlar. Ama bizim belediye
başkanlarımız, hem de yurt dışı gezilerinin 1 lirasını dahi belediye
bütçesinden karşılamama ilke kararını uygulayan belediye başkanlarımız ya da
kendi imkânlarıyla hafta sonu çocuğunu görmeye, doğduğu kenti görmeye gidecek
belediye başkanlarımız için her seferinde İçişleri Bakanına telefon etmek,
kiminde ulaşmak, kiminde ulaşamamak veya izni zamanı içinde alma gibi bir
duruma düşüyoruz. 
Biz kendimize güveniyoruz, bizim terör örgütüyle
irtibatlı belediye başkanımız yok. Sizin varsa o sizin paranoyanız veya sizin
gerçekliğiniz. Ama şöyle bir şey var: Belediyenin genel sekreteri bugün uçağa
binip yurt dışına gidiyor, belediye başkanımızın atadığı genel sekreter
gidiyor, halkın seçtiği başkanımız gidecek İçişleri Bakanından izin alacak.
Neden? FETÖ şüphesi var mı diye. Devleti bu hâle getirmeye, seçilmişlere bu
hakareti yapmaya, seçilmişi atanmışın önünde rezil rüsva etmeye kimsenin hakkı
yok. Bu ayıptan bir an önce dönülmelidir. 
Teşekkür ediyorum. 
BAŞKAN – Teşekkür ederim Sayın Özel. 
Sayın Bostancı, buyurun efendim. 
26.- Amasya Milletvekili Mehmet Naci Bostancı’nın,
Mevlit Kandili’ni kutladığına, geçmişte 23 Nisan ile Kutlu Doğum Haftası’nın
beraberce yaşandığına, AK PARTİ iktidarının cemaat ve tarikatlar konusunda
dikkatli ve ihtimamlı olduğuna ilişkin açıklaması
MEHMET NACİ BOSTANCI (Amasya) – Sayın Başkanım,
teşekkürler. 
Bugün Mevlit Kandili. Milletimizin ve tüm İslam
âleminin Mevlit Kandili’ni kutluyoruz. 
Peygamberimiz âlemlere rahmet olarak gönderilmişti.
İslamiyet’in özü olarak ise güzel ahlakın tamamlanması olarak ifade edilmişti.
Tarihsel anlatımı bu şekilde, köken anlatımıyla birlikte. 
Esasen “İslam” kelimesi de “teslim” ve
“selam” kelimesiyle aynı kökten gelir. “Selam” karşıdaki kişiye “Benden emin
olabilirsin.” mesajı vermektir. İslam da böyle bir emniyet duygusunu üniversal
ölçekte, küresel ölçekte insanlığa vermek kastıyla gelmiş olan üniversal bir
dindir, evrensel bir dindir. 
Peygamber Efendimiz’in doğumu münasebetiyle, bir kez daha,
İslam’la şereflenmiş olduğumuzu hatırlıyor, tüm İslam tarihinin müktesebatını
bir kez daha bu vesileyle hatırlayarak o güzel ahlakı tamamlama mesajı
çerçevesinde, kendimizi bir kez daha değerlendirmekte fayda olduğunu mülahaza
ediyoruz.
Geçmişte Kutlu Doğum Haftası kutlanıyordu nisan ayı
içerisinde. Milletlerin millî günleri olur, dinî günleri olur; bunlar
milletlerin kalbinde ve pratiğinde, gerçekliğinde beraberce yaşarlar,
birbirlerine meydan okumazlar. Buna yönelik birtakım girişimde bulunan çevreler,
maceracılar olabilir ama milletin aklıselimi hem dinî hem millî günleri yan
yana yaşatmaya devam eder. İnanca da insanların saygısı ve kabulü vardır, millî
hususiyetimizi hatırlamamıza vesile olan millî günlere de.
(Mikrofon otomatik cihaz tarafından kapatıldı)
BAŞKAN – Buyurun efendim.
MEHMET NACİ BOSTANCI (Amasya) – O bakımdan -biz
geçmişte Kutlu Doğum Haftası’na ilişkin tartışmaları elbet biliyoruz ama-
geçmişte milletin kendi gerçekliğinde bunların birbirine meydan okuma şeklinde
anlaşılmadığını bu vesileyle belirtmek isterim. 23 Nisan ile Kutlu Doğum
Haftası yan yana, beraberce yaşamıştır.
ÖZGÜR ÖZEL (Manisa) – Yine yaşatın o zaman. FETÖ
projesi.
MEHMET NACİ BOSTANCI (Amasya) – Cemaat ve tarikatlar
meselesine gelince. Cemaatler ve tarikatlar Osmanlı’da da vardı, Selçuklu’da da
vardı, Orta Asya’da da vardı; bugün de bu tür yapılar var, bunlar toplumsal
hayatın bir gerçekliği.
Mesele şu: Siyasetle ve devletle olan ilişkilerinde o
mesafeyi koruyabilmek. Bu mesafeyi koruma konusunda AK PARTİ iktidarı dikkatlidir
ve ihtimamlıdır. Bize yönelik birçok eleştiriler var, bunları biliyoruz. Biz bu
mesafeyi dün de koruduk, bugün de koruyoruz.
(Mikrofon otomatik cihaz tarafından kapatıldı)
MEHMET EMİN ADIYAMAN (Iğdır) – Allah Allah, FETÖ
nereden çıktı o zaman?
MAHMUT TOĞRUL (Gaziantep) – Eleştiriler nereden geliyor
o zaman, mesafenizi koruyorsanız?
BAŞKAN – Buyurun Sayın Başkan.
MEHMET NACİ BOSTANCI (Amasya) – Cemaatler ve tarikatlar
aynı zamanda siyasi ve iktisadi birer örgütlenmedir, bunları hatırlamak
gerekir, geçmişte de öyleydi. Aynı zamanda, kendi üyelerine, takipçilerine bir
sınır çizerek birtakım avantajlar da sağlarlar, moral ve maddi avantajlar,
böyle bir “network” de oluştururlar. O bakımdan, cemaat ve tarikatlara karşı
devletin o sınırları hesaba katmaksızın bütün vatandaşların eşitliği
çerçevesinde bir yaklaşımla davranması son derece önemlidir, bizim de
hassasiyetimiz ve yaklaşımımız bu istikamettedir.
Teşekkür ediyorum.
BAŞKAN – Teşekkür ediyorum Sayın Bostancı.
ÖZGÜR ÖZEL (Manisa) – Sayın Başkan…
BAŞKAN – Buyurun Sayın Özel.
ÖZGÜR ÖZEL (Manisa) – Sayın Başkan, Sayın Bostancı
konuşması sırasında “Aslında yapılan eleştirilerden payımıza düşeni
çıkartıyoruz ve bu hataları yapmamamız lazım, yine de dikkat göstereceğiz.”
dese bu, olgun bir iktidar tavrı olurdu, “Hadi geçmişte yaptık ama şimdi
yapmıyoruz.” dese bu dürüst bir iktidar tavrı olurdu ama şimdi yaptığını kabul
etmemek eleştiriye kapalıdır, olgun olmazdı ama dürüst olurdu. Ama “Geçmişte de
yapmadık, bugün de yapmadık.” derseniz bu dürüstçe olmaz. Bakın, Yeni Şafak
–yayın organınız- ne diyor? Herhâlde yalan yazmıyor, Erdoğan’ın Yeni Şafak’ı
tekzip ettiğini sanmıyorum, “Ne istedilerse ‘evet’ dedik.” diyor FETÖ’yle
ilgili, kulağımızla duyduk.
SALİH CORA (Trabzon) – O ayrı, o ayrı.
ÖZGÜR ÖZEL (Manisa) – “Geçmişte de bu mesafeyi
koruduk.” derken siz adamların altına F16 verdiniz, adamların altına tank
verdiniz ve siz o tankın mazotunu, o F16’nın bombasını birlikte yüklediniz, bu
adamları devletin iliğine kemiğine kadar yerleştirdiniz, şimdi çıkıp burada “Biz
cemaatlerle mesafeyi geçmişte de koruduk, bugün de koruyoruz.” derseniz bu
dürüst bir iktidar tavrı olmaz. Bu konuda sizi milletimize şikâyet ediyoruz,
siz ne istedilerse verdiniz, ne istedilerse. (CHP sıralarından alkışlar)
MAHMUT TOĞRUL (Gaziantep) – Hatta fazlasını.
MEHMET NACİ BOSTANCI (Amasya) – Sayın Başkanım, benim
ne söyleyeceğime, neyi kastedeceğime, neyi anlatacağıma Sayın Özgür Özel’in
kendisi karar veremez. Kendisi eleştirisini yapmış, ben de burada AK PARTİ’nin
yaklaşımını ifade ediyorum. “Öyle söyleseydi de, böyle söyleseydi de, hayır
şöyle söyleseydi.” Bırak ne söyleyeceğime ben karar vereyim. Sen eleştirini
yaptın, çıkıp üzerine bir kez daha aynı sözleri söylemenin bir manası yok.
Geçmişte de bu tür tartışmalar oldu. Bunların, bakın, çok açık söylüyorum,
siyasi tartışması ile akademik tartışması arasında da bir mesafe vardır. O
mesafeye de dikkat edelim. Siz burada ateşli bir dille propagandanın kuralları
çerçevesinde bir imge, bir algı yaratmaya çalışıyorsunuz. Bunu reddediyorum. 
MAHMUT TOĞRUL (Gaziantep) – Bunlar yok muydu Naci Bey
ya?
MEHMET DOĞAN KUBAT (İstanbul) – Hoca da fikrini söyledi
canım, ne var?
MEHMET NACİ BOSTANCI (Amasya) – Ayrıca siz konuştunuz,
söyleyeceğinizi söylediniz.
Teşekkür ederim.
ÖZGÜR ÖZEL (Manisa) – Sayın Başkan...
BAŞKAN – Buyurun Sayın Özel.
ÖZGÜR ÖZEL (Manisa) – Sayın Başkan, son olarak şunu
söyleyeyim: Elbette iktidar bir şey söyleyecek. Ne söyleyeceğine karar
verebilseydim zaten o konuşmayı siz yapmıyor olurdunuz. Ama muhalefetin görevi
de iktidarın söylediğini eleştirmek. Bu eleştiriden de muaf olacağınızı
düşünmeyin. Artık son günlerde, her şeyi belirleyen iktidar kaprisi muhalefetin
de nasıl muhalefet yapacağını belirliyor. Elbette, FETÖ gibi bir örgütü
devletin başına bela etmiş olan bir iktidara “Geçmişteki bu ilişkilenme doğru
değildi.” demek bizim boynumuzun borcu. Ve çok net olarak şunu bir kez daha
ifade edeceğim. Dün dedi ki: “Bu belgenin yeri burası değildir. Bu belge hukuki
bir belgeyse mahkemedir yeri.”
MEHMET NACİ BOSTANCI (Amasya) – Sayın Başkan, cemaatten
şimdi belgeye geçti. Böyle bir tartışma usulü olabilir mi?
ÖZGÜR ÖZEL (Manisa) – Hayır, hayır, bir dakika. 
MEHMET NACİ BOSTANCI (Amasya) – Konu bu mu yani? Oradan
da başka bir konuya geçelim. Başka bir konuya devam edelim. 
ÖZGÜR ÖZEL (Manisa) – Cümlemi bitirmeme izin verin de
bakalım, konu bu mu bakarsınız. 
BAŞKAN – Evet, lütfen toparlayın grup başkan
vekillerimiz, sizler örnek olacaksınız. 
MEHMET NACİ BOSTANCI (Amasya) – Burada açık oturum gibi
bir siz konuşun bir ben konuşayım, böyle bir tartışma olmaz Sayın Başkan.
BAŞKAN – Sayın Özel, buyurun.
ÖZGÜR ÖZEL (Manisa) – Sayın Başkanım, eğer hukuki
tartışmanın yeri mahkemeyse akademik tartışmanın yeri de akademidir.
SALİH CORA (Trabzon) – Böyle bir usul de olmaz üslup da
olmaz Özgür Bey.
ÖZGÜR ÖZEL (Manisa) – İktidar-muhalefet ilişkilerine
ilişkin “Ben akademik değerlendirmeler yapıyorum.” diyemezsiniz. Dün bize
mahkemeyi işaret edene “Siz de gidin akademide yapın o değerlendirmeyi.”
derler. Burası siyaset meydanı, siyasette de bu eleştiri var kardeşim. Bunun
hesabını vereceksiniz, bu kadar basit. (CHP sıralarından alkışlar)
BAŞKAN – Teşekkür ediyorum Sayın Özel, teşekkür
ediyorum Sayın Bostancı.
Sayın Kerestecioğlu, söze girmişsiniz. 
27.- İstanbul Milletvekili Filiz Kerestecioğlu
Demir’in, siyasi çürümenin denetimsizliği ve cezasızlığı getireceğine ilişkin
açıklaması
FİLİZ KERESTECİOĞLU DEMİR (İstanbul) – Evet, söze
girdim çünkü bu hem cemaatlerle ilgilidir hem de aslında genel olarak her
konuda aldatılmayla ilgilidir ve hakikaten aslında en üst başlığı ise siyasetin
çürümesiyle ilgilidir. Yani bu Meclisin hâline baktığımız zaman, buranın aktif
olarak çalışan bir yer olmamasına baktığımız zaman, ne kadar tepeden yönetilmek
istendiğine ve bunun başarılmak istendiğine baktığımız zaman, biz, bir tarafta
bu siyasi çürümeyle Aladağ’da çocukların yandığını da görürüz, Karaman’da
tacize uğradıklarını da görürüz, daha nicelerini de görürüz çünkü çürüme aynı
zamanda denetimsizliği getirir, çürüme aynı zamanda cezasızlığı getirir ve
Sayın Erdoğan’ın dünkü açıklamalarında olduğu gibi “Ben kimseye söylemeden
kimse oraya buraya herhangi bir atama yapmasın.” lafı aslında kendisi söylediği
zaman demek ki bu ülkede ne liyakatin ne hak edişin, hiçbir şeyin, emeğin
karşılığının kalmadığını gösterir. Dolayısıyla, onlarca insan atamaları
beklerken siz bu şekilde yapıyorsanız işlerinizi, işte orada siyaseti de ülkeyi
de çürütürsünüz; cemaatler de çürütür, aynı şekilde siyasiler de çürütür ve bu
ülke güzelliklerle değil, yolsuzluklarla anılan, dışarıda da böyle yargılamalara
maruz kalan bir ülke hâline gelir maalesef. 
BAŞKAN – Teşekkür ediyorum Sayın Kerestecioğlu.
Böylece yerinden konuşmalar tamamlanmıştır.
Sayın milletvekilleri, gündeme geçiyoruz.
Başkanlığın Genel Kurula sunuşları vardır.
Milliyetçi Hareket Partisi Grubunun, İç Tüzük'ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım.
VI.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi
Gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, İzmir Milletvekili Ahmet Kenan Tanrıkulu ve arkadaşları
tarafından organize sanayi bölgelerinin mevcut sorunlarının araştırılarak
alınması gereken önlemlerin belirlenmesi amacıyla Türkiye Büyük Millet Meclisi
Başkanlığına verilmiş olan (10/141) esas numaralı Meclis Araştırması
Önergesi’nin, ön görüşmelerinin Genel Kurulun 29 Kasım 2017 Çarşamba günkü
birleşiminde yapılmasına ilişkin önerisi
29/11/2017
Türkiye Büyük Millet Meclisi
Başkanlığına
Danışma Kurulunun 29/11/2017 Çarşamba günü (bugün)
yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19'uncu maddesi
gereğince Genel Kurulun onayına sunulmasını arz ederim.
Saygılarımla.
 Erkan
Akçay
 Manisa
 MHP
Grup Başkan Vekili
Öneri:
Türkiye Büyük Millet Meclisi Gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan İzmir Milletvekili Ahmet Kenan Tanrıkulu ve arkadaşlarının (10/141)
esas numaralı, organize sanayi bölgelerinin mevcut sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
dair önergemizin görüşmelerinin 29/11/2017 Çarşamba günkü birleşimde yapılması
önerilmiştir.
BAŞKAN – Sayın milletvekilleri, önerinin gerekçesini
açıklamak üzere öneri sahibi Milliyetçi Hareket Partisi Grubu adına İzmir
Milletvekilimiz Ahmet Kenan Tanrıkulu. 
Sayın Tanrıkulu, buyurun efendim. (MHP sıralarından
alkışlar) 
Süreniz beş dakika. 
MHP GRUBU ADINA AHMET KENAN TANRIKULU (İzmir) – Sayın
Başkan, sayın milletvekilleri; Milliyetçi Hareket Partisi olarak vermiş
olduğumuz grup önerisiyle ilgili söz almış bulunmaktayım. Genel Kurulumuzu
öncelikle saygıyla selamlıyorum. 
Sayın milletvekilleri, artık klasik sayılan bir “bizden
önce, bizden sonra” konuşması yerine, çözüm odaklı organize sanayi bölgeleri
hakkında partimizin görüşlerini belirtmek üzere huzurunuzdayım. 
Kısaca, OSB’lerin problemlerini ekonomimizin veya
sanayimizin problemlerinden ayrı düşünemeyiz. Bizim de önergemizin, Türk
sanayisinin ve OSB’lerinin sorunlarının konuşulması ve çözülmesi bakımından çok
önemli bir fırsat olduğunu burada düşünüyoruz. Önergemiz de şayet oylarınızla
kabul edilecek olursa kurulacak olan komisyonun, Türk sanayisinin ve ekonominin
lokomotifi olan OSB’lerimizin ekonominin içindeki yeri, önemi ve yapılacak
işlemlerin daha da net görülebilmesini sağlamak noktasında faydasının olacağını
düşünüyoruz. 
Sayın milletvekilleri, OSB’lerimizin güncel sorunlarına
olabildiğince bu vakit içerisinde fazlaca değinmek istiyorum. Çözüm bekleyen
birçok alan var, onun için bunları kısaca bir gözden geçirmemizde fayda var. 
Hâlen OSB’lerimiz yatırımlarında bir alt bölge
teşvikinden yararlanıyorlar değerli milletvekilleri. Bu, şu demek: Eğer OSB’ler
gerçekten desteklenmek isteniyorsa bir alt bölge uygulaması yerine bizim
getirebileceğimiz, bölgesel teşvikler bakımından 5’inci veya 6’ncı bölge
dediğimiz daha az gelişmiş bölgelerde uygulanan teşviklerden yararlanması
gerekir. 
Bir diğer konu, bakın, geçtiğimiz
günlerde torba yasada görüşülen, bizim de önergelerle düzeltmeye gayret
ettiğimiz bir kiralama meselesi var. Bu kiralamanın genişletilmesi ciddi olarak
OSB’lerde sorun yaratacak sayın milletvekilleri. Bu konudaki endişelerimizi
Komisyonda ve Genel Kurulda da aslında dile getirmiştik biliyorsunuz.
Söylediklerimizin kulak ardı edilmesinden dolayı bugün toplamda 134 OSB bu
maddeden yararlanacak ama büyük çoğunluğu, 166 OSB ise maalesef bağlı veya
hâkim şirket ilişkisi içerisinde ancak katılımcılar tarafından yararlanır hâle
getirilecek. Ciddi bir haksızlıkla karşı karşıyayız. 
Bir diğer konu: OSB’lerde satışlara
getirilen sınırlamanın yeniden değerlendirilmesi gerekir. Bu konuda ciddi bir
uygulamaya ihtiyaç var. Gelişmemiş bölgeler OSB’lerinin gelişmiş bölgelere
oranla eğer daha fazla tercih edilmesini sağlamak istiyorsak -ki bu bir
politika tercihidir ve olması gerekendir- o zaman bizim yatırım yapmaya hazır
sanayi parselini bu noktada teşvik etmemiz gerekir. Diğer yönüyle baktığımız
zaman OSB’leri bir nevi emlakçılığa teşvik ediyoruz sayın milletvekilleri. 
Bir diğer konu: Arsa tahsis sistemi. Bu
da sistemde sorun üreten ve gerçekten yeniden düzenlemeye ihtiyaç gösteren bir
madde. Bizim mevzuatımızda yani OSB Kanunu’nda arsa tahsisiyle ilgili bir
düzenleme var ancak arazi tahsisiyle ilgili maalesef düzenlemeye muhtaç bir
yasamız var. 
Değerli milletvekilleri, OSB’lerin
vergisel sorunları da var. Bakın, OSB Kanunu’nun 21’inci maddesi mevcut hâliyle
kurumlarca farklı yorumlanıyor. OSB’lerin iktisadi işletmeleri var, bunlar
vergiden muaf; mahkemelere gidiliyor, kazanılıyor ancak bazı kamu idareleri
bunu uygulamaktan vazgeçmiyorlar. Gene elektrik ve doğal gaz sözleşmeleriyle
ilgili de ciddi sorunları var. 
Değerli milletvekilleri, bu yönüyle baktığımız zaman,
kısaca, OSB’lerimiz Türk sanayisini omuzlarken, maalesef hâlâ bir ayağı alçıda
bir görünüm gösteriyor. Dolayısıyla, OSB’lerde on beş yılda yapılan bölük
pörçük uygulamalar bizim 57’nci Hükûmet döneminde, 2000 yılında çıkardığımız
4562 sayılı Yasa’nın bugüne kadar delik deşik edilmesine de yol açtı. Böyle
parça parça birtakım düzenlemelerle bu işi götüreceğimize biz de diyoruz ki,
gelin bunu yatıralım masaya ve OSB Kanunu’nu tekrar gözden geçirelim. Bunun en
güzel örneğini, üretim reformu yasasını Meclisimiz Genel Kurulumuzdan geçirdi
hep birlikte biliyorsunuz ama hemen akabinde bir torba yasayla OSB’lerle ilgili
gene farklı maddeleri buraya koymak zorunda kaldık.
Bunların bütüncül bir yaklaşımla ele alınmasını tekrar
sizlere sunuyor, Genel Kurulu saygıyla selamlıyorum. (MHP sıralarından
alkışlar)
BAŞKAN – Teşekkür ediyorum Sayın Tanrıkulu.
Halkların Demokratik Partisi Grubu adına Iğdır
Milletvekilimiz Mehmet Emin Adıyaman.
Sayın Adıyaman, buyurun efendim. (HDP sıralarından
alkışlar)
HDP GRUBU ADINA MEHMET EMİN ADIYAMAN (Iğdır) – Sayın
Başkan, teşekkür ediyorum. Görevinizde başarılar diliyorum.
Değerli milletvekilleri, bu kürsüden defalarca
Türkiye’de yargının AKP iktidarı tarafından vesayet altına alındığını, artık
Türkiye’de bağımsız ve tarafsız yargıdan bahsedilemeyeceğini ısrarla dile
getirdik. En son iki hafta kadar önce Eş Genel Başkanımız Sayın Selahattin
Demirtaş’ın dosyasına Adalet Bakanlığı tarafından “gizli” ibareli gönderilen
talimatı burada huzurunuzda deşifre ettik, dile getirdik. Eminiz ki Halkların
Demokratik Partisi milletvekillerine ve parti yöneticilerine, kısacası
Halkların Demokratik Partisi üyesi olan her siyasi tutukluya yönelik AKP
iktidarının mahkemelere doğrudan talimatı olduğu artık gizlenemez bir
gerçekliktir ve biz bunu defalarca burada dile getirdik. 
En
son bugün bu Parlamentonun da bir üyesi olan ve bizler kadar bu Parlamentoda
olması gereken partimizin milletvekili Sayın Abdullah Zeydan’ın Diyarbakır 5.
Ağır Ceza Mahkemesinde yapılan yargılamasında tam bir hukuk garabeti yaşadık;
AKP’nin yargı üzerindeki vesayetini, AKP iktidarıyla artık Türkiye’de bağımsız
ve tarafsız yargı değil, AKP yargısının olduğu gerçeğini bir kez daha görmüş
olduk. İstinaf mahkemesi tarafından bozulan kararın bugün yapılan duruşmasında,
5. Ağır Ceza Mahkemesi mahkeme salonunda tutuklu milletvekili, rehin
milletvekili arkadaşımızın avukatları olduğu hâlde avukatlara haber vermeden,
yine vekil arkadaşımızın yakınları olduğu hâlde, partimizin Grup Başkan Vekili
Sayın Ahmet Yıldırım, yine Milletvekilimiz Meral Danış Beştaş ve yine Nihat
Akdoğan Vekilimiz olduğu hâlde bildirim yapmadan, haber verilmeden, gizli bir
oturumla savunma hakkı da engellenerek yargılama yapıldı. Bu yargılama mantığı
engizisyon mahkemelerinde, Franco faşizminde, Pinochet faşizminde, Hitler faşizminde
ve 12 Eylül sıkıyönetim mahkemelerinde dahi görülmemiş bir hukuksuzluk, bir
garabettir. Daha da vahimi, gizli oturumda verilen karar gereğince SEGBİS’e
zorla getirme kararı veriliyor yani cezaevi idaresine “Milletvekiline zor
uygulayacaksınız, zor kullanacaksınız, SEGBİS odasına getireceksiniz.” diye
talimat veriliyor ve bunu yapmamaları durumunda da suç duyurusunda bulunuluyor,
hatta bunu gerçekleştirmedikleri için suç duyurusunda bulunuluyor. Bu
hukuksuzluk partimize…
(Mikrofon
otomatik cihaz tarafından kapatıldı)
MEHMET
EMİN ADIYAMAN (Devamla) –…AKP’nin 7 Hazirandaki yenilgisinin öç alma yöntemi ve
açıkça hukuksuzca bir yaklaşımıdır diyorum. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum Sayın Adıyaman. 
Cumhuriyet
Halk Partisi Grubu adına Denizli Milletvekilimiz Sayın Kazım Arslan. 
Buyurun
Sayın Arslan. (CHP sıralarından alkışlar)
CHP
GRUBU ADINA KAZIM ARSLAN (Denizli) – Sayın Başkan, değerli milletvekilleri;
öncelikle hepinizi sevgiyle, saygıyla selamlıyorum. Organize sanayi
bölgelerinin sorunlarıyla ilgili olarak Meclise gelmiş olan bu önergeyle ilgili
söz aldım.
Bir
sanayici olarak organize sanayi bölgelerinin gerçekten çok önemli sorunlarının
olduğunu ve bunların birçoklarının aşılmaya çalışılsa da hâlen aşılamadığını,
sanayicilerimizin gerçek anlamda iktidarın desteğini göremediklerini, her ne
kadar bazı ufak tefek destekler, teşvikler sağlanıyorsa da bu desteklerin
organize sanayi bölgelerimizin sorunlarına çare olmadığını, sanayicilerimizi
heyecanlandırmadığını ve sanayicimizi büyümeye, yeni yatırım yapmaya teşvik
edecek bir ortamın da yaratılmadığını görüyoruz. 
O
nedenle, bunların, özellikle organize sanayi bölgelerinin oluşması noktasında
çok geniş bir çalışma yapılmasına ihtiyaç var. Organize sanayi bölgelerinin
ortak ihtiyaçlarını, özellikle sanayicilerimizin ortak ihtiyaçlarını karşılama
anlamında kurulmuş olması ve bunların giderilmesi için de problemlerin,
sorunların çözümü noktasında destek yapılması, özellikle bu bölgelerde yerli
üretimin, yerli sanayinin de gelişmesi noktasında ithal ettiğimiz kendi
ülkemizin ihtiyaçları noktasında, üretimlerin daha öncelikle yapılması
noktasında çalışmaya ihtiyaç var. 
Müthiş
bir ara mal ithal ediyoruz. Bunu neden ithal ettiğimizi hiçbir zaman
sorgulamıyoruz. İktidarın, hiçbir şekilde, dönüp “Bu konuda nasıl bir çare
üreteceğiz, bunu nasıl gidereceğiz?” noktasında bir çalışmasını maalesef
göremiyoruz. Bütün yapılan çalışmaların maalesef biraz üstü kapalı, değişik
şekillerde, sanayicimizi de destekleyen mahiyette değil, onu zaman zaman
köstekleyen, onu zora sokan durumları ortaya çıkardığını görüyoruz. Tabii, bu
çerçevede, organize sanayi bölgeleri büyüyemediği gibi, birçok organize sanayi
bölgesi de henüz kapasitesini dolduramadığı gibi yatırımların azaldığını,
üretimin düştüğünü, bunun yanı sıra da ithal edilen mallarımızın gün geçtikçe
çoğaldığını görüyoruz. 
Biliyorsunuz,
yatırımlar olmayınca işsizlik artmış gözüküyor. 2002’de 10,3 olan işsizlik
oranı, bugün, 2017’de 10,7’ye çıkmıştır. Ülkemizin toplam borcu 242,7 milyar
dolardan 843 milyar dolara yükselmiştir. İç borcumuz artmıştır, cari açığımız
artmıştır, dış ticaret açığımız artmıştır. 
Değerli
arkadaşlarım, bu kadar açığa…
(Mikrofon
otomatik cihaz tarafından kapatıldı)
KAZIM
ARSLAN (Devamla) – Sayın Başkanım, bir dakika rica edeyim.
ÖMER
FETHİ GÜRER (Niğde) – Organize sanayi bölgeleri arsa bedellerini Hükûmet
ödemiyor.
BAŞKAN
– Sayın Arslan, sözlerinizi toparlamanız için bir dakika ek süre veriyorum.
Buyurun.
KAZIM
ARSLAN (Devamla) – Teşekkür ederim Sayın Başkan.
Şimdi,
bu artışlara dikkat etmek gerektiğini düşünüyorum. İktidarın sanayiciyi
kaderine terk ettiğini ve bunlarla ilgili herhangi bir çözüm de üretmediğini
görüyoruz. Eğer böyle olmamış olsa dış borcumuzun da azalması gerekir,
ihracatımızın eskiye göre daha çok artması gerekir, ithalatımızın azalması
gerekir. Bu konularda da herhangi bir değişiklik göremiyoruz, arttığını
görüyoruz. Dış ticaret açığımız 2002’de 15,5 milyar dolar iken bugün 54 milyar
dolar civarına gelmiştir değerli arkadaşlarım, bunun üzerinde durmak gerekir.
Protesto olan senetlerin tutarı 2002’de 816 milyon Türk lirası iken bugün 8,1
milyar dolara ulaşarak önemli bir noktaya gelmiştir. İcra dosyaları artmıştır,
vergiler artmıştır, böyle bir ortam içinde de organize sanayi bölgelerinin
gelişmesi, sanayicinin büyümesi mümkün değildir diyorum.
Hepinize
tekrar teşekkür ediyorum, sağ olun. (CHP sıralarından alkışlar)
BAŞKAN
– Teşekkür ederim Sayın Arslan.
Şimdi,
öneri üzerinde son söz, Adalet ve Kalkınma Partisi Grubu adına Denizli Milletvekilimiz
Sayın Şahin Tin’e aittir.
Sayın
Tin, buyurun efendim. (AK PARTİ sıralarından alkışlar)
AK
PARTİ GRUBU ADINA ŞAHİN TİN (Denizli) – Sayın Başkan, değerli milletvekilleri;
AK PARTİ Grubu adına Milliyetçi Hareket Partisinin Meclis araştırma komisyonu
kurulmasına dönük verdiği grup önerisi üzerine söz almış bulunmaktayım. Yüce
heyetinizi saygıyla selamlıyorum.
Türk
halkının ve İslam âleminin Mevlit Kandili’ni kutluyorum.
57’nci
Hükûmet Dönemi’nde, o dönemin Sanayi Bakanı Sayın Ahmet Kenan Tanrıkulu’nun da
destekleriyle çıkarılmış olan Organize Sanayi Bölgeleri Kanunu için de
kendilerine ayrıca teşekkür ederim, önerilerinden dolayı da teşekkürlerimi bir
daha buradan sunmak istiyorum. 
AK
PARTİ ve Hükûmetimiz için organize sanayi bölgeleri millî bir davadır. Ama
biraz önce -yine hemşehrim- çok değerli CHP Milletvekilimiz Kazım Arslan’ın
verdiği bilgilerin, şu anda sanayi bölgelerinde yapmış olduğumuz yatırım,
yükselmeler ve çalışmalar hakkında doğru bilgilendirme olmadığını ve
görüşlerine katılmadığımı da buradan belirtmek istiyorum. 
Şimdiye
kadar tüzel kişilik kazandırılan organize sanayi sayısı 304, tamamlanan
organize sanayi sayısı 173, OSB’lerdeki firma sayısı yaklaşık 50 bin. 1962-2002
arasında 414 bin kişi çalışırken bugün 1 milyon 223 bin kişi istihdam
edilmektedir. 
TAHSİN
TARHAN (Kocaeli) – O zaman OSB yoktu Şahin, yapma ya. O zaman OSB yoktu ya.
ŞAHİN
TİN (Devamla) – OSB’lerdeki istihdam sayısı 1 milyon 720 bin kişidir. 
TAHSİN
TARHAN (Kocaeli) – 1980’den sonra OSB’ler kuruldu ya.
ŞAHİN
TİN (Devamla) – Tahsin, dinle.
ALİ
ŞEKER (İstanbul) – 1980’den sonra kuruldu.
BAŞKAN
– Lütfen arkadaşlar…
ŞAHİN
TİN (Devamla) – OSB’lerde 2023 istihdam hedefimiz 2 milyon 500 bindir.
1962-2002 yılları arasında 2 adet OSB projesi bitirilirken 2003-2016 yılları
arasında 100’ü aşkın proje hayata geçirilmiştir. 
TANJU
ÖZCAN (Bolu) – Osmanlı zamanında kurulmuş diye bir iddia var ama(!)
ŞAHİN
TİN (Devamla) – Sanayimiz birinci çeyrekte yüzde 6,7; ikinci çeyrekte de yüzde
6,3 oranında büyümüştür. 
OSB’lere
kısmen veya tamamen bedelsiz arsa tahsisi yapıyoruz. OSB’lere faaliyetleri için
gerekli kredi desteği verdik. KOSGEB’in OSB arsa satışlarından elde ettiği
yüzde 1’lik payı kaldırdık. Yine, organize sanayi bölgelerinde arsaların
tahsisine ilişkin sözleşmelerdeki damga vergilerini kaldırdık. Organize sanayi
bölgelerinde binalardan emlak vergisini almıyoruz. Bu ve benzeri şekilde
desteklerimiz devam etmekte, OSB’lerde teknik okullar kurulmaktadır. 
Yine,
Denizli’de Denizli Makine İhtisas OSB kurulması çalışmalarına devam etmekteyiz.
Denizli Çardak OSB’de ipotekli olan yerleri sanayicimizin hizmetlerine
sunmaktayız. Cumhurbaşkanımızın önderliğinde Türkiye’de on beş yılda sanayi
devrimi yapılmıştır. 
Meclis
araştırması komisyonuna gerek olmadığını değerlendiriyoruz. 
Gazi
Meclisimizi de saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Tin. 
TANJU
ÖZCAN (Bolu) – Ama OSB’lerin kuruluş tarihi yanlış. 
FİLİZ
KERESTECİOĞLU DEMİR (İstanbul) – Sayın Başkan, karar yeter sayısı isteyeceğiz
oylamadan önce. 
BAŞKAN
– Karar yeter sayısı arayacağım. 
Önce
bir talep var. 
Buyurun
Sayın Arslan.
KAZIM
ARSLAN (Denizli) – Sayın Tin “Kazım Arslan’ın sözlerinin doğru olmadığı”
şeklinde bir sataşma yaptı. Yerimden bir dakikalık söz istiyorum.
BAŞKAN
– Buyurun efendim.
IV.- AÇIKLAMALAR (Devam)
28.- Denizli Milletvekili Kazım Arslan’ın, Denizli
Milletvekili Şahin Tin’in MHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
KAZIM ARSLAN (Denizli) – Sayın Başkan,
değerli milletvekilleri; Sayın Tin “Kazım Arslan’ın verdiği bilgiler doğru
değildir.” gibi bir sataşmada bulundu. Kesinlikle şunu söylüyorum: Benim
söylediğim rakamlar aslında Hükûmetin TÜİK’ten çıkarmış olduğu rakamlardır ve
resmî rakamlardır. Bunları ben izah ettim. Ayrıca, Denizli’mizde de bir
organize sanayi bölgesi var; Çardak Organize Sanayi Bölgesi. Yıllardan beri bu
organize sanayi bölgesinin bir türlü doldurulamadığını ve bu sebeple iktidarın
bu konuda gerçekten duyarsız davrandığını ve bunun dışında Vakıfbankla olan
arsa problemlerini hâlâ çözemediğini, doğal gazla ilgili sorunu da çözemediğini
görüyoruz. Bu nedenle, bu sorunların bir an önce çözülmesi için biz problemleri
burada söyledik ve bunların da çözümünü istedik. 
Teşekkür ederim. 
BAŞKAN – Teşekkür ederim Sayın Arslan.
Sayın Özcan, sisteme girmişsiniz. 
TANJU ÖZCAN (Bolu) – Efendim, sisteme
girdim. 60’a göre önemli bir hususu arz etmek istiyorum müsaade ederseniz. 
ŞAHİN TİN (Denizli) – Başkanım, kayıtlara
geçmesi için söz almak istiyorum. 
BAŞKAN – Buyurun Sayın Tin. 
ŞAHİN TİN (Denizli) – Denizli Çardak
Organize Sanayiyle ilgili -Sayın Kazım Arslan tabii ki dile getirdi-
çalışmalarımız devam ediyor. En son üretim reform paketiyle organize
sanayilerdeki ipotekli arazileri sanayicilerimizin hizmetine sunmak için bir
teşvik yasası çıkarılmıştır ve Denizlili sanayicilerimizin hizmetine de Çardak
Organize Sanayi açılacaktır.
Teşekkür ederim.
BAŞKAN – Tutanaklara girmiştir, teşekkür
ederiz. 
Sayın Özcan, buyurun. 
29.- Bolu Milletvekili Tanju Özcan’ın, Cumhurbaşkanı
Recep Tayyip Erdoğan’ın grup konuşmasından sonra Meclis Başkanını ziyaretine
ilişkin açıklaması
TANJU ÖZCAN (Bolu) – Teşekkür ediyorum
Sayın Başkan.
Önemli olduğu için bir söz isteme ihtiyacı duydum. Dün
beni çok rahatsız eden, aslında tüm Genel Kurul üyelerini, sayın
milletvekillerini rahatsız etmesi gereken bir tablo yaşandı. AKP’nin Genel
Başkanı olan ve aynı zamanda ülkenin Cumhurbaşkanı olan Sayın Recep Tayyip
Erdoğan grup konuşmasından sonra Meclis Başkanını ziyarete gitti. Ancak, o ziyaretteki
fotoğraflara baktığımızda, yasama organının Başkanı olan Meclis Başkanının
koltuğuna oturduğunu gördük. Yürütme organının başı olan bir Cumhurbaşkanı
nasıl yasama organı Başkanının koltuğuna oturur, bu nasıl bir cürettir? Veya bu
Meclis Başkanı nasıl bizim irademizi yok sayıp yürütme organının başını kendi
koltuğuna oturtabilir? Hayretle karşılıyorum. Hem Meclis Başkanını hem Sayın
Cumhurbaşkanını kınıyorum. (CHP sıralarından alkışlar) 
BAŞKAN – Teşekkür ederim Sayın Özcan. 
MEHMET NACİ BOSTANCI (Amasya) – Sayın Başkan…
BAŞKAN – Sayın Bostancı…
MEHMET NACİ BOSTANCI (Amasya) – Sayın Başkanım, yasama,
yürütme, kimse kimsenin koltuğuna oturmuyor. Tanju Bey emniyet duygusu içinde
olabilir.
ALİ ŞEKER (İstanbul) – Yasamayı yürütüyorlar.
SİBEL YİĞİTALP (Diyarbakır) – Zaten her şeye kendi
karar veriyor.
FİLİZ KERESTECİOĞLU DEMİR (İstanbul) – Bir tane koltuk
var işte.
SİBEL YİĞİTALP (Diyarbakır) – Bir tane var, her şeye de
oradan karar veriliyor yani. Sen kalk, o otursun.
BAŞKAN – Ben anlayamadım ama tutanaklara geçti ne demek
istediğiniz Sayın Bostancı. 
MEHMET NACİ BOSTANCI (Amasya) – Şunu diyorum efendim:
Kimse kimsenin yerine oturmuyor.
SİBEL YİĞİTALP (Diyarbakır) – Gerek yok zaten.
MEHMET NACİ BOSTANCI (Amasya) – Yani yasama yerinde,
yürütme de yerinde. Tanju Bey’in endişe edeceği bir durum söz konusu değil
diyorum.
ALİ ŞEKER (İstanbul) – Meclis Başkanının koltuğuna
oturmamı, o görüntü zahirî galiba(!)
FİLİZ KERESTECİOĞLU DEMİR (İstanbul) – “Tek koltuk
var.” diyorlar Sayın Başkanım, zaten bir koltuk var, başka koltuğa gerek yok.
TANJU ÖZCAN (Bolu) – Sayın Başkanım, müsaade ederseniz…
Aslında bu ironik bir konu değil, son derece trajik bir
konu. 
ALİ ŞEKER (İstanbul) – Ciddiyete davet ediyoruz.
TANJU ÖZCAN (Bolu) – Türkiye Büyük Millet Meclisi
Başkanı, Türkiye Büyük Millet Meclisinin iradesini temsil ediyor, yasama
organının başıdır.
BAŞKAN – Evet, doğrudur.
TANJU ÖZCAN (Bolu) – Yürütme organının başı gelip o
koltuğa oturamaz.
ALİ ŞEKER (İstanbul) – Bakkal dükkânı değil orası.
TANJU ÖZCAN (Bolu) – Şimdi, Cumhurbaşkanı bu Meclise
gelse sizin oturduğunuz koltuğa oturabilir mi Sayın Başkan?
ALİ ŞEKER (İstanbul) – Bakkal dükkânı mı burası?
TANJU ÖZCAN (Bolu) – Burası bakkal dükkânı mı? Bu tavrı
ben…
BAŞKAN – Nerede oturmuş Sayın Özcan? Ben de konuyu…
TANJU ÖZCAN (Bolu) – Efendim, dün bütün basına yansıdı
bu fotoğraflar. Kendisi Meclis Başkanının koltuğuna oturmuş, Meclis Başkanı ile
Başbakan da masanın yanına oturmuşlar; böyle bir tablo vardı, beni çok rencide
etti. Divan olarak bu konuda sizin de söyleyecek bir sözünüz vardır diye
düşünüyorum. (AK PARTİ sıralarından gürültüler)
BAŞKAN – Tamam, tutanaklara geçti. Önümüzdeki süreçte,
Başkanlık Divanı toplantılarında bunu bizzat gündeme getireceğim Sayın Özcan,
bilginiz olsun.
TANJU ÖZCAN (Bolu) – Teşekkür ederim Sayın Başkan.
VI.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Türkiye Büyük Millet Meclisi
Gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, İzmir Milletvekili Ahmet Kenan Tanrıkulu ve arkadaşları
tarafından organize sanayi bölgelerinin mevcut sorunlarının araştırılarak
alınması gereken önlemlerin belirlenmesi amacıyla Türkiye Büyük Millet Meclisi
Başkanlığına verilmiş olan (10/141) esas numaralı Meclis Araştırması
Önergesi’nin, ön görüşmelerinin Genel Kurulun 29 Kasım 2017 Çarşamba günkü
birleşiminde yapılmasına ilişkin önerisi (Devam)
BAŞKAN – Evet sayın milletvekilleri, Milliyetçi Hareket
Partisi Grubu’nun önerisini oylarınıza sunacağım, karar yeter sayısı
arayacağım.
Kabul edenler… Etmeyenler… Karar yeter sayısı yoktur.
Birleşime on beş dakika ara veriyorum.
Kapanma Saati: 15.38
İKİNCİ
OTURUM
Açılma
Saati: 16.03
BAŞKAN:
Başkan Vekili Yaşar TÜZÜN
KÂTİP
ÜYELER: Bayram ÖZÇELİK (Burdur), Mehmet Necmettin AHRAZOĞLU (Hatay)
-----0-----
BAŞKAN – Türkiye Büyük Millet Meclisinin
30’uncu Birleşiminin İkinci Oturumunu açıyorum.
Milliyetçi Hareket Partisi grup
önerisinin oylamasında karar yeter sayısı bulunamamıştı.
Şimdi, öneriyi tekrar oylarınıza
sunacağım ve karar yeter sayısı arayacağım: Kabul edenler… Kabul etmeyenler…
Karar yeter sayısı vardır, öneri kabul edilmemiştir. 
Sayın milletvekilleri, Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Grup Başkan Vekili İstanbul
Milletvekili Filiz Kerestecioğlu Demir tarafından, Türkiye'de bazı siyasetçiler
ve yakınları hakkında ortaya çıkan vergi cennetlerine transfer edilen kazançlar
ile Türkiye'de elde ettikleri kazançların başka ülkelerdeki şirketlere transfer
edilmesi iddialarının araştırılması amacıyla 29/11/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 29 Kasım 2017 Çarşamba günkü birleşiminde
yapılmasına ilişkin önerisi
29/11/2017

Türkiye Büyük Millet Meclisi
Başkanlığına
Danışma Kurulunun 29/11/2017 Çarşamba günü (bugün)
yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Filiz
Kerestecioğlu Demir
 İstanbul

 HDP
Grubu Başkan Vekili
Öneri:
29 Kasım 2017 tarihinde İstanbul Milletvekili Grup
Başkan Vekili Filiz Kerestecioğlu tarafından verilen 6039 sıra numaralı
Türkiye'de bazı siyasetçiler ve yakınları hakkında ortaya çıkan vergi
cennetlerine transfer edilen kazançlar ile Türkiye'de elde ettikleri
kazançların başka ülkelerdeki şirketlere transfer edilmesi iddialarının
araştırılması amacıyla Türkiye Büyük Millet Meclisine verilmiş olan Meclis
araştırması önergesinin diğer önergelerin önüne alınarak görüşmelerinin
29/11/2017 Çarşamba günkü birleşimde yapılması önerilmiştir.
BAŞKAN – Sayın milletvekilleri, önerinin gerekçesini
açıklamak üzere, öneri sahibi Halkların Demokratik Partisi Grubu adına İzmir
Milletvekilimiz Ertuğrul Kürkcü. (HDP sıralarından alkışlar)
Buyurun Sayın Kürkcü. 
HDP GRUBU ADINA
ERTUĞRUL KÜRKCÜ (İzmir) – Sayın Başkan, sevgili arkadaşlar; Cumhuriyet Halk
Partisi Genel Başkanı Kemal Kılıçdaroğlu Isle of Man Adası’nda hesapları
bulunan Cumhurbaşkanı Tayyip Erdoğan’ın yakınlarıyla ilgili belgeleri önceki
gün açıkladı. Bu belgelerin sahiciliğinden herhangi bir şüphe yoktur. 
HASAN BASRİ KURT
(Samsun) - Gözünüzle gördünüz mü belgeleri? Ne basına verebildi ne savcıya
verebildi.
ERTUĞRUL KÜRKCÜ (Devamla) – Çünkü AKP
Grup Başkan Vekili Sayın Bülent Turan bu belgelerin resmî işlemler olduğunu
dolayısıyla belge sayılamayacağını söyleyen bir oksimoron cümle kullandı ama
bu, aslında belgelerin sahiciliğine dair bizzat Hükûmet kanadından gelen bir
itiraftır. Bunun için, bu soruşturma önergesine Meclisin “Evet.” demesi mutlaka
gerekir. Çünkü Türkiye’de TÜİK’e göre yaklaşık 17 milyon yoksul yaşarken,
2014’te yardıma muhtaç insan sayısı 30 milyon 500 bine ulaşırken bu gelirlerin
vergilerini kaçırmak, hele hele Hükûmeti ya da devleti yönetenlerin yakınları
tarafından bu vergi kaçakçılığını yapmak kabul edilemez, Meclis bunun üzerine
gitmelidir. Bu, açık bir biçimde 5520 sayılı Kurumlar Vergisi Kanunu’nun
30’uncu maddesinin (7)’nci bendinde yasaklanan bir işlemdir. Yurt dışında elde
edilmiş gelirlerin Türkiye’ye transferi sırasında yüzde 30 stopaj vergisi
ödeneceği kanun hükmüdür. Fakat -burada kocaman bir “fakat” vardır- vergi
cenneti kabul edilen ülkelerin hangileri olduğuna dair Bakanlar Kurulunun
2006’dan beri bir liste yayınlaması gerekmektedir. Bu liste 2006’dan beri
yayınlanmamaktadır. Dolayısıyla Hükûmetin yayınlamayı geciktirdiği, ötelediği,
ertelediği, ihmal ettiği bu vergi cennetlerine para aktaran herkes, aslında
Hükûmet tarafından himaye edilmektedir. Zaten bu kazançların dışarıya offshore
avantajlarından, sıfır vergi avantajından yararlanmak üzere, içeriye ise vergi
barışı yoluyla aktarıldığı da apaçık bilinen bir gerçektir. 
Bu, ilk başımıza gelen iş değil, Panama
belgeleri açıklandığında da Hükûmete yakın kuruluşlar, iktisadi şirketler
ortaya çıkmıştı. Malta belgeleri açıklandığında, Başbakan Yıldırım ve ailesinin
muazzam kazançlar elde ettiği ortaya çıkmıştı. Ne Başbakan ne de Cumhurbaşkanı
“Bu ticareti yapanlar ben değilim, yakınlarımdır.” diyerek bundan kendilerini
sıyıramazlar çünkü her biri bir diğerinin meşru mirasçısı olan insanların
Hükûmetin sağladığı avantajlar dolayısıyla elde ettiği çıkar, sonuçta
Cumhurbaşkanına ve Başbakana rücu etmektedir. O nedenle, Meclisin bu işin
üzerine mutlaka gitmesi gerekir. 
Sadece Türkiye’ye yönelik bir hamleden
söz edilemez, Hükûmet bir millî dava hâline getirmeye çalışıyor ama Panama
belgeleri açıklandığından bu yana, Pakistan Başbakanı Navaz Şerif, İzlanda
Başbakanı David Gunnlaugsson ve İspanya Sanayi ve Enerji Bakanı Jose Manuel
Soria istifa ettiler. Dolayısıyla bu belgeler ne sadece Türkiye’yi yönetenlere
yönelik bir komplodur ne de bunun karşısında yapılacak bir işlem yoktur. Yapılacak
bir işlem var, insanlar bunu bir şeref ve haysiyet meselesi hâline getirip
istifa edebiliyorlar. Türkiye’de niçin en son akla gelen şey budur? Biz, o
nedenle, bu araştırmanın mutlaka yapılmasını gerekli görüyoruz. 
Bu bilgilerin ortaya çıkartılmasını sağlayanlar
herhangi bir ülkenin istihbarat kuruluşu falan değildir. “Whistleblower”
dediğimiz yani gerçeklerin ortaya çıkması için yolsuzlukları ele veren, sıradan
insanlar, sıradan emekçilerdir. WikiLeaks böyledir, Panama belgeleri
böyledir, Malta belgeleri böyledir ve onları koruyan bir yasa çıkartmak
gerekirken şimdi, 24’üncü Dönem Cumhuriyet Halk Partisi Milletvekili Aykan
Erdemir’le ilgili tutuklama çıkartma yönüne Hükûmet gitmiştir. O nedenle, şunu
açıkça hepimizin konuşması gerekir: Türkiye hem yöneticilerin vergi
cennetlerine para transferi hem buralarda elde ettikleri…
(Mikrofon otomatik cihaz tarafından kapatıldı) 
ERTUĞRUL KÜRKCÜ (Devamla) – Tamamlamam için bir süre…
BAŞKAN – Sayın Kürkcü, bir dakika ek süre veriyorum. 
Lütfen, toparlayın efendim. 
ERTUĞRUL KÜRKCÜ (Devamla) – Hem burada elde edilen
milyonlarca dolar, milyarlarca avro tutarındaki kazançları hiçbir vergi
kesintisi olmaksızın ceplerine atmakta hem de öte yandan, iktidar olmanın,
devleti yönetme hizmetinin aslında kendilerine bir avantaj olarak dönmesi
sonucunda devlet gücünü kişisel zenginleşme için kullanmaktadırlar. Bu gerçek
apaçık ortadadır. Cumhurbaşkanı ve Başbakan olduktan sonra ya da Hükûmete üye
olduktan sonra zenginleşmemiş bir tek devlet yöneticisi Türkiye’de yoktur; ailesi,
akrabaları, kendisi zenginleşmemiş hiç kimse yoktur. Küplerini doldurmuşlardır,
gemiciklerinden filolar kurmuşlardır, offshore şirketlerinde milyonları
biriktirmişlerdir. Bu arada, Türkiye’de milyonlarca insanı kuru ekmeğe muhtaç
ederek, vermedikleri vergilerden, halkın cebinden toplanan vergilerden o
insanları -güya, sözüm ona- doyurduklarını söyleyerek onlardan oy, destek talep
etmektedirler.
(Mikrofon otomatik cihaz tarafından kapatıldı) 
ERTUĞRUL KÜRKCÜ (Devamla) – Bu duruma daha uzun boylu
müsaade edilemez. 
Eğer bu araştırmayı, bu soruşturmayı Türkiye Büyük
Millet Meclisi yapmayacaksa -Amerika Birleşik Devletleri’nde de gördüğümüz
gibi- hemen hemen her yerde, Türkiye’yi yönetenler aleyhine bu soruşturmalar
yapılacaktır. Meclis bu utançla yaşayamaz.
Hepinizi selamlıyorum. (HDP sıralarından alkışlar)
BAŞKAN – Teşekkür ederim Sayın Kürkcü.
Şimdi, öneri üzerinde Cumhuriyet Halk Partisi Grubu
adına Manisa Milletvekilimiz Özgür Özel. 
Sayın Özel, buyurun efendim. (CHP sıralarından
alkışlar)
CHP GRUBU ADINA ÖZGÜR ÖZEL (Manisa) –
Sayın Başkan, değerli milletvekilleri; dün Cumhuriyet Halk Partisi Sayın Grup
Başkanı Kemal Kılıçdaroğlu’nun, Sayın Genel Başkanımızın konuşmasını bütün
Türkiye nefeslerini tutarak izledi. 
Buraya nasıl gelmiştik? Aslında, bir ay kadar öncesine
gittiğimizde Başbakanın çocuklarının Malta’daki hesapları ortaya çıkmış,
Başbakan bunların bilinen şeyler olduğunu ama araştırılması hatta
soruşturulması gerektiğini söyleyerek Amerika’ya gitmişti. Başbakan, bu grubun
bir önceki Başkanı, hâlen daha Hükûmetin başı olan Başbakan “Araştırılsın,
soruşturulsun.” demesine rağmen, hem Cumhuriyet Halk Partisinin hem diğer
muhalefet partisinin, Halkların Demokratik Partisinin ayrı ayrı vermiş
oldukları araştırma komisyonu kurulmasına dair önergeleri iktidar partisi
oylarıyla reddedilmişti. 
Ardından, partimizin Genel Başkanı Sayın Kemal
Kılıçdaroğlu bu kez Man Adası’nda... Daha doğrusu, önce soru sorarak “Senin
dünürünün, damadının, özel kalem müdürünün ve oğlunun bir vergi cennetine
yolladıkları para var mı? Orayla bir para transferi, alışverişi var mı?” diye
sormuş, buna Adalet ve Kalkınma Partisi yetkilileri binbir hakaretle ve medya
karartmasıyla cevap vermiş, ardından Cumhurbaşkanı Recep Tayyip Erdoğan meydan
okumuş, “Bunu ispatlarsan gereğini yaparım.” demiş ve bu konuda bilgi belge
istemişti. Sayın Genel Başkanımız dün çıktı… Man Adası’nda “Bellway Limited”
adı altında, önce bir başkası adına kurulmuş ama o da daha önce
Cumhurbaşkanıyla arasında bir akaryakıt ticareti yüzünden geçmiş olduğu söylenen,
kanunsuz yollarla toplandığı iddia edilen delillerden de tanıdığımız bir isim
tarafından kurulmuş olan bir şirket, sonra özel kalem müdürüne… Dün diyorsunuz:
“Özel kalem müdürü olmadı.” Resmî anlamda değil ama özel ofisinde, her gün
orada olduğu belli, evladının nikâh şahidi, sizin gazeteleriniz “Özel kalem
müdürü” diye yazmış...
HASAN BASRİ KURT (Samsun) – Her şeyiniz yalan, her
şeyiniz yalan.
ÖZGÜR ÖZEL (Devamla) – …ve ardından, Genel Başkanın
saydığı o 4-5 ismin hesap hareketleri. 
AYDIN ÜNAL (Ankara) – Hani nerede?
ÖZGÜR ÖZEL (Devamla) – Bunlar ortaya çıkınca hep
birlikte buna “Gerçek değil…” 
AYDIN ÜNAL (Ankara) – Belgen nerede, belgen? 
ÖZGÜR ÖZEL (Devamla) – Belgelerin hepsi burada. 
YUSUF BAŞER (Yozgat) – Belge yok.
ÖZGÜR ÖZEL (Devamla) – Cumhuriyet Halk Partisi olarak
açıkça söylüyoruz... (AK PARTİ sıralarından gürültüler)
BAŞKAN – Sayın milletvekilleri, lütfen… 
ÖZGÜR ÖZEL (Devamla) – Önünüzde bir fırsat var. 
YUSUF BAŞER (Yozgat) – Belge yok, belge.
ÖZGÜR ÖZEL (Devamla) – Belgeler burada.
YUSUF BAŞER (Yozgat) – Gel de ver bakayım. 
AYDIN ÜNAL (Ankara) – Öyle bir belge yok. 
BAŞKAN – Sayın milletvekilleri, lütfen…
ÖZGÜR ÖZEL (Devamla) – Belgeleri kurulacak olan
komisyona vereceğiz ve bu belgelerin teker teker ispatlanmasını sağlayacağız. 
SALİH CORA (Trabzon) – Git savcılığa ver.
ÖZGÜR ÖZEL (Devamla) – Eğer kendinize güveniyorsanız,
Cumhurbaşkanına güveniyorsanız, bu işin başlangıçta…
(Mikrofon otomatik cihaz tarafından kapatıldı)
BAŞKAN – Sayın Özel, bir dakika efendim.
SALİH CORA (Trabzon) – Git savcılığa ver kendine
güveniyorsan. 
HASAN BASRİ KURT (Samsun) – Alabilecek miyiz belgeleri?
ÖZGÜR ÖZEL (Devamla) – Hepsi burada, hepsi.
HASAN BASRİ KURT (Samsun) – Alabilecek miyiz?
BAŞKAN – Sayın milletvekilleri…
ÖZGÜR ÖZEL (Devamla) – Evet, evet.
AYDIN ÜNAL (Ankara) – Medyayla paylaş, medyayla. 
ÖZGÜR ÖZEL (Devamla) – Komisyonu kuracaksınız,
belgeleri alacaksınız. 
BAŞKAN – Sayın milletvekilleri, bakın, birleşimi ben
yönetiyorum. Burada hatibe bu şekilde laf atmak gerçekten etik ve uygun değil.
Sizden sonra, biraz sonra Grup Başkan Vekilimiz Sayın Bostancı kalkacak,
gereken cevabı verecektir. Lütfen… Hiç yakışmıyor. 
TAMER DAĞLI (Adana) – Yani yalan söylemek yakışıyor
hatibe de “hayır” demek mi yakışmıyor?
BAŞKAN – Sayın Özel, sözlerinizi tamamlamanız için ek
bir dakika süre veriyorum.
Buyurun efendim.
ÖZGÜR ÖZEL (Devamla) – Şunu açıkça söyleyelim: Bir
şirket var… Hatta, o kadar utanacaksınız ki duyduklarınızdan, gördüklerinizden,
bakalım o zaman, bu laf atanlar nasıl savunacak? Bu kadar büyük para Türkiye’de
nasıl toplanmış? Bu paraların yurt dışına gidişi offshore, gelişi vergi barışı
-altını çiziyorum- vergi barışı çıkarıyorsunuz, o vergi barışı kapsamında
getiriyorsunuz. Paralar giderken vergiden kaçıyorsunuz, gelirken paraları
vergisiz olarak vergi barışıyla aklıyorsunuz. Burada “Menşe şirketi, menşe
üçüncü kişileri gizleyelim.” diye çırpındığınızı da biliyoruz. 
AYDIN ÜNAL (Ankara) – Şu dekontları bir görelim Özgür
Bey, dekontlar nerede?
ÖZGÜR ÖZEL (Devamla) – Ayrıca, bu elimizdeki Man
Adası’yla anlaşma; 2012’de yapmışız, 2017’ye kadar bunu geçirmemişiz. Sebep?
Eğer geçirseydik bununla ilgili Türkiye makamlarına bilgi verilecekti 2011’deki
bu hareketler yüzünden, bu uluslararası anlaşmayla. Beş yıl süreyle bunu
salladınız.
HASAN BASRİ KURT (Samsun) – Ya, 400 tane uluslararası
sözleşmeyi biz getirdik Dışişleri Komisyonuna, neyi salladık?
ÖZGÜR ÖZEL (Devamla) – Belgelerin hepsi hava gibi, su
gibi, toprak gibi gerçek. Cesaretiniz varsa… (AK PARTİ sıralarından gürültüler)
(Mikrofon otomatik cihaz tarafından kapatıldı) 
ÖZGÜR ÖZEL (Devamla) - …komisyonu kurun, belgeleri
elinize alın. 
AYDIN ÜNAL (Ankara) – Cesaretiniz varsa belgeleri
medyaya verin.
ŞAHİN TİN (Denizli) – Dava açın o zaman bununla ilgili,
mahkemeye verin. 
ÖZGÜR ÖZEL (Devamla) – Biz bu belgeleri -sakın-
komisyonu kurmazsanız da saklayacak değiliz ama size soruyoruz: Bu belgeleri
merak eden burada “evet” oyunu verir; bu belgeler araştırılsın mı? (AK PARTİ
sıralarından gürültüler)
AHMET TAN (Kütahya) – Savcılığa verin, savcılığa. 
ŞAHİN TİN (Denizli) – İddia ayrı, isnat ayrı. 
ÖZGÜR ÖZEL (Devamla) - Bu belgelerin gerçekliğini
öğrenmek istiyor musunuz?
OSMAN BOYRAZ (İstanbul) – Savcılığa, savcılığa…
ÖZGÜR ÖZEL (Devamla) - Komisyona “evet” oyu
vereceksiniz, komisyona “evet” oyu. (CHP sıralarından alkışlar) 
OKTAY ÇANAK (Ordu) – Haydi, haydi!
BAŞKAN – Teşekkür ederim Sayın Özel.
ÖZGÜR ÖZEL (Devamla) - Eğer, komisyona “hayır” oyu
verirseniz… (AK PARTİ sıralarından gürültüler)
OKTAY ÇANAK (Ordu) – “Hayır” vereceğiz, hayır.
ÖZGÜR ÖZEL (Devamla) - …bu belgeyi bugün göremezsiniz
ama bu belgeyi bütün Türkiye görecek, bütün Türkiye bilecek. Bu belgeleri
isteyen… (AK PARTİ sıralarından gürültüler)
BAŞKAN – Teşekkür ederim Sayın Özel.
ŞAHİN TİN (Denizli) – Hep iftira atıyorsun, iftira!
ÖZGÜR ÖZEL (Devamla) - Naci Bostancı, istediğiniz
herhangi bir kişiye bu belgeleri bu oturduğum yerde de gösteririm ama belgeyi
eline almak istiyorsan, fotokopisini istiyorsan gel bakalım buraya, ver. (AK
PARTİ sıralarından gürültüler)
ŞAHİN TİN (Denizli) – Gerçekle alakası yok, hepsi yalan
bunların.
TAMER DAĞLI (Adana) – Başkan, bize “Sus.” diyorsunuz,
onu konuşturuyorsunuz, öyle şey mi olur?
BAŞKAN – Teşekkür ediyorum Sayın Özel, sağ olun.
EJDER AÇIKKAPI (Elâzığ) – Hepsi yalan bunların, hepsi
iftira!
ÖZGÜR ÖZEL (Devamla) – Hodri meydan! Cumhurbaşkanına
güvenin, “evet” oyu verin. Hodri Meydan! (CHP sıralarından alkışlar)
EJDER AÇIKKAPI (Elâzığ) – Hepsi yalan bunların, yalan!
Hepsi iftira, yalan!
BAŞKAN – Teşekkür ederim Sayın Özel.
Öneri üzerinde üçüncü konuşmacı Amasya Milletvekilimiz
Mehmet Naci Bostancı.
Sayın Bostancı, buyurun. (AK PARTİ sıralarından
alkışlar)
AK PARTİ GRUBU ADINA MEHMET NACİ BOSTANCI (Amasya) –
Sayın Başkanım, değerli arkadaşlar; bağırıp çağırmaya gerek yok. Hakikatlerin
böyle, heyecanlı konuşmalara da ihtiyacı olmaz. 
TAHSİN TARHAN (Kocaeli) – Hakikatler ortada.
MEHMET NACİ BOSTANCI (Devamla) - Onları söylediğinizde
zaten insanlar bilirler. Ben şimdi burada desem ki “Burası bir Meclistir!”
feveran etsem, bir manası var mı? Buranın zaten Meclis olduğunu herkes biliyor.
Feveran ediyorsam eğer “Burası Meclis değil mi acaba?” diye insanların aklına
soru işareti gelir. O yüzden bunları sakin bir şekilde konuşmakta fayda var. 
Şimdi, ortada olan nedir? Ortada olan şu, elimizdeki
şu: Cumhuriyet Halk Partisi Genel Başkanı Sayın Kılıçdaroğlu geçen hafta
birtakım iddialarda bulundu, Sayın Cumhurbaşkanımız “İddialarını ispat et,
ispat. Etmezsen sen yerinden çekilecek misin? Edersen ben çekileceğim.” dedi.
Neye bağladı? İspata bağladı.
Şimdi, Sayın Kılıçdaroğlu bu hafta geldi grup
toplantısına. Dikkat ederseniz, biraz da bu, dizi filmlerde vardır. Dizi
filmlerin temel noktası, izleyicide “Şimdi ne olacak?” duygusu uyandırmaktır.
Bu bir propaganda tekniğidir. Tam da buna uygun bir tarzda düzenlenmiş, “Şimdi
ne olacak?” duygusu uyandırmak kastı çerçevesinde, Sayın Kılıçdaroğlu elinde
birtakım kâğıtları salladı, dedi ki “İşte ispatı burada.” ve bazı para
hareketlerinden bahsetti, bunu dün yaptı. Peki, dünden bugüne bu belgeler kimin
elinde? Benim elimde böyle iddia ve ispat -bakın, altını çiziyorum- yönünde bir
belge olsa hemen bütün basın organlarıyla paylaşırım.
HİLMİ BİLGİN (Sivas) - Normal insanlar onu yapar.
MEHMET NACİ BOSTANCI (Devamla) – Paylaşmamışsınız,
vermemişsiniz. 
HİLMİ BİLGİN (Sivas) - Normal şartlarda olması gereken
odur.
MEHMET NACİ BOSTANCI (Devamla) – Yetmez, bakın yetmez,
ispattan bahsediyoruz. Şöyle bir mantık olabilir mi arkadaşlar? Partiler grup
toplantılarında diyorlar ki: “İddiası da bu, ispatı da bu. Hadi bakalım, sen de
gereğini yap.” Böyle bir mantık olabilir mi?
MAHMUT TANAL (İstanbul) – Sayın Başkan, BDDK’dan
alabilirsin. BDDK’da, git al.
HASAN BASRİ KURT (Samsun) – Aslı yok yaylasında 500
koyunun var!
EJDER AÇIKKAPI (Elâzığ) – Basına verseydiniz, basına
niye vermediniz? 
MAHMUT TANAL (İstanbul) – BDDK’dan alabilirsiniz, size
yol gösteriyorum. 
EJDER AÇIKKAPI (Elâzığ) – Basına niye vermediniz? 
MAHMUT TANAL (İstanbul) – Bakın, BDDK’da var, gidin
BDDK’dan alın.
MEHMET NACİ BOSTANCI (Devamla) – Böyle bir şey olmaz.
İspat yeri mahkemedir. Sayın Cumhurbaşkanımızın ve ismi geçenlerin avukatı dedi
ki: “Bu belgeler, iddia edilen belgeler sahtedir.” 
MAHMUT TANAL (İstanbul) – BDDK’dan alın Sayın Başkan. 
BAŞKAN
– Sayın Tanal, lütfen efendim.
MAHMUT
TANAL (İstanbul) – Sayın Başkan, kayıtlar BDDK’da, BDDK’dan alabilir.
EJDER
AÇIKKAPI (Elâzığ) – İddia sahibi sizsiniz ya! 
MEHMET
NACİ BOSTANCI (Devamla) – Belgelerin sahte olduğunu ifade etti.
Şimdi,
Sayın Kılıçdaroğlu’nun elinde çok güzel bir fırsat var; bakın, manevi tazminat
davası açılmış. Sayın Kılıçdaroğlu’nun avukatları bu manevi tazminata karşı
giderler, mahkemede, mademki ispat edecek delilleri vardır, çatır çatır bunu
ispat ederler, hakikati ortaya koyarlar; bağırıp çağırmaya ne gerek var. Bakın,
mahkeme.
GARO
PAYLAN (İstanbul) – Meclis ne yapacak? 
MAHMUT
TANAL (İstanbul) – Duruşma günü gelmedi ki Sayın Başkan, duruşması bir gelsin.
MEHMET
NACİ BOSTANCI (Devamla) – Şimdi, Sayın…
GARO
PAYLAN (İstanbul) – Meclis ne iş yapar?
MEHMET
NACİ BOSTANCI (Devamla) – Bir dakika… Meclise gelelim: Sayın Özgür Özel “Bana
itimat edin, belgeler burada.” diyor.
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Hayır, bana itimat etmeyin, Meclise, komisyonu kurun, hemen
bugün verelim. 
EJDER
AÇIKKAPI (Elâzığ) – Kardeşim, belgeler sendeyse açıklayacaksın. Açıkla Türkiye’ye,
açıkla, buyur açıkla.
ÖZGÜR
ÖZEL (Manisa) – Açıklayacağız zaten, hiç merak etme.
MAHMUT
TANAL (İstanbul) – Komisyonu kurun, belgeleri alın. Kurun komisyonu, niye
komisyondan korkuyorsunuz?
GÜLAY
YEDEKCİ (İstanbul) – Niçin komisyon kurmuyorsunuz?
EJDER
AÇIKKAPI (Elâzığ) – Kâğıt sallıyorsunuz kâğıt, boş kâğıtlar.
BAŞKAN
– Sayın Bostancı, sözlerinizi tamamlamak için bir dakikalık ek süre veriyorum.
MEHMET
NACİ BOSTANCI (Devamla) – Teşekkür ediyorum.
Diyor
ki: “Belgeler bende, bana itimat edin, önce bir komisyon kurun, yaptığım
spekülasyona inanın.” 
MAHMUT
TANAL (İstanbul) – Komisyonu kurun, çoğunluğunuz var.
ERTUĞRUL
KÜRKCÜ (İzmir) – Naci Bey, bir değil, iki değil; her belgenin altından… 
İBRAHİM
ÖZDİŞ (Adana) – Komisyona niye “Hayır.” diyorsunuz Sayın Başkan?
MEHMET
NACİ BOSTANCI (Devamla) – Sonra da “Ben belgeleri vereceğim.” diyor. 
Sizin,
Sayın Özgür Özel, belgeleri önce basın organlarıyla paylaşmanız lazım.
ÖZGÜR
ÖZEL (Manisa) – Söz veriyor musunuz komisyon kuracağınıza, söz verin.
MEHMET
NACİ BOSTANCI (Devamla) – İkincisi, mahkemelere gitmeniz lazım.
ÖZGÜR
ÖZEL (Manisa) – Deyin ki: “Basına verildiği gün komisyonu kuracağız.” Hadi!
MEHMET
NACİ BOSTANCI (Devamla) – Meclis, siyasi spekülasyon yapma aracı değildir.
GARO
PAYLAN (İstanbul) – Denetim aracıdır Meclis.
MEHMET
NACİ BOSTANCI (Devamla) – Meclis, ortada hakikate yönelik araştırılması gereken
konular varsa bunları araştırır ama Cumhuriyet Halk Partisi Grubunda... İddia
yeri de orası, ispat yeri de orası; Meclis bunun aracısı olmaz.
Teşekkür
ediyorum. (AK PARTİ sıralarından alkışlar) 
GARO
PAYLAN (İstanbul) – Denetim yeri Meclis, denetim!
ÖZGÜR
ÖZEL (Manisa) – Sayın Başkanım...
BAŞKAN
– Teşekkür ederim Sayın Bostancı.
ÖZGÜR
ÖZEL (Manisa) – Sayın Başkan...
BAŞKAN
– Sayın Özel, buyurun.
ÖZGÜR
ÖZEL (Manisa) – Spekülasyona yol açmakla, Meclisi yanıltmakla beni suçladı.
Kendisine, sataşmadan cevap hakkımı kullanmak istiyorum, 69’a göre.
MEHMET
NACİ BOSTANCI (Amasya) – Sayın Başkanım, spekülasyon bir eleştiri değil.
ÖZGÜR
ÖZEL (Manisa) – Nasıl? Eleştiridir canım, eleştiridir. Yani niye olmasın?
MEHMET
NACİ BOSTANCI (Amasya) – Tabii ki eleştiri değil.
MAHMUT
TANAL (İstanbul) – Hakaret yani eleştiri olmadığını söylüyor, hakaret olduğunu
söylüyor!
ÖZGÜR
ÖZEL (Manisa) – Yanıltmak...
MEHMET
NACİ BOSTANCI (Amasya) – Hayır... Hakaret, sataşma değil. Hakaret, sataşma
değil.
BAŞKAN
– Yerinizden kısa bir açıklama yapınız efendim.
Buyurun.
IV.- AÇIKLAMALAR (Devam)
30.- Manisa Milletvekili Özgür Özel’in, Amasya
Milletvekili Mehmet Naci Bostancı’nın HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
ÖZGÜR ÖZEL (Manisa) – Sayın Başkan, “Belgeleri
vermeyeceğiz.” demiyoruz. Şu anda önünüzdeki soru: “Evet.” ya da “Hayır”
diyeceğiniz, bu belgelerin gerçek mi sahte mi olduğunu araştırmak üzere,
çoğunluğu da sizde olacak, iç tüzüksel, anayasal bir komisyon kurulsun diyoruz.

HASAN BASRİ KURT (Samsun) – Gerek yok ya, mahkemeler
var; gidersiniz mahkemeye.
ÖZGÜR ÖZEL (Manisa) – Siz bu belgeler gerçek mi değil
mi diye ortaya çıkacak oyu kullanmaya korkuyorsunuz. 
HASAN BASRİ KURT (Samsun) – Mahkemeler var, suç varsa
mahkemeler var.
ÖZGÜR ÖZEL (Manisa) – Peki, şunu da kabul ediyorum:
Sayın Bostancı, Türk milleti önünde, Türkiye halkı önünde, hepimizin önünde söz
verin, “Belgeler basınla paylaşıldığı gün bu komisyonu kurma önergesini AK
PARTİ olarak biz vereceğiz.” diye söz verin, ben size inananayım. Buyurun,
sözünüze itimat edeceğim, sözünüze itimat edeceğim. (CHP sıralarından alkışlar)

YUSUF BAŞER (Yozgat) – Hadi be! Hadi oradan!
EJDER AÇIKKAPI (Elâzığ) – Kardeşim, iddia sahibi
sensin, sen onu açıklayacaksın, iddia ediyorsunuz.
MEHMET NACİ BOSTANCI (Amasya) – Sayın Başkanım...
BAŞKAN – Sayın Bostancı, buyurun.
MEHMET NACİ BOSTANCI (Amasya) – Sayın Başkan, ismi
geçen kişilerin...
EJDER AÇIKKAPI (Elâzığ) – İddia ediyorsunuz.
ÖZGÜR ÖZEL (Manisa) – Gel sana göstereyim. Belge
burada, gel.
EJDER AÇIKKAPI (Elâzığ) – Bana değil, Türkiye’ye açıkla
belgeleri.
BAŞKAN – Sayın Milletvekilim, bakınız Grup Başkan
Vekiliniz konuşuyor, duyamıyorum, lütfen.
YUSUF BAŞER (Yozgat) – Gel buraya gel, gel buraya.
ÖZGÜR ÖZEL (Manisa) – Belge burada, gelin.
YUSUF BAŞER (Yozgat) – Sen gel buraya, iddia ediyorsan
gel.
ÖZGÜR ÖZEL (Manisa) – Merak ediyorsan gel.
BAŞKAN – Buyurun Sayın Bostancı...
MEHMET NACİ BOSTANCI (Amasya) – Sayın Kılıçdaroğlu’nun
ismini zikrettiği kişiler, bunların avukatı belgelerin sahte olduğunu söylüyor.
ÖZGÜR ÖZEL (Manisa) – Kim diyor?
MEHMET NACİ BOSTANCI (Amasya) – Avukat “Belgeler
sahte.” diyor.
ÖZGÜR ÖZEL (Manisa) – Mahkemeyi kuralım hadi burada.
YUSUF BAŞER (Yozgat) – Burası mahkeme değil ki ya!
EJDER AÇIKKAPI (Elâzığ) – Burası mahkeme değil ya!
ÖZGÜR ÖZEL (Manisa) – Meclisin soruşturma hakkı da var,
araştırma hakkı da var. Hadi, soruşturma komisyonu kurun.
HALİL ELDEMİR (Bilecik) – Hâkim misin sen?
MEHMET NACİ BOSTANCI (Amasya) – Şimdi, bir kere
belgeler gerçek mi değil mi, bunun görüleceği, konuşulacağı –ispat diyorlar ya-
ispat edileceği yer mahkemelerdir. Buyurun, mahkemelere gitsinler, ispat
etsinler.
GARO PAYLAN (İstanbul) – Bülent Turan dedi.
ÖZGÜR ÖZEL (Manisa) – Sayın Başkan...
BAŞKAN – Teşekkür ederim Sayın Bostancı.
ÖZGÜR ÖZEL (Manisa) – Sayın Başkan...
BAŞKAN – Sayın Özel, buyurun.
ÖZGÜR ÖZEL (Manisa) – Sayın Başkan,
şimdi, bence bu işin mahkemelik yönü de var da…
EJDER AÇIKKAPI  (Elâzığ) – Niye korkuyorsunuz
mahkemeye gitmeye?
ÖZGÜR ÖZEL (Manisa) – Çünkü bu kadar büyük para… Şimdi,
Bülent Turan diyor ya: “Para gitmedi, geldi.” Gelen kısmı da var, onu bildiği
için söylüyor. Ya, bu paranın gelmesi için sen ne sattın, ticaret yaptın? Bana
onun faturasını göster. Yok. Sattığınla ilgili bir evrak yoksa bütün dünyada bu
kara paradır; bir kere onu görelim. 
AYDIN ÜNAL (Ankara) - Dekontlar nerede, dekontlar?
Özgür Bey, dekontlar nerede?
ÖZGÜR ÖZEL (Manisa) – İki: Ayrıca, offshore’a para
yollamak yasal olabilir, vergi barışından yararlanmak da yasal olabilir.
Mahkeme burada suç bulmaz ama bu işi yapan Cumhurbaşkanının çocuğu, dünürü,
özel kalem müdürüyse bu Meclisin ve siyasetin konusudur. 
HASAN BASRİ KURT (Samsun) - Tamam, getir belgeleri,
getir dekontları. Dekontları görelim, dekontları. 
ÖZGÜR ÖZEL (Manisa) – Her zaman, her suç mahkemeler
nezdinde değil, Türkiye Büyük Millet Meclisinin, halkın egemenliğinin önünde de
soruşturulmaya muhtaçtır. 
HASAN BASRİ KURT (Samsun) – Dekontları gösterin.
ÖZGÜR ÖZEL (Manisa) – Hodri meydan! Dekont burada,
merak eden, gelsin, göstermeyen namussuz. 
AYDIN ÜNAL (Ankara) – Dekontları gösterecek misiniz?
MAHMUT TANAL (İstanbul) – Yok, yok, komisyonu kursun. 
MEHMET METİNER (İstanbul) – Belgeleri diyor…
ÖZGÜR ÖZEL (Manisa) – Gel göstereyim ama gerçekliği de
araştıralım diyoruz, korkuyorsunuz. 
AYDIN ÜNAL (Ankara) – Dekontları gösterecek misiniz?
Ben geliyorum. 
ÖZGÜR ÖZEL (Manisa) – Gel, gel. Gel, göstereceğim. 
BAŞKAN – Teşekkür ediyorum Sayın Özel. 
MAHMUT TANAL (İstanbul) – Lütfen, Beyefendi, yerine
geçer misin. Meclis çalışıyor, arada bakarsınız.
ÖZGÜR ÖZEL (Manisa) – Hayır, hayır… Benim itimadım var.

BAŞKAN – Sayın Milletvekilim, Sayın Milletvekilim…
Sayın Milletvekilim, yerinize oturur musunuz lütfen. 
ÖZGÜR ÖZEL (Manisa) – Hayır, lütfen, hayır… Ayıptır ya!
ALİ HAYDAR HAKVERDİ (Ankara) – Arkadaşlar, sırayla…
BAŞKAN – İdare Amiri arkadaşım… Nöbetçi İdare Amiri
arkadaşlarım…
Sayın Milletvekilim, yerinize oturur musunuz. 
Nöbetçi İdare Amiri arkadaşım, lütfen alın. 
ORHAN KARASAYAR (Hatay) – Sayın Başkan…
BAŞKAN - Arkadaşlar…
Sayın milletvekilleri…
ÖZGÜR ÖZEL (Manisa) – Hayır. Böyle olmaz. “Evet” oyu
verin, hemen vereceğim hepsini. Gel, gel göstereceğim, gel. (AK PARTİ
sıralarından gürültüler) Sen yalnız gel, gel…
BAŞKAN – Sayın milletvekilleri, lütfen, yerinize oturur
musunuz.
Sayın Kerestecioğlu, buyurun efendim, sisteme
girmişsiniz. 
ÖZGÜR ÖZEL (Manisa) – Hayır… Gel, gel göstereceğim,
gel.
HALİL ELDEMİR (Bilecik) – Belgeleri niye vermiyorsunuz?

AYDIN ÜNAL (Ankara) – Dekontlar sahte, böyle bir dekont
yok. 
BAŞKAN – Sayın milletvekilleri, lütfen, yerlerinize
oturur musunuz. 
İdare Amiri arkadaşlarım…
Sayın Kerestecioğlu, buyurun efendim. 
31.- İstanbul Milletvekili Filiz Kerestecioğlu
Demir’in, Meclisin görevinin çürümüş siyaseti temizlemek olduğuna ilişkin
açıklaması
FİLİZ KERESTECİOĞLU DEMİR (İstanbul) – Değerli
milletvekilleri, Meclis bir denetim yeridir, mahkeme değil, biz birçok komisyon
kuruyoruz burada ve araştırılmasını istiyoruz. Araştırılmasını istediğimiz
şeyler için bu komisyonlar kuruluyor.
Bizim
önergemiz de sadece Man adaları değil. Bu, bir değil, iki değil, üç değil yani
Paradise’ta verdik, yok; Panama belgelerinde aynı şekilde, yok. Ben size örnek
vereyim yani darbeyi bilen enişte Ziya İlgen’in 2,5 milyon dolar parası varmış.
Ya, emekli öğretmenin nasıl 2,5 milyon dolar parası olur? Yani bu ülkede
atanamayan öğretmenler, sağlıkçılar dururken, intihar edenler dururken 2,5
milyon dolar parası varmış. Şimdi, Sayın Erdoğan diyor ki Süleyman Aslan’la
ilgili… Saf ve dürüst olarak tanımlamıştı onu Zarrab davasında. Şimdi, “Asıl o
yapmıştır, o rüşvet aldı.” denilen Süleyman Aslan.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlayabilir miyim?
BAŞKAN
– Buyurun, tamamlayın Sayın Kerestecioğlu.
FİLİZ
KERESTECİOĞLU DEMİR (İstanbul) – Şimdi, hakikaten soruyoruz: Nerede bu Süleyman
Aslan, evinde para kutuları çıkan? Siz biliyor musunuz? Biz bilmiyoruz. “Pis
kokular geliyor.” demişti Sayın Erdoğan. “Bu davadan pis kokular geliyor.”
dedi. Evet, gerçekten pis kokular geliyor. İşte Meclisin görevi, bu kokuları
temizlemektir aslında, çürümüş siyaseti temizlemektir, araştırmaktır. Niye
araştırmaktan kaçınıyorsunuz? 
ALİ
ŞEKER (İstanbul) – Koku dünyaya yayıldı. 
FİLİZ
KERESTECİOĞLU DEMİR (İstanbul) – Verdin mi vermedin mi, elinde mi değil mi?
Yani, böyle bir şeyden sadece Cumhuriyet Halk Partisi veya başka muhalefet
partileri sorumlu değil ki zaten, sizler de bununla ilgili sorumlusunuz. Siz
seçildiniz geldiniz. Siz “Yolsuzluğa, yoksulluğa karşı çıkacağım.” diye
gelmediniz mi? Ben size bir şey göstereyim, 2002’de geldiğinizde “Sandıktan
öfke çıktı.” diye geldiniz. Yoksulluk, yolsuzluk, adaletsizlik ve
televizyondaki magazin programları sonucunda AKP geldi diye… Siz böyle
geldiniz.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Artık böyle değilsiniz, bunu bilin. 
HALİL
ELDEMİR (Bilecik) – Biz 2015’te de geldik, sıkıntı yok. 
BAŞKAN
– Teşekkür ediyorum Sayın Kerestecioğlu. 
Sayın
Özel, talebiniz mi var? 
ÖZGÜR
ÖZEL (Manisa) – Evet, Sayın Başkan.
BAŞKAN
– Buyurun, kısa bir açıklama. 
MEHMET
METİNER (İstanbul) – Bu belgeleri vereceksiniz.
ÖZGÜR
ÖZEL (Manisa) – Vereceğiz tabii, vereceğiz tabii.
BAŞKAN
– Genel Kurula hitap edin.
HALİL
ELDEMİR (Bilecik) – Veremediniz. 
ŞAHİN
TİN (Denizli) – Hâlâ daha vermediniz. Çamur at, izi kalsın politikası
yapıyorsunuz. 
BAŞKAN
– Buyurun Sayın Özel. 
32.- Manisa Milletvekili Özgür Özel’in, yurt dışına
para transferleriyle ilgili belgelerin sahte mi gerçek mi olduğunun
araştırılması için AK PARTİ Grubunun elinde tarihî bir fırsat olduğuna ilişkin
açıklaması
ÖZGÜR
ÖZEL (Manisa) – Adalet ve Kalkınma Partisi Grubunun elinde tarihî bir fırsat
var. Bu belgelerin sahte olduğunu iddia ediyorlar. Sahte mi gerçek mi
araştırılsın diye komisyon kurun, çoğunluğu da sizde olsun diyoruz. 
HALİL
ELDEMİR (Bilecik) – Gerçek olmayan bir şeyin ne komisyonunu kuracağız ki?
ÖZGÜR
ÖZEL (Manisa) - Adalet ve Kalkınma Partisi, siz “evet” oyu verin, belgeleri
alın, bizi de rezil edin sahteyse. Hadi buyurun, hadi hodri meydan, kurun
komisyonu, hodri meydan! (CHP sıralarından alkışlar)
HALİL
ELDEMİR (Bilecik) – Her istendiğinde komisyon kurulmaz. 
EJDER
AÇIKKAPI (Elâzığ) – Varsa belgeni açıkla kardeşim, açıkla! 
ÖZGÜR
ÖZEL (Manisa) - Bakın, son söz: Ben adını bile bilmezdim, Man Adası Bellway
Limited. Bakın, bir limitet daha var, BUMERZ, baş harfleri, Burak, Mustafa,
Erdoğan, Ziya’nın baş harflerinden BUMERZ var. Gemi satmışsınız ya şirket
olarak. 
AYDIN
ÜNAL (Ankara) – Özgür Bey, dekontları niye göstermiyorsunuz, dekontları?
ÖZGÜR
ÖZEL (Manisa) - Man Adası’nın biz adını bilmeyiz, orada BUMERZ diye Burak,
Mustafa Erdoğan, Ziya’nın baş harflerinden limitet şirket kurmuşlar, gemi
satmışlar kardeşim ya! Allah’tan korkun “evet” oyu verin, bizi rezil edin. 
AYDIN
ÜNAL (Ankara) – Siz rezil oldunuz zaten!
ÖZGÜR
ÖZEL (Manisa) - Hadi bakalım, hodri meydan… Hodri meydan… (CHP sıralarından
alkışlar)
BAŞKAN
– Teşekkür ediyorum Sayın Özel. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili İstanbul
Milletvekili Filiz Kerestecioğlu Demir tarafından, Türkiye'de bazı siyasetçiler
ve yakınları hakkında ortaya çıkan vergi cennetlerine transfer edilen kazançlar
ile Türkiye'de elde ettikleri kazançların başka ülkelerdeki şirketlere transfer
edilmesi iddialarının araştırılması amacıyla 29/11/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 29 Kasım 2017 Çarşamba günkü birleşiminde
yapılmasına ilişkin önerisi (Devam)
BAŞKAN – Sayın milletvekilleri, Halkların Demokratik
Partisi Grubunun önerisini…
FİLİZ KERESTECİOĞLU DEMİR (İstanbul) – Karar yeter
sayısı istiyoruz efendim. 
BAŞKAN – Karar yeter sayısı arayacağım efendim. 
Halkların Demokratik Partisi Grubunun önerisini
oylarınıza sunacağım, karar yeter sayısı arayacağım. 
Kabul edenler… Kabul etmeyenler… (CHP ve HDP
sıralarından alkışlar) Karar yeter sayısı yoktur. 
Birleşime on dakika ara veriyorum. 
Kapanma Saati: 16.32
ÜÇÜNCÜ OTURUM
Açılma Saati: 16.45
BAŞKAN: Başkan Vekili Yaşar
TÜZÜN
KÂTİP ÜYELER: Bayram ÖZÇELİK
(Burdur), Mehmet Necmettin AHRAZOĞLU (Hatay)
-----0-----
BAŞKAN
– Türkiye Büyük Millet Meclisinin 30’uncu Birleşiminin Üçüncü Oturumunu
açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı.
Şimdi
öneriyi tekrar oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… 
Divan
üyeleri arasında bir anlaşmazlık söz konusu, o nedenle elektronik cihazla
oylama yapacağız.
Üç
dakika süre veriyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
beş dakika ara veriyorum.
Kapanma
Saati: 16.49
DÖRDÜNCÜ OTURUM
Açılma Saati: 16.55
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK (Burdur), Mehmet Necmettin AHRAZOĞLU
(Hatay)
-----0-----
BAŞKAN
– Türkiye Büyük Millet Meclisinin 30’uncu Birleşiminin Dördüncü Oturumunu
açıyorum.
Halkların
Demokratik Partisi grup önerisinin ikinci oylamasında da karar yeter sayısı
bulunamamıştı.
Şimdi
öneriyi tekrar oylarınıza sunacağım ve karar yeter sayısı arayacağım. 
Oylamayı
elektronik cihazla yapacağım.
Oylama
için üç dakikalık süre veriyorum, oylama işlemini başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, karar yeter sayısı vardır, öneri kabul edilmemiştir.
Sayın
milletvekilleri…
ÖZGÜR
ÖZEL (Manisa) – Sayın Başkan, çok kısa bir söz istiyorum affınıza sığınarak
gündemin yoğunluğundan ve şeyden.
BAŞKAN
– Buyurun Sayın Özel.
IV.- AÇIKLAMALAR (Devam)
33.- Manisa Milletvekili Özgür Özel’in, Cumhurbaşkanı
Recep Tayyip Erdoğan’ın yurt dışına para transferleriyle ilgili belgeler
konusundaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Biraz
önce Meclisteki konu şuydu: Dekontlar, SWIFT belgeleri, hesap ekstresi sahte mi
gerçek mi? Siyaset o kadar hızlı bir akışın, değişimin içinde ki Adalet ve
Kalkınma Partili arkadaşlar “Onlar sahte, sahte!” derken partilerinin Genel
Başkanı Sayın Recep Tayyip Erdoğan belgelerin doğruluğunu kabul ediyordu o
dakikalarda… (CHP sıralarından alkışlar)
HALİS
DALKILIÇ (İstanbul) – Dekontlar sahte, dekontlar.
ÖZGÜR
ÖZEL (Manisa) – …ve diyordu ki: “Bu para gitmedi, geldi.” Son söylediği o.
Şimdilik görünen “Gelen paraları kabul ettim.” diyor. 
HALİS
DALKILIÇ (İstanbul) – Dekontlar sahte.
ÖZGÜR
ÖZEL (Manisa) – Soru şudur: Ne sattınız? Ne sattınız da bu para geldi? Faturayı
çıkarın. 
ALİ
AYDINLIOĞLU (Balıkesir) – Mahkemeye git, mahkemeye Özgür. Sen hâkim, savcı
mısın? Allah Allah!
ÖZGÜR
ÖZEL (Manisa) – 64 milyon TL’lik ne sattınız, gösterin. Bu para niye geldi? Bir
şey satmadıysanız millî menfaatleri sattığınızı anlarız. 
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum Sayın Özel. 
HALİS
DALKILIÇ (İstanbul) – Kılıçdaroğlu’ndan özür dileyin, Kılıçdaroğlu’ndan; bakın,
yanlış belgelerle onu boşa bastırıyorsunuz, Kılıçdaroğlu’nun genel başkanlığı
tartışılıyor şimdi sizde.
BAŞKAN
– Cumhuriyet Halk Partisi…
MEHMET
NACİ BOSTANCI (Amasya) – Sayın Başkanım… 
BAŞKAN
– Sayın Bostancı, buyurun. 
34.- Amasya Milletvekili Mehmet Naci Bostancı’nın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MEHMET
NACİ BOSTANCI (Amasya) – Sayın Başkanım, konu esasen oylanarak kapanmış olmasına
rağmen ve böyle bir müzakere usulü bulunmamasına rağmen Sayın Özgür Özel
konuşmalar yapmak için söz aldı. İçinde “Millî menfaatleri sattınız.” gibi
esasen ağır sataşmaların da bulunduğu bir propaganda diliyle burada konuşuyor.
Bir kere bu üslubu, bu tarzı reddediyoruz. 
İkincisi:
Burada yaşanan nedir, milletimiz bunu bilsin. İddia makamı CHP, ispat makamı
CHP, Meclis de buna alet olsun; talep edilen budur. Meclis asla bu tür şeylere
alet olmayacaktır. 
ALİ
ŞEKER (İstanbul) – Araştırılsın, araştırılsın.
ALİ
AYDINLIOĞLU (Balıkesir) – Mahkemeler var, gidin mahkemelere.
MEHMET
NACİ BOSTANCI (Amasya) – Kim ispat edecekse… CHP’nin ötesinde ispat edileceği
yer mahkemedir.
BÜLENT
TURAN (Çanakkale) – Belge nerede, belge?
ALİ
AYDINLIOĞLU (Balıkesir) – Mahkemeye git. Mahkemeler açık değil mi? 
MEHMET
NACİ BOSTANCI (Amasya) – Gideceksiniz mahkemeye, ispat edeceksiniz. Bunun
ötesinde spekülasyonla, “Hele siz bir komisyonu kurun, sonra size belgeleri
vereceğim.” Böyle bir mantık olmaz. 
(Mikrofon
otomatik cihaz tarafından kapatıldı) 
MEHMET
NACİ BOSTANCI (Amasya) – Meclis, Meclis iradesi CHP’nin uzantısı değildir. (AK
PARTİ sıralarından alkışlar)
MUSTAFA
ELİTAŞ (Kayseri) – Hepsi yalan ve iftira, sahte belgeler!
BAŞKAN
– Sayın milletvekilleri, maksat hasıl olmuştur. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
Buyurun.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Kocaeli Milletvekili Tahsin Tarhan ve
arkadaşları tarafından, yerli otomobil üretme konusunda ortaya çıkan mali ve
bürokratik sorunların belirlenmesi ve bu sorunların çözümü olabilecek
tedbirlerin tespit edilmesi amacıyla 7/11/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 29 Kasım 2017 Çarşamba günkü birleşiminde yapılmasına ilişkin önerisi
29/11/2017
Türkiye
Büyük Millet Meclisi Başkanlığına
Danışma Kurulunun 29/11/2017 Çarşamba
günü (bugün) yaptığı toplantısında, siyasi parti grupları arasında oy birliği
sağlanamadığından, grubumuzun aşağıdaki önerisini İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Özgür Özel 
 Manisa

 CHP
Grubu Başkan Vekili
Öneri:
Kocaeli Milletvekili Tahsin Tarhan ve arkadaşları
tarafından yerli otomobil üretme konusunda ortaya çıkan mali ve bürokratik
sorunların belirlenmesi ve bu sorunların çözümü olabilecek tedbirlerin tespit
edilmesi” amacıyla 7/11/2017 tarihinde Türkiye Büyük Millet Meclisi
Başkanlığına verilmiş olan Meclis Araştırması Önergesi’nin (1451 sıra no.lu),
diğer önergelerin önüne alınarak görüşmelerinin 29/11/2017 Çarşamba günlü
birleşimde yapılması önerilmiştir.
BAŞKAN – Önerinin gerekçesini açıklamak üzere öneri
sahibi Cumhuriyet Halk Partisi Grubu adına Kocaeli Milletvekilimiz Sayın Tahsin
Tarhan.
Buyurun Sayın Tarhan. (CHP sıralarından alkışlar) 
Süreniz beş dakika.
CHP GRUBU ADINA TAHSİN TARHAN (Kocaeli) – Sayın Başkan,
değerli milletvekilleri; Genel Kurulu saygıyla selamlıyorum.
Değerli milletvekilleri, yedi yıldır yerli otomobili
konuşuyoruz. Türkiye mühendisiyle, teknolojisiyle, bilgi birikimiyle, pazar
fırsatıyla yerli otomobili üretebilir. Biz yerli ve millî otomobile karşı
değiliz ancak yapılan yanlışları da eleştirerek hesabını sorarız. 
Saab İsveç firması, güçlü bir firma. Biz kimle anlaşma
yapmışız? İflas etmiş, batmış Çinli NEVS firmasıyla. 1947 yılında imal edilmiş
Saab’ın 9-3 platformunu satın aldık, her seçim döneminde “yerli ve millî
otomobil” deyip gündeme getirdik. Dönemin bakanı: “Türkiye'de her yerde
dayanıklı olduğu için Saab’la anlaştık, Saab’ı seçtik.” diyor. Ancak Saab’ın
basın sözcüsü “Otomobil projesi konusunda Türkiye’yle herhangi bir çalışmamız
veya anlaşmamız olmadığını” söylüyor, “Türk bakan bizim ismimizi kullanmasın.”
diyor. Ayrıca, NEVS firmasının da Saab markasıyla herhangi bir bağlantısının
bulunmadığını dile getiriyor. NEVS firmasının, sevgili arkadaşlar, adresinin
dahi nerede olduğunu bilmiyoruz, fabrikaları yok, sadece internet siteleri var.
Otomobille ilgili basın açıklaması yapan adam kim biliyor musunuz? Basın
danışmanı değil, mühendis değil, proje sorumlusu değil, Çinli şirketin
muhasebecisi. (CHP sıralarından alkışlar) 
Sevgili arkadaşlar -anlaşma burada- Gebze Ziraat
Bankasından 47 milyon euro bu firmanın hesabına gönderilmiş.
BARIŞ YARKADAŞ (İstanbul) – Al, işte belge!
TAHSİN TARHAN (Devamla) – 47 milyon euro ne demek
biliyor musunuz? 200 milyon Türk lirası. Bununla 4 tane fabrika kurulur, bin
kişiye istihdam sağlanır. En az 100 tane okul yapılır. Şimdi, bunun savunması
yok. Bu firma battı, paralar battı. Şimdi, ne arıyoruz? 5 babayiğit. Bu
babayiğitlerle yapılan sözleşmenin içeriğini bilmiyoruz. Hangi şartlar üzerinde
anlaşıldı, sözleşmenin içeriğinde neler var, ortaklık hisseleri nelerdir,
devlet bu işin neresinde yer alacak, bu proje de başarısız olursa 5 babayiğide
bir yaptırım uygulanacak mı bilmiyoruz. 9-3 Saab platformu ne olacak? 47 milyon
euroyu bu 5 babayiğit devlete ödeyecek mi?
Sevgili milletvekilleri, otomobil üretmek istiyorsanız
batmış projelere, yandaşlarınıza, aracı şirketlere milyonlarca euro ödemeye
gerek yok. Bizi dinleyip Türk mühendislerine ve Türk otomobil sektörüne fırsat
vermelisiniz. Gelin, yerli oto yapacaksak bunun adına “millî otomobil” de
demeyelim, “millî marka” diyelim.
Ülkemizde yerli oto yapılıyor. Amerika’da Karsan
yarışmaya katıldı, birinci oldu; devlet yok arkasında, Hükûmet yok arkasında.
(CHP sıralarından alkışalar) Şimdi, tekrar yarışmaya katılmış. Sizin derdiniz
millî otomobil yapmak değil, inşaatlarda yaptığınız gibi şirketleri bir araya
getirip, tehdit edip, seçimlerde onlardan faydalanmak, başka bir derdiniz yok
sizin. (CHP sıralarından alkışlar) 
Araştırma önergemize destek istiyoruz. Hepinizi
saygıyla sevgiyle selamlıyorum. (CHP sıralarından alkışlar) 
BAŞKAN – Teşekkür ediyorum Sayın Tarhan. 
BAŞBAKAN YARDIMCISI FİKRİ IŞIK (Kocaeli) – Sayın
Başkan…
BAŞKAN - Sayın Bakan, söz istediniz ama grup önerisi
üzerinde diğer konuşmacılar da var, belki bu anlamda söz belirtebilirler. Sonra
topluca cevap verseniz uygun olur mu sizin için? 
BAŞBAKAN YARDIMCISI FİKRİ IŞIK (Kocaeli) – Uygun olur.
BAŞKAN – Peki. 
Milliyetçi Hareket Partisi Grubu adına İzmir
Milletvekilimiz Ahmet Kenan Tanrıkulu. 
Sayın Tanrıkulu, buyurun efendim. (MHP sıralarından
alkışlar) 
MHP GRUBU ADINA AHMET KENAN TANRIKULU (İzmir) – Sayın
Başkan, sayın milletvekilleri; Cumhuriyet Halk Partisinin grup önerisi üzerinde
grubumuz adına söz almış bulunmaktayım. Sizleri saygıyla selamlıyorum. 
Sayın milletvekilleri, uzun süredir gündemde olan yerli
otomobil meselesi, epey bir süre sonra, bu kez “Türkiye’nin otomobili” adıyla
tekrar gündeme geldi. 
Geçtiğimiz dönemde, yabancı bir firmanın üretimini
durdurduğu markayı satın alarak Türkiye’de üretim yapılması noktasında fazla
gidebileceğimiz bir yolun olmadığını ve bunun da yerli üretim değil, sadece
yerli montaj hattı olabileceğini o zaman belirtmiştik.
Bakınız, Türkiye’de yerli araç üretecek
hem teknolojik donanım hem de mühendislik altyapısı mevcuttur, bu konuda hiçbir
şüphe yoktur. Bu konuda hem teknolojik olarak hem de ticari olarak bakma
zorunluluğumuz var; meseleye sadece teknik altyapı değil; ticaret, pazarlama ve
işin diğer teknikleri noktasında da bakmalıyız. 
Günümüzde dünya pazarlarına marka yaratarak satış
imkânı sağlamak oldukça riskli ve maliyetli bir iş, bu kolay değil. Otomobil
üretimi için de bir ölçek gerekli ve bu ölçeği sağlayabilmeniz için de yerli
üretiminizin iç pazara yeterli olmayacağı da çok açık; demek ki bir ihracat ve
dış pazara da yönelmeniz gerekiyor değerli arkadaşlar. 
Şu anda dünyada kendi markasıyla üretim yapan 6 tane
ülke bulunuyor ve bu 6 ülke dünya pazarlarına hâkim durumda, belirli pazarları
da elde etmiş gözüküyorlar değerli arkadaşlar. O hâlde ne yapmamız lazım? İşin,
bu kısa süre içerisinde orasını anlatmaya gayret edeyim. Bizim önceliklerimizin
arasında yerli motor ve yerli yazılım olması lazım değerli arkadaşlar, işe o
noktadan bakmamız gerekir. Bizim gelişen bir otomotiv yapımız var, endüstrimiz
o noktada hızla gelişiyor, dış dünyayla pazar alışverişleri de gayet ileri
noktada, onun için bu noktada kendi motorumuzu yapıp geliştirip dünyaya
satmamız lazım. Elektrikli ve alternatif yakıtlar noktasında da ciddi birtakım
çalışmaların içerisine girmemiz lazım, yoksa, şu anki fosil yakıtlarla
yapacağımız herhangi bir aracın da dünya pazarlarında çok bir hükmü olmayacak
değerli arkadaşlar. 
Bu yüzden diyoruz ki: Şehirleri de
birbiriyle yer seçimi noktasında yarıştırmayı bir kenara bırakmalı Hükûmet, bu
konuda gerçekten ne yapılması gerektiğini somut ve bilimsel birtakım
gerekçelere dayandırarak o üretim noktasını bir an önce, önümüzdeki yıllar
içerisinde, faaliyete geçirmesi gerekir diyor, Genel Kurulu saygıyla
selamlıyorum değerli arkadaşlar. (MHP sıralarından alkışlar)
BAŞKAN – Teşekkür ederiz Sayın Tanrıkulu. 
Halkların Demokratik Partisi Grubu adına Mardin
Milletvekilimiz Sayın Erol Dora. 
Sayın Dora, buyurun efendim. (HDP
sıralarından alkışlar)
HDP GRUBU ADINA EROL DORA (Mardin) - Sayın Başkan,
değerli milletvekilleri; Halkların Demokratik Partisi Grubu adına söz aldım.
Genel Kurulu saygıyla selamlıyorum. 
Senelerdir otomotiv sektöründe faaliyet gösteren büyük
şirketlerimiz dünya devi otomobil şirketleriyle ortak faaliyetlerini
sürdürüyorlar. Tabii ki bunca yıl onların “know-how”ından birçok bilgi ve
tecrübe edinilmiştir ancak müflis bir firmanın haklarını satın almakla yerli
otomobil yapılmayacağı ortaya çıkmıştır. Öyle ki SAAB 9-3’ün isim hakkıyla
birlikte tüm mülkiyet haklarına tamı tamına 46 milyon 609 bin 322 avro ödeme
yaptıktan sonra bu şirket 2012 yılında iflas ederek Çinli bir başka firmaya
satılmıştır. 
Sayın Başkan, değerli milletvekilleri; maalesef,
gelinen noktada yine yoksul vatandaşın parası heba edilmiş, çöpe gitmiştir.
İktidar ise sadece kendi bildiğini yapma alışkanlığından vazgeçmemektedir.
Şimdi de 5 katılımcı firmayla yeni bir otomobil üretmek üzere sözleşme
imzalandı ancak sözleşme içeriği ve şartlarına ilişkin kamuoyuyla hiçbir
bilginin paylaşılmadığı bir durum söz konusudur. 
Değerli milletvekilleri, Adalet ve Kalkınma Partisi
iktidarı tarafından dört beş yıldır yerli uçak, yerli otomobil iddiaları
dolaşıma sokuldu ancak içerisinde bulunduğumuz yakın zaman diliminde aynı
iddialar daha yüksek sesle dile getirildi ve yerli otomobil prototipleri
tanıtıldı. Tabii, bu açıklamaların ülkenin içerisinde bulunduğu ekonomik,
politik ve sosyal buhranın üzerini örtmek maksadıyla gündem değiştirmeye
yönelik olduğunu ve ayrıca olası bir erken seçim için de propaganda amaçlı
yapıldığını tahmin etmek zor değildir. Oysa bu konuda yapılması gereken,
samimiyetle bilgi ve teknoloji üretimine ağırlık vermek ve kamuoyuna hesap
verebilmektir. 
Değerli milletvekilleri, iktidarın özellikle seçim
dönemlerinde propaganda örneklerinden biri 2011 tarihinde bilboardlarda “Yerli
uçağımız göklerde.” yazılı afiş asılmış, 2015 seçimlerinde ise bilboardlarda bu
kez dönemin Başbakanı Sayın Davutoğlu’nun fotoğrafının yanında “Yerli yolcu
uçağımızı yapıyoruz.” yazılı afişler asıldı. “Bu afişlerin hangisi doğru?” diye
soracak olursak, cevap: İkisi de doğru değildir. 
Bakınız, ekonomide dibe vuruşumuz… Para
birimimiz her gün biraz daha değer kaybediyor. Enflasyon, işsizlik ve yoksulluk
her gün biraz daha artarken ekonomiden sorumlu yetkililerin çıkıp “Ekonomimiz
tıkırında, dünya birincisi olacağız.” gibi yurttaşın aklıyla alay eden tarzda açıklama
yapmasından bir an önce vazgeçerek gerçeklerle yüzleşmeye hepinizi davet
ediyor, Genel Kurulu saygıyla selamlıyorum. (HDP sıralarından alkışlar) 
BAŞKAN – Teşekkür ederim Sayın Dora.
Adalet ve Kalkınma Partisi Grubu adına
Konya Milletvekilimiz Sayın Ziya Altunyaldız. 
Sayın Altunyaldız, buyurun. (AK PARTİ
sıralarından alkışlar) 
Süreniz üç dakika.
AK PARTİ GRUBU ADINA ZİYA ALTUNYALDIZ
(Konya) – Sayın Başkanım, hayırlı olsun. 
Cumhuriyet Halk Partisi grup önerisi
üzerinde grubumuz adına söz almış bulunuyorum. Genel Kurulumuzu saygıyla
selamlıyorum.
Değerli milletvekilleri, otomotiv
endüstrisi, dijitalleşen dünyada en fazla dönüşümü getirecek olan, otomasyonu
sağlayacak olan ve diğer iş modellerini de sürükleyecek olan ana endüstrilerden
birisi, yani çekici endüstri. İşte bu yüzden otomotiv endüstrisi, Türkiye’de
ihracat şampiyonu olmuş ve tüm sektörler itibarıyla da ülkemizin üretiminde ana
omurgalardan birisi olmuştur. 
Bu kapsamda, başından beri her alanda
olduğu gibi bu kadar geniş üretim kapasitesine sahip olan bir sektörde
“Türkiye’nin kendi markasıyla bir otomobili olsun.” düşüncesiyle
Cumhurbaşkanımızın önderliğinde uzun yıllardan beri bir çalışma yapılmakta. Bu
çalışma bir süreç, bu çalışma bir inşa, bu çalışma hedefe doğru emin adımlarla
yürümektir. Bugüne kadar yapılan her türlü çalışma reeldir, gerçektir ve tamamı
da önümüzdeki dönemde kullanılacak birikimdir değerli arkadaşlar. 
Hatırlayınız, 2 Kasımda Cumhurbaşkanımız,
Ortak Girişim Grubunu Türkiye’nin hayalini, millî markamızı, otomobil markamızı
gerçekleştirmek üzere kamuoyuyla paylaştı. İşte pek çok alanda olduğu gibi bu
alanda da 2019 yılında prototipin, inşallah 2021 yılında da yerli markamızda
otomobillerin yollarda olmasını hep beraber göreceğiz. Ve bu çalışmaları emin
adımlarla konsorsiyum yürütecek.
Burada devlet ne yapıyor? Devlet burada
öncülük ediyor, devlet burada yön alıyor, yol açıyor ve garanti ediyor birtakım
çalışmaları. Tüm dünyada bu çalışmalar içerisinde devlet olmuştur. 
TAHSİN TARHAN (Kocaeli) – Belgesini verin bize. Belgesini
verin bize ne yapacağının.
ZİYA ALTUNYALDIZ (Devamla) - Bu çalışmalara devlet
destek verecektir, garanti edecektir, bu çalışmaları önümüzdeki dönemde
sürükleyecektir. 
TAHSİN TARHAN (Kocaeli) – Her şeyde belge, belge,
belge…
ZİYA ALTUNYALDIZ (Devamla) - Ve 2019 yılıyla birlikte
prototipe, 2021 yılıyla birlikte de millî markamıza sahip olacağız.
TAHSİN TARHAN (Kocaeli) – Yarın AKP Hükûmeti olmazsa ne
yapacağız, ne konuşuldu?
ZİYA ALTUNYALDIZ (Devamla) - Bu çalışmanın içeriği de
bellidir, dışarığı da bellidir. Bu nedenle, emin olun, pek çok alanda olduğu
gibi bu alanda da inşallah biz başarıyı, sizlerse mazeretleri konuşacaksınız.
Teşekkür ediyorum. (AK PARTİ sıralarından alkışlar) 
İBRAHİM ÖZDİŞ (Adana) – Sayın Hatip, Tahsin Tarhan öyle
demiyor.
BAŞKAN – Teşekkür ederim Sayın
Altunyaldız.
Sayın milletvekilleri, uzun zamandan beri
yapamadığımız bir işlemi gerçekleştireceğiz az sonra.
Hükûmetimizin
adı “Türkiye Cumhuriyeti devletinin 65’inci Hükûmeti.” “AK PARTİ Hükûmeti”,
Anayasa’da yazılı olan bir kavram değildir. Dolayısıyla milletvekili
arkadaşlarımızın, hatip arkadaşlarımızın parti grubu ile hükûmeti ayırt etmesi
gerekir. Dolayısıyla hükûmet adına yapılan konuşmalar, hükûmet adına sorulan
sorulara, hükûmetten bir bakanın veya bir başbakan yardımcısının cevap vermesi
gerekir. Bugün ilk defa, belki de uzun zamandan beri yapamadığımız ama hayal
ettiğimiz bir gerçeği, bir işlemi yerine getireceğiz.
Sayın
Başbakan Yardımcım, sataşmadan dolayı mı söz istiyorsunuz, yerinizden mi, kısa
bir açıklama?
BAŞBAKAN
YARDIMCISI FİKRİ IŞIK (Kocaeli) – Kürsüden…
BAŞKAN
– Eğer kısa bir açıklama diyorsanız yerinizden söz vereceğim ama sataşmadan
diyorsanız kürsüden size söz vereceğim.
BAŞBAKAN
YARDIMCISI FİKRİ IŞIK (Kocaeli) – Kürsüden…
BAŞKAN
- Ve söz sırası, Başbakan Yardımcımız Sayın Fikri Işık’ta.
Buyurun
Sayın Işık. (AK PARTİ sıralarından alkışlar) 
VII.- SATAŞMALARA İLİŞKİN KONUŞMALAR
1.- Başbakan Yardımcısı Fikri Işık’ın, Kocaeli
Milletvekili Tahsin Tarhan’ın CHP grup önerisi üzerinde CHP Grubu adına yaptığı
konuşması sırasında Hükûmete sataşması nedeniyle konuşması
BAŞBAKAN
YARDIMCISI FİKRİ IŞIK (Kocaeli) – Sayın Başkan, değerli milletvekilleri; önce,
Meclis Başkan Vekilimize seçildiği bu görevde başarılar diliyorum. 
Değerli
arkadaşlar, bu konuşmayı yapmayı arzu etmezdim. Doğrusu Sayın Başkanın genel
değerlendirmesine de katılmıyorum. Partinin içinden çıkmış bir Hükûmet olduğu
için parti, Hükûmet icraatlarını savunur, gerektiği zaman değerlendirir,
gerektiği zaman da eleştirir; bu, tabii bir haktır. 
Yalnız
şunu özellikle ifade etmem lazım: Değerli arkadaşlarım, ben bu konuya aslında
cevap vermeyi düşünmüyordum. Bir milletvekili arkadaşımız bu konuyu bir şahsi
mesele yapmıştı ve ben de ciddiye alıp cevap vermiyordum ama bugün özellikle
Cumhuriyet Halk Partisi adına bir grup önerisine dönüşünce cevap verme ihtiyacı
oldu. Ya arkadaşlar, Cumhuriyet Halk Partili milletvekili arkadaşlardan şunu
rica ediyorum: Ya, bir konuda Meclis araştırması önergesi verirken bu konu
çalışılmaz mı? Bari bazı en temel gerçekler doğruca ortaya konulmaz mı? Diyor
ki: “İflas etmiş bir Çinli firma: NEVS.” Değerli arkadaşlar, bu doğru değil, bu
tamamen yanlış. Nedir? Saab firması iflas etmiş. Saab firması iflas ediyor.
Saab firması iflas edince firmanın uçak bölümü ile otomobil bölümü ayrılıyor ve
otomobil bölümü NEVS olarak yeni bir yapılanmaya gidiyor ve bu NEVS firması
satılıyor ve bunu satın alan da bir Çinli. Yani iflas eden NEVS değil, NEVS şu
anda, değerli arkadaşlar, Çin’de bu Saab 9-3’ün fabrikasını kuruyor ve
önümüzdeki yılın başında elektrikli otomobili üretecek. Ya, biz neyle
uğraşıyoruz? Değerli arkadaşlarım, biz neyle uğraşıyoruz? Ülke kendi elektrikli
otomobilini bari üretsin diye uğraşıyoruz, Cumhuriyet Halk Partisi Grubu adına
konuşan arkadaşımız daha hangi firma nedir, kim iflas etmiştir, kim şu anda
ayaktadır, NEVS firması kimindir, NEVS firması acaba şu anda ne yapıyor…(AK
PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞBAKAN
YARDIMCISI FİKRİ IŞIK (Devamla) – Sayın Başkan, bu konu önemli, eğer uygun
görürseniz biraz süre…
BAŞKAN
– Buyurun Sayın Işık. 
BAŞBAKAN
YARDIMCISI FİKRİ IŞIK (Devamla) – Değerli arkadaşlarım, yani bu kadar
hazırlıksız, bu kadar gerçeklerden kopuk, bu kadar… Yani bu işleri çalışmadan
bu kürsüye gelinir mi ya? Bu, milletin kürsüsü. Burada siz, en azından, doğruyu
söylemek zorundasınız. 
Bakınız,
değerli arkadaşlarım, şu anda NEVS firması Çin’de elektrikli otomobil
fabrikasını kuruyor, önümüzdeki yılın başında da üretime geçecek. Biz, bu Çinli
firmayla iş birliği yapalım, onlar Çin’de üretim yaparken biz de Türkiye’de
üretim yapalım ve dünyaya iş birliğimizi de geliştirerek birlikte elektrikli
otomobil satalım gayretindeyken, maalesef, değerli arkadaşlarım, bırakın bu
çalışmaların desteklenmesini, bu çalışmaların engellenmesi için bir
itibarsızlaştırma süreci baştan beri takip edildi. Biz, bu itibarsızlaştırma
sürecini biliyoruz, bunlara biz daha önceden de şahit olduk.
(Mikrofon
otomatik cihaz tarafından kapatıldı)
BAŞBAKAN
YARDIMCISI FİKRİ IŞIK (Devamla) - Sayın Başkan, son bir dakika eğer uygun
görürseniz.
BAŞKAN
– Sözlerinizi tamamlayın Sayın Bakan.
Buyurun.
BAŞBAKAN
YARDIMCISI FİKRİ IŞIK (Devamla) – Sayın Başkanım, teşekkür ediyorum.
Değerli
arkadaşlar, bakınız, ciddi bir iş yapıyoruz. 40 milyon avro bir otomobilin 4
tane farklı tipinin fikrî mülkiyet haklarını almak için çok ama çok uygun bir
rakamdır. Bunu otomobille uğraşan kime sorarsanız size sadece ve sadece “Helal
olsun, bu işi nasıl yaptınız?” diye sorarlar. (AK PARTİ sıralarından alkışlar) 
MUHARREM
ERKEK (Çanakkale) – Otomobil değil çip üretiyor insanlar, çip.
BAŞBAKAN
YARDIMCISI FİKRİ IŞIK (Devamla) - Artı, bakınız, şu anda bu firma 9-3’te Çin’de
otomobil üretimine geçerken biz niye bugün yapamadığımızı sorgulamak yerine
acaba niye böyle bir itibarsızlaşmaya gidiyoruz, onu anlayabilmiş değilim. 
Ama
ben Cumhuriyet Halk Partisinin biraz tarihten ders çıkarması gerektiğini
düşünüyorum. Ya, Vecihi Hürkuş’u açlığa mahkûm ettiniz, Nuri Demirağ’ı
batırdınız, Devrim otomobilini sabote ettiniz; şimdi geldiniz, yerli otomobili
itibarsızlaştırmak için elinizden geleni yapıyorsunuz. (AK PARTİ sıralarından
alkışlar) 
ALİ
ŞEKER (İstanbul) – Devrim otomobilini yapan kim?
BAŞBAKAN
YARDIMCISI FİKRİ IŞIK (Devamla) - Bir de, Genel Başkanınız çıkıyor, yerli ve
millîlikten bahsediyor. Cumhuriyet Halk Partisi yerli ve millî politikalara
dönene kadar, inanın, bu millet Cumhuriyet Halk Partisine ne güvenir ne destek
verir.
Hepinizi
saygıyla selamlıyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
ÖZGÜR
ÖZEL (Manisa) – Sayın Başkan, öncelikle şunu ifade edeyim: Sayın Bakan da bir
değerlendirme yaptı, grup adına o değerlendirmeyi yapalım. Buradaki Hükûmet
Türkiye Cumhuriyeti Hükûmetidir, parti hükûmeti değildir; burası da bir parti
devleti değildir. Sizin yaptığınız uyarıyı son derece yerinde buluyoruz ve
bunun takipçisi olacağımızı Cumhuriyet Halk Partisi Grubu olarak ifade
ediyoruz.
Sayın
Bakan bir konuşma yaptı, sizin de hoşgörünüzle -ki onu da destekliyoruz- dört
dakikayı geçen, dört buçuk dakikalık konuşmasında hem milletvekilimizin
şahsına, kendisini “Bir konuyu şahsi meselesi yapma, ciddiye alınacak biri
olmama…”; Cumhuriyet Halk Partisi Grubunu da “Bir grup önerisi verirken bu
konuda hakkında çalışılmaz mı? Hazırlıksız, gerçeklerden kopuk ve millî bir
meseleyi engelleme…” Hem Sayın Tarhan’ın şahsına cevap hakkı var hem
grubumuzun. Sayın Tarhan hem şahsı adına cevap verecek hem grup adına, süreyi
takdirinize bırakıyorum efendim.
BAŞKAN
– Sayın Tarhan, buyurun efendim. (CHP sıralarından alkışlar) 
2.- Kocaeli Milletvekili Tahsin Tarhan’ın, Başbakan
Yardımcısı Fikri Işık’ın sataşma nedeniyle yaptığı konuşması sırasında şahsına
sataşması nedeniyle konuşması
TAHSİN TARHAN (Kocaeli) – Sayın Başkan, değerli
milletvekilleri; o firma ayaktaymış, öbür firma batmış; bu bizi
ilgilendirmiyor.
BAŞBAKAN YARDIMCISI FİKRİ IŞIK (Kocaeli) – Yahu, niye
doğruyu söylemiyorsun?
TAHSİN TARHAN (Devamla) – Biz sadece bu parayı bu
hurdaya niçin verdiniz, bunu soruyoruz. Bugüne kadar sorduğum sorulara neden
cevap vermedin? Sayın Bakan, Cumhuriyet Halk Partisini de en son eleştirecek
kişi sizsiniz. (CHP sıralarından alkışlar, AK PARTİ sıralarından gürültüler)
Siz öyle bir tarih yazdınız ki Millî Savunma Bakanlığı döneminizde uyudunuz, bu
ülkede terör örgütü darbe yapmaya kalktı; siz tarihe böyle geçtiniz. (CHP
sıralarından alkışlar) Onun için, sizin, Cumhuriyet Halk Partisini eleştirme
hakkınız yok.
SALİH ÇETİNKAYA (Kırşehir) – HÜRKUŞ’u söyle. HÜRKUŞ’a
cevap ver, HÜRKUŞ’a.
TAHSİN TARHAN (Devamla) – Biz, burada, o firma batmış,
bu firma batmış… 
SALİH ÇETİNKAYA (Kırşehir) – Niye yerli otomobil
yapamadık şimdiye kadar?
BAŞKAN – Sayın milletvekilleri, lütfen…
TAHSİN TARHAN (Devamla) – Çıkıp diyorsunuz ki: “Çinli
firma elektrikli araba üretiyor.” Git o zaman Çinli firmayla ortaklık yap sen
ya, yazık değil mi bu Türk otomobil firmalarına, yazık değil mi otomobil
sanayisine?
CAHİT ÖZKAN (Denizli) – Ya, isteseniz de istemeseniz de
yapacağız arabayı, yapacağız.
TAHSİN TARHAN (Devamla) – Yok mu Avrupa’da başka,
Çinlilerle ortaklık? Açık açık o zaman söyle: “Bu millî marka değil, biz
Çinlilerle ortaklık kurduk.”
SALİH ÇETİNKAYA (Kırşehir) – Hayır, niye
istemiyorsunuz, yerli arabayı niye istemiyorsunuz?
TAHSİN TARHAN (Devamla) – Bunun adı yerli, millî marka
değil ki. Onun için, konuyu başka yere saptırmayın, sorularımıza cevap verin.
Şu araç -arkadaşlar, gidin, görün, TÜBİTAK’ta- kaportacı Orhan Usta dahi yapar
bunu. (CHP sıralarından alkışlar) Boyamışlar, altına da bir tane akü takmışlar.
Beş yıldır bu ülkeyi oyalıyorlar ve sonra da “Olmadı.” diyorlar. Ee, 5 tane
babayiğit bir araya gelsin; geçin bunları, gerçeklere bakın. Onun için, bu,
Gebze’den…
CAHİT
ÖZKAN (Denizli) – Sen inanıyor musun buna?
TAHSİN
TARHAN (Devamla) – Gebze de tesadüf değil.
Ziraat
Bankasından çıkan 47 milyonun hesabını vereceksiniz ve hangi firmaya gittiğini…
Bu firmanın adresine dahi gittim, kapalı, yok, sadece internet sitesi var yahu,
anlaşma yaptıkları yerin sadece internet sitesi var. (CHP sıralarından
alkışlar) 
Onun
için bizim sorularımıza cevap verin, konuyu başka yere saptırmayın.
ALİ
ŞEKER (İstanbul) – Milletin parasının hesabını verin.
TAHSİN
TARHAN (Devamla) – Genel Kurulu saygıyla selamlıyorum. (CHP sıralarından
alkışlar) 
İBRAHİM
ÖZDİŞ (Adana) – Bakın nasıl çalışmış, Sayın Tarhan nasıl çalışmış.
BAŞKAN
– Teşekkür ederim Sayın Tarhan.
Sayın
Bostancı…
IV.- AÇIKLAMALAR (Devam)
35.- Amasya Milletvekili Mehmet Naci Bostancı’nın,
siyasi parti grubu olarak Hükûmete yönelik eleştirilere cevap verilebileceğine
ilişkin açıklaması
MEHMET NACİ BOSTANCI (Amasya) – Sayın
Başkanım, biraz önce ifade ettiğiniz hususa ilişkin farklı kanaatimiz kayıtlara
geçsin diye söz aldım.
Geçmişte de Mecliste “Hükûmet adına grup
konuşabilir mi?” tartışmaları yaşandı ve hükûmet adına gruptan cevap
verilebileceğine ilişkin uzun bir uygulama söz konusu. Eğer dediğiniz tarzda
bir uygulama geçerlilik kazanır ise Türkiye siyasetinin geçmişine yönelik
hükûmetlere eleştiri yapıldığında, siyaseten bugün aynı damardan gelenlerin
onları savunma adına söz alma hakları da olmaz. Dolayısıyla, burada dile
getirilen tartışmaların mahiyeti muhakkak önemlidir, siyasi bir anlam taşıması
son derece dikkat edilmesi gereken bir husustur. O çerçevede hükûmetin de cevap
verebileceği konular olabilir ama Türkiye Cumhuriyeti hükûmeti şüphesiz
hudayinabit olarak ortaya çıkmıyor, bir siyasi destekle birlikte hayat buluyor.
(Mikrofon otomatik cihaz tarafından
kapatıldı) 
BAŞKAN – Tamamlayın Sayın Başkanım. 
Buyurun. 
MEHMET NACİ BOSTANCI (Amasya) – O siyasi
destek ve siyasi sorumluluk çerçevesinde, bizim kanaatimiz, gruptan da bu tür
eleştirilere cevap verilebileceği istikametindedir.
Teşekkür ederim.
BAŞKAN – Sayın Işık…
BAŞBAKAN YARDIMCISI FİKRİ IŞIK (Kocaeli)
– Sayın Başkan, bir dakikalık bir söz…
BAŞKAN – Yerinizden buyurun.
36.- Başbakan Yardımcısı Fikri Işık’ın, Kocaeli
Milletvekili Tahsin Tarhan’ın sataşma nedeniyle yaptığı konuşmasındaki bazı
ifadelerine ilişkin açıklaması
BAŞBAKAN
YARDIMCISI FİKRİ IŞIK (Kocaeli) – Sayın Başkan, polemiği sürdürme arzusunda
değilim ama sanki gizli bir belge açıklıyormuş gibi TÜBİTAK’ın 40 milyon avroyu
banka hesabından havalesini yaptığı…
TAHSİN
TARHAN (Kocaeli) – Sayın Bakan, 47, neden “40” diyorsunuz?
BAŞBAKAN
YARDIMCISI FİKRİ IŞIK (Kocaeli) – 40 milyon artı bu yapılan iş birliğinin daha
sonra getirdiği masraflar var, bu kadar.
TAHSİN
TARHAN (Kocaeli) – 47.
BAŞBAKAN
YARDIMCISI FİKRİ IŞIK (Kocaeli) – Yani bu kadar açık bir şeyi bir yolsuzlukmuş
gibi sunmanın ne izanla açıklaması olur ne de başka bir şeyle. 
ALİ
ŞEKER (İstanbul) – Araba nerede, araba? Arabayı kim yürüttü?
BAŞBAKAN
YARDIMCISI FİKRİ IŞIK (Kocaeli) – Arkadaşlar, bakınız, bu bir iş birliğidir.
Siz eğer bir platformunuz olmazsa bir araç geliştiremezsiniz. 
TAHSİN
TARHAN (Kocaeli) – 10 milyon dolara yapalım biz bunu.
BAŞBAKAN
YARDIMCISI FİKRİ IŞIK (Kocaeli) – Başkasının platformunda araç geliştirme
imkânı yoktur. 
TAHSİN
TARHAN (Kocaeli) – Biz yapıp veririz.
ALİ
ŞEKER (İstanbul) – Arabanın motoru yok, nasıl yürüttüler bunu?
BAŞBAKAN
YARDIMCISI FİKRİ IŞIK (Kocaeli) – Ya, bunu, otomobili bilen herkes çok iyi
bilir ki bir platforma sahip değilseniz bu aracı geliştirme şansınız olmaz. 
ALİ
ŞEKER (İstanbul) – Motor meslek lisesini bile kapattınız, bırakın yeni
üniversite açmayı. 
BAŞBAKAN
YARDIMCISI FİKRİ IŞIK (Kocaeli) – Bu kadar basit bir konuyu bile bilemeyen
insanların bu konuyu polemik yapması doğrusu çok anlaşılabilir değil. 
Bu
konu, kesinlikle Türkiye'nin çıkarına ve gerçekten Türkiye için çok avantajlı
bir iş birliğidir…
(Mikrofon
otomatik cihaz tarafından kapatıldı) 
BAŞBAKAN
YARDIMCISI FİKRİ IŞIK (Kocaeli) – …çok avantajlı bir fikrî mülkiyet hakkı satın
almadır. 
Sözlerim
bu kadar Sayın Başkanım. 
Teşekkür
ederim. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Başkan, biraz önce Sayın Bakanın hem gruba hem şahsa
yaptığı sataşmadan bahsetmiştim. Aslında süreyi ona göre takdir edersiniz dedim
ama sayın hatip sadece kendisiyle ilgili… 
BAŞKAN
– …bölümü konuştu. 
ÖZGÜR
ÖZEL (Manisa) – …söz aldığını düşünmüş. 
BAŞKAN
– Grup hakkı saklı.
ÖZGÜR
ÖZEL (Manisa) – Evet. 
Grup
adına cevap vermek istiyoruz. Çanakkale Milletvekilimiz Muharrem Erkek
kullanacak cevap hakkını. 
BAŞKAN
– Sayın Erkek, buyurun efendim. (CHP sıralarından alkışlar)
VII.- SATAŞMALARA İLİŞKİN KONUŞMALAR (Devam)
3.- Çanakkale Milletvekili Muharrem Erkek’in, Başbakan
Yardımcısı Fikri Işık’ın sataşma nedeniyle yaptığı konuşması sırasında CHP
Grubuna sataşması nedeniyle konuşması
MUHARREM
ERKEK (Çanakkale) – Teşekkür ediyorum Sayın Başkan.
Değerli
milletvekilleri, Sayın Bakan Hükûmetin bir üyesi. Bu kürsüden yaptığı açıklama gerçekten
demokrasi adına son derece talihsiz. “Hükûmet de konuşur, AK PARTİ Grubu da
konuşur. Biz o grubun içinden çıktık, hiç fark etmez.” diyor. Tabii ki doğru,
siz 16 Nisan 2017 referandumundan sonra YSK’nın açıkça kanuna aykırı kararıyla
şeklen yürürlüğe soktuğunuz Anayasa değişikliğiyle kuvvetler ayrılığını
yıktınız. (CHP sıralarından alkışlar) Kuvvetler ayrılığını yıktınız. Sayın
Bakan, kuvvetler ayrılığı ne demek, yasama ne demek, yürütme ne demek, farkında
değil. Ne kadar acı verici bir şey. 
ALİ
ŞEKER (İstanbul) – Yürütmeyi çok iyi biliyorlar. 
MUHARREM
ERKEK (Devamla) – Ne kadar acı verici bir şey. Türkiye Cumhuriyeti tarihinin en
basiretsiz hükûmetlerinden biriyle karşı karşıyayız. 
BÜLENT
TURAN (Çanakkale) – Hayda!
MUHARREM
ERKEK (Devamla) – Daha yasama ne, yürütme ne, Hükûmet ne, parlamento ne…
Buradaki AK PARTİ Grubu yasama organının bir parçasıdır; Hükûmetin, sarayın
değil. (CHP sıralarından alkışlar) 
ALİ
ŞEKER (İstanbul) – Yaslanma örgütü oldular, saraya yaslanma örgütü. 
MUHARREM
ERKEK (Devamla) – Ama siz saray rejimine, tek adam rejimine o kadar biat
ediyorsunuz ki, o kadar kendinizi kaptırmışsınız ki Türkiye Büyük Millet
Meclisinin itibarını…
SALİH
ÇETİNKAYA (Kırşehir) – …düzeltiyoruz ya.
MUHARREM
ERKEK (Devamla) – Düzeltin efendim, çıkın düzeltin.
Ama
Hükûmetin bir üyesi, Türkiye Cumhuriyeti devletini yöneten bir kişi daha yasama
ve yürütmenin ne demek olduğunu ayıramıyorsa, demokrasinin kuvvetler ayrılığı
olduğunun farkında değilse gerçekten vay hâlimize, vay hâlimize!
Sayın
Bakan, İnsan ve Yurttaş Hakları Bildirisi’nin ünlü 16’ncı maddesini size
hatırlatırım: “Kuvvetler ayrılığının olmadığı toplumlarda anayasa yoktur.” der.
İşte, siz anayasalı bir devletsiniz artık ama şeklen… Bakın, ne olmanız
gerekir, biliyor musunuz? Anayasal, demokratik bir hukuk devleti. Onda da
yasama ayrı, yürütme ayrıdır.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Erkek.
MEHMET
NACİ BOSTANCI (Amasya) – Sayın Başkanım… 
BAŞKAN
– Sayın Bostancı, buyurun.
MEHMET
NACİ BOSTANCI (Amasya) – Kayıtlara geçmesi için buraya geldim.
Yürütme
organı yasamanın içinden çıkıyor, başka bir yerden gelmiyor. Elbette kuvvetler
ayrılığı…
BAŞKAN
– Dışarıdan da bakan atanabiliyor efendim.
MEHMET
NACİ BOSTANCI (Amasya) – Muhakkak atanabilir.
BAŞKAN
– Yani öyle, yasamadan olacak diye bir şey yok.
MEHMET
NACİ BOSTANCI (Amasya) – Doğru ama yasama organı içinden seçiliyor, genel
uygulama bu.
BAŞKAN
– Yasama organından güvenoyu alıyor. 
MEHMET
NACİ BOSTANCI (Amasya) – Evet, güvenoyu alıyor.
BAŞKAN
– Sizle tartışmak istemiyorum ama buyurun.
MEHMET
NACİ BOSTANCI (Amasya) – Güvenoyu alıyor ve yasamanın içerisinden de seçiliyor.
Dışarıdan da atanabiliyor, o istisna uygulama, atanabilme yolu açık ama esas
itibarıyla buradan seçiliyor bakanlar. 
16
Nisan 2016’daki referandum bizim yaptığımız bir referandum değil, bütün
milletin yaptığı bir referandum. Buna “evet.” diyenler olabilir, “hayır.”
diyenler olabilir.
MUHARREM
ERKEK (Çanakkale) – “Evet” diyenler de bin pişman.
MEHMET
NACİ BOSTANCI (Amasya) – Ama o referandum milletin katıldığı, milletin
görüşleri çerçevesinde neticelenmiş bir referandumdur. Bizim kanaatimiz, o
referandumla birlikte kuvvetler ayrılığının daha da tahkim edildiğidir. 
Teşekkür
ederim.
BAŞKAN
– Teşekkür ederim Sayın Bostancı.
ÖZGÜR
ÖZEL (Manisa) – Sayın Başkan, ben de tutanağa geçmesi…
BAŞKAN
– Son olsun Sayın Özel.
ÖZGÜR
ÖZEL (Manisa) – Son olarak şunu açıkça ifade etmek gerekiyor ki burada eğri
oturup doğru konuşalım: Adalet ve Kalkınma Partisi nasıl 139 milletvekilini
toplamakta zorlanıyorsa Mecliste bakan bulundurmakta da zorlanıyor. Yoksa, her
gün Mecliste saat iki ile beş arası, kanuna geçene kadarki sürede bir bakan
bulunduracak kudreti ve öz güveni kendilerinde görseler buna hiç itiraz
etmezler. Ama “Yarın benim iki ile beş arası buraya bir bakan bile getirmem
şüpheli.” diye düşünen grup bu yüzden “Bir sataşma olursa cevabı biz verelim.”
diyor, yoksa bakanın kendisi buradayken cevap vermesinin ne kadar makul olduğu
da hepimizin takdirinde.
Teşekkür
ediyorum efendim. (CHP sıralarından alkışlar)
BAŞKAN
– Teşekkür ediyorum Sayın Özel.
Sayın
milletvekilleri, Başkanlık Divanı üyesi olarak parti gruplarımızın el
gündemleri elimde. Burada hangi arkadaşımızın grup başkan vekili olduğu, hangi
arkadaşımızın –nöbetçi olarak söylüyorum- Meclis başkan vekili olduğu, kâtip
üyesi olduğu, nöbetçi bakan olduğu belli, Adalet ve Kalkınma Partimizin el
gündemi önümde. Hâl böyle olunca -ben sözümün ve az önceki paylaşımımın,
düşüncemin arkasındayım- eğer burada mevcut bakanlardan biri varsa…
ÖZGÜR
ÖZEL (Manisa) – Ki olmalıdır.
BAŞKAN
- …ki olmalı, nöbetçi olduğu da zaten grup tarafından tebliğ ediliyor. Hâl
böyle olunca, sayın milletvekilleri kürsüde yapmış oldukları konuşmalarda
Hükûmetle ilgili bir problemi, bir sorunu gündeme getirdiğinde bu soruna veya
bu soruya cevap verecek makamın Hükûmetten birisinin olması gerektiği sözümün
arkasındayım.
Evet,
maksat hasıl olmuştur.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Kocaeli Milletvekili Tahsin Tarhan ve
arkadaşları tarafından, yerli otomobil üretme konusunda ortaya çıkan mali ve
bürokratik sorunların belirlenmesi ve bu sorunların çözümü olabilecek
tedbirlerin tespit edilmesi amacıyla 7/11/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 29 Kasım 2017 Çarşamba günkü birleşiminde yapılmasına ilişkin önerisi
(Devam)
BAŞKAN
- Şimdi Cumhuriyet Halk Partisi Grubunun önerisini oylarınıza sunacağım: Kabul
edenler… Kabul etmeyenler… Öneri kabul edilmemiştir.
Sayın
milletvekilleri, Adalet ve Kalkınma Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
4.- AK PARTİ Grubunun, bastırılarak dağıtılan 505 sıra
sayılı Kanun Teklifi’nin kırk sekiz saat geçmeden gündemin “Kanun Tasarı ve
Teklifleri ile Komisyonlardan Gelen Diğer İşler” kısmının 1’inci sırasına
alınmasına ve bu kısımda bulunan diğer işlerin sırasının buna göre teselsül
ettirilmesine; Genel Kurulun 29/11/2017 Çarşamba günkü (bugün) birleşiminde 505
sıra sayılı Kanun Teklifi’nin görüşmelerinin tamamlanmasına kadar, 30/11/2017
Perşembe günkü birleşiminde 460 sıra sayılı Kanun Tasarısı’na kadar olan
işlerin görüşmelerinin tamamlanmasına kadar çalışmalarını sürdürmesine; 505
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak bölümler hâlinde görüşülmesine ilişkin önerisi 
Türkiye Büyük Millet Meclisi
Başkanlığına
Danışma Kurulunun 29/11/2017 Çarşamba günü (bugün)
yaptığı toplantıda siyasi parti grupları arasında oy birliği sağlanamadığından,
İç Tüzük’ün 19’uncu maddesi gereğince grubumuzun aşağıdaki önerisinin Genel
Kurulun onayına sunulmasını arz ederim.
 Mehmet
Naci Bostancı
 Amasya
 AK
PARTİ Grubu Başkan Vekili
Öneri:
Bastırılarak dağıtılan 505 sıra sayılı Kanun Teklifi’nin
kırk sekiz saat geçmeden gündemin “Kanun Tasarı ve Teklifleri ile
Komisyonlardan Gelen Diğer İşler” kısmının birinci sırasına alınması ve bu
kısımda bulunan diğer işlerin sırasının buna göre teselsül ettirilmesi, Genel
Kurulun 29/11/2017 Çarşamba günkü (bugün) birleşiminde 505 sıra sayılı Kanun
Teklifi’nin görüşmelerinin tamamlanmasına kadar, 30/11/2017 Perşembe günkü
birleşiminde 460 sıra sayılı Kanun Tasarısı’na kadar olan işlerin
görüşmelerinin tamamlanmasına kadar çalışmalarını sürdürmesi, 505 sıra sayılı
Kanun Teklifi’nin İç Tüzük’ün 91’inci maddesine göre temel kanun olarak
görüşülmesi ve bölümlerinin ekteki cetveldeki şekliyle olması önerilmiştir. 




505 Sıra Sayılı
Yüksek Seçim Kurulunun
  Teşkilat ve Görevleri Hakkında Kanun
Teklifi
(2/1929)




Bölümler


Bölüm Maddeleri


Bölümdeki Madde Sayısı




1.
  Bölüm


1 ila 10’uncu maddeler arası


10




2.
  Bölüm


11 ila 14’üncü maddeler arası
(12’nci
  maddenin birinci fıkrası, ikinci fıkrası, üçüncü fıkrası, dördüncü fıkrası,
  beşinci fıkrası, altıncı fıkrası, yedinci fıkrası, sekizinci fıkrası ile
  geçici madde 1 dâhil)


12




Toplam Madde Sayısı


22



BAŞKAN
– Sayın milletvekilleri, önerinin gerekçesini açıklamak üzere öneri sahibi
Adalet ve Kalkınma Partisi Grubu adına Sivas Milletvekilimiz Sayın Hilmi Bilgin
konuşacaktır.
Sayın
Bilgin, buyurun. (AK PARTİ sıralarından alkışlar)
AK
PARTİ GRUBU ADINA HİLMİ BİLGİN (Sivas) – Sayın Başkanım, değerli
milletvekilleri; yüce heyetinizi saygıyla selamlıyorum.
Bugün
mübarek Mevlit Kandili, Peygamber Efendimiz’in dünyaya teşriflerinin seneidevriyesi.
Bu vesileyle, bu mübarek günün İslam âleminin birliğine ve beraberliğine vesile
olmasını diliyor, tüm milletimizin tekrar gecesini tebrik ediyorum.
Değerli
milletvekilleri, grup önerimizin gerekçesini açıklamak üzere söz aldım. Grup
önerimizde, özetle, bastırılarak dağıtılan 505 sayılı yani Yüksek Seçim
Kurulunun Teşkilat ve Görevleri Hakkında Kanun Teklifi’nin kırk sekiz saat
geçmeden, bugün gündemin ilk sırasına alarak görüşülmesini teklif ediyoruz.
Bugün inşallah görüşmelerin tamamlanmasına kadar yani Yüksek Seçim Kurulunun
Teşkilat ve Görevleri Hakkında Kanun Teklifi’nin görüşmeleri tamamlanana kadar
çalışmalarımıza devam edeceğiz. Yarın da 460 sıra sayılı Kanun Tasarısı’na
kadar olan görüşmeler tamamlanacak. Teklifimizi temel kanun olarak görüşeceğiz.

Bildiğiniz
üzere, hâlihazırda Yüksek Seçim Kurulunun görevleri, mevzuatı, personelin
durumuyla ilgili düzenlemelere dair bir teşkilat yasası bulunmamaktadır,
dağınık olarak 298 sayılı Yasa’da düzenlenmektedir. Teklifle birlikte, Yüksek
Seçim Kurulunun müstakil bir teşkilat kanunu yürürlüğe girecektir. Tüm
partilere mensup milletvekilleri Anayasa Komisyonunda teklife destek vererek
Komisyon aşaması tamamlandı. İnşallah, bugün de burada tüm milletvekillerinin,
tüm grupların desteğiyle bu teklifi yasalaştıracağız ve mevzuatımızda önemli
bir boşluk doldurulmuş olacak. 
Bu
vesileyle grup önerimize desteğinizi bekliyor, hepinize saygılar sunuyorum. (AK
PARTİ sıralarından alkışlar)
BAŞKAN
– Teşekkür ederim Sayın Bilgin.
Halkların
Demokratik Partisi Grubu adına İstanbul Milletvekilimiz Sayın Filiz
Kerestecioğlu.
Sayın
Kerestecioğlu, buyurun efendim. (HDP sıralarından alkışlar)
HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli
milletvekilleri; demokratik yönetimlerin teminatı yalnızca o ülkede seçim
yapılması değildir. Örneğin “seçim demokrasisi” diye adlandırılan rejimlerde
sonucu belli, yalnızca göstermelik seçimler yapılır, propaganda imkânları
eşitsizdir, medya ve maddi kaynaklar iktidarın elindedir; bu ülkeler kâğıt
üzerinde demokrasilerdir.
Gerçek
demokrasilerde ise şeffaf ve güvenilir seçimler minimum kıstastır. Seçimlerin
güvenilir usul ve yöntemlerle gerçekleştirilmesi demokratik siyaset bakımından
hayati niteliktedir. Olağanüstü hâl altında gerçekleşen son referandumda görüldüğü
gibi seçimlerdeki usulsüzlükler seçimin meşruiyetini tamamen zedeler. Hiçbir
demokratik rejimde seçimlerin olağanüstü hâl altında yapılması kabul edilemez. 
Bakın,
bugün, aslında önemli bir ihtiyaca karşılık verecek bir kanun tasarısını
görüşeceğiz. Biz, uzun süredir Yüksek Seçim Kurulunun müstakil bir teşkilat
yasasının hazırlanması ve YSK’nın bağımsız bir statü kazanması gerektiğini
söylüyoruz fakat böylesi önemli bir yasa tasarısı da OHAL koşullarında geliyor.
Bir ülkenin üçüncü büyük siyasi partisi olan HDP’nin Eş Genel Başkanları Sayın
Selahattin Demirtaş ve Sayın Figen Yüksekdağ, Grup Başkan Vekilleri Sayın İdris
Baluken ve Sayın Çağlar Demirel’le birlikte seçilmiş 9 milletvekili, CHP
Milletvekili Enis Berberoğlu’nu da eklersek 10 milletvekili cezaevindeyken
seçimlerden, demokrasiden söz etmek mümkün müdür, halkın temsil iradesinin
kaldığından söz etmek mümkün müdür? Yurttaşlar sokağa çıkıp bir basın
açıklaması dahi yapamazken, yapanlar gözaltına alınırken seçimlerden
bahsedebilir miyiz? Erdoğan rejimi aleyhinde sosyal medyadan dahi insanlar
görüşlerini açıklayamazken yani kanaat belirtme, örgütlenme, toplantı, gösteri
hakkı, grev hakkı engellenirken, seçmen itibarsızlaşmışken hangi seçim, hangi
demokrasi? 
Yasa
teklifiyle ilgili Komisyonda da ifade ettiğimiz önemli itirazlarımız var. Yasa
teklifiyle ihdas edilen seçim uzmanlarının ve seçim müdürü ve müdür
yardımcılarının sözlü sınavla alınması özellikle sorunlu bir konudur. YSK gibi
hiçbir şaibeye, tartışmaya konu olmaması gereken bir kurumun, sözlü sınavlarla
oluşabilecek şaibelerle gündeme gelmemesi için öncelikli olarak sözlü sınav
şartı tekliften çıkartılmalıdır. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Kerestecioğlu. 
FİLİZ
KERESTECİOĞLU DEMİR (Devamla) – Teşekkür ederim. 
YSK’da
görev yapacak daire başkanlarının ve şube müdürlerinin yalnızca YSK Başkanı
tarafından atanması da problemlidir. Şu ana kadar olduğu gibi bundan sonra da
üst düzey bürokratik atamalar Başkanın tekelinde olmamalıdır, söz konusu
bürokratlar Yüksek Kurulun kararıyla atanmalıdır. Yüksek Seçim Kurulu Yasa
Teklifi’nde siyasi partilerin temsilcilerine dair tek bir hüküm dahi
bulunmaması da özellikle teklifin önemli bir eksiğidir. Önergelerimizin bu
bağlamında dikkate alınmasını istiyoruz ancak öncelikle, OHAL varsa demokrasi
yok, OHAL varsa seçim yok, rehin alınmış 10 milletvekili varsa seçmen iradesi
yok diyoruz. 
Saygılar
sunarım. (HDP sıralarından alkışlar) 
BAŞKAN
– Teşekkür ederim Sayın Kerestecioğlu. 
Önerinin
üçüncü konuşmacısı, Cumhuriyet Halk Partisi Grubu adına İstanbul
Milletvekilimiz Sayın Ali Şeker. 
Sayın
Şeker, buyurun. (CHP sıralarından alkışlar)
CHP
GRUBU ADINA ALİ ŞEKER (İstanbul) – Sayın Başkan, değerli milletvekilleri;
öncelikle kandilinizi kutluyorum. 
Biliyorsunuz,
Cumhurbaşkanı dünkü ziyaretinde Meclis Başkanı koltuğuna da oturdu. Biz burada
YSK’yı konuşuyoruz, seçilmiş Başbakan yok. En son seçtiğimiz Başbakan nerede?
Bilen yok, duyan yok. Belediye başkanları koltuklarında oturmuyor, hepsinin
yerine kayyum atandı. Meclis görevini yapamaz hâle gelmiş durumda ve biz burada
YSK’yı konuşuyoruz. Referanduma kattıkları hile de ortada, yeni hilelere nasıl
vesile oluruz diye bir arayış içerisinde iktidar. 
Geçen
hafta yaptığım bir açıklamada, biliyorsunuz, daha önce Ali Turgut Aytaç ve
Duran Erdoğan’ın katledildiği 16 Şubat 1969 Kanlı Pazar olaylarını anlatmıştım
ve Meclis Başkanı seçmenizden hemen önce uyarmıştım sizleri. O açıklamama “Bu
dönemde ben cemiyet başkanı değildim.” diye bir açıklama yaptı Meclis Başkanı
İsmail Kahraman.
Meclis
Başkanı o tarihte Millî Türk Talebe Birliği Başkanıydı ve öncesinde de İstanbul
Üniversitesi Hukuk Fakültesi Öğrenci Cemiyeti Başkanıydı. Bunu inkâr etti ve
bizi suçlar tarzda kovuşturma yapılacağını iddia etti. Sonra bütün
belgeleriyle, kendi faaliyet raporlarıyla, bu belgelerle bütün o gerçekleri
açığa çıkardık ve sonrasında o inkârından vazgeçti, dedi ki: “Sehven yapılmış
bir açıklamadır. Bu açıklama sehven olduğu için… Ben o dönemde bir başkanlık
yaptım ama hiçbir kabahatim yok.” dedi o yaşanan Kanlı Pazar’daki sorumlulukla
ilgili. 
Bakın,
burada İsmail Kahraman kürsüde, yanda da diyor ki: “Bu vatan kızılların mezarı
olacak.” 14 Şubat 1969’da açıklama yapıyor oradaki kürsüden, diyor ki: “Bu
pazar 6’ncı Filoya karşı yapılacak olan protesto mitinginde biz orada
komünistlere gereken cevabı vereceğiz.” Komünizmle Mücadele Derneği Başkanı
İlhan Darendelioğlu diyor ki: “Silahı olan silahıyla, baltası olan baltasıyla
gelsin.” İsmail Kahraman da o tarihte “Bu pazar günü biz orada yeni Tan
vakaları, yeni Tan baskınları, yeni vakalar yaratacağız.” diyor ve arkasından
maalesef 2 yurttaşımızı biz kaybettik. Bu olaylarda doğrudan sorumluluğu
vardır, o gün orada dağıtılan sopaların, o gün oradaki demir çubukların
organizasyonunda sorumluluğu vardır ve o tarihte 6’ncı Filoya karşı secde
etmişlerdir, namaz kılmışlardır. 
Biz,
dün o tarihte “Kızıllara karşıyım.” derken bugün Moskova’dan geri gelmeyenlere
bu ülkeyi teslim etmeyeceğiz, kendi koltuğuna sahip çıkmayanlara bu ülkenin
geleceğini emanet etmeyeceğiz.
Saygılar
sunuyorum. (CHP sıralarından alkışlar)
BAŞKAN
– Teşekkür ediyorum Sayın Şeker.
Adalet
ve Kalkınma Partisinin grup önerisinde böylece konuşmalar tamamlanmıştır.
Sayın
milletvekilleri, Adalet ve Kalkınma Partisi Grubunun önerisini oylarınıza
sunuyorum: Kabul edenler… Etmeyenler… Kabul edilmiştir.
Sayın
milletvekilleri, gündemin “Seçim” kısmına geçiyoruz.
VIII.- SEÇİMLER
A) Komisyonlara Üye Seçimi
1.- Anayasa Komisyonu; Adalet Komisyonu; Millî Savunma
Komisyonu; İçişleri Komisyonu; Dışişleri Komisyonu; Millî Eğitim, Kültür,
Gençlik ve Spor Komisyonu; Bayındırlık, İmar, Ulaştırma ve Turizm Komisyonu;
Çevre Komisyonu; Sağlık, Aile, Çalışma ve Sosyal İşler Komisyonu; Tarım, Orman
ve Köyişleri Komisyonu; Sanayi, Ticaret, Enerji, Tabii Kaynaklar, Bilgi ve
Teknoloji Komisyonu; Dilekçe Komisyonu; Plan ve Bütçe Komisyonu; Kamu İktisadi
Teşebbüsleri Komisyonu; İnsan Haklarını İnceleme Komisyonu; Avrupa Birliği Uyum
Komisyonu; Kadın Erkek Fırsat Eşitliği Komisyonu ile Güvenlik ve İstihbarat
Komisyonlarına üye seçimi
BAŞKAN - Türkiye Büyük Millet Meclisi komisyonlarına
üye seçimi yapacağız.
Komisyon üyelikleri için siyasi parti gruplarınca
gösterilen adayların listesini İç Tüzük’ün 21’inci maddesine göre ayrı ayrı
okutup oylarınıza sunacağım.
Anayasa Komisyonu Üyelikleri Aday
Listesi
Üye Sayısı (26)
Adı-Soyadı Seçim
Çevresi

Adalet ve Kalkınma Partisi (15)



İbrahim
  Halil Fırat


Adıyaman




Cengiz
  Aydoğdu


Aksaray




Murat
  Alparslan


Ankara




Mustafa
  Köse


Antalya




Abdurrahman
  Öz


Aydın




Zekeriya
  Birkan


Bursa




Muhammet
  Emin Akbaşoğlu


Çankırı




Adem
  Yeşildal


Hatay




Markar
  Eseyan


İstanbul




Mustafa
  Şentop


İstanbul




Mustafa
  Yeneroğlu


İstanbul




Haydar Ali
  Yıldız


İstanbul




İbrahim
  Halil Yıldız


Şanlıurfa




Kemalettin
  Yılmaztekin


Şanlıurfa




Yusuf
  Başer


Yozgat




Cumhuriyet Halk Partisi (6)



Murat Emir


Ankara




Uğur
  Bayraktutan


Artvin




Bülent
  Tezcan


Aydın




Muharrem
  Erkek


Çanakkale




Fatma
  Kaplan Hürriyet


Kocaeli




Akın
  Üstündağ


Muğla




Halkların Demokratik Partisi (3)



Meral
  Danış Beştaş


Adana




Erol Dora


Mardin




Mithat
  Sancar


Mardin




Milliyetçi Hareket Partisi (2)



Mehmet
  Parsak


Afyonkarahisar




Oktay
  Öztürk


Mersin



BAŞKAN – Okunan listeyi oylarınıza sunuyorum: Kabul edenler…
Etmeyenler… Kabul edilmiştir.

Adalet Komisyonu Üyelikleri Aday
Listesi
Üye Sayısı (26)

Adı-Soyadı Seçim
Çevresi

Adalet ve Kalkınma Partisi (15)



Ali Özkaya


Afyonkarahisar




Ahmet İyimaya


Ankara




Mahmut Poyrazlı


Balıkesir




Yılmaz Tunç


Bartın




Reşat Petek


Burdur




Emine Yavuz Gözgeç


Bursa




Serkan Bayram


Erzincan




Sabri Öztürk


Giresun




Yıldız Seferinoğlu


İstanbul




Serap Yaşar


İstanbul




Mahmut Atilla Kaya


İzmir




Kerem Ali Sürekli


İzmir




Hakkı Köylü


Kastamonu




Murat Göktürk


Nevşehir




Hilmi Bilgin


Sivas




Cumhuriyet Halk Partisi (6)



Necati
  Yılmaz


Ankara




Namık
  Havutça


Balıkesir




Cemal Okan
  Yüksel


Eskişehir




Mehmet
  Gökdağ


Gaziantep




Zeynel
  Emre


İstanbul




Ömer Süha
  Aldan


Muğla




Halkların Demokratik Partisi (3)



Mizgin
  Irgat


Bitlis




Mehmet
  Emin Adıyaman


Iğdır




Aycan
  İrmez


Şırnak




Milliyetçi Hareket Partisi (2)



Celal Adan


İstanbul




İsmail
  Faruk Aksu


İstanbul



BAŞKAN – Kabul edenler… Kabul etmeyenler… Kabul edilmiştir. 

Millî Savunma Komisyonu Üyelikleri
Aday Listesi
Üye Sayısı (26)
Adı-Soyadı Seçim
Çevresi
Adalet ve Kalkınma Partisi (15)



Hüseyin
  Şahin


Bursa




Abdullah
  Başcı


İstanbul




Mehmet Ali
  Pulcu


İstanbul




Hüseyin
  Kocabıyık


İzmir




Metin Elik


Kastamonu




Mehmet
  Demir


Kırıkkale




Ömer Ünal


Konya




Murat
  Baybatur


Manisa




Ali Cumhur
  Taşkın


Mersin




Nihat
  Öztürk


Muğla




Suat Önal


Osmaniye




Nazım
  Maviş


Sinop




Metin
  Akgün


Tekirdağ




Yusuf
  Beyazıt


Tokat




Adnan
  Günnar


Trabzon




Cumhuriyet Halk Partisi (6)



Birol
  Ertem


Hatay




Dursun
  Çiçek


İstanbul




Murat
  Bakan


İzmir




Mustafa
  Hüsnü Bozkurt


Konya




Mazlum
  Nurlu


Manisa




Şerafettin
  Turpcu


Zonguldak




Halkların Demokratik Partisi (3)



Ziya Pir


Diyarbakır




Erdal Ataş


İstanbul




Ali Atalan


Mardin




Milliyetçi Hareket Partisi (2)



Kamil
  Aydın


Erzurum




Ekmeleddin
  Mehmet İhsanoğlu


İstanbul



BAŞKAN – Okunan listeyi oylarınıza sunuyorum: Kabul edenler…
Etmeyenler… Kabul edilmiştir.

İçişleri Komisyonu Üyelikleri Aday
Listesi
Üye Sayısı (26)
Adı-Soyadı Seçim
Çevresi
Adalet ve Kalkınma Partisi (15)



Ataullah
  Hamidi


Batman




Muhammet
  Müfit Aydın


Bursa




Ayhan
  Gider


Çanakkale




Nurettin
  Aras


Iğdır




Celalettin
  Güvenç


Kahramanmaraş




Recep
  Konuk


Karaman




Mustafa
  Hilmi Dülger


Kilis




Cemil
  Yaman


Kocaeli




Abdullah
  Ağralı


Konya




Mustafa
  Baloğlu


Konya




Mustafa
  Şükrü Nazlı


Kütahya




Ayhan
  Sefer Üstün


Sakarya




Mustafa
  Yel


Tekirdağ




Mehmet
  Altay


Uşak




Hüseyin
  Özbakır


Zonguldak




Cumhuriyet Halk Partisi (6)



Nihat
  Yeşil


Ankara




Muhammet
  Rıza Yalçınkaya


Bartın




Tanju
  Özcan


Bolu




Murat
  Bakan


İzmir




Hayati
  Tekin


Samsun




Gürsel
  Erol


Tunceli




Halkların Demokratik Partisi (3)



Dirayet
  Taşdemir


Ağrı




Celal
  Doğan


İstanbul




Hüda Kaya


İstanbul




Milliyetçi Hareket Partisi (2)



Edip Semih
  Yalçın


İstanbul




Mehmet
  Erdoğan


Muğla




BAŞKAN – Sayın milletvekilleri, okunan listeyi oylarınıza
sunuyorum: Kabul edenler… Kabul etmeyenler… Kabul edilmiştir.

Dışişleri Komisyonu Üyelikleri Aday
Listesi
Üye sayısı (26)
Adı-Soyadı Seçim
Çevresi

Adalet ve Kalkınma Partisi (15)



Fatma
  Güldemet Sarı


Adana




Sena Nur
  Çelik


Antalya




Cemalettin
  Kani Torun


Bursa




Cihan
  Pektaş


Gümüşhane




Fevzi
  Şanverdi


Hatay




Volkan
  Bozkır


İstanbul




Ahmet
  Berat Çonkar


İstanbul




Azmi
  Ekinci


İstanbul




Erkan
  Kandemir


İstanbul




Haydar Ali
  Yıldız


İstanbul




Nurettin
  Yaşar


Malatya




Hasan
  Karal


Rize




Hasan Basri
  Kurt


Samsun




Halil
  Özcan


Şanlıurfa




Coşkun
  Çakır


Tokat




Cumhuriyet Halk Partisi (6)



Öztürk
  Yılmaz


Ardahan




Ahmet Akın


Balıkesir




Mevlüt
  Dudu


Hatay




Serkan
  Topal


Hatay




Eren Erdem


İstanbul




Oğuz Kaan
  Salıcı


İstanbul




Halkların Demokratik Partisi (3)



Saadet
  Becerekli


Batman




Hişyar
  Özsoy


Bingöl




Ziya Pir


Diyarbakır




Milliyetçi Hareket Partisi (2)



Mehmet
  Günal


Antalya




Ekmeleddin
  Mehmet İhsanoğlu


İstanbul



BAŞKAN – Okunan listeyi oylarınıza sunuyorum: Kabul edenler…
Kabul etmeyenler… Kabul edilmiştir.

Milli Eğitim, Kültür, Gençlik ve Spor
Komisyonu Üyelikleri Aday Listesi
Üye Sayısı (26)

Adı-Sovadı Seçim
Çevresi

Adalet ve Kalkınma Partisi (15)




Emrullah
  İşler


Ankara




İsrafil
  Kışla


Artvin




Ali
  Aydınlıoğlu


Balıkesir




Nurettin
  Aras


Iğdır




Hüseyin
  Bürge


İstanbul




Ahmet
  Hamdi Çamlı


İstanbul




Ekrem
  Erdem


İstanbul




İsmet Uçma


İstanbul




İmran
  Kılıç


Kahramanmaraş




Burhanettin
  Uysal


Karabük




Mehmet
  Akif Yılmaz


Kocaeli




Hacı Ahmet
  Özdemir


Konya




Leyla
  Şahin Usta


Konya




Mustafa
  İsen


Sakarya




Nazım
  Maviş


Sinop





Cumhuriyet Halk Partisi (6)




Mustafa
  Akaydın


Antalya




Metin
  Lütfi Baydar


Aydın




Ceyhun
  İrgil


Bursa




Gaye
  Usluer


Eskişehir




Bülent
  Yener Bektaşoğlu


Giresun




Mustafa
  Ali Balbay


İzmir





Halkların Demokratik Partisi (3)




Mahmut
  Toğrul


Gaziantep




Kadri
  Yıldırım


Siirt




Lezgin
  Botan


Van





Milliyetçi Hareket Partisi (2)




Zühal
  Topcu


Ankara




Kamil
  Aydın


Erzurum




BAŞKAN – Okunan listeyi oylarınıza sunuyorum: Kabul edenler…
Kabul etmeyenler… Kabul edilmiştir.

Bayındırlık, İmar, Ulaştırma ve
Turizm Komisyonu Üyelikleri Aday Listesi
Üye Sayısı (26)

Adı-Sovadı 
Seçim Çevresi
Adalet ve Kalkınma Partisi (15)




Cesim
  Gökçe


Ağrı




Gökcen
  Özdoğan Enç


Antalya




Mustafa
  Ilıcalı


Erzurum




Ahmet Uzer


Gaziantep




Hacı
  Bayram Türkoğlu


Hatay




Azmi
  Ekinci


İstanbul




Sami
  Dedeoğlu


Kayseri




Selahattin
  Minsolmaz


Kırklareli




İlyas
  Şeker


Kocaeli




Hasan
  Özyer


Muğla




Mehmet
  Emin Şimşek


Muş




Recep
  Uncuoğlu


Sakarya




Fuat
  Köktaş


Samsun




Selim
  Dursun


Sivas




Mehmet
  Habib Soluk


Sivas





Cumhuriyet Halk Partisi (6)




Çetin
  Osman Budak


Antalya




Devrim Kök


Antalya




Hüseyin
  Yıldız


Aydın




Ali Özcan


İstanbul




Gülay
  Yedekci


İstanbul




Serdal
  Kuyucuoğlu


Mersin





Halkların Demokratik Partisi (3)




Altan Tan


Diyarbakır




Nihat
  Akdoğan


Hakkâri




Müslüm
  Doğan


İzmir





Milliyetçi Hareket Partisi (2)




İsmet
  Büyükataman


Bursa




Baki
  Şimşek


Mersin




BAŞKAN – Okunan listeyi oylarınıza sunuyorum: Kabul edenler…
Kabul etmeyenler… Kabul edilmiştir. 

Çevre Komisyonu Üyelikleri Aday
Listesi
Üye Sayısı (26)

Adı-Sovadı 
Seçim Çevresi

Adalet ve Kalkınma Partisi (15)



Nevzat
  Ceylan


Ankara




Enver
  Fehmioğlu


Bingöl




Muhammet
  Müfit Aydın


Bursa




Fevai
  Arslan


Düzce




Sebahattin
  Karakelle


Erzincan




Hacı Osman
  Akgül


Gümüşhane




Sait Yüce


Isparta




Mürteza
  Zengin


İstanbul




Kerem Ali
  Sürekli


İzmir




Recep
  Şeker


Karaman




Murat
  Demir


Kastamonu




Mustafa
  Şükrü Nazlı


Kütahya




Hasan
  Karal


Rize




Recep
  Uncuoğlu


Sakarya




Muhammet
  Balta


Trabzon





Cumhuriyet Halk Partisi (6)




Mehmet Tüm


Balıkesir




Mehmet
  Göker


Burdur




Erdin
  Bircan


Edirne




Ali Şeker


İstanbul




Onursal
  Adıgüzel


İstanbul




Hüseyin
  Çamak


Mersin





Halkların Demokratik Partisi (3)




Mahmut
  Celadet Gaydalı


Bitlis




Nimetullah
  Erdoğmuş


Diyarbakır




Erdal Ataş


İstanbul





Milliyetçi Hareket Partisi (2)




Ahmet
  Kenan Tanrıkulu


İzmir




Saffet
  Sancaklı


Kocaeli



BAŞKAN – Okunan listeyi oylarınıza sunuyorum: Kabul edenler…
Kabul etmeyenler… Kabul edilmiştir.

Sağlık, Aile, Çalışma ve Sosyal İşler
Komisyonu Üyelikleri Aday Listesi
Üye Sayısı (26)

Adı-Sovadı Seçim
Çevresi

Adalet ve Kalkınma Partisi (15)




Necdet
  Ünüvar


Adana




Salih
  Fırat


Adıyaman




Mustafa
  Serdengeçti


Aksaray




Lütfiye
  İlksen Ceritoğlu Kurt


Çorum




Mehmet Ali
  Pulcu


İstanbul




Mehmet
  İlker Çitil


Kahramanmaraş




Recep
  Şeker


Karaman




İsmail
  Tamer


Kayseri




Mustafa
  Baloğlu


Konya




Hüsnüye
  Erdoğan


Konya




Yılmaz
  Tezcan


Mersin




Erdoğan
  Özegen


Niğde




Mahmut
  Kaçar


Şanlıurfa




Celil
  Göçer


Tokat




Alim Tunç


Uşak





Cumhuriyet Halk Partisi (6)




Yakup
  Akkaya


İstanbul




Ali Yiğit


İzmir




Çetin Arık


Kayseri




Tur Yıldız
  Biçer


Manisa




Aytuğ
  Atıcı


Mersin




Ünal
  Demirtaş


Zonguldak





Halkların Demokratik Partisi (3)




Behçet
  Yıldırım


Adıyaman




Saadet
  Becerekli


Batman




Sibel
  Yiğitalp


Diyarbakır





Milliyetçi Hareket Partisi (2)




Ahmet
  Selim Yurdakul


Antalya




Fahrettin
  Oğuz Tor


Kahramanmaraş




BAŞKAN – Okunan listeyi oylarınıza sunuyorum: Kabul
edenler... Kabul etmeyenler... Kabul edilmiştir.

Tarım, Orman ve Köyişleri Komisyonu
Üyelikleri Aday Listesi
Üye Sayısı (26)
Adı-Sovadı Secim
Çevresi
Adalet ve Kalkınma Partisi (15)




Fatma
  Güldemet Sarı


Adana




Hüseyin
  Samanı


Antalya




Mehmet
  Erdem


Aydın




Ayhan
  Gider


Çanakkale




Hüseyin
  Filiz


Çankırı




Ahmet Sami
  Ceylan


Çorum




Ebubekir
  Bal


|_Diyarbakır




Rafet
  Sezen


Edirne




Orhan
  Deligöz


Erzurum




Mehmet
  Öntürk


Hatay




Hülya
  Nergis


Kayseri




Selahattin
  Minsolmaz


Kırklareli




Mehmet
  Babaoğlu


Konya




Muhammet
  Uğur Kaleli


Konya




Metin
  Akgün


Tekirdağ





Cumhuriyet Halk Partisi (6)




Orhan
  Sarıbal


Bursa




Okan
  Gaytancıoğlu


Edirne




Kamil
  Okyay Sındır


İzmir




Türabi
  Kayan


Kırklareli




Ömer Fethi
  Gürer


Niğde




Ali
  Akyıldız


Sivas





Halkların Demokratik Partisi (3)




Mehmet Ali
  Aslan


Batman




Gülser
  Yıldırım


Mardin




Leyla
  Birlik


Şırnak





Milliyetçi Hareket Partisi (2)




Muharrem
  Varlı


Adana




Mustafa
  Mit


Ankara




BAŞKAN – Okunan listeyi oylarınıza sunuyorum: Kabul
edenler... Kabul etmeyenler... Kabul edilmiştir.

Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Üyelikleri Aday Listesi
Üye Sayısı (26)
Adı-Sovadı  Secim
Çevresi

Adalet ve Kalkınma Partisi (15)




Ali
  Ercoşkun


Bolu




Şahin Tin


Denizli




Mehmet
  Galip Ensarioğlu


Diyarbakır




Metin
  Bulut


Elazığ




Mehmet
  Erdoğan


Gaziantep




Osman
  Boyraz


İstanbul




Nureddin
  Nebati


İstanbul




Hasan Sert


İstanbul




Necip
  Kalkan


İzmir




Mehmet
  Uğur Dilipak


Kahraman
  Mar Aş




Murat
  Demir


Kastamonu




Zeki Aygün


Kocaeli




Ziya
  Altunyaldız


Konya




Hacı Özkan


Mersin




Abdulkadir
  Akgül


Yozgat





Cumhuriyet Halk Partisi (6)




Kazım
  Arslan


Denizli




Akif Ekici


Gaziantep




İrfan
  Bakir


Isparta




Didem
  Engin


İstanbul




Tacettin
  Bayır


İzmir




Tahsin
  Tarhan


Kocaeli





Halkların Demokratik Partisi (3)




Mahmut
  Celadet Gaydalı


Bitlis




Müslüm
  Doğan


İzmir




Adem
  Geveri


Van





Milliyetçi Hareket Partisi (2)




İzzet Ulvi
  Yönter


İstanbul




Ahmet
  Kenan Tanrıkulu


İzmir





BAŞKAN – Okunan listeyi oylarınıza sunuyorum: Kabul
edenler... Kabul etmeyenler... Kabul edilmiştir.

Dilekçe Komisyonu Üyelikleri Aday
Listesi
Üye Sayısı (13)

Adı-Sovadı Secim
Çevresi

Adalet Ve Kalkınma Partisi (8)




Osman
  Mesten


Bursa




Canan
  Candemir Çelik


Gaziantep




Mihrimah
  Belma Satır


İstanbul




Ramazan
  Can


Kırıkkale




İsmail
  Bilen


Manisa




Orhan
  Kırcalı


Samsun




Fikri
  Demirel


Yalova




Özcan
  Ulupınar


Zonguldak





Cumhuriyet Halk Partisi (3)




Erkan
  Aydın


Bursa




Melike
  Basmacı


Denizli




Özcan
  Purçu


İzmir





Halkların Demokratik Partisi (1)




Alican
  Önlü


Tunceli





Milliyetçi Hareket Partisi (1)




Seyfettin
  Yılmaz


Adana





BAŞKAN – Okunan listeyi oylarınıza sunuyorum: Kabul
edenler... Kabul etmeyenler... Kabul edilmiştir. 
Plan ve Bütçe Komisyonu Üyelikleri
Aday Listesi
Üye Sayısı (40)
Adı-Soyadı Seçim
Çevresi
Adalet ve Kalkınma Partisi (25)




Mehmet
  Şükrü Erdinç


Adana




İbrahim
  Aydın


Antalya




Mustafa
  Savaş


Aydın




Kasım
  Bostan


Balıkesir




Şahap
  Kavcıoğlu


Bayburt




Cahit
  Özkan


Denizli




Ayşe Keşir


Düzce




Ejder
  Açıkkapı


Elâzığ




İbrahim
  Aydemir


Erzurum




Emine Nur
  Günay


Eskişehir




Abdullah
  Nejat Koçer


Gaziantep




Cemal
  Öztürk


Giresun




Süreyya
  Sadi Bilgiç


Isparta




Hulusi
  Şentürk


İstanbul




Şirin Ünal


İstanbul




Hurşit
  Yıldırım


İstanbul




Yusuf
  Selahattin Beyribey


Kars




Mikail
  Arslan


Kırşehir




Sami Çakır


Kocaeli




Halil
  Etyemez


Konya




Ebubekir
  Gizligider


Nevşehir




Ergün
  Taşcı


Ordu




Mehmet Ali
  Cevheri


Şanlıurfa




Salih Cora


Trabzon




Faruk
  Çaturoğlu


Zonguldak





Cumhuriyet Halk Partisi (9)




Bülent
  Kuşoğlu


Ankara




Lale
  Karabıyık


Bursa




Utku
  Çakırözer


Eskişehir




Mehmet
  Bekaroğlu


İstanbul




Bihlun
  Tamaylıgil


İstanbul




Selin
  Sayek Böke


İzmir




Musa Çam


İzmir




Zekeriya
  Temizel


İzmir




Kadim
  Durmaz


Tokat





Halkların Demokratik Partisi (4)




Garo
  Paylan


İstanbul




Ertuğrul Kürkcü


İzmir




İbrahim
  Ayhan


Şanlıurfa




Bedia
  Özgökçe Ertan


Van





Milliyetçi Hareket Partisi (2)




Emin Haluk
  Ayhan


Denizli




Mustafa
  Kalaycı


Konya





BAŞKAN – Okunan listeyi oylarınıza sunuyorum: Kabul
edenler... Kabul etmeyenler... Kabul edilmiştir. 
Kamu İktisadi Teşebbüsleri Komisyonu
Üyelikleri Aday Listesi
Üye Sayısı (35)
Adı-Soyadı Seçim
Çevresi

Adalet ve Kalkınma Partisi (20) 




Tamer
  Dağlı


Adana




Talip
  Küçükcan 


Adana




Halil
  Eldemir


Bilecik




Zekeriya
  Birkan


Bursa




Tahir
  Öztürk


Elâzığ 




Orhan
  Deligöz


Erzurum




Hacı Osman
  Akgül


Gümüşhane




Halis
  Dalkılıç


İstanbul




Hasan
  Turan


İstanbul




Abdullah
  Öztürk


Kırıkkale




Salih
  Çetinkaya


Kırşehir




Reşit
  Polat


Kilis




Ahmet Tan


Kütahya




Mustafa
  Şahin


Malatya




Uğur
  Aydemir


Manisa




Oktay
  Çanak


Ordu




Metin
  Gündoğdu


Ordu




Hikmet
  Ayar


Rize




Mehmet
  Akyürek


Şanlıurfa




Ertuğrul
  Soysal


Yozgat





Cumhuriyet Halk Partisi (9)




Zülfikar
  İnönü Tümer


Adana




Mustafa
  Tuncer


Amasya




Ali Haydar
  Hakverdi


Ankara




Ahmet Akın


Balıkesir




Atila
  Sertel


İzmir




Haydar
  Akar


Kocaeli




Kemal
  Zeybek


Samsun




Emre
  Köprülü


Tekirdağ




Haluk
  Pekşen


Trabzon





Halkların Demokratik Partisi (4)




Mehmet Ali
  Aslan


Batman




İmam
  Taşçıer


Diyarbakır




Abdullah
  Zeydan


Hakkâri 




Ferhat
  Encu


Şırnak





Milliyetçi Hareket Partisi (2)




Mevlüt
  Karakaya


Adana




Fahrettin
  Oğuz Tor


Kahramanmaraş




BAŞKAN – Okunan listeyi oylarınıza sunuyorum: Kabul
edenler... Kabul etmeyenler... Kabul edilmiştir. 
İnsan Haklarını İnceleme Komisyonu
Üyelikleri Aday Listesi
Üye Sayısı (26)
Adı-Soyadı Seçim
Çevresi
Adalet ve Kalkınma Partisi (15)




Adnan
  Boynukara


Adıyaman




Vedat
  Bilgin


Ankara




Aydın Ünal


Ankara




Atay Uslu


Antalya




Orhan
  Atalay


Ardahan




İsmail
  Aydın


Bursa




Sema
  Ramazanoğlu


Denizli




Ömer
  Serdar


Elâzığ




Sait Yüce


Isparta




Fatma
  Benli


İstanbul




Mehmet
  Metiner


İstanbul




Abdullah
  Ağralı


Konya




Leyla
  Şahin Usta


Konya




Selçuk
  Özdağ


Manisa




Orhan
  Miroğlu


Mardin





Cumhuriyet Halk Partisi (6)




Şenal
  Sarıhan


Ankara




Gamze
  Akkuş İlgezdi


İstanbul




Mahmut
  Tanal


İstanbul




Zeynep
  Altıok


İzmir




Veli
  Ağbaba


Malatya




Durmuş
  Fikri Sağlar


Mersin





Halkların Demokratik Partisi (3)




Ayşe Acar
  Başaran


Batman




Sibel
  Yiğitalp


Diyarbakır




Burcu
  Çelik


Muş





Milliyetçi Hareket Partisi (2)




Atila Kaya


İstanbul




Ruhi Ersoy


Osmaniye





BAŞKAN – Okunan listeyi oylarınıza sunuyorum: Kabul
edenler... Kabul etmeyenler... Kabul edilmiştir. 
Avrupa Birliği Uyum Komisyonu
Üyelikleri Aday Listesi
Üye Sayısı (25)
Adı-Soyadı Seçim
Çevresi
Adalet ve Kalkınma Partisi (15)




Cengiz
  Aydoğdu


Aksaray




Ertan
  Aydın


Ankara




Sena Nur
  Çelik


Antalya




İsmail
  Aydın


Bursa




Hüseyin
  Şahin


Bursa




Zehra
  Taşkesenlioğlu


Erzurum




Markar
  Eseyan


İstanbul




Erkan
  Kandemir


İstanbul




Durmuş Ali
  Sarıkaya


İstanbul




Burhanettin
  Uysal


Karabük




İsmail
  Emrah Karayel


Kayseri




Vural
  Kavuncu


Kütahya




Mustafa
  İsen


Sakarya




Mehmet
  Kasım Gülpınar


Şanlıurfa




Burhan
  Kayatürk


Van





Cumhuriyet Halk Partisi (6)




Niyazi
  Nefi Kara


Antalya




Onursal
  Adıgüzel


İstanbul




Selina
  Doğan


İstanbul




Sibel
  Özdemir


İstanbul




Nurettin
  Demir


Muğla




Özkan
  Yalım


Uşak





Halkların Demokratik Partisi (2)




Mithat
  Sancar


Mardin





Milliyetçi Hareket Partisi (2)




Zühal
  Topcu


Ankara




Arzu Erdem


İstanbul




BAŞKAN – Okunan listeyi oylarınıza sunuyorum: Kabul
edenler... Kabul etmeyenler... Kabul edilmiştir.

Kadın Erkek Fırsat Eşitliği Komisyonu
Üyelikleri Aday Listesi
Üye Sayısı (26)
Adı-Sovadı Seçim
Çevresi

Adalet ve Kalkınma Partisi (15)




Hatice
  Dudu Özkal


Afyonkarahisar




Gökcen
  Özdoğan Enç


Antalya




Bennur
  Karaburun


Bursa




Emine
  Yavuz Gözgeç


Bursa




Tülay
  Kaynarca


İstanbul




İmran
  Kılıç


Kahramanmaraş




Nursel
  Reyhanlığolu


Kahramanmaraş




Salih
  Çetinkaya


Kırşehir




Radiye
  Sezer Katırcıoğlu


Kocaeli




Hüsnüye
  Erdoğan


Konya




Ali İhsan
  Yavuz


Sakarya




Hilmi
  Bilgin


Sivas




Ayşe Doğan


Tekirdağ




Ayşe Sula
  Köseoğlu


Trabzon




Ertuğrul
  Soysal


Yozgat





Cumhuriyet Halk Partisi (6)




Elif Doğan
  Türkmen


Adana




Burcu
  Köksal


Afyonkarahisar




Şenal Sarıhan


Ankara




Selina
  Doğan


İstanbul




Nurettin
  Demir


Muğla




Candan
  Yüceer


Tekirdağ





Halkların Demokratik Partisi (3)




Dirayet
  Taşdemir


Ağrı




Feleknas
  Uca


Diyarbakır




Dilek
  Öcalan


Şanlıurfa





Milliyetçi Hareket Partisi (2)




Ahmet
  Selim Yurdakul


Antalya




Deniz Depboylu


Aydın





BAŞKAN – Okunan listeyi oylarınıza sunuyorum: Kabul edenler…
Kabul etmeyenler… Kabul edilmiştir.

Güvenlik ve İstihbarat Komisyonu
Üyelikleri Aday Listesi
Üye Sayısı (17)
Adı-Sovadı Seçim
Çevresi
Adalet ve Kalkınma Partisi (10)




Murat
  Alparslan


Ankara




Aydın Ünal


Ankara




Serkan
  Bayram


Erzincan




Hüseyin
  Kocabıyık


İzmir




Mustafa
  Hilmi Dülger


Kilis




Murat
  Baybatur


Manisa




Alpaslan
  Kavaklıoğlu


Niğde




Adnan
  Günnar


Trabzon




Mehmet
  Altay


Uşak




Yusuf
  Başer


Yozgat





Cumhuriyet Halk Partisi (4)




Tufan Köse


Çorum




Hilmi
  Yarayıcı


Hatay




Barış
  Yarkadaş


İstanbul




Ahmet
  Tuncay Özkan


İzmir





Halkların Demokratik Partisi (2)




Mehmet
  Emin Adıyaman


Iğdır




Nadir
  Yıldırım


Van





Milliyetçi Hareket Partisi (1)




Mehmet
  Erdoğan


Muğla






BAŞKAN
– Okunan listeyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
milletvekilleri, komisyonların toplanarak İç Tüzük’ün 24’üncü maddesine göre
başkan, başkan vekili, sözcü ve kâtiplerini seçmeleri gerekmektedir. Bu
sebeple, Avrupa Birliği Uyum Komisyonu, Güvenlik ve İstihbarat Komisyonu,
İçişleri Komisyonu, Kadın Erkek Fırsat Eşitliği Komisyonu, Millî Eğitim,
Kültür, Gençlik ve Spor Komisyonu, Millî Savunma Komisyonu ile Plan ve Bütçe
Komisyonu bugün saat 20.00’de toplanacaktır. 
5
Aralık 2017 Salı günü Dilekçe Komisyonu, Adalet Komisyonu, Çevre Komisyonu,
İnsan Haklarını İnceleme Komisyonu ile Kamu İktisadi Teşebbüsleri Komisyonu
saat 15.15’te ve Anayasa Komisyonu, Bayındırlık, İmar, Ulaştırma ve Turizm
Komisyonu, Dışişleri Komisyonu, Sağlık, Aile, Çalışma ve Sosyal İşler
Komisyonu, Sanayi, Ticaret, Enerji, Tabii Kaynaklar, Bilgi ve Teknoloji
Komisyonu ile Tarım, Orman ve Köyişleri Komisyonu saat 16.15’te toplanacaktır. 
Komisyonların
toplantı gün ve saatleri ile toplantı yerleri ayrıca plazma ekranlarında da
ilan edilecektir.
Komisyon
üyeliklerine seçilen sayın milletvekillerimizi Divan olarak tebrik ediyor,
yapacakları işlerde başarılar diliyorum.
Birleşime
on dakika ara veriyorum.
Kapanma Saati: 18.11
BEŞİNCİ OTURUM
Açılma Saati: 18.31
BAŞKAN: Başkan Vekili Yaşar
TÜZÜN
KÂTİP ÜYELER: Bayram ÖZÇELİK
(Burdur), Mehmet Necmettin AHRAZOĞLU (Hatay)
-----0-----
BAŞKAN – Türkiye Büyük Millet Meclisinin 30’uncu
Birleşiminin Beşinci Oturumunu açıyorum.
Alınan karar gereğince sözlü soru önergelerini
görüşmüyor ve gündemin "Kanun Tasarı ve Teklifleri ile Komisyonlardan
Gelen Diğer İşler" kısmına geçiyoruz. 
1’inci sıraya alınan, Adalet ve Kalkınma Partisi Grup
Başkanvekili Kayseri Milletvekili Mustafa Elitaş’ın Yüksek Seçim Kurulunun
Teşkilat ve Görevleri Hakkında Kanun Teklifi ve Anayasa Komisyonu Raporu’nun
görüşmelerine başlayacağız. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekili
Kayseri Milletvekili Mustafa Elitaş'ın Yüksek Seçim Kurulunun Teşkilat ve
Görevleri Hakkında Kanun Teklifi (2/1929) ve Anayasa Komisyonu Raporu (S.
Sayısı: 505) (X)
BAŞKAN – Komisyon? Yerinde. 
Hükûmet? Yerinde. 
Komisyon raporu 505 sıra sayısıyla bastırılıp
dağıtılmıştır. 
Sayın milletvekilleri, alınan karar gereğince bu
teklif, İç Tüzük’ün 91’inci maddesi kapsamında temel kanun olarak
görüşülecektir. Bu nedenle teklifin tümü üzerindeki görüşmeler tamamlanıp
maddelerine geçilmesi kabul edildikten sonra bölümler hâlinde görüşülecek ve bölümlerde
yer alan maddeler ayrı ayrı oylanacaktır. 
Teklifin tümü üzerinde gruplar adına söz isteyenler;
Halkların Demokratik Partisi Grubu adına Bitlis Milletvekili Mizgin Irgat,
Milliyetçi Hareket Partisi Grubu adına Mersin Milletvekili Oktay Öztürk, Cumhuriyet
Halk Partisi Grubu adına Çanakkale Milletvekili Muharrem Erkek; şahıslar adına
Yozgat Milletvekili Yusuf Başer, Trabzon Milletvekili Haluk Pekşen.
ÖZGÜR ÖZEL (Manisa) – Sayın Başkan…
BAŞKAN – Buyurun Sayın Başkan.
IV.- AÇIKLAMALAR (Devam)
37.- Manisa Milletvekili Özgür Özel’in, Meclis
Başkanının eleştirilere cevap hakkını Türkiye Büyük Millet Meclisi Basın, Yayın
ve Halkla İlişkiler Başkanlığı kanalıyla kullanmasına ilişkin açıklaması
ÖZGÜR ÖZEL (Manisa) – Teşekkür ederim Sayın Başkan. 
Sayın Başkan, biraz önce İstanbul Milletvekilimiz Sayın
Ali Şeker kürsüde Meclis Başkanımızla ilgili, Meclis Başkanıyla ilgili
değerlendirmelerde ve eleştirilerde bulundu. Tam bu aşamada bir uyarı yapmamız
gerekiyor çünkü daha önce Sayın Barış Yarkadaş ve Sayın Ali Şeker Meclis
Başkanıyla ilgili siyasi değerlendirmeler ve eleştirilerde bulunduğunda -ki bu
tip eleştirilere Meclis Başkanının cevap verme hakkı her zaman saklıdır- bu
hakkı Meclisin Türkiye Büyük Millet Meclisi Basın, Yayın ve Halkla İlişkiler
Başkanlığı kanalıyla kullanıyor. Bir açıklama var, hatta milletvekillerimize
karşı ağır eleştiriler, hakarete varan eleştiriler var. Altında “İsmail
Kahraman” yazsa hem hukuki olarak sonuç doğurur hem siyasi muhataplık olarak
doğrudur ama Türkiye Büyük Millet Meclisi Başkanı adına açıklamayı Basın, Yayın
ve Halkla İlişkiler Başkanlığı yapıyor. 
(Mikrofon otomatik cihaz tarafından kapatıldı) 
BAŞKAN – Buyurun Sayın Özel. 
ÖZGÜR ÖZEL (Manisa) – Buradaki sorunumuz şu, iki sorum
var: Birincisi, Meclis Başkanı kendisiyle ilgili hüküm ve sonuç doğuracak bir
durumdan Meclis Başkanlığının bir kurumunun ve bürokratlarının arkasına
sığınarak kaçınmaktadır. Bu bir kere doğru değil. 
İki: Buranın Başkanı kim? Devletin memuru, Meclisin
bürokratı. Sen bu ağır ifadelerin altına nasıl Başkanlığının adını koyarsın?
Sen kimsin? Bunu sana yaptırırlar mı?
Buradan uyarıyoruz hem ilgili Başkanı hem Meclis
Başkanını: Milletvekillerimize bir cevap vereceksen altına Meclis Başkanı
imzasını çakar, siyaseten de hukuken de hesaplaşırız ama devletin memurunu buna
alet etmek de, devletin memurunun kendisine emanet edilen bu makamı Meclis
Başkanının siyasi mücadelesine teslim etmesi de kabul edilebilir değildir. Bu
hatanın bir kez daha tekrar edilmesi durumunda çok daha şiddetli cevap veririz
buna. 
Çok teşekkür ediyorum.
BAŞKAN – Teşekkür ederim Sayın Özel. 
Bugün Başkanlık Divanında buna benzer bir konu gündeme
geldi. Sayın Başkanımıza önümüzdeki toplantıda, mutlaka, en kısa zamanda bunu
tekrar ileteceğiz Sayın Başkan. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili
Kayseri Milletvekili Mustafa Elitaş'ın Yüksek Seçim Kurulunun Teşkilat ve
Görevleri Hakkında Kanun Teklifi (2/1929) ve Anayasa Komisyonu Raporu (S.
Sayısı: 505) (Devam)
BAŞKAN – Teklifin tümü üzerinde söz isteyen, Halkların
Demokratik Partisi Grubu adına Bitlis Milletvekilimiz Sayın Mizgin Irgat.
Sayın Irgat, buyurun efendim. (HDP sıralarından
alkışlar)
Süreniz yirmi dakikadır. 
HDP GRUBU ADINA MİZGİN IRGAT (Bitlis) – Sayın Başkan,
değerli milletvekilleri; ben de İslam âleminin kandilini kutlarken ülkemize ve
dünyaya barışın ve özgürlüğün hâkim olması dileklerimi yineleyerek başlamak
istiyorum. 
505 sıra sayılı Yüksek Seçim Kurulunun Teşkilat ve
Görevleri Hakkında Kanun Teklifi’yle ilgili partim adına söz aldım. 
Gerçekten, seçimler, siyasi partiler, demokrasi ve
özgürlük özellikle bu kürsüden defalarca ama defalarca çeşitli üsluplarda dile
getirildiği hâlde, bizim o noktada, en önemli noktada çok ciddi bir sorun
yaşadığımızı ve imza attığımız sözleşmelere ve yasalarımıza aykırı bir noktada
ve geride olduğumuzu yinelemek istiyorum. Bu Meclisin çatısı altında bir süre
önce olağanüstü hâl kanunu yeniden uzatıldı ve hiçbirimizi ama hiçbirimizi
tatmin etmeyen gerekçelerle maalesef, yeniden yeniden OHAL, olağanüstü hâl
kanunu uzatıldı. 
AKP Hükûmeti yıllardır yürürlükte olan antidemokratik
uygulamalarıyla birçok insanın hayatını karartan OHAL’i kaldırdığını sürekli
dile getirdiği hâlde şu anda politikalarını yürütürken yöntemi, esası hâline
gelen OHAL’i her defasında uzatarak yürütmekte olduğu iktidarını,
politikalarını keyfî bir şekilde halklarımız üzerinde yeniden yeniden, yeniden
yeniden aylarca yürütme yöntemini göstermektedir ve biz bu OHAL yasalarında,
OHAL şartlarında yeni yasalar ihdas ediyoruz, yeni yasalar tartışıyoruz. Bu
Meclisin 10 milletvekili şu an burada değil, sıralarında değil; bu tartışmaları
yürütemiyor, cezaevlerindeler. Eş genel başkanlarımız ve 9 milletvekili şu anda
hapishanede, milletvekilliğini yani halktan almış olduğu yetkiyi kullanamayarak
maalesef antidemokratik bir şekilde şu anda cezaevindeler. 
Diğer taraftan, OHAL uygulamaları şu an her yerde devam
etmektedir. Yasaklar, keyfî kararlar, bu anlamıyla, idari, mülki amirliklerin
emrine ve keyfîliğine terk edilmiş şehirler; bütün bunlar dururken biz seçimi
tartışacağız, Yüksek Seçim Kurulu gibi bir kurumu tartışacağız. 
İşin
esasında, 2016 referandumuna kadar Yüksek Seçim Kurulu olumlu bir duruş da
sergiledi. Yani tartışmalı birçok karardan sonra birçok talebe rağmen haklı ve
hukuka uygun kararlar da verdi ama 2016 referandumu sürecinde Yüksek Seçim
Kurulu da maalesef kendisini biatçı, iktidara bağımlı, söz söylemeyen bir
tarafta buluverdi. Bu anlamda, Yüksek Seçim Kurulunun müstakil bir yasayla
demokratik bir çerçevede herkesi kapsayan, gerçekten halkın gerçek iradesini
sandığa yansıtan bir kurum olmasını en çok biz isteriz. Neden? Çünkü gerçekten,
seçimlerde en büyük haksızlıklara uğrayan, halkın iradesinin yansımasının
önündeki en büyük engelleri yaşayan Halkların Demokratik Partisi olarak bu
sistemin demokratikleşmesini aslında en çok biz istiyoruz. Ama biz biliyoruz ki
bu sistemle, önümüze koyduğunuz bu sistemle bu demokratik sistemi yani
demokratik, adil, şeffaf bir seçim sürecini biz asla yaşayamayacağız. “Neden?”
diyeceksiniz, bunun gerekçelerini birazdan açıklayacağım ama en büyük
gerekçemiz, kısa bir süre önce, 2016 referandumunda yaşadığımız olaylardı.
Kendi seçim bölgem Bitlis dâhil olmak üzere birçok ilde biz çok fazla hukuka
aykırılıkla karşılaştık. Düşünün ki Bitlis ilinde sandıkların taşınması -ki bu
sadece Bitlis’te değildi- birçok ilde sandıkların keyfî bir şekilde taşınması
meselesi vardı. Ve silahların gölgesinde, zırhlı araçların gölgesinde insanlar
seçim sandıklarına gitmek zorunda kaldı. Diğer taraftan, birçok itirazımız il
seçim kurullarında kabul edilmezken iktidar partisinin bütün itirazları kabul
gördü ve sonuçta yine AKP’nin dediği oldu, seçimdeki bütün itirazlarımız
reddedildi. 
Bunun
yanında, böylesi bir süreci yaşadıktan sonra bizler, yeni bir uygulamayla,
gerçekten… Hele hele OHAL varken yani olağanüstü hâl yasasıyla yönetilirken biz
hangi demokratik sistemi, hangi demokratik işleyişi uygulayacağız, bu çok
şaibeli bir konu olarak karşımızda durmaktadır.
Demokratik
sistemlerde siyasal eşitliğin sağlanabilmesi için herkese oy hakkı tanınmıştır.
Serbest seçimler, oy hakkı anayasal olarak da güvence altına alınmıştır. En
önemli gerekçesi, seçimler, iktidarın barışçı yollarla değiştirilmesi yöntemi
açısından çok önemli bir mevzu iken bu noktada, bizler, bu demokratik sistemin
uygulanması, şeffaf, herkesin iradesinin tam anlamıyla sandığa yansıması ve bu
anlamıyla sonucun ülkenin siyasal iktidarını ve yönetimi değiştirecek noktada
yansımasının yol ve yöntemlerini araştırırken böylesi kısıtlayıcı bir yasa
teklifiyle değil, başkana büyük oranda yetkiler veren, mülakat yöntemiyle nasıl
alındığı belli olmayan kişilerin göreve getirilmesiyle tespit edilen bir yasa
teklifiyle değil, kamusal denetimin artırıldığı yasa tekliflerini tartışarak
yeniden bu süreci yani Yüksek Seçim Kurulunun düzenlenmesini tartışabiliriz.
Başka ülkelerde bu sistem çok net bir şekilde uygulanmaktadır. Seçimler
yapılırken seçimlerdeki sonuçlar, en sıcak hâliyle bire bir o ülkenin
halklarıyla paylaşılmaktadır. Yani gizli saklı hiçbir aşaması bulunmayan
seçimlerde halk bire bir en yüksek kamusal denetimini sağlayarak seçimlerde
adil, şeffaf bir yönetime imza atmaktadır. Ama bizde öyle mi oluyor? Hayır.
Bizde imzasız, mühürsüz pusulalar bile geçerli sayılıyor. Yani sizin, dışarıdan
getirildiğini ispat etmediğiniz müddetçe -Yüksek Seçim Kurulunun referandumda
yaptığı gibi- oy pusulalarını kabul ederek, antidemokratik bir uygulamaya evet
diyerek, iktidarın bir parçası olarak bu şekilde şeffaf, herkesin gerçekten
sizin otoritenizi kabul edeceği, adil, demokratik bir sistemi, işlevi
sağladığınızı düşünecek bir noktada çalışmanız mümkün değildir.
Yüksek
Seçim Kurulu aynı zamanda bir hakem heyetini de üstlenmektedir. Evet, iktidar
partisi, muhalefet partileri, hiç Meclise giremeyen partiler, kendisini
seçimlerde ifade etmek isteyen tüm kesimler nezdinde Yüksek Seçim Kurulu bir
hakem heyeti olarak demokrasinin olmazsa olmazı, herkesin güvenliğini sağladığı
ve herkesin gerçekten kendi nezdinde saygı duyduğu bir kurum olması gerekirken
maalesef biz son seçimde bu niteliğini büyük oranda kaybettiğini çok net bir
şekilde biliyoruz.
Çağdaş
demokrasilerin olmazsa olmazlarından birisi ve yurttaşların gerek ülke
yönetimine gerekse yerel yönetimlere katılımının, yönetimde söz sahibi
olmasının en önemli kanalı demokratik, şeffaf ve güvenilir seçimlerdir. Elbette
seçimlerin halk iradesini, yurttaş iradesini en doğru biçimde yansıtacak özgür,
demokratik ve şeffaf koşullarda gerçekleştirilmesi kadar güvenilir usul ve
yöntemlerle gerçekleştirilmesi de demokratik siyaset bakımından hayati
niteliktedir. Olağanüstü hâl altında gerçekleşen –son referandumda da görüldüğü
gibi- usul ve yöntemlerdeki sakatlıklar seçimi bir bütün olarak zan altında
bırakabilmektedir. Şunun altını çizmek ve kabul etmek durumundayız ki maalesef
bu çok önemli yasal düzenlemeleri bir yılı aşkın süredir devam ettirilen OHAL
koşullarında yapıyor olmamız ülke demokrasimiz bakımından önemli bir
problemdir. 
Yine,
bu Parlamentonun 3’üncü büyük siyasi partisi olan HDP’nin Eş Genel Başkanları
Sayın Selahattin Demirtaş, Figen Yüksekdağ, Grup Başkan Vekilleri Sayın İdris
Baluken, Çağlar Demirel’le birlikte 10 seçilmiş milletvekilinin şu an bu
çalışmada yer almıyor olması bu ülkenin en büyük ayıbı ve kayıbıdır. 
16
Nisan referandumuyla -seçim günü de- OHAL koşullarında, ülkenin tüm siyasi
hattını değiştirecek, şekillendirecek bir seçime gidildi. Hükûmet, devletin tüm
imkânlarını kullanarak bir propaganda süreci işletti. Muhalefetin propaganda
yapmasının önü türlü yollarla kesildi. Her şeyden önce, eş başkanlarımız başta
olmak üzere milletvekillerimiz cezaevinde tutularak muhalefetin referandum
sürecinde etkin rol almasının önü kesildi. Pek çok ilde alınan yasaklarla
muhalefetin “hayır” propagandası yapması engellendi, “hayır” diyenler şerre
rıza göstermekle, terörü desteklemekle suçlandı. Seçim günü de sayısız ihlal
yaşandı. Pek çok yerde seçmenler silahların gölgesinde sandığa gitmek zorunda
kaldı. Buradan hareketle, OHAL koşullarında yürüyen seçim sürecinde açıkça
partimizin, seçilmişlerimizin, seçmenlerimizin, bileşenlerimizin hedef
alındığını söyleyebiliriz. Böylesi bir süreçte ülkenin geleceğini ilgilendiren
çok önemli bir konuda referanduma gidildi, seçim güvenliğinin ayaklar altına
alındığı durumlar ortaya çıktı. Bu süreçte, Cumhurbaşkanı Erdoğan ve Başbakan
Binali Yıldırım’ın merkezî bütçeden kendilerine ayrılan örtülü ödeneği
harcamada zirve yaptıkları, bakanların ve birçok Hükûmet üyesinin devletin
uçakları dâhil olmak üzere tüm imkânları kullandıkları görüldü. AKP Hükûmeti
birçok ilde referandum kampanyası için düzenlediği mitinglere devlet
memurlarının ve belediye çalışanlarının katılımını şart koştu. Sadece
muhalefete yönelik baskı, yaratılan korku iklimi, devlet imkânlarının adaletsiz
kullanımı değil, medya organları da açık bir şekilde Hükûmetin propagandasını
yaptı. Özel kanalların hemen hepsinde Cumhurbaşkanı ve AKP’nin referanduma
ilişkin tüm çalışmaları yayınlandı ancak muhalefete neredeyse hiç yer
verilmedi. Devlet televizyonunda partimize bir dakika dahi ayrılmadı. 
Bakın,
bizzat Avrupa Güvenlik ve İşbirliği Teşkilatı da referandum için ara rapor
hazırladı, devlet imkânlarının “evet” için seferber edildiğini ve “hayır”a
yapılan baskılar nedeniyle sivil toplumun referandum sürecine kısıtlı bir
şekilde katılabildiğini ifade etti; yurt dışı oyları da kullanılırken hakeza
yine öyle. 
Şimdi,
bütün bunları biz en yakın tarihte yaşamışken Yüksek Seçim Kurulunun
değişikliğine, Yüksek Seçim Kurulunun görevlerine ilişkin bu yasa teklifinde
önümüzdeki süreçlerde, seçim süreçlerinde demokratik bir sistemin
uygulanacağının garantisini kimse bize verebilir mi? Hayır. Dolayısıyla, bu
seçimi, bu yasa teklifini tartışmadan önce bu Meclisin öncelikle Olağanüstü Hâl
Kanunu’nu kaldırması gerekmektedir. Sadece bu değil, bütün yasaların adil bir
şekilde gerçekten tartışılması ve gerçekten uygulamaya sunulması için öncelikle
bizim OHAL denilen ceberuttan kurtulmamız gerekmektedir. OHAL öyle bir şey ki,
düğünlere kadar, düğünlerde insanların, ailelerin hangi renkte mendili
taşıyacaklarına kadar karar verebilen bir sistemden bahsediyorum. Cizre’de
emniyet amirleri, düğün için başvuran ailelere “Yeşil-kırmızı-sarı mendil
sallamayacaksınız.” deyip o şekilde düğünlerine izin vereceklerini söylemiş.
Diğer taraftan, şu anda bile Bitlis dâhil birçok ilde toplantı, ifade
özgürlüğü, düşünceyi açıklama özgürlüğü ihlal edilmektedir. Nasıl mı? Bir ay
boyunca ya da on beş gün boyunca mülki idare amirlikleri o ilde, o ilçede keyfî
bir şekilde bir gece bir yasak koyup, orada insanların, şu anda bu yasayı
tartıştığımız ve temelinde aslında ifade özgürlüğünü sağlayan, düşünce
özgürlüğünü ve demokrasiyi sağlayan, bu sistemi zedeleyen, yaralayan kararlara
imza atmaktadırlar. Bu mülki idare amirlikler Hükûmetten, merkezî sistemden, AKP
iktidarından ayrı bir şekilde mi karar veriyor? Bunlar bir bütünsellik içinde
değil midir? Elbette ki birlikte verilen bir karardır. Yani, demokrasi,
şehirler arası ya da coğrafyadan coğrafyaya değişen bir olgu değildir, evrensel
bir olgudur ve bütün dünyada, eşit, özgür doğan, bütün insanlığı kapsayan
evrensel bir sistem iken şu anda maalesef, OHAL adı altında keyfî, idari bir
rejim yürütülmektedir. Onun içindir ki biz bu tür yasaların, gerçek anlamda
bizim sorunlarımıza çözüm olamayacağını yinelemek istiyoruz. Hakeza, fezleke
cumhuriyetine döndük. Düşünün bugün bile yüzlerce fezlekenin yağdırıldığı bu
Mecliste, aslında OHAL baskısı altında çalışmaya çalıştığı, OHAL’in sisteminin
uzantısının buraya da yansıdığının açık bir örneğidir. Bir milletvekili konuşmayacak
da, halkın arasında siyaset yapmayacak da ne yapacak? Bunu yaptığında hemen
Meclise bir fezleke, Demokles’in kılıcı gibi bütün çalışmaları üzerinde gerçek
anlamda bir baskı unsuru olarak kullanılmaktadır.
Zaten
tutuklu milletvekillerinin durumunu yinelemek istemiyorum. Defalarca söyledik,
bu ayıptan kurtulmak gerektiğini defalarca burada dile getirdik ama maalesef ki
bu ayıptan bir şekilde kurtulamıyoruz, tutukluluk hâllerinin devamına karar
veriliyor. SEGBİS sistemi, antidemokratik SEGBİS sistemi demokratik bir hukuk
sistemiymiş gibi, CMK’nın çok demokratik bir uygulamasıymış gibi şu anda
yürürlüğe konulmaya çalışılıyor ve vekiller SEGBİS’le ifade verilmeye
zorlanıyor yani yüz yüzelik, doğrudanlık ilkesi kesinlikle ihlal ediliyor. 
Yasanın
bütününe bir baktığımızda en önemli tartışmamız gereken birkaç madde
bulunmaktadır. Kısaca, zamanım yettiğince bu maddelere de değinmek istiyorum.
Kanun teklifinde siyasi parti temsilcilerine dair hiçbir hükmün yer almaması
teklifin çok önemli bir eksiği olarak karşımızda durmaktadır. Diğer taraftan
ise kanun teklifinin 6’ncı maddesinde kurulun yetkisi olan üst düzey personeli
atama yetkisinin sadece ve sadece başkana verilmesi bu yasa tasarısının çok
eksik ve gerçek anlamda demokrasiyi ihlal eden bir maddesi olarak karşımızda
bulunmaktadır. Başkana olağanüstü atama yetkileri veren bu madde Komisyondaki
bütün itirazlara rağmen kabul edilerek burada karşımıza bir yasa teklifi olarak
getirilmiştir. 
Hakeza
kanun teklifinin 7’nci maddesinin (3)’üncü bendinde kurulun gerekli gördüğü
illerde il seçim kuruluna bağlı seçim müdürlükleri kurabileceğine dair bir
hüküm bulunmaktadır. Bu, muğlak bir ifadedir. Gerçekten, biz “gerekli görülen”
kelimelerinden… Yani yasalarda geçen bu kelimeler tehlikeli kelimeler. Bu şu
demektir: Keyfî bir şekilde, istenilen yerde iktidarın istediği şekilde
atamasını yapabileceği bir sisteme işaret eder. Bu muğlaklığın mutlak surette
ortadan kaldırılması gerekmektedir. 
8’inci
maddede ise gerçekten kurulun yetkisi olan üst düzey görevlileri atama yetkisi
sadece ve sadece başkana verilmiştir. Biz Halkların Demokratik Partisi olarak
bütün başkan atamalarına karşıyız. Bizler, kurul olarak yani kurul şeklinde
verilen kararların demokratik sisteme daha uygun olduğunu yinelemek istiyoruz.
Bu şerhimizi de burada, bu konuşmada tekrardan yenilemek istiyorum. Bir kişi
asla ve asla tek başına demokratik bir karar veremez. Kurul hâlinde gerçekten
herkesin görüşünün alındığı bir kararla siz demokrasiye işlerlik
kazandırabilirsiniz. 
Diğer
bir konu sözlü sınav uygulamasına ilişkindir. Gerçekten çok tehlikeli. Yani
hâkim, savcı atamalarında ve sınavlarında da çokça dile getirilen sözlü sınav
uygulaması tam bir torpil uygulamasıdır. Yazılı sınavdan sonra personelin sözlü
sınava tabi tutulması ise bu sistemde gerçekten iktidara yakın olan insanların,
iktidarın yarın öbür gün olası bir kararda gerçekten muhalefetin değil
iktidarın istediği kararı verebilecek ölçüde, nitelikte insanların iş başına
getirileceğinin en büyük göstergesidir. Mülakatla değil gerçekten yazılı sınavlardan
sonra adil, demokratik bir şekilde herkesin aldığı puana göre atamasının
yapılması gerekmektedir. Mülakatla alınan her bir işe alınma kesinlikle
şaibelidir, halk nezdinde kesin anlamda şaibeli bir husustur. Bu noktada biz
mülakatla alınmanın yani “sözlü sınav” adı altında…
(Mikrofon
otomatik cihaz tarafından kapatıldı)
MİZGİN
IRGAT (Devamla) – Son cümle…
BAŞKAN
– Sayın Irgat, sözlerinizi tamamlamak için bir dakika ek süre veriyorum.
Buyurun.
MİZGİN
IRGAT (Devamla) – Teşekkür ederim.
Yurttaş
iradesinin ülke yönetimine yansıması bağlamında gerçekten son derece kritik bir
görevi üstlenecek bu çalışanların, son derece şeffaf ve güvenilir
mekanizmalarla işlemesi gereken bu kurumda görev yapacak personelin atanması
sürecinde kadrolaşmayı, kayırmacılığı meşrulaştıran sözlü sınav uygulamasının
kabul edilemez olduğunu buradan bir kez daha yinelemek istiyorum. Meşru
değildir, hukuka aykırıdır. Gerçekten bu anlamda iktidarı kuvvetlendiren ve
halklar nezdinde seçimlere ve şu anda getirilmeye çalışılan sisteme gölge
düşüren bir uygulamadır. Bu anlamıyla teklifin bu şekliyle bizim sorunlarımıza
karşılık olamayacağını yineleyerek, OHAL’in kaldırılması gerektiğini bir kez
daha tekrarlayarak sizleri sevgiyle saygıyla selamlıyorum. (HDP sıralarından
alkışlar)
BAŞKAN
– Teşekkür ederim Sayın Irgat.
Sayın
Gürer, 60’a göre bir söz talebiniz var.
Buyurun.
IV.- AÇIKLAMALAR (Devam)
38.- Niğde Milletvekili Ömer Fethi Gürer’in, Mevlit
Kandili’ni kutladığına, vatandaşların hac farzını yerine getirmek için uzun
süre beklediklerine ve hacca gitmenin maliyetinin çok arttığına ilişkin
açıklaması
ÖMER
FETHİ GÜRER (Niğde) – Tüm İslam âlemi ve halkımızın Mevlid Kandili’ni kutlar,
hayırlara vesile olmasını dilerim. Bu mübarek günde vatandaşlarımızın vebali
üzerimde kalmasın diye söz aldım.
Hafta
sonu Niğde Dündarlı kasabasındaydım, birkaç hemşehrim yanıma geldi “Hükûmete
selam söyle.” dediler ve eklediler: “Biz hac farzını yerine getirmek için on
bir yıl önce başvurduk, hâlâ sıra gelmedi. O gün için 8 bin lirayla hac farzını
yerine getirmek mümkündü, ekonominin bozulmasıyla bugün hac farzı için
gitmemizin maliyeti 4-5 kat arttı. Hâlâ hacca gidemedik, mağduruz. Hükûmete
hakkımızı helal etmiyoruz. Bunu var, Mecliste söyle.” dediler. 
Ayrıca,
bazı kayırmalarla hacca giden kurum, kuruluş, kişilerin de olduğunu ifade
ettiler. Bunu belirtmek istiyorum.
Teşekkür
ederim Sayın Başkanım. 
BAŞKAN
– Teşekkür ediyorum Sayın Gürer. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili
Kayseri Milletvekili Mustafa Elitaş'ın Yüksek Seçim Kurulunun Teşkilat ve
Görevleri Hakkında Kanun Teklifi (2/1929) ve Anayasa Komisyonu Raporu (S.
Sayısı: 505) (Devam)
BAŞKAN
– Milliyetçi Hareket Partisi Grubu adına Mersin Milletvekilimiz Sayın Oktay
Öztürk.
Sayın
Öztürk, buyurun efendim. (MHP sıralarından alkışlar)
Süreniz
yirmi dakika.
MHP
GRUBU ADINA OKTAY ÖZTÜRK (Mersin) – Sayın Başkan, değerli milletvekilleri;
Yüksek Seçim Kurulunun Teşkilat ve Görevleri Hakkında Kanun Teklifi üzerine
grubumuzun görüşlerini arz etmek üzere huzurlarınızdayım. Hepinizi saygıyla
selamlıyorum. 
Sözlerime
başlamadan önce, bugün Mevlid Kandili; aziz Türk milletinin bütün fertlerinin
ve Meclisimizde bulunan milletvekillerimizin, çalışanlarımızın kandillerini
kutluyorum. 
Demokrasilerde
siyasal iktidar gücünün dayanağını ve meşruiyetini halktan almaktadır. Temsil
kabiliyetinin yüksek olması, iktidarın gücünü ve yönetimde istikrarı sağlayan
önemli unsurlardan birisidir. Bununla beraber istikrar, iktidar partisinin
despotizme dönüşmesine de müsaade etmemelidir; aksi hâlde temsili demokrasi
yara alır. Bu sebeple, iktidarın gücünün sınırlanmasına ihtiyaç vardır. Bu
sınırlama evrensel hukuk kurallarına uygun olmak zorundadır. Evrensel hukuka uygun
bir anayasa temsili demokrasinin en önemli teminatıdır. Yaşanılan tecrübeler,
temsilî demokrasilerde hak ve özgürlüklerin asıl güvencesinin, ilk ve son
yolunun parlamentonun temsil kabiliyeti olduğunu göstermiştir. Temsilciler
millet adına konuşur, oy kullanır ve çalışmalarını ona göre yürütür. Toplumun
çoğulcu yapısının yansıdığı ana mekândır parlamentolar. Seçim kanunları bunu
sağlayacak nitelikte olmadığı takdirde parlamentolar kendilerinden beklenen
işlev olan “milletin temsili”ni gerçekleştiremeyeceklerdir. Asıl istikrarsızlık
da burada başlayacak ve rejimin meşruiyeti de tartışmalı bir hâle gelecektir.
Serbest
rekabete dayalı, adil ve periyodik olmayan bir seçimin demokratik olmasından
söz edilemez. Bununla birlikte, seçimin demokrasilerde birçok işlevinden söz
etmek de mümkün ama seçimlerden asıl murat edilen, temsilî makamlara gelecek
olanları belirlemektir. Kısaca, seçimlerin en önemli işlevi, yasama ve yürütme
organlarının kimlerden, hangi partilerden olacağını belirlemektir. Zira,
seçimler hükûmeti belirlemek için yapılır, rejimi belirlemek için yapılmaz. 
Seçimler
demokrasinin işleyişini sağlayan ana mekanizmadır. Seçimler anayasal bir
demokrasi içinde müspet bir anlam taşımaktadır. Bu sebeple, kurum ve kurallar
seçimlerin sonucunu belirlemez. Kurum ve kurallar önceden, objektif olarak
tespit edilmelidir. 
Demokrasiyi
tanımlamakta nazara alınan önemli unsurlardan birisinin seçimler olduğu kabul
edilmektedir ancak bu herhangi bir seçim değil, mutlaka ki demokratik bir
seçimdir. Bunun şartları da bütün demokratik değerlendirmelerde ortaktır.
Demokratik ülkelerde seçimlerin serbest, yarışmacı, adil ve belli periyotlarla
yapılması demokratik seçimlerin varlığı için gerekli asgari üç unsur olarak
kabul edilmektedir. Seçimlerin demokratik olabilmesi için, seçimlerin
yapılmasındaki usuli süreçleri yerine getiren, denetleyen ve nihayet hukuki
ihtilafları karara bağlayacak olan organın kurumsal yapısının sağlam yani
bağımsız, tarafsız ve adil olması yönünde gerekli düzenlemelerin yapılması
zorunluluğu bulunmaktadır. Seçimlerin yapılma sürecini gözetleyecek organın
kurumsal yapısının öngörülen özelliklere sahip olmaması hâlinde, iktidarı
elinde bulunduranlar bu ilkeleri göz ardı ederek kendi iktidarlarının devamını
sağlayacak manevralarla seçimlerin demokratik olması gerektiği yönünde kabul
edilen ilkeleri bertaraf etmek isteyeceklerdir. Ancak demokratik sistemin
altyapısı olan bu ilkelere dayalı seçimler ve elbette seçimleri yapmakla
görevli kurumsal yapı varlığını koruyabilirse bu manevralar iktidar sahiplerine
belki geçici avantajlar sağlayabilir ama sürekli kendisinin iktidarına vesile
olmayacağı gibi, bazen de aleyhine sonuçlar doğurabilir. 
Demokrasinin
olmazsa olmazı olarak kabul edilen seçimlerin bağımsız, tarafsız ve adil olması
için seçimleri yapacak kurumsal yapının da bağımsız, tarafsız ve adil olması
gereklidir. Seçimlerin yapılmasını gözetlemekle görevli kurumsal yapıda
oluşacak zafiyet, pozitif düzenlemelerde kabul edilmiş olan seçim ilkelerinin
zafiyete uğraması sonucunu doğurabilecektir. Bu sebeple kurumsal yapının
niteliği en az seçimler kadar önem arz etmektedir. Kurumsal yapı bağımsız,
tarafsız ve adil olmazsa seçimlerin bağımsızlığı, tarafsızlığı veya adil
olmasından bahsedilemeyecektir. Zira halkın oy vermesi için gerekli hazırlıklar
ve oy verme sonrasında da sayım ve döküm işlemleri kurumsal yapı tarafından
gerçekleştirilecektir. 
Ülkemizde
seçim iş ve işlemlerinin yürütülmesi amacıyla görevlendirilen organ 16 Şubat
1950 tarihinden beri Yüksek Seçim Kuruludur. Yüksek Seçim Kurulu 1961 ve 1982
Anayasalarıyla da anayasal bir kurum olarak güvenceye alınmıştır. Ancak
gündemdeki kanun teklifine kadar olan süreçte Yüksek Seçim Kurulu kurumsal
olarak Seçimlerin Temel Hükümleri ve Seçmen Kütükleri Hakkında Kanun’da yer
alan hükümlerle faaliyetlerini yürütmüştür. Bu kanunla birlikte Yüksek Seçim
Kurulu, kurumsal yapı ve görev alanları itibarıyla ilk defa ele alınacaktır. 
Anayasa’nın
79’uncu maddesinde “Seçimler, yargı organlarının genel yönetim ve denetimi
altında yapılır.” denilmektedir. Seçimlerin başlamasından bitimine kadar,
seçimin düzen içinde yönetimi ve dürüstlüğüyle ilgili bütün işlemleri yapma ve
yaptırma, seçim süresince ve seçimden sonra seçim konularıyla ilgili bütün
yolsuzlukları, şikâyet ve itirazları inceleme ve kesin karara bağlama yetkisi
Yüksek Seçim Kuruluna verilmiştir. Bunun yanında Anayasa’da Yüksek Seçim Kurulu
kararlarının kesin olduğu, başka bir yargı organına başvurulamayacağı hüküm
altına alınmıştır. Anayasa’da yer alan hüküm bir bütün olarak
değerlendirildiğinde, seçimlerin başlamasından bitirilmesine kadar olan sürecin
Yüksek Seçim Kurulu tarafından yerine getirilmesinin yanında, seçimlerle ilgili
olarak ortaya çıkması muhtemel hukuki uyuşmazlıklarda da nihai karar makamı
olarak Yüksek Seçim Kurulu görevlendirilmiştir. 
Yukarıda
anlatıldığı gibi, seçimlerin demokratik ilkelere uygun olması için seçimlerin
yapılmasındaki usuli süreci ve seçimler sebebiyle oluşacak hukuki
uyuşmazlıkları nihai karara bağlamakla görevli Yüksek Seçim Kurulunun yapısının
uluslararası standartlara uygun ve onlarla paralel olması gereklidir. 298
sayılı Seçimlerin Temel Hükümleri ve Seçmen Kütükleri Hakkında Kanun’da Yüksek
Seçim Kuruluyla ilgili yer alan düzenlemeler seçimlerin demokratik ilkelere
uygun ve yargı denetiminde yapılmasını sağlamıştır. Ancak Yüksek Seçim
Kurulunun kurumsal yapısının günün gelişmelerine uygun hâle getirilmesi
gereklidir. Zira 298 sayılı Kanun dışında bir kısım özel kanunlarda da -örneğin
kamu kurumu niteliğindeki meslek kuruluşları, siyasi parti organları,
sendikalar- bazı seçimlerin Yüksek Seçim Kurulunun gözetim ve denetimi altında
yapılması hüküm altına alınmıştır. Dolayısıyla Yüksek Seçim Kurulunun görevleri
de seçimlerin sayısındaki artış oranında çoğalmaktadır. Bu kadar geniş görevler
verilen Yüksek Seçim Kurulunun verilen görevleri layıkıyla yerine getirebilmesi
için kurumsal yapı olarak güçlendirilmesi gerekmektedir. Bilindiği gibi, Yüksek
Seçim Kurulunun kurumsal yapısı Seçimlerin Temel Hükümleri Hakkında Kanun’da
dağınık olarak yer almaktadır. Bu kanun teklifi, Yüksek Seçim Kurulunun
bağımsız bir kanunla düzenlenmesine hizmet edecektir. Diğer bir ifadeyle,
Yüksek Seçim Kurulu, teklifin kanunlaşmasıyla birlikte güçlü bir kurumsal
yapıya kavuşturulmuş olacaktır. Yüksek Seçim Kurulunun güçlü bir kurumsal
yapıya kavuşturulmaması, seçimlerin demokratik ilkelere uygun, serbest ve adil
olması ilkeleriyle çelişebilecektir. Farklı bir söyleyişle, demokrasinin tüm
kurallarıyla etkin olabilmesi için Yüksek Seçim Kurulunun bağımsız, tarafsız,
adil olması gereklidir. 
Günümüzde
demokrasiyle uzaktan yakından ilgisi olmayan ülkelerde de seçimler
yapılmaktadır ancak bu ülkelerde yapılan seçimlerin bağımsız, tarafsız ve adil
olduğunu söyleyebilmek de pek mümkün değildir. Seçimlerin demokratik ilkelere
uygun olabilmesi için, şaibeden uzak ve hemen herkes tarafından tarafsızlığına
ve bağımsızlığına güvenilen bir kurumun nezaretinde yapılacak olması
gereklidir. Yüksek Seçim Kurulunun kurumsal yapısının güçlendirilmesi kuruma
olan güveni de artıracaktır. 
Görüşülmekte
olan kanun teklifiyle Yüksek Seçim Kurulu kurumsal olarak daha güçlenecek ve
seçimlerin tarafsız ve bağımsız yapılması için gerekli altyapıyı
oluşturabilecektir. Teklifin kabul edilerek yasalaşmasından sonra kanun teklifi
bağlamında kurumsal yapının oluşturulmasında şimdiye kadar elde edilen
kazanımlar ve elbette yetişmiş personelin özlük hakları da muhafaza
edilmelidir. Şayet kurumsal kazanımlar nazara alınmadan yeni bir yapılanmaya
gidilir ise yeni ve içinden çıkılması mümkün olmayan problemler ortaya
çıkabilecektir. Yüksek Seçim Kurulunun verilen görevleri layıkıveçhile yerine
getirebilmesi yani seçimlerin sağlıklı yapılabilmesi için elbette kurumsal
kazanımların korunması, atama ve terfilerde liyakatin esas alınması gereklidir.
Özellikle hâlihazırda görev yapan seçim müdürlerinin ve diğer personelin özlük
haklarının mutlaka korunması, onların tecrübelerinden yararlanılması,
önümüzdeki dönemde yapılacak seçimlere yönelik, ulaşabilecek şaibeleri de
bertaraf edecektir. 
Burada
özellikle üzerinde durmak istediğimiz, seçim müdürlerinin de bir rahatsızlık
yaşadıklarını biliyoruz. Sanki önemsiz, değersiz bir noktaya taşınmışlar gibi
bir hisse kapılıyorlar. Oysaki bunlar seçimlerin hemen hemen bütün yükünü
omuzlarında taşıyan insanlar ve tecrübeli insanlardır. Hangi aşamada olursa olsun
tecrübeyi bertaraf etmek, ona sırtımızı dönmek mümkün değildir. Belki muadil
müdürlerle aynı görevi yapmıyor olabilirler, aynı mesaiyi harcamıyor
olabilirler ama öyle bir gün var ki oradaki tecrübeleri herkes için bir anlam
ifade edebilir, bulundukları noktada tecrübeleriyle bir yanlışa adım atılmasına
müsaade etmemeleri de o kadar önem arz etmektedir. Bu noktada, biz özellikle bu
tecrübenin, devlet için, millet için yıllarca hizmet etmiş bu insanların
hizmetlerinin dikkate alınmasını istiyoruz. Bu, bir noktada elzemdir. Eğer bu
hizmetleri takdir etmekte acze düşersek korkarım ki bir daha hizmetkâr bulmakta
zorluk çekeriz. Aksinin kabulü, Yüksek Seçim Kurulunun bağımsızlığına ve
tarafsızlığına gölge düşürebilecektir. Yüksek Seçim Kurulunun bağımsızlığının ve
tarafsızlığının tartışmaya açılmasına sebep olacak uygulamalardan mutlak olarak
kaçınılması gereklidir. Şayet Yüksek Seçim Kurulunun tarafsızlığı ve
bağımsızlığı tartışmaya açılır ise bu, seçimlerin de tartışmalı hâle gelmesi
sonucunu doğurabilecektir. Herkesin, özellikle de seçimlerin yapılmasında tek
yetkili ve görevli organ olan Yüksek Seçim Kurulunun bu tip tartışmalardan uzak
tutulması ülkemiz demokrasisi açısından son derece önemlidir.
Yukarıda
görevlerini saydığımız Yüksek Seçim Kurulunun bu görevlerini etkin ve verimli
ve çağa uygun bir şekilde yerine getirebilmesi için günümüz koşulları, seçmen
sayısının artması, seçim sayısının artması ve sıklaşması, yurt dışındaki
ülkelerde oy kullanma imkânının getirilmesi ve son olarak 16 Nisan 2017 referandumuyla
Cumhurbaşkanı ve milletvekili seçimlerinin aynı günde yapılması, milletvekili
sayısının 600’e çıkarılması ve 100 bin seçmenin Cumhurbaşkanı adayı
gösterebilmesi imkânının getirilmesi gibi nedenlerle artan iş yükü karşısında,
kurulun teşkilat yapısının iyileştirilmesine, yeni hizmet birimlerinin
oluşturulmasına, nitelikli idari ve teknik personele ihtiyaç bulunduğu açıktır.

Genel
Kurulda görüşülecek olan Yüksek Seçim Kurulunun Teşkilat ve Görevleri Hakkında
Kanun Teklifi, Kurulun Anayasa’daki konumu, görev, yetki ve sorumlulukları ile
298 sayılı Kanun ve özel kanunlarda yer alan teşkilat, personel rejimi, çalışma
usul ve esaslarına ilişkin hükümlerde birtakım yenilikler ve düzenlemeler
öngörmektedir.
Bu
değişiklik ve yenilikler arasında, görüşülmekte olan (2/1929) esas sayılı Kanun
Teklifi’nin geçici 1’inci maddesinin (6)’ncı fıkrasında, görevde yükselme ile
kadro atamalarının yapılmasında “Bu Kanunun yürürlüğe girdiği tarihten itibaren
seçim müdürü ve seçim müdür yardımcılığı kadrolarına beş yıl süreyle, 657
sayılı Kanunun 48 inci maddesinde sayılan şartlara ek olarak 10 uncu maddenin
dördüncü fıkrasındaki şartları taşıyan ve imzalanacak protokole göre Ölçme,
Seçme ve Yerleştirme Merkezi tarafından yapılan yazılı sınavda başarılı olanlar
arasından, yapılacak sözlü sınav sonucuna göre Başkan tarafından atama
yapılabilir. Ancak bir takvim yılı içinde bu fıkra uyarınca yapılacak atamalar,
bu kadrolara görevde yükselme suretiyle yapılan atamaların üç katını geçemez.”
denilmektedir. Daha önceki teklifte dört katıydı. Böylece istihdam edilecek
mevcut seçim müdürlerinin sayısı biraz daha çoğaltılmış oluyor. 
Şimdi,
bütün bunlardan sonra söyleyeceğimiz son sözümüz şu: Adı üzerinde, Yüksek Seçim
Kurulu. Görevlerini saydık. Herhangi bir hata, herhangi bir kargaşada onun
üstünde bir kurul yok. O zaman, inanıyoruz ki ve bekliyoruz ki, bugüne kadar
gördüklerimizden de umutla söylüyoruz ki Yüksek Seçim Kurulu bu noktada en
yüksek merci olduğu için, hak ve hukukun arandığı en yüksek merci olduğu için,
herhangi bir hataya meydan vermek gibi bir lükslerinin olmadığının
şuurundadırlar. Bugüne kadar başarılı çalışmalarını takdir ettiğimiz Yüksek
Seçim Kurulunun bundan sonra da başarılı bir şekilde görevlerine devam
edeceklerini düşünüyor, bu vesileyle hepinizi saygıyla selamlıyorum. (MHP ve AK
PARTİ sıralarından alkışlar) 
BAŞKAN
– Teşekkür ederiz Sayın Öztürk. 
Gruplar
adına son konuşma, Cumhuriyet Halk Partisi Grubu adına Çanakkale
Milletvekilimiz Sayın Muharrem Erkek’e aittir.
Sayın
Erkek, buyurun. (CHP sıralarından alkışlar) 
Süreniz
yirmi dakika. 
CHP
GRUBU ADINA MUHARREM ERKEK (Çanakkale) – Teşekkür ediyorum Sayın Başkan.
Değerli
milletvekilleri, 505 sıra sayılı Kanun Tasarısı üzerine Cumhuriyet Halk Partisi
Grubu adına söz aldım. Yüce Meclisi saygıyla selamlıyorum.
Öncelikle
milletimizin ve tüm İslam dünyasının Mevlit Kandili’ni de kutluyorum. 
Sayın
Başkan, değerli milletvekilleri; Yüksek Seçim Kurulu deyince, tabii, o kadar
önemli ki seçimlerin güvenliği, seçmen kütüklerinin oluşturulması, denetimi,
seçim süreçlerinde eşitlik, dürüstlük, adalet… Burada “Egemenlik kayıtsız
şartsız milletindir.” yazıyor. Egemenliğin kayıtsız şartsız milletin olabilmesi
için işte bu seçim süreçlerinin demokratik, eşit, adil, özgür süreçler olması
bir zorunluluk. Bunları denetleyecek, bunu sağlayacak organ da Yüksek Seçim
Kurulu. Ama özellikle son seçimlerde yaşananlara baktığımızda kaygı verici
gelişmeler; demokrasinin temelinden sarsıldığı, seçmen iradesinin sakatlandığı,
daha doğrusu, bununla birlikte egemenliğin zedelendiği süreçler yaşadık. 1
Kasıma giden süreçte seçimler demokratik, eşit, adil koşullarda olmadı,
maalesef. Yüksek Seçim Kurulu da bu süreçte gereğini, görevini yerine
getiremedi. 
Bakın,
TRT’nin resmî sitesinde “Yayın İlkelerimiz” başlığı çıkıyor açtığımız zaman.
TRT yayın ilkelerini sıralamış, diyor ki burada: “Anayasa’nın 133’üncü maddesi
uyarınca kamu tüzel kişiliğine sahip Türkiye’nin tek kamu yayın kuruluşu olarak
yayınlarımızın tarafsızlığı esastır.” Yine, ne diyor? “…tek yönlü, taraf tutan
yayın yapmamak ve bir siyasi partinin, grubun, çıkar çevresinin, inanç veya
düşüncenin menfaatlerine alet olmamak.” diyor. İşte bunları yazıyorsunuz, kendi
sitenizde açıklıyorsunuz ama seçimlerde iktidar partisi ayda elli saat yer
buluyorsa ana muhalefet partisi veya diğer partiler birer saat bile yer
bulamıyor, bazı partiler hiç bulamıyor. Peki, Yüksek Seçim Kurulu ne yapıyor?
Hiçbir şey, maalesef, yapamıyor. 
Yüksek
Seçim Kurulunun bir teşkilat yasasının olması doğaldır, olmalıdır; bunu hepimiz
destekliyoruz, destekledik. Ancak, on beş yıldır tek başına iktidarda olan
Adalet ve Kalkınma Partisinin neden bugün bu teşkilat yasasının aklına geldiği
de bir soru. Toplumun bir kesimi haklı olarak soruyor: “16 Nisan 2017
referandumundaki açıkça kanuna aykırı mühürsüz oy pusulası kararından sonra bu
teşkilat yasası acaba bir mükâfat mı Yüksek Seçim Kurulu Başkanına veya
Kurula?” Bu soruyu soruyor insanlar çünkü zamanında bu teşkilat yasasını
getirmeniz ve çıkarmanız gerekirdi. İnsanlar haklı olarak soruyor çünkü 16
Nisan 2017 referandumunda, maalesef, seçmen iradesi sakatlandı.
16
Nisandan dört gün önce, 12 Nisanda Yüksek Seçim Kurulu bütün ilçe seçim kurulu
başkanlarıyla ve ilçe seçim müdürleriyle toplantı yaptı. O toplantıda dedi ki:
“Mühürsüz zarflar ve oylar geçersiz sayılacak.” Seçim başladı, sandıklar
kapandı, sandıklar açıldı, oylar sayılmaya başlandıktan sonra oyunun kuralı
değiştirildi ve Yüksek Seçim Kurulu açıkça kanuna aykırı bir şekilde mühürsüz
zarfları, oyları geçerli saydı ve bugün dahi artık mühürsüz kullanılan oyları
tespit etmek mümkün değil ve kuvvetler ayrılığını, demokrasiyi yıkan bir
Anayasa değişikliği Yüksek Seçim Kurulunun bu kararıyla da şaibe altında kaldı
ve meşruiyeti sürekli tartışılacak. Evet, şeklen yürürlüğe girmiştir ama asla
meşru değildir, bunu her fırsatta dile getireceğiz. Onun için Yüksek Seçim
Kurulu çok çok önemli.
Bakın,
bu teklif Sayın Grup Başkan Vekilinin tek imzasıyla geldi, Yüksek Seçim
Kurulunun görevleri, teşkilatı yasası tek imzayla geldi ve imza sahibi, teklif
sahibi esas komisyonda ve alt komisyonda hiçbir görüşmeye, toplantıya
katılmadı. Bu teklif hazırlanırken siyasi partilerin, Danıştayın, Yargıtayın -ki
Danıştay ve Yargıtay üyelerinden oluşuyor Yüksek Seçim Kurulu- görüşleri
alınmadı, katılımcılık sağlanmadı; sivil toplum örgütlerinin, büyük meslek
odalarının, Türkiye Barolar Birliğinin katılımı sağlanmadı; maalesef, bu kadar
önemli bir kanun tasarısı, hiçbir katılım sağlanmadan, yalnızca tek imzayla
Meclis Başkanlığına sunuldu.
Tabii,
böyle olunca ciddi eksiklikler olduğunu da tasarıda gördük. Gerek esas
komisyonda gerek alt komisyonda birçok noktayı düzeltmek zorunda kaldık,
birlikte de düzelttik ama maalesef, bu teşkilat yasası, seçimlerin güvenliğini,
seçim süreçlerinde adaleti, tarafsızlığı, bağımsızlığı, eşitliği, özgürlüğü
sağlayabilecek bir yasa değil.
Bir
örnek vereyim, bu örnek bile tek başına yeterli olabilir. Mevcutta, Yüksek
Seçim Kurulunun tüm giderlerini Adalet Bakanlığı karşılıyor Adalet Bakanlığı
bütçesinden ayrılan bir kalemle. Şimdi, müstakil bir kanun teklifi getiriyoruz,
“Yüksek Seçim Kurulu bağımsız olmalı, tarafsız olmalı, özerk olmalı, güçlü
olmalı.” diyoruz ama yine bu tasarının içinde ne yapıyoruz? Yüksek Seçim
Kurulunun merkez ve taşra teşkilatının bütün giderlerini yine Adalet Bakanlığı
bütçesine bağlıyoruz. Yani Yüksek Seçim Kurulu siyasi iradenin, iktidarın
vesayeti altında çalışmaya maalesef devam edecek. 
Sayın
Başkan, değerli milletvekilleri; teklifte üzerinde durmamız gereken birçok
madde var. Uygulamada birçok kararı Kurul alırken burada çok önemli kararları,
üst düzey personelin atanması gibi önemli kararları Başkan tek başına -Başkanın
iki dudağının arasında- keyfî bir şekilde alabilecek. Hâlbuki, bu atamaların
-daire başkanı gibi, genel müdür gibi, Yüksek Seçim Kurulundaki üst düzey
atamaların- Kurulun teklifiyle ve Kuruldan alınacak kararla Başkan tarafından
atanması çok daha uygundur. Ama her yerde bir tek adam yaratılmak isteniyor,
bunu açıkça ve net olarak görüyoruz ve bu tek adamların da bağlı olduğu tek
adam zaten, maalesef saray rejimiyle… Bunu da hepimiz biliyoruz.
Bakın,
bu teklif hazırlanırken çok önemli iki madde karşımıza geldi. Meclis
Başkanlığına sunulan teklifte ve Anayasa Komisyonumuza havale edilen teklifte
baktık ki sandık kurulu başkanlarının atanmasıyla ilgili siyasi partilerin
katılımı, denetimi tamamen ortadan kaldırılmış. Mevcutta, biliyorsunuz, sandık
kurulu başkanları -ki çok önemlidir seçim güvenliği açısından- siyasi
partilerin de katılımıyla kurayla belirlenirken bu teklifin içinde ilçe seçim
kurulu başkanlarının tek başına atamasına bağlanmış.
Yine,
müşahitler… Müşahitlere ciddi kısıtlama getirilmiş. Alt komisyonda bunları oy
birliğiyle tekliften çıkarttık. Çok önemliydi, bunların tekliften çıkması çok
önemliydi; aksi takdirde, seçim güvenliği temelinden sarsılacaktı. Eğer biz
seçim güvenliğini sarsarsak, sandıktan çıkan sonuca saygıyı, güveni kaybedersek
demokrasiyi kaybederiz. Bu çıkartıldı, yarın 298 sayılı Seçimlerin Temel
Hükümleri Hakkında Kanun’un içinde tekrar getirilmemesini önemle vurgulamak
istiyoruz. Uyum yasaları içerisinde, 298 sayılı seçimlerin temel hükümlerini
düzenleyen yasa içerisinde bu konuda düzenleme yapılacaksa siyasi partilerin
katılımını, denetimini artıran, müşahitlerle ilgili de, kısıtlayan değil,
müşahitlerin denetimini, gözetimini artıran, gözlemcileri çoğaltan, sivil
toplumun, Oy ve Ötesi gibi bu konuda özverili çalışmalar yapan grupların
katılımını da sağlayacak düzenlemeler olmalı. Umarız iktidar tekliften oy
birliğiyle çıkarttığımız bu düzenlemeleri yarın bu Mecliste karşımıza başka
düzenlemeler içinde getirmez. Bunu da önemle takdirlerinize sunuyorum.
Değerli
milletvekilleri, teklifin içine, teklifin içeriğine baktığımızda, uzun
yıllardır Yüksek Seçim Kurulu bünyesinde, il ve ilçe seçim kurullarında görev
yapan, özveriyle görev yapan, bu memleketin her köşesinde dürüst seçimler
yerine getiren personel maalesef hiç düşünülmemiş. Yüksek Seçim Kurulu
bünyesinde görev yapan, ilçelerde, ilçe seçim kurullarında görev yapan ve on
bir on iki yıldır görevde yükselme sınavı bekleyen ve bunu da haklı olarak
bekleyen insanlar şimdi eğer istenirse bir çırpıda tasfiye edilebilecek, bir
çırpıda. Hiçbir güvenlikleri, hiçbir güvenceleri maalesef kalmayacak. Çünkü
öyle uygulamalar getiriliyor ki, örneğin sözlü sınav, uygulamalı sınav gibi
eklemelerle mevcut görev yapan seçim müdürlerinin ve seçim personelinin yerine
dilediklerini iktidar atayabilecek. Mevcut görev yapan personelin, hakkaniyet
gereğince, mutlaka statüleri korunmalı ve Kurul hafızası bir çırpıda yok
edilmemeli çünkü bu görev yapan personel seçimlerin, Yüksek Seçim Kurulunun
aynı zamanda da önemli bir hafızası. Bu nedenle, teklifteki 10’uncu maddenin
(6)’ncı ve (9)’uncu fıkralarının, yine geçici 1’inci maddenin (6)’ncı bendinin
mutlaka tekliften çıkarılmasını Genel Kurulun takdirlerine önemle sunuyoruz. 
Açıktan
atama imkânı sağlanarak kurum hafızası yok edilmemeli. Öncelikle on bir yıldır,
on iki yıldır görevde yükselme sınavı bekleyen personelin atamaları yazılı
sınav sonucuna göre ve liyakate göre yapılmalı, sözlü sınav uygulaması da
mutlaka bu tekliften çıkarılmalıdır. 
Sayın
Başkan, değerli milletvekilleri; 16 Nisan 2017 Anayasa değişikliği şeklen
yürürlüğe sokulduktan sonra zaten fiilen tek adam rejimi hukuki zeminini de
bulmuş oldu. HSK’yı -Hâkimler ve Savcılar Kurulunu- Cumhurbaşkanı tek başına
belirliyor çünkü Cumhurbaşkanı aynı zamanda da iktidar partisi siyasi partinin
Genel Başkanı oldu. Kurul üyelerinin 6’sını kendi seçiyor, Adalet Bakanı,
Müsteşar ve 4 üyeyi direkt olarak atıyor, 7’sini de 316 milletvekiliyle, bu
çoğunluğuyla Meclise seçtiriyor. Yüksek Seçim Kurulunun Yargıtay ve Danıştay
üyelerinden oluştuğunu da düşünürsek HSK seçimi çok önemli. Bizim derdimiz
demokrasi, bizim derdimiz hukuk devleti, bizim derdimiz Yüksek Seçim Kurulunun
yüksek saray kurulu olmaması; bizim çabamız bu. Biz, bunun için esas Komisyonda
ve alt komisyonda çalışmalarımızı yürüttük. 
Sayın
Başkan, değerli milletvekilleri; “seçimler” dediğiniz zaman, egemenlik devreye
giriyor. Milletimiz egemenliği yetkili organları eliyle kullanıyor; yasama,
yürütme, yargı organları eliyle. Egemenliğin gerçekten millete ait olması için
de seçimlerin demokratik, eşit, adil olma zorunluluğu vardır. Ama maalesef son
dönemlerde biz iktidarın ve sarayın demokratik seçimlerden, adaletli, eşit
şartlarda yapılan seçimlerden korktuğunu da görüyoruz. Çünkü uygulamalar bu
yönde. Biz, OHAL rejiminin kalktığı -çünkü OHAL rejiminde zaten demokrasi ve
hukuk beklemek maalesef, hayalden öte bir şey değil- ilk seçimlerde,
demokratik, adaletli seçimlerde milyonlarla birlikte, demokrasiye, adalete,
hukuk devletine, eşitliğe, özgürlüğe inanan milyonlarla birlikte bu kaderi de
mutlaka değiştireceğiz. Çünkü milletimiz seçimlerle hükûmetlere yetki veriyor
ama görüyoruz ki hükûmetler son derece basiretsiz hareket edebiliyorlar.
Değerli
milletvekilleri, son iki gündür yükselen tartışmalara da değinmek zorundayız.
Çünkü her şey seçimlerle ilgili, her şey seçmen iradesiyle ilgili çünkü
parlamento da hükûmet de bu seçimler sonucunda oluşuyor. 2006 yılında bu
Parlamento, Kurumlar Vergisi Kanunu’nda bir değişiklik yaptı, 30’uncu maddenin
(7)’nci fıkrası. Herkesin okuması lazım o fıkrayı. Dedi ki Parlamento, Meclis:
“Bundan sonra, vergi cenneti ülkelerde kurulacak şirketlerin gelirlerinden, bu
şirketlerin mükellef olsun olmasın tüm işlemlerinden, iş yerlerinden,
hesaplarından, bu hesaplara yapılacak ödemelerden, havalelerden yüzde 30 vergi
alacağım.” Yüzde 30… Türkiye Cumhuriyeti devletinin vergi cenneti ülkelerdeki
şirketlerden vergi alması gerekir. Bir şartla… Bakanlar Kurulunun vergi cenneti
ülkelerinin listesini yayınlaması görevini de verdi yasa. Ama Bakanlar Kurulu
tam on bir yıldır görevini suistimal ederek, görevini kötüye kullanarak kasten
dünyadaki vergi cenneti ülkelerin listesini yayınlamadı; yayınlamadığı için
devletin büyük bir vergi ziyaı, vergi kaybı söz konusu.
Yirmi
yıl ceza avukatlığı yapmış bir hukukçu olarak vergi ziyaına sebebiyet vermekten
onlarca kişinin davasına girdim. Bunu bizzat Hükûmet yapıyorsa, Hükûmet
görevini yerine getirmeyerek, kasten yerine getirmeyerek vergi ziyaına, vergi
kaybına sebebiyet veriyorsa bu suçtur, bu suçtur. Bir de üstüne üstlük, bu
liste yayınlanmadığı gibi -maalesef, artık mizah konusu da oldu- bakıyoruz
iktidar sahiplerine, Kristof Kolomb gibi dünyayı keşfe çıkmışlar, denizlerde
adalar keşfediyorlar. Yakında dünyada yeni bir kıta da keşfedebilirsiniz. Bütün
dünya Man Adası’nın İrlanda Denizi’nde olduğunu sizin sayenizde öğrendi, Malta
Adası’nın sizin sayenizde öğrendi yerini dünyada. (CHP sıralarından alkışlar)
Bakın,
ben özellikle sizlerin vicdanına şunu sormak istiyorum. Çok haklı sorular var. 
Birinci
soru: Vergi cenneti kabul edilen ülkelerde niçin şirketler kurulur? Kimler
buralarda şirketler kurar? Ticaret yapmak herkesin hakkıdır, ahlaklı ticaret
yapmak, basiretli ticaret yapmak kaydıyla. Neden kendi ülkenizde kurmuyorsunuz
bu şirketleri? Neden? 
BARIŞ
YARKADAŞ (İstanbul) – Burada vergi var, onun için. 
MUHARREM
ERKEK (Devamla) – Kendi ülkesinde vergi ödemek istemeyenler vergi cennetlerinde
şirketler kurar. Neden bu Malta’da ve Man Adası’nda Başbakanın,
Cumhurbaşkanının çocuklarının, yakınlarının kurdurduğu şirketler ortaya
çıkıyor? Neden? Bu soruyu sormamız lazım. Bu şirketler niçin kuruluyor?
İkinci
soru: Bu şirketlerin offshore hesapları arasında gönderilen, aktarılan bu
paraların -milyonlarca dolar para- kaynağı nedir? Bu kaynağı da bizim sormamız
gerekir burada. Olayın hukuki boyutu yanında çok önemli siyasi ahlak boyutu da
var. Bu paraların kaynağı nedir değerli milletvekilleri?
Üçüncü
soru: Bu paralar vergilendirilmiş midir? Bu paraların vergisi alınmış mıdır?
Malta Adası’nda ve Man Adası’nda eğer Başbakanın, Cumhurbaşkanının
yakınlarının, çocuklarının kurdurduğu şirketler ortaya çıkıyorsa bu çok ciddi
bir sorundur. Bu, siyasi ahlakın maalesef çöktüğünü gösterir. Bu gerçeği
mutlaka her fırsatta yüksek sesle dile getireceğiz. 
Bakın,
değerli milletvekilleri, asgari ücretle çalışan bir işçi asgari ücretten
kesilen vergiler sebebiyle evine et götüremiyor, beyaz peynir götüremiyor,
tereyağı götüremiyor. Bunu hepimiz biliyoruz. Bu memlekette, asgari ücretle
çalışan taşeron işçileri, emekçiler, emekliler, çiftçiler, esnaf o kadar ağır
bir vergi yükü altında ki, o kadar zor şartlarda ayakta durabiliyorlar ki. Ama
bakıyoruz, Cumhurbaşkanının, Başbakanın çocukları, kendi ülkelerinde vergi
ödememek için, dünyada kendilerine cennet bahçeleri kurmuşlar. Bunları burada
konuşmak, tartışmak zorundayız ama siz, ısrarla bu kirli ilişkilerin üzerini
örtmeye çalışıyorsunuz maalesef. Siz örtmeye çalıştıkça, maalesef, bu kirli
çamaşırlar da ortaya seriliyor; olan, devletimize ve milletimize oluyor. Eğer
siz gereğini yapsaydınız, siz Reza Zarrab’ı Türkiye’de tutuklayıp
yargılasaydınız Türkiye Cumhuriyeti devletinin itibarı da zedelenmezdi. 
Bakın,
ben Sayın Devlet Bahçeli’nin çok önemli bir tespitini paylaşmak istiyorum, çok
yakın bir tarihte, diyor ki: “Alimallah, İranlı kaçakçı alayınızı ele verirse
okyanus ötesinde yandaş hâkim, savcı da bulamazsınız, büyük bir skandalın faili
olmaktan kurtulamazsınız.” 
Şimdi,
bakıyoruz, Panama belgeleri, Paradise Papers belgeleri, Malta Adası, Man Adası,
Rıza Sarraf’la rüşvet ilişkileri, kara para ilişkileri, kirli ilişkiler…
Maalesef, hep aynı isimler, aynı şirketler dökülüyor ortaya. Neden? 
(Mikrofon
otomatik cihaz tarafından kapatıldı) 
BAŞKAN
– Sayın Erkek, bir dakika ek süre veriyorum, sözlerinizi tamamlayın lütfen. 
MUHARREM
ERKEK (Devamla) – Tamamlayayım. Teşekkür ediyorum. 
Bakın,
tekrarlıyorum, değerli milletvekilleri: Panama belgeleri, Paradise Papers
belgeleri, WikiLeaks belgeleri, Man Adası, Malta Adası, vergi cenneti ülkelerde
kurulan şirketler, bu şirketlerin ortakları, hissedarları, offshore hesaplarına
yapılan para transferleri… Neden hep aynı isimlerle karşılaşıyoruz biz? Neden
hep ortaklar Cumhurbaşkanının, Başbakanın, Hükûmetin yandaşları çıkıyor, neden?
Bu iddiaları araştırmak Türkiye Büyük Millet Meclisinin görevi değil mi? 
Kimler
vergi cennetlerinde şirketler kurar ben size söyleyeyim: Kendi ülkelerinde
vergi ödemek istemeyenler, yasa dışı kaynaklardan elde edilen gelirleri
gizlemek isteyenler, kara para aklamak isteyenler, kendilerinin ve şirketlerinin,
müşterilerinin servetlerini gizlemek isteyenler buralarda gider, şirketler
kurarlar. Bu bile başlı başına çok önemli bir siyasi ahlak sorunudur. Hele hele
devleti yönetenlerin, hele hele devleti yönetenlerin kendilerinin ve
ailelerinin mal varlıkları, işlemleri, ticareti, her şeyi son derece şeffaf,
basiretli, ahlaklı olmak zorundadır diyorum.
Yüce
Meclisi saygıyla selamlıyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederiz Sayın Erkek.
Sayın
milletvekilleri, gruplar adına konuşmalar tamamlanmıştır.
Şimdi,
şahsı adına Yozgat Milletvekilimiz Sayın Yusuf Başer, buyurun. (AK PARTİ
sıralarından alkışlar)
Süreniz
on dakika.
YUSUF
BAŞER (Yozgat) – Sayın Başkan, değerli milletvekilleri; sözlerime başlamadan
önce, bu gece idrak etmekte olduğumuz Mevlit Kandili’nin hem İslam âleminin hem
aziz milletimizin ve hem de tüm insanlığın kurtuluşuna vesile olmasını Yüce
Mevla’dan niyaz ediyorum. 
Yine,
sözlerime başlamadan önce, biraz önce hatibin belirtmiş olduğu hususlara
katılmadığımı söyleyerek, yüzde 50’yi aşkın bir şekilde, aziz milletimizin 1
milyon 300 bin daha fazla evet oyu vermesi suretiyle, 16 Nisan halkoylamasında
aziz milletimizin anasının ak sütü gibi helal oylarıyla Cumhurbaşkanlığı
hükûmet sistemine geçilmiştir.
ÜNAL
DEMİRTAŞ (Zonguldak) – Mühürsüz oylar, mühürsüz!
YUSUF
BAŞER (Devamla) – Bu oylama geçerlidir, hukukidir; onu özellikle belirtmek
istiyorum.
Sayın
Başkan, değerli milletvekilleri; demokratik yönetimler, halkın hür iradesinin
tecellisi olan seçimler vasıtasıyla hayata geçirilmektedir. Demokratik,
özgürlükçü ve çoğulcu rejimlerin temeli özgür, eşit, şeffaf ve dürüst şekilde
yapılan seçimlere dayanmaktadır. Anayasa’mız, seçimlerin ve halk oylamasının
serbest, eşit, gizli, tek dereceli, genel oy, açık sayım ve döküm esaslarına
göre yargı yönetimi ve denetimi altında yapılacağını hüküm altına almış ve
seçimlerin yönetimine ve denetimine ilişkin görevleri ise sadece ve sadece
Yüksek Seçim Kuruluna vermiştir. 
Ülkemizde
seçimlerin yönetimi ve denetimi çeşitli aşamalardan geçerek bugünkü konumuna
gelmiştir. İlk olarak 1950 tarihinde kanunla kurulmuş olan Yüksek Seçim Kurulu
Ankara’da görev yapıyor -onun yanında da illerde ve ilçelerde seçim kurulları
oluşturulması suretiyle- ve 1961 Anayasası’yla Anayasa’mıza girmiş, 1982
Anayasası’nda da “Cumhuriyetin Temel Organları” bölümünde yer almak suretiyle
de Yüksek Seçim Kurulu anayasal vasfını korumuştur. 
Bu
kanun teklifiyle seçimlerin yönetimi ve denetimi kurallara bağlanmış, seçim iş
ve işlemlerinin seçim kurullarınca yürütüleceği, seçimlerin yargı gözetimi ve
denetimi altında yapılacağı hüküm altına alınmıştır. 
Bu
düzenlemelerde, seçimlerin başlamasından bitimine kadar seçimin düzen içinde
yapılması, seçim süresince ve seçimden sonra seçim konularıyla ilgili bütün
konulardaki şikâyetleri ve itirazları inceleme, kesin olarak karara bağlama,
Türkiye Büyük Millet Meclisi üyelerinin seçim tutanaklarını ve Cumhurbaşkanı
seçimi tutanaklarını kabul etme görevi Yüksek Seçim Kuruluna verilmiştir. 
Anayasa’mızda
Yüksek Seçim Kurulu, yalnız seçimlerin genel yönetim ve denetimini yürüten bir
kurul olmayıp seçimlerin yargısal denetimini de yapan ve kararlarına karşı
başkaca hiçbir merciye başvurulmayan bir kuruldur. 
Ülkemizde,
nüfus artışına bağlı olarak seçmen sayısı her geçen gün artmaktadır. 2007 ile
2017 yılları arasında ülke genelinde 4 kez milletvekilliği seçimi, 3 kez
Anayasa değişikliği, 1 kez Cumhurbaşkanı seçimi ve 2 mahallî seçim olmak üzere
Yüksek Seçim Kurulunun gözetim ve denetimi altında 10 ayrı seçim yapılmıştır. 
Bunlardan
başka, özel kanunlar gereğince kamu niteliğindeki meslek kuruluşlarının, siyasi
parti organlarının, sendikaların ve çeşitli birliklerin de denetimi bu Kurul
vasıtasıyla yapılmaktadır. Seçim sayısının artması nedeniyle seçimlerin
hazırlık dönemleri kısaltılmış, buna bağlı olarak da Yüksek Seçim Kurulunun iş
ve işlemleri artmıştır. 
298
sayılı Seçimlerin Temel Hükümleri ve Seçmen Kütükleri Hakkında Kanun’da 2008 ve
2012 yıllarında yapılan değişikliklerle, yurt dışında yaşayan vatandaşlarımıza
da bulundukları ülkelerde oy kullanma imkânı getirilmiş olup 2014 yılındaki
Cumhurbaşkanlığı seçiminde, 7 Haziranda, 1 Kasım seçimlerinde ve son olarak da
16 Nisan halk oylamalarında da yurt dışında yaşayan vatandaşlarımız oy
kullanmışlardır. Yurt dışında gerçekleştirilen oy verme -kullandırma- işlemleri
Kurulun iş yükünü de artırmıştır. 
Öte
yandan, 16 Nisan halk oylamasıyla kabul edilmiş olan Anayasa değişikliğiyle
Cumhurbaşkanı ve milletvekili seçimlerinin beş yılda ve aynı günde yapılması
hüküm altına alınmış ve milletvekili sayısı 600’e çıkarılmıştır. 
Ayrıca,
100 bin seçmenin Cumhurbaşkanlığına aday göstermesi imkânı tanınmıştır. Bu
durum, Yüksek Seçim Kurulunun, il ve ilçe seçim kurullarının iş yükünü daha da
artıracaktır.
Bununla
birlikte, Yüksek Seçim Kurulunun ve birimlerinin görevleri, personel sayısı,
usulü ve özlük işleri gibi bir teşkilat kanununda düzenlenmesi gereken
hususlara 298 sayılı Kanun’un değişik yerlerinde yer verilmiştir. Yüksek Seçim
Kurulunun bu kadar iş yüküne rağmen, bir tane teşkilat yasası bulunmamaktadır;
bu kanun teklifiyle getirilmek istenen şey işte tam da budur. 
Günümüz
şartları ve teknolojik gelişmeler ile artan iş yükü ve değişen ihtiyaçlar
karşısında Yüksek Seçim Kurulunun görevlerinin etkin, verimli ve çağa uygun bir
şekilde yerine getirilmesi için, Kurulun teşkilat yapısının da
değiştirilmesine, yeni hizmet birimlerinin kurulmasına, idari ve teknik
personele ihtiyaç bulunmaktadır.
Kurulun
Anayasa’daki konumu, görev, yetki ve sorumlulukları ile 298 sayılı Kanun ve
özel kanunlarda yer alan teşkilat, personel rejimi, çalışma usul ve esaslarına
ilişkin hükümler birlikte değerlendirilerek güçlü bir teşkilat yapısı
oluşturulması amacıyla kanun teklifi verilmiştir. 
Sayın
Başkan, değerli milletvekilleri; Yüksek Seçim Kurulu Kanun Teklifi’yle müstakil
bir teşkilat kanunu öngörülmektedir. Yüksek Seçim Kuruluna engelli
vatandaşlarımızın da oy kullanmalarını kolaylaştıracak her türlü tedbiri alma
yetkisi de verilmiştir. Seçim mevzuatında dağınık şekilde bulunan Yüksek Seçim
Kurulunun teşkilatı, personelin atanması ve özlük işlerine ilişkin konular
teklifle bir araya getirilmiştir. Başkan ve hizmet birimlerinin görevleri
yeniden düzenlenmekte, anayasal bir kurum olan Yüksek Seçim Kurulunun üye
sayısı, üyelerin seçimi ve görev sürelerine ilişkin olarak hiçbir değişiklik
yapılmamaktadır. 
Kurula,
öngörülen teşkilat yapısına uygun şekilde yeni kadrolar ihdas edilmektedir. İlk
defa seçim uzmanı ve seçim uzman yardımcısı kadroları ile seçim müdür
yardımcısı kadrosu ihdas edilmektedir. Seçim müdürü ve müdür yardımcılıklarına
atanacaklarda 657 sayılı Devlet Memurları Kanunu’nun 48’inci maddesine ek
olarak, hukuk fakültesi mezunları ve hukuk bilgisi veren siyasal bilgiler,
sosyal bilimler, idari bilimler, iktisat ve maliye alanlarında en az dört
yıllık yükseköğrenim yapmış ve bunlara denkliği kabul edilmiş yabancı öğretim
kurumlarından mezun olanların atanacağı hükmü getirilmiştir. Yine, aynı
şekilde, seçim müdürlerinin her türlü özlük hakları korunmuştur. Seçim müdürü
ve seçim müdür yardımcılarıyla ilgili olarak yeni getirilen bir husus şudur:
Bunlar normal bir şekilde ÖSYM’ye müracaat ederek sınava girecekler ve yazılı
sınavı kazananlara ayrıca sözlü mülakat ve uygulama sınavları da getirilmek
istenmektedir. 
Sayın
Başkan, değerli milletvekilleri; Yüksek Seçim Kurulunda 11 üye bulunmaktadır,
Kurulda daimî olarak görev yapan da sadece Başkandır, diğer üyeler sadece
toplantılara katılmaktadır. Dolayısıyla Kurul Başkanına bu yasal düzenlemeyle
verilmiş olan husus da Başkanın çalışacağı kişileri direkt kendisinin
atamasıdır. Diğer Kurul üyeleri Yüksek Seçim Kurulunda daimi olarak
bulunmadıkları için ve sadece kararlar aşamasında oraya geldikleri için onunla
ilgili bir düzenleme yapılmıştır. 
Yine, seçimlerin şeffaflığı anlamında, siyasi
partilerimizin temsilcileri sandık kurullarının tamamında bulunmakta ve oy
kullanmaktadır. Yine, aynı şekilde, bütün siyasi partilerimiz ilçe seçim
kurullarında görev almakta ve oy kullanmakta ve ayrıca ilçe seçim kurullarında
tüm siyasi partilerimizin de temsilcileri bulunmaktadır. Yine, aynı şekilde, il
seçim kurullarında ve Yüksek Seçim Kurulunda şeffaflık anlamında tüm siyasi
partilerimizin temsilcileri bulunmakta, müzakerelere katılmakta ve sadece, oy
kullanmamaktadırlar. 
Sayın Başkan, değerli milletvekilleri; seçim sonuçlarıyla
ilgili olarak 298 sayılı Kanun’un ek 9’uncu maddesi uyarınca, Yüksek Seçim
Kuruluna ulaştığı andan itibaren siyasi partilere seçim sonuçları eş zamanlı
olarak verilmektedir. 
(Mikrofon otomatik cihaz tarafından kapatıldı) 
BAŞKAN – Sayın Başer, bir dakika ek süre veriyorum.
Lütfen, toparlayın efendim. 
YUSUF BAŞER (Devamla) – Ayrıca, sandık sonuç
tutanakları, il ve ilçe seçim kurulu birleştirme tutanakları internet sitesi
üzerinden yayımlanmaktadır. Yine, aynı şekilde, sonuçların sandık alanına
asılması ve partilere gönderilip internette yayımlanmasının dünyadaki tek
örneği Türkiye’dir diyorum. 
Bu duygu ve düşünceler içesinde, kanun teklifinin
hayırlı olmasını temenni ediyor, hepinizi saygıyla selamlıyorum. (AK PARTİ
sıralarından alkışlar)
BAŞKAN – Teşekkür ederim Sayın Başer.
Şimdi, şahıslar adına son konuşmacı, Trabzon
Milletvekilimiz Sayın Haluk Pekşen. 
Sayın Pekşen, buyurun. (CHP sıralarından alkışlar)
Süreniz on dakikadır efendim.
HALUK PEKŞEN (Trabzon) – Sayın Başkan, saygıdeğer
milletvekilleri; milyonlarca yoksul, aç yurttaşımızın, bu akşam tencereye bir
dilim yiyecek koymak için mücadele ettiği bir günde hepsinin ve bütün Müslüman
âleminin, İslam âleminin Mevlit Kandili’ni kutluyorum. Doğrusu, bunu kutlarken
de bir laf ve sözden öte olmasını çok umut ederdim. Bir siyasi iktidar
Türkiye’ye büyük bir umutla geldi, “yolsuzluk, yoksulluk ve yasaklar” dedi ama
ne yazık ki bugün Türkiye'nin en önemli gündemi bu üçü; yolsuzluk, yoksulluk ve
yasaklar. 
AHMET SAMİ CEYLAN (Çorum) – Size göre öyle, size göre.
HALUK PEKŞEN (Devamla) – Şimdi, Seçim Kanunu, Yüksek
Seçim Kurulu Kanunu Türkiye'nin gündemine getiriliyor. Bundan önceki seçim
kanunları, bundan sonraki seçim kanunları, daha birçok seçim kanunu çıkarsanız
da bir anlamı yok. Bu Parlamentonun çıkardığı hiçbir yasanın bugüne kadar
uygulanış biçimi ne yazık ki toplumun vicdanında yer etmemiştir. Türkiye,
yasaları kötü olduğu için değil; Türkiye, yasaları olmadığı için değil;
Türkiye, yasalarını uygulayanların bu yasaları uygulamayı bilmediği için değil;
Türkiye, ne yazık ki yasaları uygulamaya izin verilmeyen bir siyasi iktidarın
yönetiminde ve ağır bir baskı altında olduğu için bugün ağır bir travmayı yaşar
hâlde. Yasaların işlemediği bir ülkede Parlamentonun günlerce, gecelerce yasa
çıkarıyormuş gibi büyük bir mücadele vermesini yalnızca şeklî bir formaliteden
ibaret görüyorum. Biz parlamenterler ne yazık ki görevimizi yapabilme gayreti
içerisindeyiz. Halkımız, 80 milyonun vicdanında, bizleri affetsin. Emin
olsunlar ki bu çabayı, bu gayreti sonsuza kadar, gücümüzün yettiği, nefesimizin
yettiği sürece devam ettireceğiz. Ama hiçbir yerde olmadığı gibi sandıkta da
adaletin olmadığını herkes biliyor. 
Anayasa Mahkemesine taşıdım, referandumu Anayasa
Mahkemesine taşıdım. 80 milyonun vicdanında, atın alınıp Üsküdar’ın geçildiğini
herkes biliyor. At alınıp Üsküdar geçilmişse artık, toplumun vicdanı gerçekten
ağır bir travmanın içerisine sürüklenmiş demektir. Yukarıda “Anayasa Mahkemesi”
denilen bir mahkeme var, oraya da gittim. Oradan adalet beklediğim için gitmedim,
onların adaleti uygulayabileceklerine, yargıç olarak bu toplumun vicdanında
adaleti tesis edebileceklerine inandığım için gitmedim; yalnızca bir usulün
gereğinin yerine getirilmesi için gittim. Ama yazdığım her satır dilekçede
hukuk vardır, adalet vardır, vicdan vardır. Onu karşılayabilecek yürekli
yargıçların olduğuna, emin olun, ben de inanmıyorum. Onlardan adil, hukuka
uyarlı bir karar doğrusu beklemiyorum, böyle bir kararı bekleyen hiç kimsenin
olduğunu da düşünmüyorum. Bana “Anayasa Mahkemesinden hukuka uyarlı, adil,
vicdanlara su serpecek bir karar bekliyor musunuz?” diye soran kişilere de şu
cevabı veriyorum: Hukukun maalesef, böyle bir zor kulvarı vardır. Sonuna kadar
bu hukuksuzluğu düzeltecek olan da hukuktur, hukukçulardır. Anayasa Mahkemesi bu
ülkede bir şeklî yapıdan ibarettir, başka hiçbir anlam ifade etmemektedir ama
ne güzel ki bu ülkede direnmesini bilen bir siyasi kadro vardır, Cumhuriyet
Halk Partisi vardır, Cumhuriyet Halk Partisiyle birlikte direnen Türkiye
nüfusunun yaklaşık yüzde 50’si vardır. (CHP sıralarından alkışlar) Bugün aynı
Anayasa referandumu halkın önüne konulabilse, emin olun, sokağa çıkacak hâlleri
olmaz. Halk onun gereğini belki çok daha katı bir şekilde yapacaktır, yapmaya
da kararlıdır.
Bakın, Yüksek Seçim Kurulunu yeniden şekillendiriyoruz.
Hiç umudunuz olmasın, sandıklarda bugüne kadar muhtarlara yapılan baskılardan
sandık kurulu başkanlarına yapılan baskılara kadar, hilelere kadar, her şey
bundan öncekinde olduğundan daha ağır şekilde devam edecek. Hiç kimsenin bunda
tereddüdü yok, seçimlerin adil yapılacağına hiç kimsenin inancı yok. Kaldı ki
seçimlerin yapılıp yapılmayacağına ilişkin de toplumun büyük bir kaygısı var. 
“Seçim…” Ne seçimi? Usulen… Kimi kandırıyorsunuz? Bu
ülkede hangi alanda seçimi vicdani ve ahlaki yaptınız? Doktorları mı,
üniversitedeki öğretim görevlilerini mi, yargıçları mı, nerede, hangi seçimi
yaptınız? Onun için, “seçimlerin bağımsızlığı ve tarafsızlığı”ymış. Bunu
yazarken, emin olun, yazanın bile inandığına ben de inanmıyorum. 
Şimdi,
yasaları işletmemenin ne demek olduğunu Türkiye bugünlerde çok ağır bir şekilde
görüyor. Bakın, Amerika Birleşik Devletleri’ndeki bir dava nasıl Türkiye’ye
döndü, geldi? Bakın, o davanın millî olup olmadığı tartışmasına girmeyeceğim.
Orada avukat diyor ki, devletin bankasının, Türkiye Cumhuriyeti devletinin
bankasının genel müdür yardımcısının avukatı diyor ki: “Bu Zarrab, milyonlarca
dolar rüşvet verdi. Süleyman Aslan bu Zarrab’tan rüşvet aldı.” Bankanın genel
müdür yardımcısı bankanın genel müdürünü rüşvet almakla itham ediyor. Hani,
“17-25 Aralık kumpas.” diyordunuz ya, devletin bürokratı “Kumpas değil.” diyor,
ikrar ediyor, “Burada rüşvet var.” diyor. Öbür bürokrat da Türkiye’de devletin
olabildiğince koruması altında. Ben buradan Ankara Cumhuriyet Başsavcısına sesleniyorum.
Sayın Cumhuriyet Başsavcısı, Amerika Birleşik Devletleri’ndeki avukatın mahkeme
önündeki beyanı seni ilgilendiriyor mu? Eğer seni ilgilendiriyorsa ben buradan
bekliyorum ama ilgilendirmiyorsa o zaman Hâkimler ve Savcılar Yüksek Kurulu
-artık “yüksek” kalmadı- Hâkimler ve Savcılar Kurulu Başkanına sesleniyorum:
Acaba görevini yapmayan bir başsavcıyı o görevde hangi gerekçeyle ve ne kadar
tutacaksınız, ben de merak ediyorum. Diyor ki: “Bu genel müdür milyonlarca
dolar rüşvet almıştır.” Kim söylüyor? Türkiye Cumhuriyeti devletinin genel
müdür yardımcısının avukatı yani resmî bir beyan. Nerede? Mahkeme önünde. Kime
söylüyor? Devletin genel müdürüne söylüyor, o tarihteki bürokrata söylüyor.
Hadi buyurun, AK PARTİ’li arkadaşlar: “17-25 Aralık bize darbeydi, bir
kumpastı, 17-25 Aralığın içerisindekiler yalandır.” diyecek olan bir yiğit
yürekli AK PARTİ’li milletvekilini bekliyorum buraya. 
Daha
devamını söyleyelim. Şimdi, bu Süleyman Aslan’ı ve o 3 bakanı hukuk sisteminin
içerisine dâhil ettiler. Siz bunları aklayabilirsiniz, kayırabilirsiniz ama
Türkiye’nin nereye doğru gideceğini ben söyleyeyim. 
Bakın,
yine, 2006 yılında Türkiye Cumhuriyeti devletinin imzalamış olduğu Birleşmiş
Milletler Yolsuzlukla Mücadele Sözleşmesi burada, merak eden herkese gönderirim.
Bu sözleşme gereğince bu yapılan yolsuzlukların bedelini 80 milyon, aç ve
yoksul insanımız da dâhil olmak üzere, sanayicimiz, iş adamımız, bürokratımız,
hepimiz, hepimiz ödeyeceğiz. Alçakça yapılan bu yolsuzluğun bedelini bütün
Türkiye iliklerine kadar yaşayacak ve ödeyecektir. 
Yine,
aynı hikâyeyle ilgili bir başka uluslararası sözleşmeyi daha sizlerin takdirine
sunmak istiyorum. Bakın, Türkiye Cumhuriyeti devletinin yine 2003 yılında
imzalamış olduğu Sınıraşan Örgütlü Suçlara Karşı Birleşmiş Milletler
Sözleşmesi, 2003 yılı. Bu iki sözleşmeyi, Türkiye’de birazcık hukuk bilen,
hukuk fakültesi öğrencileri de dâhil, açsın okusunlar. 80 milyonun önüne
konulacak olan faturayı şimdiden söylüyorum. Bakın, çok basit: Yarın, Türkiye
de İran gibi büyük bir ambargo sınırlarının içerisine konulabilir. Ne demek bu,
biliyor musunuz? Yarın Türkiye’nin böyle bir ambargonun içerisine konulması
durumunda, yurt dışından mal alması, yurt dışına mal ihraç etmesi, ilaç alması,
çocuklarına ilaç alması, kanser ilacı alması dahi mümkün olamayabilir. Bunun
ciddiyetinin farkında değildir; bu siyasi iktidar bunu karalayarak, millî bir
davaya yaslanarak Türkiye’yi belki birkaç gün daha kandırabilir ama gerçeklerin
maalesef, inatçı ve böyle de ortaya çıkmak gibi bir özelliği var. 
Sayın
Adalet Bakanı, siz, bu aşamadan sonra, Türkiye Cumhuriyeti devletinin
mahkemelerinde adaletin bir an önce tesis edilmesi için üzerinize düşen görevi
de eksiksiz yerine getirmek durumundasınız. Süleyman Aslan ve onunla birlikte
bahse konu kişilerin tamamı hakkında -çok açık, madde numarasını da vereyim,
3628 sayılı Mal Bildiriminde Bulunulması, Rüşvet ve Yolsuzluklarla Mücadele
Yasası’nın 17 ve 19’uncu maddesi gereğince- bir dakika dahi durmaksızın, bu
akşam, şimdi, derhâl, soruşturma açılması kararı hemen alınmalı ve hak
ettikleri yasal müeyyidelerle yargı önüne çıkarılmalı, mutlaka hesabını
vermelidirler. Adalet topaldır, adalet değirmeni yavaş döner ama emin olun
mutlaka döner.
Hepinizi
saygıyla sevgiyle selamlıyorum. (CHP sıralarından alkışlar) 
BAŞKAN
– Teşekkür ederim Sayın Pekşen.
MEHMET
MUŞ (İstanbul) – Sayın Başkan...
BAŞKAN
– Sayın Muş, buyurun.
MEHMET
MUŞ (İstanbul) – Hatip, Genel Başkanımıza -parti grubumuza dönmek suretiyle-
bir sataşmada bulunmuştur. Seçim sonuçlarından sonra Genel Başkanımızın yaptığı
bir konuşmayı sanki seçimler manipüle edilmiş gibi sunmak… 
İkincisi:
17-25’le alakalı, mahkemeler burada kararlarını vermiştir, bizim kanaatlerimiz
bellidir. “Buna kumpas diyordunuz, bu kumpas değildir.” gibi, “Bunun kumpas
olmadığını iddia edecek AK PARTİ’liler yok mu?” demek suretiyle grubumuza
sataşmıştır; söz talep ediyoruz. 
BAŞKAN
– Buyurun Sayın Muş.
VII.- SATAŞMALARA İLİŞKİN KONUŞMALAR (Devam)
4.- İstanbul Milletvekili Mehmet Muş’un, Trabzon
Milletvekili Haluk Pekşen’in 505 sıra sayılı Kanun Teklifi’nin tümü üzerinde
şahsı adına yaptığı konuşması sırasında AK PARTİ Genel Başkanına ve Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; seçimlerin millet
vicdanında ne olup olmadığına Haluk Pekşen karar verecek değildir. 
Seçimi
kaybettikleri sürece “Seçimler eşit şartlarda yapılmadı.” “Efendim, bu, meşru
bir seçim değildir.” “Efendim, bunlar millet vicdanını yaralamıştır.” Siz, her
kaybettiğiniz seçim sonrası benzer şeyleri söylediniz, her seçim sonrasında
aynı şeyleri söylediniz ve bir adım öteye geçemediniz daha. Akşam, sandıkların
çok büyük bir oranı açılmış, işin rengi belli olmuş, Genel Başkanımız bununla
alakalı bir açıklama yapmış, onu alıp “Efendim, kamu vicdanı yaralanmıştır,
milletin vicdanı sızlamıştır.” 
KAZIM
ARSLAN (Denizli) – Ne demiş Genel Başkan?
MEHMET
MUŞ (Devamla) - Bakın, Cumhuriyet Halk Partisinin yüreği ne zaman soğur biliyor
musunuz? Bir seçim kazandıkları zaman o seçim nasıl olmuş, nasıl bitmiş bakmazlar,
seçimi kazansınlar o zaman meşrudur, kaybettiler meşru değildir; bakış açıları
budur. 
Bir
diğeri, bakın, hukuktan dem vuruyor Sayın Pekşen. Sayın Pekşen, siz 2008’de
neredeydiniz? Yüzde 47,5 oy almış bir partiye kapatma davası açıldı bu ülkede,
gazete kupürlerinden kapatma davası açıldı. 
ALİ
ŞEKER (İstanbul) – Bitmedi mağduriyetiniz bir türlü ya. 
MEHMET
MUŞ (Devamla) - Ve o gün “Ankara’da da savcılar varmış.” deniyordu, kimsenin
sesi çıkmıyordu…
ALİ
ŞEKER (İstanbul) – Darbe yapanlara da Mercedes verdiniz. 
MEHMET
MUŞ (Devamla) - …o zaman hukuk hukuktu, o zaman Türkiye’de mahkemeler
mahkemeydi, o zaman yargıçlar yargıçtı, çünkü AK PARTİ’ye kapatma davası
açılıyordu, çünkü “Sandıkta yenilemeyen AK PARTİ…
KAZIM
ARSLAN (Denizli) – Ama şartlar oluşmuştu. 
MEHMET
MUŞ (Devamla) - …belki bir şekilde kapatılır da bize meydan açılır.” deniyordu
ama olmadı, amacınıza ulaşamadınız; o zaman hukuk hukuktu, şimdi değil. 
Bakın,
değerli milletvekilleri, ben daha önce de buradan söyledim, 17-25 kumpasının
başarıya ulaşamamasına CHP Grubu o kadar hayıflanıyor ki, şimdi döndü dolaştı,
bunun devamı olan Amerika’daki bir davaya umudunu bağlamış vaziyette. O kadar
acziyet içerisine düşmüş vaziyette. 
(Mikrofon
otomatik cihaz tarafından kapatıldı)
ALİ
ŞEKER (İstanbul) – Amerika’da Türkiye’yi rezil ediyorsunuz. Rezil ediyorsunuz
Türkiye’yi Amerika’da. 
ÜNAL
DEMİRTAŞ (Zonguldak) – Avukat söylüyor, avukat. Halkbank’ın parasını ödediği
avukat söylüyor bunu. 
MEHMET
MUŞ (Devamla) – “Acaba oradan bir şey çıkar da biz bir şekilde Türkiye’de
yönetime gelebilir miyiz?” diyecek kadar acziyet içerisine düşmüş bir parti. 
ALİ
ŞEKER (İstanbul) – Dünyaya rezil ettiniz Türkiye’yi. 
ÜNAL
DEMİRTAŞ (Zonguldak) – “Genel Müdür rüşvet aldı.” diyor, avukatı söylüyor,
avukatı.
MEHMET
MUŞ (Devamla) – Değerli milletvekilleri, iktidara gelmenin yolu Amerika’daki
davadan değil, Türkiye’deki sandıktan geçer.
Teşekkür
ediyorum. (AK PARTİ sıralarından alkışlar) 
ALİ
ŞEKER (İstanbul) – “Genel Müdür pervasızca rüşvet aldı.” diye Genel Müdür
Yardımcınız söylüyor. 
ÜNAL
DEMİRTAŞ (Zonguldak) – Avukatı söylüyor, parasını ödediğiniz avukat,
“Rüşvetleri aldı.” diyor. 
ALİ
ŞEKER (İstanbul) – Orada da peşin vermiş rüşvetlerini. 
HALUK
PEKŞEN (Trabzon) – Sayın Başkan…
BAŞKAN
– Sayın Pekşen, buyurun dinliyorum. 
HALUK
PEKŞEN (Trabzon) – Sayın Başkanım, bizzat ismimi zikrederek ve şahsımla ilgili
2008 yılında nerede olduğumu sorgulayarak cevap bekleyen bir sataşmada
bulunmuştur. İzin verirseniz cevap vermek istiyorum.
BAŞKAN
– Buyurun Sayın Pekşen. 
Yeni
bir sataşmaya mahal vermeyelim lütfen. 
5.- Trabzon Milletvekili Haluk Pekşen’in, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
HALUK
PEKŞEN (Trabzon) – Saygıdeğer milletvekilleri, hukukçu olmak nasıl bir şey
biliyor musunuz? Tam da onun yeridir burası.
Şimdi
bakın, Sayın Erdoğan’la ilgili bir süreçte Haluk Pekşen neredeydi biliyor
musunuz? Anlatayım: Hani o MİT Müsteşarına sorgu, MİT Müsteşarını tutuklama
kararı verildiği özel yetkili savcının verdiği gün var ya, Türkiye’de ilk kez
Haluk Pekşen çıktı: “Bu, Türkiye Cumhuriyeti Başbakanına yapılmış olan bir
komplodur.” dedi. Siz neredeydiniz? Siz bu partinin hukukçususunuz, niye
sesiniz çıkmadı? Bakın, Haluk Pekşen söyledi. Bakın, 2008 yılında nerede olduğumu
da 2 tane tanığa sorarsınız; biri, Şeref Malkoç; öbürü de, Mustafa Kamalak.
Siyaseten beraber yürüdüğünüz iki tane hukuk adamı. Onlara bir sorun “Haluk
Pekşen neredeydi?” diye, size gereken cevabı vereceklerdir. Bakın, beni burada
böyle gümbür gümbür konuşturan nedir biliyor musunuz? Otuz yıllık meslek
hayatım boyunca adaletten, doğruluktan, dürüstlükten ve adam olmaktan hiç
ayrılmamaktır. Hiç kimseden hiçbir şey beklemedim, hayatımın her döneminde de
yiğit ve yürekli olarak, yalnızca hukukun ve adaletin ipine sarıldım. Hiç
kimseye minnet etmedim, kimseye de boyun eğmedim, tıpkı 15 Temmuzda olduğu
gibi. 15 Temmuzda o hain kalkışanların hepsi meydanlarda, bu ülkeye meydanları
dar ederken, 17 Temmuz günü çıktım devletin televizyonlarında, yandaş televizyonlarınızda,
hepsinde şunu söyledim: “Bu FETÖ’ye dikkat edin. Bakın, bunun üye sayısı 400
bindir, bunun para miktarı 300 milyar dolardır.” dedim. O günlerde bir şey
söyleniyordu “Rakamlar uçuk.” diyorlardı, ne oldu? Adaleti savunmak, adaletin
adamı olmak işte böyle dik konuşmayı ve aklı yerinde konuşmayı gerektirir. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Pekşen. 
ÖZGÜR
ÖZEL (Manisa) – Sayın Başkanım… 
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Grup Başkan Vekili Mehmet Muş, konuşmasında Cumhuriyet
Halk Partisini acziyet içinde olmakla suçlamıştır. 
MEHMET
MUŞ (İstanbul) – Böyle bir usul yok ki ya! 
ÖZGÜR
ÖZEL (Manisa) – “Acziyet içindesiniz.” dedi. 
MEHMET
MUŞ (İstanbul) – Verdik işte, bir tanesine veriyorsunuz. 
ÖZGÜR
ÖZEL (Manisa) – Hayır, o, şahsına yapılan sataşma. İsim vererek adamın şahsına
sataşıyorsunuz. 
MEHMET
MUŞ (İstanbul) – Neyse… Göreceğiz, adaleti göreceğiz şimdi, bakalım, adaleti
göreceğiz. 
ÖZGÜR
ÖZEL (Manisa) – Grubumuz adına… 
BAŞKAN
– Muş, lütfen, ben karar vereyim. 
MEHMET
MUŞ (İstanbul) – Ben de onu diyorum, adaleti göreceğim şimdi. 
BAŞKAN
- Herhangi bir uyarıya gerek yok. 
ÖZGÜR
ÖZEL (Manisa) – Efendim, grubumuz adına…
BAŞKAN
- Sayın Özel, bir dakika… 
Dinliyorum.

ÖZGÜR
ÖZEL (Manisa) – Efendim, Sayın Mehmet Muş, Sayın Haluk Pekşen’in şahsına
yaptığı sataşmadan sonra Cumhuriyet Halk Partisi Grubuna dönük 17-25 Aralıktan
medet ummak, Amerika’da yürüyen davadan medet ummak ve “Acziyet içindesiniz.”
dedi. Buna cevap vermek istiyoruz grup olarak. 
BAŞKAN
– Buyurun Sayın Özel. (CHP sıralarından alkışlar) 
6.- Manisa Milletvekili Özgür Özel’in, İstanbul
Milletvekili Mehmet Muş’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Teşekkür ederim. 
Sayın
Başkan, değerli milletvekilleri; burada acziyet içinde olan bir grup varsa
Başbakanı “Bunlar araştırılsın oğullarımın da olsa.” dediği hâlde araştırma
komisyonuna Başbakanına rağmen, saraydan gelen talimatla “hayır” oyu veren AKP
Grubu acziyet içindedir. (CHP sıralarından alkışlar) Acziyet içinde olan birisi
varsa “İspatlarsan gereğini yapacağım.” dediği hâlde Genel Başkanı, elimizdeki
SWIFT’leri, dekontları ortaya koyup bir komisyon kurun…
MEHMET
MUŞ (İstanbul) – Getir, ver!
ÖZGÜR
ÖZEL (Devamla) – …o komisyonda gerçekliği -madem sahte diyorsunuz- araştırılsın
dediğimiz hâlde buna “evet” diyemeyen Adalet ve Kalkınma Partisi Grubu acziyet
içindedir. 
Yıl
2012; Sayın Mehmet Muş -siz bunu bilirsiniz- bu meşhur adayla ilgili, Man
Adası’yla ilgili hükûmetler arasında vergi konularında bilgi değişimi anlaşması
yapmışız 2012 yılında. Bu anlaşma ne zaman Meclise gelip ittifakla kabul
edilmiş biliyor musunuz? 2017 yılında. Soru: Acaba beş yıl neden bekledik?
Cevap: Sakın, 2011’de işlenen ve belgeleri bugün siyasetin ana gündem maddesi
olan o işlemler vergiyle ilgili meselelerde zaman aşımı beş yıl olduğu için beş
yıl bekletilmiş olmasın. (CHP sıralarından alkışlar) Bunu kendi grubunu bile
aldatarak oylatan Adalet ve Kalkınma Partisinin çıkıp da… Burada, beş yıl, Man
Adası’yla ilgili kanunu Mecliste niye tuttunuz? 2017’de zaman aşımı süresi
dolduktan sonra -o söz konusu para transferleriyle ilgili- bunu neden temmuz
ayında geçirdiniz? Bunun cevabını verin acziyet içinde değilseniz.
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Özel.
MEHMET
MUŞ (İstanbul) - Sayın Başkan, ismimi zikretmek suretiyle sataşmada bulundu.
BAŞKAN
– Sataşmadan söz istiyor musunuz efendim?
MEHMET
MUŞ (İstanbul) – Evet, istiyorum.
BAŞKAN
– Buyurun Sayın Muş. 
7.- İstanbul Milletvekili Mehmet Muş’un, Manisa
Milletvekili Özgür Özel’in sataşma nedeniyle yaptığı konuşması sırasında
şahsına sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; salı gününden beri
Cumhuriyet Halk Partisi bir şey iddia ediyor “ispatladık” diyor, hüküm veriyor,
iddia ortaya atıyor.
KAZIM
ARSLAN (Denizli) – Başkanın kabul etti.
MEHMET
MUŞ (Devamla) – Dün kendisine dedim ki: Ya, şu elindekilerini bir getir, bana
da ver, getiremiyor. Ya, gazetecilere verin, veremiyor.
ALİ
ŞEKER (İstanbul) - Gel gösterelim.
MEHMET
MUŞ (Devamla) – Mahkemeye götürün, götüremiyor; fotokopisini çek şunların,
Genel Kurula bir dağıt, dağıtamıyor. “İspatladık” diye elinde ne olduğunu
bilmediğimiz bir kâğıt sallıyor; “ispatladık, ispatladık” diye mal bulmuş
Mağribî gibi ortalıkta dolaşıyor.
ALİ
ŞEKER (İstanbul) – Man’ı siz buldunuz, Man’ı siz buldunuz.
MEHMET
MUŞ (Devamla) – Değerli dostlar, siyaset ciddi bir iştir, siyaset ciddi bir iştir.

ÜNAL
DEMİRTAŞ (Zonguldak) – Aynen öyle, ciddi bir iştir.
MEHMET
MUŞ (Devamla) – Elinizdekileri gazetecilere gruptan sonra neden dağıtmadınız?
Size, Genel Başkanınıza 1,5 milyon Türk liralık bir tazminat davası açılmış. 
ALİ
ŞEKER (İstanbul) - Rahatız biz, rahatız. 
MEHMET
MUŞ (Devamla) – O zaman, o belgelerinizle beraber sizin hiç daha Cumhuriyet
Halk Partisi Genel Merkezine gitmeden doğrudan doğruya mahkemeye gidip elinizde
ne var ne yok onları ibraz etmeniz lazım, sizin bir kere bu mahkemeyi kazanmanız
lazım. 
KAZIM
ARSLAN (Denizli) – Dava dilekçesi gelmedi daha, dava dilekçesi gelmedi. Her
şeyin bir usulü var.
MEHMET
MUŞ (Devamla) – Bir diğeri, bakın, değerli dostlar…
ÜNAL
DEMİRTAŞ (Zonguldak) – Genel Başkanın açıkladı, “Ticari iş” dedi, “Ticari iş.”
MEHMET
MUŞ (Devamla) – …burada bir şey sormak istiyorum. Şimdi hiç kimse burada
demokrasi havarisi kesilmesin. Bazı şeyleri hatırlatacağız ki herkes ne
yaptığını iyi bilecek. Burada 27 Nisan e-muhtırası verildiği zaman, bakın, o
dönem ana muhalefetin yöneticilerinin söyledikleri, Genel Sekreter Önder Sav,
367 kararından sonra, Anayasa Mahkemesinin verdiği karardan sonra diyor ki:
“Gözümüz aydın, Türkiye’nin gözü aydın.” Hukuku görüyor musunuz? 
Bakın,
burada hepimiz oylama yapıyoruz, oylamalara katılıyoruz. O dönemde bu 367
garabetiyle alakalı Anayasa Mahkemesinin verdiği karara Önder Sav “Gözümüz
aydın.” diyor. İşte, buna “hukuk” diyorlar.
Bir
diğeri, bakın, CHP Genel Başkan Yardımcısı Onur Öymen, muhtıradan bir gün sonra
“Genelkurmayın tespitleri bizim tespitlerimizden farklı değildir; altına
imzamızı atarız.” diyor. Sadece bu iki örneği… Onlarcası var bu açıklamaların.
(Mikrofon
otomatik cihaz tarafından kapatıldı)
MEHMET
MUŞ (Devamla) – Şunu söylemek istiyorum: Bakın, iddia ettiklerinizi
gazetecilerle paylaşamadığınızı, bizimle paylaşamadığınızı söyledim. 
ALİ
ŞEKER (İstanbul) – Paylaşacağız, bekle iki dakika. 
MEHMET
MUŞ (Devamla) – İktidar sandıktan geçer. 
ALİ
ŞEKER (İstanbul) – İki dakika bekle!
MEHMET
MUŞ (Devamla) – İktidar sandıktan geçer. 
ALİ
ŞEKER (İstanbul) – Millete yalan söylememekten geçer!
MEHMET
MUŞ (Devamla) - İktidar farklı yollarla ülke yönetimine gelmekten geçmez;
demokrasinin aslı da budur.
Teşekkür
ederim. 
BAŞKAN
– Konu anlaşılmıştır, tutanaklara geçmiştir değerli arkadaşlar. 
ÖZGÜR
ÖZEL (Manisa) – Sayın Başkan, şimdi, aslında açıkça “ispatlayamadı”,
“veremedi”, “edemedi” diyor bununla ilgili kürsüden ama sizin de gündemi
yürütmekle ilgili gayretinizi görüyorum. O zaman, tutanaklara geçmesi açısından
buradan söyleyeyim: Sayın Muş, belgeler burada. 
MEHMET
MUŞ (İstanbul) – Getir, fotokopisini ver onların!
ÖZGÜR
ÖZEL (Manisa) – Bu belgeleri anında almanın bir yolu vardı. 
MEHMET
MUŞ (İstanbul) – Getir, ver!
ÖZGÜR
ÖZEL (Manisa) - Bugün reddettiniz, yarın bir daha getireceğiz; olay şu: Araştırma…
“Sahte” diyorsunuz ya, kendi kendinizi büyük bir çıkmazın içine…
MEHMET
MUŞ (İstanbul) – Getir, ne var içinde?
ÖZGÜR
ÖZEL (Manisa) - “Sahte” diyen adam, sahteliği araştırılsın diye önerdiğimiz
komisyondan korkmaz, ona “evet” oyu verir. Yarın bir daha vereceğiz. 
MEHMET
MUŞ (İstanbul) – Bekliyoruz. 
ÖZGÜR
ÖZEL (Manisa) - Sakın kaçmayın, Meclisi kapatmayın. 
MEHMET
MUŞ (İstanbul) – Kaçmıyoruz, bekliyoruz!
ÖZGÜR
ÖZEL (Manisa) – Ama tut ki yarın da kaçtılar, Meclisi kapattılar ya da yarın da
geldiler “hayır” oyu verdiler. Kaçamazsınız; bu belgeleri halkla ve halkın
haber alma hakkının savunucusu basınla paylaşacağız. Paylaşacağız…
Paylaşacağız… (CHP sıralarından alkışlar) 
BAŞKAN
– Konu anlaşılmıştır. 
ALİ
ŞEKER (İstanbul) - El mi yaman, bey mi yaman?
ÖZGÜR
ÖZEL (Manisa) – Ama herkes sizin içinde bulunduğunuz çelişkiyi ve acziyeti
görsün diye inadına vermiyoruz, inadına yarını da bekleyeceğiz. 
MEHMET
MUŞ (İstanbul) – Sayın Başkan acziyeti gösterdi. Acziyet içinde kimlermiş
gördük. 
ALİ
ŞEKER (İstanbul) – Ne kadar daha çelişeceksiniz; görelim bir bakalım. 
ÜNAL
DEMİRTAŞ (Zonguldak) – Sizsiniz!
ALİ
ŞEKER (İstanbul) - Göreceğiz, belgeler burada. 
MEHMET
MUŞ (İstanbul) – “Yarın vereceğim” diyor, getir ver. 
MEHMET
NACİ BOSTANCI (Amasya) – Sayın Başkanım, ben yerimden… 
BAŞKAN
– Sayın Başkan, buyurun. 
ALİ
ŞEKER (İstanbul) – Yarın kabul edin, vereceğiz. 
MEHMET
MUŞ (İstanbul) - Ne olduğu belli değil, sallıyor bir şeyler. 
ÜNAL
DEMİRTAŞ (Zonguldak) – AK PARTİ Genel Başkanı “Ticari iş” diyor buna. “Ticari
bir iş” diyor. 
MEHMET
MUŞ (İstanbul) – Bak, burada da bir şey yazıyor. İyi dinle, seninle alakalı. 
ALİ
ŞEKER (İstanbul) – Yok, yok… Boş kâğıt o, boş! Boş işler bunlar!
BAŞKAN
– Sayın Bostancı, buyurun. 
IV.- AÇIKLAMALAR (Devam)
39.- Amasya Milletvekili Mehmet Naci Bostancı’nın,
Manisa Milletvekili Özgür Özel’in yerinden sarf ettiği bazı ifadelerine ilişkin
açıklaması
MEHMET
NACİ BOSTANCI (Amasya) – Sayın Başkan, bugün YSK’ya ilişkin bir yasayı
görüşüyoruz ve varmış olduğumuz mutabakat çerçevesinde, eğer bugün
bitirebilirsek, grup önerimiz çerçevesinde yarın çalışılmayacağını herkes
biliyor.
ÖZGÜR
ÖZEL (Manisa) – Böyle bir mutabakatımız yok bizim, biz çalışmak istiyoruz.
ÜNAL
DEMİRTAŞ (Zonguldak) - Hayır, niye kapatıyorsunuz? Çalışalım. 
MEHMET
NACİ BOSTANCI (Amasya) – Bakın, şimdi, ayrıca…
ÜNAL
DEMİRTAŞ (Zonguldak) – Çalışalım.
MEHMET
NACİ BOSTANCI (Amasya) – Çalışabiliriz elbette, çalışabiliriz ama…
ÜNAL
DEMİRTAŞ (Zonguldak) – Perşembe günü ne zaman kapandı?
MEHMET
NACİ BOSTANCI (Amasya) – Bir dakika, çalışabiliriz fakat böyle bir mutabakatın
olduğunu biliyoruz. Dolayısıyla, şimdi, bunu bile bile “Yarın kapatacaksınız,
kaçacaksınız.” laflarını doğru bulmuyoruz öncelikle.
İkincisi:
Mecliste çalışma günleri çok, her zaman getirebilirler.
Ayrıca,
bugün HDP Grubu getirmişti bu öneriyi grup önerisi olarak. HDP bu grup
önerisini getirdiğinde CHP şunu söylüyor bize, kabul etmemiz için: “Siz kabul
edin, ondan sonra ben belgeleri vereceğim.” Böyle bir yöntem Meclisin
çalışmalarında da olmaz, böyle bir ikna edici yaklaşım da olmaz, biz bunu kabul
etmeyiz. Ne zaman getirirlerse tekrar müzakere ederiz ve kararımızı veririz.
Teşekkür
ediyorum.
ÖZGÜR
ÖZEL (Manisa) – Sayın Başkanım, ben de İç Tüzük 60’a göre yerimden bir dakika
söz istiyorum.
BAŞKAN
– Efendim, bir tamamlayayım.
Teşekkür
ediyorum Sayın Bostancı.
Sayın
Özel…
ÖZGÜR
ÖZEL (Manisa) – Müsaadenizle…
BAŞKAN
– Son bir dakika, buyurun.
40.- Manisa Milletvekili Özgür Özel’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkanım, bir kez, Sayın Bostancı şöyle yanlış bir iş
yaptı: Cumhuriyet Halk Partisi olarak -bütün partiler de şahittir- yarın
çalışmamakla ilgili bir mutabakatımız yok; mutabakat YSK Kanunu’nu bugün
bitirmek üzerine. Pazartesi günü siz bana bizzat telefon açtığınızda “Salı
uluslararası anlaşmalar, çarşamba YSK, perşembe uluslararası anlaşmalar.”
dediniz. Diğer gruplara da aynı telefonu açtığınızdan eminim, grup başkan
vekilleri burada.
FİLİZ
KERESTECİOĞLU DEMİR (İstanbul) – Evet.
ÖZGÜR
ÖZEL (Manisa) – Yarın çalışmamakla ilgili fikir günlerdir sizin, Adalet ve
Kalkınma Partisinin söyleyip bizim mutabakatımız olmayan bir şey. 
Yarın
Meclisi çalıştırmazsanız sizi “Meclisten kaçtı, grup önerimizle yüzleşmekten
kaçtı.” sayarız. Yarın gelir, “evet” oyu verirseniz belgeleri yarın alırsınız;
yoksa hafta sonu alırsınız. Ama bu belgelerin gerçekliğinin araştırılmasına
cesaretiniz yoksa “hayır” oyu verin ya da kapatın yarın Meclisi. Biz buradayız,
çalışmak istiyoruz. (CHP sıralarından alkışlar)
MEHMET
MUŞ (İstanbul) – Sayın Başkan, iddiayı ortaya atan ispatlamakla mükelleftir.
ÖZGÜR
ÖZEL (Manisa) – Emin ol. 
MEHMET
MUŞ (İstanbul) – “Biz bunu yaparsanız getiririz, onu yapmazsanız getirmeyiz…” 
ALİ
ŞEKER (İstanbul) - Siz de araştırmayı kabul edin, araştırmayı kabul edin.
MEHMET
MUŞ (İstanbul) - Kusura bakmayın, biz size göre hareket etmeyiz. Biz iktidar
partisiyiz, bizim gündemimiz var.
ÖZGÜR
ÖZEL (Manisa) – Yarın kaçmayın, yarın gelin.
MEHMET
MUŞ (İstanbul) - Biz Türkiye'yi büyütmekle mükellefiz. İddialarınızı ortaya
atın, gidin gazetecilerle paylaşın. 
BAŞKAN
– Sayın milletvekilleri…
ALİ
ŞEKER (İstanbul) - Man Adası’na götürüyorsunuz paraları.
MEHMET
MUŞ (İstanbul) – Mahkemeye götürün, getirin Genel Kurula dağıtın. 
BAŞKAN
– Sayın Başkan…
MEHMET
MUŞ (İstanbul) - Pazarlıkla olmaz bu iş.
Teşekkür
ediyorum.
ÜNAL
DEMİRTAŞ (Zonguldak) – Savcılarınız harekete geçsin. Savcılarınız harekete
geçsin, verin talimatı. Niye savcılar harekete geçmiyor?
ÖZGÜR
ÖZEL (Manisa) – Sayın Başkan…
BAŞKAN
– Başkanlık Divanının da görevleri var efendim. Genel Kurulu çalıştırmakla
yükümlüyüz.
Konuşmalar
kayda geçmiştir.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili
Kayseri Milletvekili Mustafa Elitaş'ın Yüksek Seçim Kurulunun Teşkilat ve
Görevleri Hakkında Kanun Teklifi (2/1929) ve Anayasa Komisyonu Raporu (S.
Sayısı: 505) (Devam)
BAŞKAN
- Gruplar adına ve şahıslar adına konuşmalar da tamamlanmıştır.
Sayın
milletvekilleri, şimdi yirmi dakika süreyle soru-cevap işlemi yapacağım. Bu
sürenin on dakikası sayın milletvekillerine ait, on dakikası ise cevaplara ait.

Sıralamaya
göre Sayın Tanal, buyurun.
MAHMUT
TANAL (İstanbul) – Teşekkür ederim Sayın Başkan.
Değerli
Bakan, değerli milletvekilleri; Sayın Bakanım, Düzce ili Hecinler köyümüz var.
Düzce ilinin tüm çöpleri bundan bir yıl öncesine kadar Hecinler köyüne
dökülüyordu ve Hecinler köyü sakinleri idare mahkemesine dava açtı, davayı
kazandı ve Hecinler’e Düzce’nin çöpü dökülmedi. Ancak 7 Nisan 2016 tarihinde
Sayın Faruk Özlü -Bakanlar Kurulu üyesi- dedi ki Hecinlerlilere: “Söz, artık
buraya çöp dökülmeyecek. Biz bu çöpü yakacağız. Çöp ortasında Hecinlerliler
yaşamayacak. Hecinlerlileri mağdur etmeyeceğiz.” Yeni seçilen Belediye
Başkanıysa yine çöpleri Hecinler’e dökeceği sözünü söylüyor. Bu Hecinler ne
zaman bu mağduriyetten kurtarılacak?
İkinci
soru da Bolu Dağı’nda kışın kar yağdığı için sisli havalarda aydınlatmalar
çalışmıyor. Bu aydınlatmalar olmadığı için sürekli trafik kazaları…
(Mikrofon
otomatik cihaz tarafından kapatıldı) 
BAŞKAN
– Sayın Gürer…
ÖMER
FETHİ GÜRER (Niğde) – Sayın Bakan, görüşülmekte olan Yüksek Seçim Kurulunun
Teşkilat ve Görevleri Hakkında Kanun Teklifi’nde gelecek seçimlere gölge düşürebilecek
düzenlemeler yer almaktadır. Taslak, Yüksek Seçim Kurulu yapısında köklü
değişiklikler içermektedir. Personel yapısının bu taslakta değiştirilmesi
hedeflenmektedir. İşe alımlarda sözlü ve gerekirse uygulamalı sınavla torpil,
kayırmacılık ve liyakat ilkesi yerine, sadakat ya da başka ilkelerin gündeme
gelmesi olasıdır. Neden bu uygulama yasa tasarısında yer almaktadır? 
Yüksek
Seçim Kurulu personelinin Adalet Bakanlığı personeli kılınmak istenmesine
Yüksek Seçim Kurulu personeli karşı çıkmaktadır. Bu uygulama, mevcut il ve ilçe
seçim kurulları personellerinin kazanımlarını ortadan kaldırması ve personel
üzerinde bir baskı kurulacağı kaygısına neden olmaktadır. Kurulun yansız ve
tarafsızlığına gölge düşürebilecek böyle bir uygulamaya neden ihtiyaç duyulmuştur?
Bu düzenlemelerle Yüksek Seçim Kurulunun tartışılır kılınmasına, gelecek
seçimlerin şaibeli hâle gelmesine neden bugünden neden olunmaktadır?
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Gürer.
Sayın
Çamak…
HÜSEYİN
ÇAMAK (Mersin) – Sayın Bakan, ülkemizde son yıllarda gündemde olan kentsel
dönüşümün yarattığı ekonomik, sosyal ve kültürel değişimlerin sonuçları giderek
kendini göstermeye başlamıştır. Özellikle kentsel dönüşümle ve başka yollarla
yeniden imar edilen bölgelerin tarihsel ve kültürel dokusunun önemli oranda
erozyona uğradığı bir gerçektir. Türkiye küçük Millet Meclislerinin Kasım 2017
raporunun da ortaya koyduğu gibi, ülkemizin gerçekçi, insanı merkeze alan ve
doğayı gözeten bir şehirleşme anlayışına ihtiyacı var. Bu değerlerden ortaya
çıkan her tahribat sadece bugünü değil, gelecek kuşakların da yaşamını ipotek
altına almaktadır. Ülkemizi ve kentlerimizi yönetenleri bu konuda duyarlı
olmaya davet ediyorum.
Teşekkür
ederim. 
BAŞKAN
– Teşekkür ederim Sayın Çamak.
Sayın
Tarhan…
TAHSİN
TARHAN (Kocaeli) – Söz istemiyorum Sayın Başkan.
BAŞKAN
– Evet, istemiyorsunuz. 
Sayın
Turpcu…
ŞERAFETTİN
TURPCU (Zonguldak) – Sayın Başkanım, aracılığınızla Çalışma Bakanımıza sorulmak
üzere söz aldım. 
Zonguldak
Eren Enerji Termik Santrali’nde işçiler sendikalaşma mücadelesi verirken işçi
önderlerinin 15’i işten atıldı. Bu çağda bu zulüm niye? Bu işçilerimiz bu karda
kışta Zonguldak’tan İstanbul’a, Eren Enerjinin merkezine yürüme kararı
almışlardır. Sayın Bakanlığın bu konuda işçilerin tekrar işe alınmasıyla ilgili
herhangi bir tasarrufu olacak mıdır? 
Teşekkür
ederim.
BAŞKAN
– Teşekkür ederim Sayın Turpcu.
Sayın
Şeker…
ALİ
ŞEKER (İstanbul) – Sayın Bakan, kendi kirli işlerinizi “millî mesele” diyerek
milletimizin sırtına yükleyemezsiniz. “Gemicik” diye onlarca milyon dolarlık
kocaman gemiler aldınız; ortada adalet bırakmadınız, çökerttiniz. Rezillikler,
artık dünya yargısının konusu oldu. Önce Başbakan Malta Adası’nda şimdi de
Cumhurbaşkanı Man Adası’nda vergi cennetlerinde cirit atarken bu yolsuzlukların
bedelini millete ödetmek adına ülkeyi vergi cehennemine çevirdiniz. En pahalı
mazot bizde, en pahalı elektrik, en yüksek vergi yine bizde. Dün suç ortağınız
FETÖ’ydü, bugün Sarraf. Yarın hangi Rezaların rezaletlerinin açığa çıkacağı
belli değil. Unutmayın ki günümüz bilimi 130 milyon yıl önce çarpışan
yıldızların yer çekimi dalgalarını kesin bir şekilde tespit edecek imkânlara
sahip. Siz pervasızca, alenen işlediğiniz suçların gizli kalacağını
zannediyorsunuz. Siz kendinizin olmadığını iddia ettiğiniz paraları faiziyle
almış bir ekipsiniz. Arsızlığınız arşa vardı, artık milletin yakasından düşün
ve istifa edin.
BAŞKAN
– Teşekkür ederim Sayın Şeker.
Sayın
Hakverdi, buyurun.
ALİ
HAYDAR HAKVERDİ (Ankara) – Teşekkür ederim Sayın Başkan.
Sayın
Bakan, geçtiğimiz günlerde Çağdaş Hukukçular Derneğine yapılan operasyonlar
sonucu 17 avukat tutuklanmıştı. Bolu T Tipi Cezaevine gönderilen Avukat Barkın
Timtik de bu avukatlardan biri. Cezaevinde her sabah Robocop kıyafetli 10-15
kişilik bir erkek gardiyan grubu bu kadınlar koğuşuna girerek tutuklulardan
hazır olda tekmil vermelerini istemekte. Bunu kabul etmeyen Avukat Barkın da
her sabah yerlerde sürünerek darbedilmekte. Üstelik henüz duruşmaya dahi
çıkmamışken, iki aylık tutuklu olan Barkın’a, her sabah hazır olda tekmil
vermediği için şimdiden toplamda otuz beş yıl görüş cezası verilmiş durumda. Bu
hususta bir değerlendirme yapar mısınız? İnsani ve ahlaki bir durum mudur bu?
BAŞKAN
– Teşekkür ederim Sayın Hakverdi.
Sayın
Hürriyet… Yok.
Sayın
Arslan…
KAZIM
ARSLAN (Denizli) – Sayın Bakan, iktidarınız ve Bakanlığınız Reza Zarrab
davasını çok yakinen takip ediyor. ABD’de yürütülen bu davada Türkiye
Cumhuriyeti vatandaşlarından kaç kişi sanık durumdadır? Bunların isimleri
nelerdir?
İki:
İktidarınızın 4 bakanı ile Reza Zarrab hakkında Türkiye'de yürütülen rüşvet ve
yolsuzluk soruşturmasını yürüten ve tutuklama kararı veren savcı ve hâkimleri
değiştirerek 17-25 Aralık yolsuzluk ve rüşvet davasıyla ilgili olarak
takipsizlik ve tahliye kararı verdirdiniz. Şimdi ise Reza Zarrab, Halk Bankası
Genel Müdürü Süleyman Aslan ile yardımcısı, önceki Ekonomi Bakanı Zafer
Çağlayan ile başkaca yurttaşlarımız hakkında davanın açılmasıyla birlikte
takipsizlikle sonuçlanan 17-25 Aralık yolsuzluk ve rüşvet davası nedeniyle yeni
delil ve bilgiler ortaya çıkmıştır. Bu durum karşısında takipsizlik kararını
kaldırarak dava açılmasını sağlayacak mısınız?
Teşekkür
ederim.
BAŞKAN
– Teşekkür ederim Sayın Arslan.
Sayın
Toğrul... Yok.
Sayın
Irgat...
MİZGİN
IRGAT (Bitlis) – Benim iki sorum olacak. Birincisi: Cezaevlerinde avukat görüşü
her yerde aynı olmuyor, bazı cezaevlerinde on beş dakika, bazılarında yarım
saat oluyor yani bir standart yok. Bu konuda, gerçekten, Adalet Bakanlığı bir
uygulama standardizasyonunu yaratacak mı?
Bir
diğer sorum: Bitlis’te havaalanı bulunmamakta yani şu anda havaalanı bulunmayan
çok az ilin arasında Bitlis. Ya Muş ya da Van havaalanlarını kullanmak zorunda
kalıyor Bitlisliler. 
Diğer
taraftan, Bitlis-Tatvan kavşağında her yıl birçok kaza meydana geliyor ve
insanlar hayatını kaybediyor. Bu yolun yapım aşaması, ihale süreçleri şu anda
halkımızla paylaşılmıyor. Gerçekten hem çevre yolunun yapılması hem havaalanı
noktasında şu anda çalışmalar ne boyutta? Onu öğrenmek istiyorum.
Teşekkürler.
BAŞKAN
– Teşekkür ederim.
Sayın
Yiğitalp...
SİBEL
YİĞİTALP (Diyarbakır) – Sayın Adalet Bakanına sormak istiyorum. Bir yılı aşkın
süredir bizim eş genel başkanlarımız ve milletvekillerimiz cezaevinde. Biz
aralıksız, sistematik olarak her hafta başvuru yapıyoruz ama buna dair geri
dönüt de hiçbir şekilde gerçekleşmiyor. Buna dair özel bir yaptırım mı var,
özel bir uygulama mı var? Bunu bilmek istiyorum.
İkincisi:
Bizim, cezaevinde olan milletvekili arkadaşlarımız SEGBİS’le zorla ifadeye
çıkarılmaya çalışılıyor. Doğrudan doğruya yüz yüze ilkesinden kaynaklı bir
hakları olduğu gibi, bir yılı aşkın süredir hâlen duruşmaya çıkarılmamışlar.
Bunu nasıl değerlendiriyorsunuz? Bu kadar hukuksuzca bir yaptırıma karşı sizin
tutumunuz nedir?
Son
olarak, Tarsus ve Elâzığ cezaevlerinde çok ciddi hak ihlalleri var. Basında ve
kamuoyunda buna dair çokça haberler çıkıyor, bundan haberdar mısınız?
Teşekkür
ediyorum.
BAŞKAN
– Teşekkür ediyorum Sayın Yiğitalp. 
Sayın
Tor…
FAHRETTİN
OĞUZ TOR (Kahramanmaraş) – Sayın Başkan, teşekkür ediyorum. 
Aracılığınızla
Sayın İçişleri Bakanına sorumdur: Ankara Büyükşehir Belediye Başkanı Melih
Gökçek’in görevinden istifa etmesinden sonra yazılı ve görsel basında, önceden
yapılan ve kavşaklara dikilen bazı heykel ve görsellerin kaldırıldığı yer
almıştır. Söz konusu heykel ve görsel için ciddi meblağlar yazılmaktadır
basında. Sağlıklı bilgi almak bakımından, bir: Çiftlik kavşağından kaldırılan
dinozor heykeli ile Kızılay kavşağından kaldırılan lale görseli kaç liraya ve
kimden satın alınmıştır? Cevabını bekliyorum. 
Teşekkür
ediyorum. 
BAŞKAN
– Teşekkür ediyorum Sayın Tor. 
On
dakika süreyle cevap işlemi yapılacaktır.
Sayın
Bakan, buyurun. 
ADALET
BAKANI ABDULHAMİT GÜL (Gaziantep) – Sayın Başkan, değerli milletvekilleri;
hepinizi saygıyla selamlıyorum. 
Öncelikle,
Mevlit Kandili’ni, yüce Meclisin bütün değerli üyelerinin ve tüm milletimizin
Mevlit Kandili’ni tebrik ediyorum. 
Sevgili
Peygamberimiz’in evrensel barışı, selamı ve ortaya koymuş olduğu dünya
barışına, insanlığa vermiş olduğu mesajların ve ehlibeytin, yol göstericisinin
kıyamete kadar devam etmesi niyazıyla bu gecenizi tebrik ediyorum. 
Değerli
arkadaşlar, birkaç milletvekili, Sayın Şeker ve Sayın Arslan, Amerika’daki
davalarla ilgili birkaç soru ifade ettiler. “İktidarınız bu davayı çok iyi
takip ediyor. Kaç vatandaş yargılanıyor?” dedi Sayın Arslan.
Vallahi,
bizim iktidarımız, Hükûmetimizden fazla, CHP bu davaya takip ediyor, her gün
orada arkadaşınız var. 10 bin kilometre ötedeki bu davaya, hangi hararet, hangi
aşk, hangi motivasyon sizi oraya kadar götürüyor, Pensilvanya’nın yanına, bunun
hayretle izliyorum. (AK PARTİ sıralarından alkışlar)
KAZIM
ARSLAN (Denizli) – Siz nota verdiniz bunun için Sayın Bakan, biz vermedik. 
ALİ
ŞEKER (İstanbul) – Nota verdiniz. 
ADALET
BAKANI ABDULHAMİT GÜL (Gaziantep) – Yanı başımızda, Sincan’da 250 şehidimizin,
gök kubbesi altında…
ÖZGÜR
ÖZEL (Manisa) - Notayı veren sizsiniz Sayın Bakan, notayı. 
ADALET
BAKANI ABDULHAMİT GÜL (Gaziantep) – Türkiye Büyük Millet Meclisini bombalayan,
250 vatandaşımızı şehit eden, 2 bin vatandaşımızı gazi yapan…
ALİ
ŞEKER (İstanbul) – Konuya gelin. 
ADALET
BAKANI ABDULHAMİT GÜL (Gaziantep) – …cumhuriyete, demokrasiye kasteden
katillerin davası yanı başımızda devam ederken hiçbir şekilde o davayı takip
etmiyorsunuz, Türkiye aleyhine bir kumpas davayı 10 bin kilometre öteden takip
ediyorsunuz. (AK PARTİ sıralarından alkışlar) 
ALİ
ŞEKER (İstanbul) – O silahları siz verdiniz, siz!
ADALET
BAKANI ABDULHAMİT GÜL (Gaziantep) – Bu, Türkiye adına çok büyük bir…
ALİ
ŞEKER (İstanbul) – O silahları siz verdiniz onlara.
KAZIM
ARSLAN (Denizli) – Nota veriyorsunuz nota. 
ÖZGÜR
ÖZEL (Manisa) – Ayıptır ayıp!
KAZIM
ARSLAN (Denizli) – ABD’ye siz nota verdiniz Sayın Bakan. 
ALİ
ŞEKER (İstanbul) – O silahları siz verdiniz.
KAZIM
ARSLAN (Denizli) – O notayı Cumhuriyet Halk Partisi vermedi, siz verdiniz.
ADALET
BAKANI ABDULHAMİT GÜL (Gaziantep) – Türkiye adına, CHP adına çok utanç verici
bir durumdur. Bunu, Atatürk’ün partisinin bir FETÖ’nün partisi olma yönündeki
bu çabalarını gerçekten üzüntüyle izliyoruz.
ALİ
ŞEKER (İstanbul) – O silahları siz verdiniz onlara, suçunuzu kapatamazsınız.
ÖZGÜR
ÖZEL (Manisa) – Sayın Bakan, ağzını topla! Seni bunu konuşmaktan menederim. 
ADALET
BAKANI ABDULHAMİT GÜL (Gaziantep) – Kaç kişi yargılanıyor, bunu en iyi siz
bilirsiniz, tamam mı?
ÖZGÜR
ÖZEL (Manisa) – Ağzını topla! Sen kimsin, Atatürk’ün partisiyle ilgili ne biçim
konuşuyorsun! (AK PARTİ sıralarından gürültüler)
MEHMET
MUŞ (İstanbul) – Sana mı soracak! Yerine otur. O parmağını sallama!
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Otur yerine, otur! 
ADALET
BAKANI ABDULHAMİT GÜL (Gaziantep) – Dolayısıyla… (Gürültüler)
ÖZGÜR
ÖZEL (Manisa) – Sayın Başkan, temiz bir dille konuşmaya davet edin. 
ADALET
BAKANI ABDULHAMİT GÜL (Gaziantep) – Dolayısıyla…
ÖZGÜR
ÖZEL (Manisa) – Temiz bir dille konuşmaya davet edin.
BAŞKAN
– Sayın milletvekilleri…
ÖZGÜR
ÖZEL (Manisa) – Temiz bir dille konuşacaksın. 
BAŞKAN
– Sayın milletvekilleri, lütfen… Sayın Bakan…
Birleşime
on dakika ara veriyorum. 
Kapanma Saati: 20.28
ALTINCI OTURUM
Açılma Saati: 20.41
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK (Burdur), Mehmet Necmettin AHRAZOĞLU
(Hatay)
-----0-----
BAŞKAN – Türkiye
Büyük Millet Meclisinin 30’uncu Birleşiminin Altıncı Oturumunu açıyorum.
Birleşime otuz
dakika ara veriyorum.
Kapanma Saati: 20.42
YEDİNCİ OTURUM
Açılma Saati: 21.33
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK (Burdur), Mehmet Necmettin AHRAZOĞLU
(Hatay)
----- 0 -----
BAŞKAN
– Türkiye Büyük Millet Meclisinin 30’uncu Birleşiminin Yedinci Oturumunu
açıyorum.
505
sıra sayılı Kanun Teklifi’nin görüşmelerine devam ediyoruz.
Komisyon
ve Hükûmet yerinde.
Cevap
işlemine kaldığımız yerden devam edeceğiz ancak ondan önce Adalet ve Kalkınma
Partisi Grup Başkan Vekili Sayın Bostancı’nın bir söz talebi var, onu yerine
getireceğim.
Buyurun
Sayın Bostancı.
IV.- AÇIKLAMALAR (Devam)
41.- Amasya Milletvekili Mehmet Naci Bostancı’nın,
Adalet Bakanı Abdulhamit Gül’ün 505 sıra sayılı Kanun Teklif’nin tümü üzerinde
yapılan soru-cevap işlemi sırasındaki bazı ifadelerinin siyasi bir eleştiri
olduğuna ve terör örgütü ile CHP’yi özdeşleştiren bir yaklaşımın söz konusu
olmadığına ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Biraz
önce, aslında hiçbir partinin, hiçbir milletvekilinin tasvip etmeyeceği
gerilimli bir ortam teşekkül etti. Burada bütün siyasi partiler, Meclisin,
müzakere atmosferine uygun bir şekilde çalışması doğrultusunda elbette bir
dileğe, bir temenniye sahipler ama zaman zaman, özellikle tartışmaların
geriliminin yükseldiği dönemlerde böyle olaylar maalesef yaşanabiliyor. Böyle
zamanlarda sanıyorum söylenen sözler, yapılan değerlendirmeler de kastının
ötesinde anlaşılabiliyor. 
Sayın
Bakanın biraz önce ifade ettiği sözler bir siyasi eleştiri mahiyetindedir,
bunun ötesinde değerlendirilmesini doğru bulmayız. Sayın Bakanla da görüştük,
Cumhuriyet Halk Partisi Grup Başkan Vekili Sayın Özgür Özel’le de görüştük,
terör örgütü ile CHP’yi özdeşleştiren bir yaklaşım söz konusu değildir, dile
getirilen bir siyasi eleştiridir. 
Teşekkür
ediyorum.
BAŞKAN
– Teşekkür ederim Sayın Bostancı.
Sayın
Özel, buyurun.
42.- Manisa Milletvekili Özgür Özel’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, sizin riyasetinizde yapılan toplantıda da ifade
ettim, bir grup başkan vekilinin –tersten başlayarak söyleyeceğim- bir sayın
bakanın konuşmasını keserek ve birkaç adım giderek ve şiddetle karşı çıkarak
konuşmasına engel olması alışıldık bir durum değil, bunu yaşamıyoruz ve bu
hâliyle bakarsanız bunun olmaması gerekir ama bunu yaratan şart, Sayın Bakanın
içinde Atatürk’ün de adını anarak Atatürk’ün partisini bir terör örgütüyle
ilişkilendiren bir yaklaşımıydı. Bunu eleştiri sınırları içinde olmayı bırakın
en ağır hakaret ve iftira olarak değerlendirdiğimizden ötürüdür ki bu
istenmeyen durum o alışılmadık söylem üzerine gelişmiştir. Sayın Naci
Bostancı’nın Sayın Bakanla da görüştüğünü söyleyerek bunun doğru olmadığını ve
böyle bir kastın olamayacağını söylemesi bizim açımızdan kıymetlidir. Bundan
sonra herhangi bir bakanın Cumhuriyet Halk Partisine Atatürk’ü de anarak ve bir
terör örgütüyle ilişkilendirerek bir söz söylemeyeceğine ilişkin burada duyulan
pişmanlık ve buna ilişkin bir taahhüt olarak değerlendirerek ancak buradan
sonraki müzakerelere devam edebiliriz. Bu konuda içeride ifade ettiğim
yaklaşımı söylüyorum, Sayın Naci Bostancı’nın ifadelerini de o açıdan kıymetli
buluyorum. 
BAŞKAN
– Teşekkür ediyorum Sayın Özel.
MEHMET
NACİ BOSTANCI (Amasya) – Sayın Başkanım, çok affederseniz…
“Düşmanlık”
diye bir laf ettiniz değil mi?
ÖZGÜR
ÖZEL (Manisa) – “Düşmanlık” demedim ben, “pişmanlık” dedim. 
İLKNUR
İNCEÖZ (Aksaray) – “Bu konuşmaları bundan sonraki süreç için pişmanlık, bir
taahhüt olarak…” dedi. Kabul edilebilir bir şey değil. 
ÖZGÜR
ÖZEL (Manisa) – “Pişmanlık” dedim efendim, “düşmanlık” der miyim.
MEHMET
NACİ BOSTANCI (Amasya) – Şimdi, tabii ki, siyasi eleştirilerde herkesin
dikkatli ve ihtimamlı bir dil kullanması son derece önemli. Cumhuriyet Halk Partisinden
arkadaşların da böyle bir dile dikkat etmeleri, şüphesiz bizim de dikkat
etmemiz milletin Meclisinin burada selamet içerisinde çalışması bakımından son
derece önemlidir. Ümit ederiz ki aynı dikkat ve ihtimam bundan sonra herkes
tarafından yerine getirilir.
Teşekkür
ediyorum.
BAŞKAN
– Teşekkür ediyorum Sayın Bostancı.
Sayın
Bakanın sunumundan sonra ben de düşüncelerimi paylaşacağım.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili
Kayseri Milletvekili Mustafa Elitaş'ın Yüksek Seçim Kurulunun Teşkilat ve
Görevleri Hakkında Kanun Teklifi (2/1929) ve Anayasa Komisyonu Raporu (S.
Sayısı: 505) (Devam)
BAŞKAN
– Cevap işlemine kaldığımız yerden devam ediyoruz.
Sayın
Bakanım, buyurun.
ADALET
BAKANI ABDULHAMİT GÜL (Gaziantep) – Sayın Başkan, değerli milletvekilleri;
sorularla ilgili kaldığımız yerden devam ettiğimizde, Türkiye egemen bir hukuk
devletidir. Türkiye’de yargılaması yapılan bir konuyla ilgili, bu hususlarla
ilgili “pervasız” “kirli işler” “rezillikler” gibi ifadeler gerçekten Genel
Kurulda duymaya alışık olmadığımız ifadeler. Bu hususta, Türk milleti hususunda
yargılamalar yapılmıştır. Bir hususla ilgili eğer bir müddei varsa iddiasını
ispat eder, bunun da yeri mahkemelerdir. Bu konuyu da bu vesileyle ifade etmek
isterim.
Bolu
T Tipinde ayakta sayım dayatma iddiasıyla ilgili bir soru vardı. Ceza İnfaz
Kurumlarının Yönetimi ile Ceza ve Güvenlik Tedbirlerinin İnfazı Hakkında
Tüzük’ün 46’ncı maddesi gereğince sayım şekli ilgili ceza infaz kurumunca
belirlenmektedir. Bu belirleme, hükümlü, tutuklu, personel güvenliği amacıyla
kurum düzeni gözetilerek yapılmaktadır. 
Avukat
görüş süreleriyle ilgili 5275 sayılı Yasa’nın 114’üncü maddesinde tutuklunun
müdafisiyle görüşü kısıtlanamaz, ceza infaz kurumlarının yoğunluğu dikkate
alınarak kurumda bulunan tüm tutukluların müdafisiyle görüşmesi ve savunma
hakkının kısıtlanmaması amacıyla tutuklu ile müdafi görüşleri de kurum düzenine
göre belirlenmektedir. 
Sayın
Hakverdi’nin ceza infaz kurumlarında kötü muamele iddialarıyla ilgili de
bildiğiniz gibi, ceza infaz kurumları yargı denetime kapsamında infaz
hâkimleri, yine idari denetim kapsamında Bakanlık müfettişleri, yine genel
müdürlük kontrolörleri ve sivil toplum kuruluşlarının denetimi kapsamında ceza
infaz kurumu izleme kurulları, Türkiye İnsan Hakları Eşitlik Kurumu, yine
parlamento denetimi kapsamında Meclisimizin İnsan Haklarını İnceleme Komisyonu,
uluslararası denetim kapsamında Avrupa İşkenceyi Önleme Komitesi, Avrupa
Konseyi İnsan Hakları Komiserliği, Birleşmiş Milletler Keyfi Tutuklamalar
Çalışma Grubu tarafından sürekli incelenmektedir. Bu hususlarda bu denetimler
yapılmakta dolayısıyla bu konularla ilgili somut iddialar da her zaman titizlikle
dikkate alınmaktadır. 
“Neden
sözlü sınav yapılıyor?” şeklinde bir soru vardı. Danıştay Kanunu’na göre
personel yazılı ve sözlü sınavla atanmaktadır. Yine, 6087 sayılı Kanun’un
13’üncü maddesine göre personel yazılı ve sözlü sınav sonucuna göre atanmaktadır.
Adalet Bakanlığı personeli de komisyonların sözlü, yazılı uygulama sınavlarına
göre atanmaktadır. Hâkim, savcı adayları da yazılı ve sözlü sınavına göre yine
atanmaktadırlar. 
Sayın
Yiğitalp’in yine bir sorusu, SEGBİS’le ilgili, ifadede yüz yüzelik ilkesinin
haleldar olduğuna dair bir sorusu vardı. Bu konuyla ilgili de bildiğiniz üzere,
6749 sayılı Kanun’un 6’ncı maddesinde “Hâkim veya mahkemenin uygun gördüğü
durumlarda, aynı anda görüntülü ve sesli iletişim tekniğinin kullanılması
suretiyle şüpheli veya sanığın sorgusu yapılabilir veya duruşmalara katılmasına
karar verilebilir.” şeklinde bir ifade vardır. Yine, bu hususla ilgili Anayasa
Mahkemesinin de 18/11/2015 tarih 2013/2653 sayılı Kararı’nda da sesli ve
görüntülü aktarma usulünün yüz yüzelik ilkesini karşıladığına ilişkin bir
kararı vardır. Dolayısıyla ceza muhakemesine esas teşkil eden yüz yüzelik
ilkesini bu anlamda ihlal ettiğine ya da haleldar ettiğine ilişkin bir itirazın
ya da bir sorunun bu anlamda cevabı olmak amacıyla bunu ifade etmek isterim.
FİLİZ
KERESTECİOĞLU DEMİR (İstanbul) – Siz kendiniz bir mahkemeye çıkamasanız bunu
hakkaniyetli bulur muydunuz?
SİBEL
YİĞİTALP (Diyarbakır) – Diğer sorularım da vardı Sayın Bakan.
ADALET
BAKANI ABDULHAMİT GÜL (Gaziantep) – Sayın Gürer’in yine YSK Kanunu’yla ilgili
personelin Adalet Bakanlığı kadrolarına atanabilmesi hakkında bir sorusu vardı,
“Adalet Bakanlığına neden veriliyor?” şeklinde. Esasen birçok benzer kurumların
kanunlarında benzer hükümler, buna benzer hükümler yer almaktadır. Mevcut Yüksek
Seçim Kurulu’nun Teşkilat ve Görevleri Hakkında Kanun Teklifi’nde de bu yer
almaktadır. Benzer bir hüküm, 6087 sayılı Hâkimler Savcılar Kurulu Kanunu’nda
“Kurulda görev yapan personelin genel sekreterin teklifi, başkanın uygun
görmesi üzerine mükteseplerine uygun olarak Adalet Bakanlığınca Bakanlık merkez
ve taşra teşkilat kadrolarına atanabilirler.” şeklinde bir hüküm var. Yine
Danıştay Kanunu’nda benzer bir hüküm yer almaktadır. Yine Yargıtay Kanunu’nda
da oradaki personellerle ilgili böyle bir düzenleme yer almaktadır. Ve Anayasa
Mahkemesi Kuruluş Kanunu’nda da benzer bir hüküm yer almakta, Adalet
Bakanlığınca bu kadroların atanması yönünde bir hüküm yer almaktadır. Eğer daha
iyi bir öneriniz varsa Çevre ve Şehircilik Bakanlığına verelim ya da farklı bir
bakanlığa teklif ediliyorsa, Çalışma Bakanlığı…
ÖMER
FETHİ GÜRER (Niğde) – Mevcut hâliyle kalsın isteniyor Sayın Bakan, Çevre
Bakanlığına verilsin demiyoruz.
ADALET
BAKANI ABDULHAMİT GÜL (Gaziantep) – Bu hususla ilgili Adalet Bakanlığınca,
bizce çok özel bir gayret yok ama bir şekilde yapılan işlerin benzerliği,
nitelik itibarıyla… Ve şu anda ilgililerce malumdur ki Seçim Kurulundaki
personeller Adalet Bakanlığı personelinin genel itibarıyla görevlendiği
kişilerdir, Adalet Bakanlığı personelleri eliyle zaten yürütülmektedir. Dolayısıyla bu hususla ilgili bir ihtiyaç
duyulması hâlinde, buna da bağımsız Yüksek Seçim Kurulunun karar vermesi
hâlinde Adalet Bakanlığınca bu anlamda atanmasına yönelik bir değerlendirme söz
konusu olmaktadır.
ÖMER
FETHİ GÜRER (Niğde) – Personel, mevcut hâli kalsın istiyor.
ADALET
BAKANI ABDULHAMİT GÜL (Gaziantep) - Bu husus sayın heyetin takdirindedir,
değerlendirmesindedir. Dolayısıyla bu hususları ifade etmek istedim.
Diğer
konuyla ilgili de, Sayın Başkan, değerli milletvekilleri; Türkiye’de 17-25
Aralık yargılaması Türkiye’deki bağımsız, tarafsız mahkemelerce yargılaması
bitmiş bir konudur. Bakıldığında, özellikle FETÖ’ye yakın tüm isimlerin bu tür
gündemde konuşulan hususlarla ilgili, tekraren bu meselenin… Yani bir anlamda
yere atılan sakızın alınıp ağza çiğnenmesi yönünde bir tabloyu yaşamaktayız.
Türkiye’de yaşanan fiillerle ilgili, Türkiye egemen bir devlettir, Türkiye bir
çadır devleti değil, hukuk devletidir. Yargılamalar, varsa iddialar yapılır.
Dolayısıyla kim bu anlamda suçluysa, kim bu anlamda bir haksızlığa uğramışsa
elbette mahkemeler bu yargılamaları yapmıştır, yapacaktır. Bu konularla ilgili,
tekrar, burada yapılamayan haksız isnatların bir başka yerde yapılması
öncelikle ve özellikle Türkiye’nin, Türk milletinin karşı çıkması gereken bir
durumdur. Elbette kim bir yanlış yapmışsa bu fiiller tabii ki Türk
mahkemelerince değerlendirilir ve yargılamalar yapılır. Onun ötesinde
Türkiye’nin, Türk milletinin alnı açıktır. Bu tür operasyonları çok gördük. 
Teşekkür
ediyorum. 
BAŞKAN
- Teşekkür ederim Sayın Bakan.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
IV.- AÇIKLAMALAR (Devam)
43.- Manisa Milletvekili Özgür Özel’in, Cumhuriyet Halk
Partisi olarak 15 Temmuz darbe girişimiyle ilgili tüm davaları takip ettiklerine
ilişkin açıklaması
ÖZGÜR
ÖZEL (Manisa) – Efendim, tabii, tartışmanın harareti içinde Sayın Bakan “isnat”
falan deyince bir şey havada kalmasın, bunu bilgi olarak ifade ediyorum: Sincan
Belediyesinin Sincan’daki yapılan yargılamalarda kurmuş olduğu ikram
çadırındaki görevlilere gidip Sayın Bakan sorarsa “Bu duruşmaları takip etmeye
Özgür Özel geliyor mu, buradaki 15 Temmuz gazileriyle oturup sohbet ediyor
mu?”, herhâlde Sincan Belediyesinin yetkililerine ve Sincan Belediye Başkanına
orada danışılabilir, birincisi bu. 
İkincisi,
Darbe Komisyonu üyelerimizle gerek birinci köprünün tutulmasıyla ilgili -15
Temmuz Şehitler Köprüsü davası olarak görülen davada, İstanbul’da- gerekse
buradaki Akıncı Üssü davasında davayı takip ediyoruz. Ayrıca, hem o gece burada
olan milletvekilleri hem de CHP kurumsal kimliği olarak tüm davalara müdahillik
talebimiz, dilekçelerimiz bizzat salona giderek tarafımızdan da verilmiştir. Bu
konudaki hassasiyetimizin de altını çizmek isterim. 
Teşekkür
ederim. 
BAŞKAN
– Teşekkür ederim Sayın Özel. 
MAHMUT
TANAL (İstanbul) – Cevap verilmeyen sorulara yazılı cevap verilecek mi? 
ADALET
BAKANI ABDULHAMİT GÜL (Gaziantep) – Tamam, olur. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili
Kayseri Milletvekili Mustafa Elitaş'ın Yüksek Seçim Kurulunun Teşkilat ve
Görevleri Hakkında Kanun Teklifi (2/1929) ve Anayasa Komisyonu Raporu (S.
Sayısı: 505) (Devam)
BAŞKAN
– Sayın Kerestecioğlu, buyurun. 
FİLİZ
KERESTECİOĞLU DEMİR (İstanbul) – Sayın Başkan, ben, özellikle, cevapsız kalan
bir soruyu tekrar etmek istedim. Dokuz milletvekilimizin tutuklu olduğu bir
dönemde diğer milletvekillerinin yani bizlerin onlarla görüşememesinin nedeni nedir?
Siz bir hukukçusunuz, ben de bir hukukçuyum ve tüm vekiller gerçekten eşit
haklara sahipse, siz Anayasa’nın eşitlik ilkesine de inanıyorsanız -bunu
bildiğinizi biliyorum- o zaman buna ilişkin bir açıklamanız olmalı, böyle bir
eşitsiz uygulamaya. 
Bunun
dışında da siz SEGBİS’le ilgili olarak yüz yüzeliği engellemediğinizi
söylüyorsunuz. Ben bunu gerçekten inanarak söylediğinizi düşünmüyorum açıkçası
çünkü bir mahkemede bir şüphelinin nasıl olması gerektiğini, hâkimi nasıl
etkilemesi gerektiğini, kendi lehine çevirmek için, kendini savunabilmek için
beden dilinden yüz ifadelerine, mimiklerine kadar her şeyi kullanması
gerektiğini siz de benim kadar biliyorsunuz. Ben sıkıyönetim mahkemelerinden
beri avukatlık yapıyorum ve hayatımda böyle bir şey görmedim. Bir de bunun
ikinci aşaması ne olacaktır? Bugün, mesela, vekillerimizle ilgili cezaevi
yetkililerine suç duyurusunda bulunulup SEGBİS odasına zorla getirilmeleri
istenmiş. Gitmediklerinde ne yapılacaktır? Mesela bununla baş edebilecek midir
bu Meclis? Kolundan tutup mu götürülecektir Selahattin Demirtaş? Kolundan tutup
mu götürülecektir Selma Irmak? Ben, bilmiyorum, gerçekten aynı okulu okuduysak
bunun sizin tarafınızdan da böyle değerlendirilmeyeceğini ve başka niyetlerin
olduğunu düşünüyorum. 
BAŞKAN
– Sayın Bakan, süre doldu ama cevap vermek istiyorsanız ek bir süre vereyim
size. 
ADALET
BAKANI ABDULHAMİT GÜL (Gaziantep) – Evet.
BAŞKAN
– Buyurun. 
ADALET
BAKANI ABDULHAMİT GÜL (Gaziantep) – Sayın Başkan, değerli milletvekilleri; bu
uygulamalar mahkemelerce verilen kararlardır. Ben kendi yorumum olarak
söylemedim, Anayasa Mahkemesinin bir kararını hatırlattım. Elbette, SEGBİS’le
ifade alınmasıyla, yargılama yapılmasıyla ilgili durum bağımsız mahkemelerin
kendi verdikleri kararlardır, onlarla ilgili bizim bir yorum yapmamız ya da şu
şekilde olsun şeklinde bir talimat ya da bir kanaatte bulunmamız doğru değil;
yargılamayı mahkemeler yapıyor, onların kendi takdirleridir.
Görüşmeyle
ilgili durum da cezaevlerinin teknik olarak imkân verdiği ölçülerde görüşmeler yapılabilmektedir.
Diğer
kalan hususlarla ilgili de yazılı olarak cevap verilecektir.
BAŞKAN
– Teşekkür ederim Sayın Bakan.
MAHMUT
TOĞRUL (Gaziantep) – Diğer partiler izin almadan gidebiliyor da bir tek bize mi
bu koşullar uygun değil Sayın Bakan? Sadece bize mi koşullar uygun değil? Böyle
cevap mı olur ya?
AYŞE
ACAR BAŞARAN (Batman) – Zorla SEGBİS’e getirilmeler de düzeltilsin. Zorla
SEGBİS diye hukuki bir madde yok. Bu sizin uydurduğunuz ve uyguladığınız bir
şey.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Yaşar Tüzün’ün,
hiç kimsenin Gazi Mustafa Kemal Atatürk’ü darbe girişiminde bulunmuş hain bir
terör örgütüyle eş değerde tutmasının kabul edilemeyeceğine ve
milletvekillerinin bu yüce Meclise yakışır şekilde davranmalarını Başkanlık
Divanı adına rica ettiğine ilişkin konuşması 
BAŞKAN
– Sayın milletvekilleri, az önce burada, tabii ki hiçbir arkadaşımızın tasvip
etmediği değerlendirmeler ve görüşmeler yapıldı. Takdir edersiniz ki hepimiz bu
çatı altında, özellikle bu hain darbe girişimine karşı Parlamento olarak, tüm
siyasi parti grupları olarak el birliğiyle, omuz omuza bu direnci gösterdik.
Ama unutmayalım ki bu çatıyı kuran, bu cumhuriyeti kuran, bu Parlamentoyu kuran
Gazi Mustafa Kemal Atatürk’ün çatısı altında, onun şemsiyesi altında bu
Mecliste görev yapıyoruz. O nedenle, ne şimdi ne geçmişte ne de gelecekte hiç
kimsenin ama hiç kimsenin Gazi Mustafa Kemal Atatürk’ü darbe girişiminde
bulunmuş bir hain terör örgütüyle asla eş değerde tutmasını, onu ağzına almasını
kabul etmemiz mümkün değildir. (CHP sıralarından alkışlar) Böyle söyleyen
vardır demiyorum ama bu uyarıyı yapma görevini ben kendimde Meclis Başkan
Vekili olarak görüyorum. O nedenle, bütün konuşmacı arkadaşlarımızın, hatip
arkadaşlarımızın bu yüce Meclise yakışır bir şeklide davranmalarını, bu anlamda
söz kullanmalarını hassaten Başkanlık Divanı olarak rica ediyorum.
ADALET
BAKANI ABDULHAMİT GÜL (Gaziantep) – Sayın Başkan, bir söz alabilir miyim?
BAŞKAN
– Sayın Bakan, buyurun. 
IV.- AÇIKLAMALAR (Devam)
44.- Adalet Bakanı Abdulhamit Gül’ün, 505 sıra sayılı
Kanun Teklifi’nin tümü üzerinde yapılan soru-cevap işlemi sırasındaki bazı
ifadelerine ilişkin açıklaması
ADALET
BAKANI ABDULHAMİT GÜL (Gaziantep) – Sayın Başkanım, değerli milletvekilleri;
Türkiye'nin kurucusu, banisi Gazi Mustafa Kemal Atatürk, Türkiye'nin dâhilî ve
haricî bedhahlarına karşı bağımsızlık mücadelesi vermiş bir millî mücadele
kahramanı, devletimizin, cumhuriyetimizin kurucusudur. Biz -bu millet- onun
hatırasını, cumhuriyetini de kanımızın son damlasına kadar, kıyamete kadar
koruyacağız. (AK PARTİ sıralarından alkışlar) 
Bizim
buradaki ifademiz asla bir partiyi de, bir tüzel kişiliği de… Genelleme yapmak
bir hukuk adamı olarak da, bir siyasetçi olarak da bana yakışmaz. Ben sadece
kullanılan, dile getirilen üslupların -bu hususlarla ilgili- belli bir hususta
bu örgütün de kullanmış olduğu üsluplarla benzerliğini söyledim, yoksa bir
şahıs ya da bir kitleyi bu anlamda bir hususta ifade etmek istemedim, bunu
ifade etmek istedim.
Teşekkür
ederim.
BAŞKAN
– Teşekkür ederim Sayın Bakan.
Konu
amacına ulaşmıştır, Sayın Bakan da gerekeni söylemiştir. Bu konuyu kapatıyoruz.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili
Kayseri Milletvekili Mustafa Elitaş'ın Yüksek Seçim Kurulunun Teşkilat ve
Görevleri Hakkında Kanun Teklifi (2/1929) ve Anayasa Komisyonu Raporu (S.
Sayısı: 505) (Devam)
BAŞKAN
– Sayın milletvekilleri, teklifin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir. 
Şimdi
birinci bölüm görüşmelerine başlıyoruz. Birinci bölüm, 1 ile 10’uncu maddeler
arasını kapsamaktadır. 
Birinci
bölüm üzerinde söz isteyen, gruplar adına, Milliyetçi Hareket Partisi Grubu
adına Afyonkarahisar Milletvekilimiz Mehmet Parsak; Halkların Demokratik
Partisi Grubu adına İstanbul Milletvekilimiz Hüda Kaya; Cumhuriyet Halk Partisi
Grubu adına Bursa Milletvekilimiz Nurhayat Altaca Kayışoğlu.
İlk
söz, Milliyetçi Hareket Partisi Grubu adına Afyonkarahisar Milletvekilimiz
Sayın Mehmet Parsak’a aittir.
Sayın
Parsak, buyurun efendim. (MHP sıralarından alkışlar) 
Süreniz
on dakika.
MHP
GRUBU ADINA MEHMET PARSAK (Afyonkarahisar) – Aziz Türk milleti, saygıdeğer
milletvekilleri; 505 sıra sayılı Yasa Teklifi’nin birinci bölümü üzerinde
Milliyetçi Hareket Partisi Grubumuz adına söz almış bulunuyorum. Gazi Meclisi
ve siz saygıdeğer milletvekillerini saygılarımla selamlıyorum.
Bölümle
ilgili konuşmalarıma geçmeden önce, Sayın Başkanın riyasetindeki ilk hitabetim,
bu vesileyle Sayın Başkana da seçilmiş olduğu bu önemli vazifeden dolayı
tebriklerimi arz ediyorum.
Yine
bölümle ilgili konuşmalarıma geçmeden önce, bugün hepimizin bildiği gibi Mevlit
Kandili, Peygamber Efendimiz’in doğumunun yıl dönümü. Ben bu vesileyle bu
kutlu, bu mübarek geceyi de hayırlara vesile olması dileğiyle kutluyorum. 
Sayın
milletvekilleri, Yüksek Seçim Kurulunun, daha doğru ifadesiyle -birazdan arz da
edeceğim- Yüksek Seçim Kurumunun biraz gecikmeli de olsa bir teşkilat yasasına
kavuşması için böylesi önemli bir yasa teklifinin sunulmuş olması bize göre son
derece isabetli, doğru, yerinde bir adımdır. Dolayısıyla biz bu yasa teklifi
sunulduktan sonra gerek Komisyon çalışmalarında, alt komisyon çalışmalarında
gerekse de Genel Kurul çalışmalarında bu dâhilde hareket etmeye çalışıyoruz. 
Saygıdeğer
milletvekilleri, bu kanun teklifi, özellikle Anayasa Komisyonumuzda son dönemde
en az tartışmayla, en az değişiklikle, en kısa sürede ve en kıymetli, en teknik
çalışmalarla geçen kanun tekliflerinden bir tanesiydi çünkü seçimler
demokrasinin vazgeçilmez unsurları olduğuna göre böylesi bir yasa herkes
bakımından önemliydi. Ama bu yasada bize göre de olmaması gereken, daha
doğrusuyla 298 sayılı Kanun’da düzenlenmesi gereken bazı hususlar vardı.
İsabetli bir biçimde alt komisyonda söz konusu fıkraların 298 sayılı Kanun’da
değerlendirilmek üzere çıkarılmasına karar verildi. Büyük ölçüde o sebeple
olmak üzere de hem alt komisyon çalışmaları hem de asıl Komisyon çalışmaları
daha kısa zaman içerisinde, daha isabetli, daha anlamlı bir şekilde tamamlanmış
oldu ve buralara kadar da geldi. Büyük ölçüde diyorum çünkü evet, çok az sayıda
değişiklik oldu önemli olan ama bunların en önemlilerinden bir tanesinin
Milliyetçi Hareket Partisi olarak bizim de şahsen altına imzamızı attığımız
değişiklik önergesiyle yapıldığını hatırlatmakta burada fayda görüyorum. O da
bu kanun teklifinin geçici 1’inci maddesinin (6)’ncı fıkrasında seçim müdürleri
ve seçim müdür yardımcılarının atanmasına ilişkin usul ve esaslar
düzenleniyordu, buna ilişkin olarak on iki yıla yakındır görevde yükselme
sınavı bekleyip işbu kanunda da düzenlenen şartları taşıdığı hâlde, bu kanun
kapsamında, daha az oranla, daha az miktarla seçim müdürü ya da seçim müdür
yardımcısı olarak atanabilecek personellerin de taleplerini dikkate almak
suretiyle ve iktidar partisiyle de müştereken imza altına aldığımız önergenin
de kabul edilmesi neticesinde bu konuyu çözüme kavuşturmuş olduk. Böylelikle,
atama bekleyen 500’ün üzerindeki söz konusu personeli, bir, hakkı olan görevde
yükselme sınavını geçici de olsa bir yasa teminatına kavuşturmuş olduk; iki,
öncelikli olarak bunlardan atama yapılmasını ifade etmek suretiyle, bu kanun
yürürlüğe girdikten sonra yapılacak atamada -380 civarında- bu mahiyette
şartları tutan 500’ün üzerinde personel bulunduğu için ve öncelik de onlara
işaret edildiği için tamamının da bunlardan atanabilmesine yol açtık. Ama bir
sınav süreci yaşanacak, elbette ki orada ehliyet, liyakat ve adalet ilkelerine
göre, bu noktada, kimler daha doğru, kimler daha layık, kimler daha ehil ise
adaletli bir şekilde bu doğrultuda hayata geçeceğini düşünüyoruz ve bunun da
sıkı bir şekilde takipçisi olacağız.
Üzerinde
söz aldığım birinci bölümdeki maddelere şöyle ana hatlarıyla değinmek istiyorum
süremle mütenasip olarak: Birinci bölümün ilk maddelerinde, 1’inci, 2’nci,
3’üncü maddelerde kanunun adında da olmak kaydıyla Yüksek Seçim Kurulundan söz
ediliyor. Şimdi, Milliyetçi Hareket Partisi olarak biz şöyle bakıyoruz meseleye
saygıdeğer milletvekilleri: Artık, Yüksek Seçim Kurulu, evet, anayasal bir
organdır, Anayasa’mızda da buna ilişkin açıkça bir düzenleme vardır ama şunu
göz önünde bulundurmak gerekmektedir ki ilk defa bir teşkilat yasası yapılırken
taşra teşkilatı da olan bir kurum hâline getirildiği için, bize göre “Yüksek
Seçim Kurumu” olarak düzenlenmeliydi; Yüksek Seçim Kurulu da bunun tek ve en
önemli karar verme organı olarak yine, Anayasa’daki düzenlemeleriyle uyumlu bir
mahiyette bu kanun teklifinde düzenlenmeliydi. Dolayısıyla, 1’inci maddede,
2’nci maddede ve 3’üncü maddede, özellikle, “Kurul” olarak ifade edilen o
bölümlerin, o kısımların “Yüksek Seçim Kurumu” şeklinde yeniden düzenlenmesi
gerektiğini alt komisyon aşamasında da, Komisyon aşamasında da ifade ettik,
hâlâ da bunun daha doğru olduğuna inanıyoruz. 
5’inci
maddeye geldiğimizde, Anayasa’mızın 79’uncu maddesinde Yüksek Seçim Kurulu
kararları aleyhine başka hiçbir merciye başvurulamayacağı yönünde açık bir
düzenleme var. Yasa teklifinde buna ek olarak başka hiçbir merciye ve başka bir
kanun yoluna başvurulamayacağı yönünde teklif vardı. Tartışmalar esnasında,
bize göre de isabetli bir şekilde, söz konusu kısmın çıkarılması önerildi ve oy
birliğiyle de kabul edildi; böylelikle de Anayasa’yla uyumlu bir hâle
getirilmiş oldu. Ama yeniden ifade etmek de fayda var, buna ilişkin bir
düzenleme de 298 sayılı Kanun’umuzda var, o kanun teklifi de mutlaka önümüzdeki
süreçte en kısa zamanda gelecektir, o aşamada bunu da en doğru bir mahiyette
çözüme kavuşturacağımızı düşünüyoruz. 
Saygıdeğer
milletvekilleri, teklifin 6’ncı maddesinde Milliyetçi Hareket Partisi olarak
bizim de kabulümüzle, engelli seçmenlerin ve yurt dışında oy kullanmakta olan
seçmenlerin oy kullanma haklarının yani o önemli anayasal haklarının
kullanılmasının kolaylaştırılması yönünde bir düzenleme getirildi değişiklikle
ve biz de Milliyetçi Hareket Partisi olarak bu çerçevede de katkı sağladık ve
Komisyon aşamasında bu iki önemli fıkra da kanun teklifine eklenmiş oldu. 
10’uncu
maddeye baktığımızda, esasen, 10’uncu maddenin (2)’nci fıkrası kapsamında seçim
uzmanları ve uzman yardımcılarının görevlendirilmesi önerilmekte yasa
teklifinde. Biz Yüksek Seçim Kurulu faaliyetinin bir yargısal faaliyet olduğu
kabulünden hareketle seçim uzmanı, uzman yardımcısı, özellikle de uzmanı yerine
raportör hâkim ya da tetkik hâkiminin görevlendirilmesinin daha doğru olduğunu
ilk aşamasından itibaren savunageldik. Fakat eğer siyasi iradede ve Meclis
iradesinde bunun değil de teklifteki mevcut hâlin kabulü yönünde bir irade
varsa da bunun sadece Yüksek Seçim Kurulunun merkez teşkilatında değil, taşra
teşkilatlarında da -özellikle büyük şehirlerimiz başta olmak üzere- söz konusu
uzmanların görevlendirilerek seçimlerin yönetilmesine, yürütülmesine ilişkin
faaliyetlerin daha doğru, daha isabetli bir şekilde yapılabileceğini ortaya
koyduk, aynı kararlılığımızı devam ettiriyoruz.
Gene,
10’uncu maddenin (9)’uncu fıkrasında adalet hizmetlerinde geçici çalıştırma
yönünde bir hüküm söz konusu. Bu, pek çok milletvekilimize ulaştığı gibi,
Milliyetçi Hareket Partisi milletvekillerine, bizlere de ulaştı. Uygulamada da
bu yönde çeşitli aksaklıkların olduğu bir gerçek. Hatta, Komisyon aşamasında
söz konusu personelin mübaşir olarak dahi kullanılabileceği ifade edildi. Biz
onun öyle olmayacağını düşünüyoruz çünkü ne yazık ki bizim, şahsımın da yasa
teklifine rağmen, mübaşirler hâlâ genel idare hizmetleri sınıfına
geçirilemediği için, hâlâ yardımcı hizmetler sınıfında olduğu için –bu
vesileyle tekrar etmek isterim, bir an önce söz konusu yasa teklifimizin de
kabul edilmesi gerekir- seçim personeli mübaşir olarak görevlendirilemez ama
diğer görevlendirilmeler çerçevesinde de zaman içerisinde işleyişe, oluşa, kamu
hizmetlerinin gerekliliklerine uygun mahiyette bir değerlendirme yapılması
gerektiğini düşünüyoruz. Milliyetçi Hareket Partisi olarak bu hususun da
hassasiyetle takipçisi olacağız.
Son
olarak, bu YSK personelinin Adalet Bakanlığı marifetiyle atanması yönünde de
birtakım yakınmalar var. Bunun da uygulaması esnasında takipçisi olacağız.
Böylelikle
birinci bölüme dair Milliyetçi Hareket Partisi Grubumuz adına sözlerimi
tamamlıyorum. Tekrar kandilinizi tebrik ederek saygılar sunuyorum. (MHP
sıralarından alkışlar)
BAŞKAN
– Teşekkür ederim Sayın Parsak.
Gruplar
adına ikinci söz, Halkların Demokratik Partisi Grubu adına İstanbul
Milletvekilimiz Hüda Kaya’ya aittir.
Sayın
Kaya, buyurun. (HDP sıralarından alkışlar)
HDP
GRUBU ADINA HÜDA KAYA (İstanbul) - Teşekkür ederim Sayın Başkan.
Sayın
Genel Kurulu saygıyla selamlıyorum.
Öncelikle
değerli arkadaşlar, konuşmacılarımızın pek çoğu bu gece Mevlit Kandili
münasebetiyle kutlamalar ifade ediyorlar. Son elçi, barış elçisi, adaletin
sesi, ahlakın önderi, insanlara örnek olarak gönderilen son elçi Hazreti
Muhammed ve -sadece o değil, diğer elçiler de- Hazreti İsa da, Hazreti Musa da,
Hazreti İbrahim de ve adını bildiğimiz, bilmediğimiz insanlığa değer katan,
erdemlilik yolunu gösteren, ahlakın, adaletin, barışın, sevginin yolunu
gösteren, insanlığın, vicdanın yolunu gösteren tüm değerli halk önderlerinin
doğum günleri mübarektir, değerlidir. Bu anlamda sadece ifadelerle, sözlerle
anmak değil, bu değerli önderlerimizi, barış elçilerimizi, onların bize
bıraktığı mirası, onların bize ulaştırdığı mesajı hakkıyla anlamaktan geçer onlara
saygı duymak; onların doğumunu kutlamak, onların bize ulaştırdığı mesaja
hakkıyla sahip çıkmaktan geçer. Ve o son elçi Hazreti Muhammed’i, bize onun
getirdiği, bize bıraktığı kitabı, bize ulaştırdığı kitabı en iyi şekilde o
anlatır bize. “Sen muhteşem bir ahlak üzerinesin.” der bize onu tanıtırken Yüce
Allah. Dolayısıyla bugün ayetin dediği gibi “Hiç karanlık ile aydınlık bir olur
mu? Hiç kör ile gören bir olur mu?” dediği gibi maalesef bugün aydınlık ile
karanlığı birbirine karıştırdınız. Maalesef bugün gören ile görmeyen,
gördüklerini, gerçeklerini, hakikatlerini birbirine karıştırarak dünya kamuoyu
şu anda Türkiye’nin yüz karası meselelerini konuşmakla meşgul oluyor. Keşke o
ahlaka, o adalete, o erdemliliğe, barışa hakkıyla sahip çıkabilseydik, layık olabilseydik.
Adalet
Bakanı buradayken hemen şunu da ifade etmek istiyorum... Konu çok arkadaşlar,
vakit az. O kadar çok problem var ki dosyalar dolusu ama hemen cümle cümle
geçeceğim. İstanbul’dan Zeynep Duygu Ağbayır isimli, sözleşmeli öğretmenlik
yapan bir genç kadınımız. Evini dün polisler bastı. Kendisi evde yoktu ve ifade
vermeye kendisi gitti, niçin gelmişler diye. Gidiş o gidiş, kendisinden haber
yok. Gizlilik kararı var, ne olduğunu bilemiyoruz. Yakınları merak ediyor,
hepimiz merak ediyoruz, bunun cevabını bekliyorum Sayın Bakandan.
Evet
arkadaşlar, dün burada bazı arkadaşlarımız da ifade ettiler konuşmalarında,
Aladağ yurt yangınının 1’inci yıl dönümüydü. Çok acı var, pek çok acının yıl
dönümü oluyor. Hatırlıyoruz, mahkemeler oluyor, takipsizlik oluyor, sonuç
olmuyor, adalet olmuyor. İşte bunlardan bir tanesi de Aladağ yurt yangınında
11’i kız çocuğu, 1’i kadın belletmen olmak üzere 12 insanımızı kaybettik. Çok
acı, çok vahşi bir facia yaşandı orada. Fakat sevgili arkadaşlar, dün aileler
geldiğinde... Ben de Aladağ Komisyonunda partim adına bulunan bir vekil olarak
Meclis heyetiyle birlikte Adana Aladağ ve köylere kadar gidip araştırmalarda
bulunmuştum; oradaki sonuçları, gördüklerimizi, intibalarımızı basın
açıklamasıyla da ifade etmiştim. Dün bu aileler, aradan bir yıl geçmiş olmasına
rağmen hiçbir sonucun olmamasından... Geride ölmeyen, cemaat yurtlarına vermek
istemedikleri çocuklarını, köylere yol yapılmadığı için, servis verilmediği
için okula gönderemiyorlar. Çocuklar şu anda evlerinde, okuyamıyor. Millî
Eğitim Bakanlığının önünde basın açıklamasına biz de katıldık. Tekrar onları
dinledik, onların sesi olmaya çalıştık. 
Değerli
arkadaşlar, o kadar vahim bir durumdalar ki ben, geçen sene Adana’ya, Aladağ’a
gittikten sonra kendim de ifade etmiştim; Türkiye’nin hiçbir köşesinde şahit
olmadığım en yoksul, en fakir imkânsızlık şartlarının orada nasıl gerçek
olduğuna şahit olduk. Bu insanlar fakirlikten servis tutup çocuklarını şehre
gönderemediklerinden dolayı, bunun sıkıntısını yaşadıklarından dolayı, üstüne
üstlük köylerine yakın olan bir devlet yurdunu sapasağlam olmasına rağmen, 1999
depreminden sonra yapılmış olmasına rağmen bu yurdu sağlamlığından dolayı
-çalışan işçilerin ifadesiyle bile- yıkmakta zorlanarak yıkıyorlar; çocukları
seçeneksiz bir şekilde cemaatin yurtlarına mahkûm ediyorlar. Ve bu aileler
soruyor: “Bu yurtlara bizim çocuklarımızı göndermeye teşvik eden, referans
olan, sorumlu olan resmî yetkililer hakkında neden bugüne kadar bir şey
yapılmadı?” diyorlar, “İlçe millî eğitim müdürü bir yıldır ortadan kaybedildi,
nereye gitti?” diyorlar, “Neden tek bir kere bile hakkında bir soruşturma,
takibat olmadı?” diyorlar. “On iki yıl, on üç yıl, on dört yıl ekmek yemedim,
ekmeğimi yedirdim, en fakir şartlar içerisinde, yolsuzluk, imkânsızlık içerisinde
ben çocuklarımı büyüttüm; devletime güvendim, devlet yetkilileri bize referans
oldular, oraya gönderdik ve biz çocuklarımızı, canlarımızı kaybettik; yangın
hâlâ bitmedi, devam ediyor.” diyorlar. Geride kalan çocuklarımızı, yaşamaya
devam eden çocuklarımızı… Yangından sonra Emine Erdoğan gelecek diye, İçişleri
Bakanı, Aile ve Sosyal Politikalar Bakanı gelecek diye yollarına bir mıcır
atıyorlar ve sonra bunu kaldırıp kenara itiyorlar ve bugün bu yollara servis
verilse bile gidecek yolları yok ailelerin. “Çocuklarımı göndermiyorum.” diyor
babalar. “Bu eğitim dönemi başladığından bugüne kaymakamı defalarca aramamıza
rağmen ‘Servis istiyoruz, çocuklarımızı okutmak istiyoruz.’ dememize rağmen,
kaymakam ‘Kaynağımız yok.’ diyor.” Kaynak nasıl yok arkadaşlar, kaynak nasıl
yok? Milyon dolar rüşvetler havada uçuşacak, bizim gariban yoksul köylümüzün
çocuğu şu anda okuyamıyor. (HDP ve CHP sıralarından alkışlar) Okuyamıyor şu
anda ve kaymakam tebligat üstüne tebligat gönderiyor ve tehdit ediyor
köylüleri, diyor ki: “Sonucuna katlanacaksınız, ceza alacaksınız.” Ekmek almaya
paraları yok, çocuklarına servis tutmaya imkânları yok ama köylülere ceza
kesmekten bahsediyorlar. Devlet, vatandaşına sahip çıkmak demektir. Devlet
yetkilisi olmak, vatandaşının güvenli, geçimini kolaylaştıracak, yaşamını
kolaylaştıracak, insanca, onurluca yaşama şartlarını geliştirecek imkânları
gerçekleştirmek zorundadır; uluslararası kaçakçılara, uluslararası rüşvetçilere
prim vermek demek değildir. 
Kör
ile gören bir olmaz. Gerçekleri görelim arkadaşlar, hakikati görelim. Hakikate
şahitler olalım, adalete şahitler olalım. Allah için, insanlık için, halkımız
için, ülkemiz için adalete şahitlik yapalım, adalete sahip çıkalım arkadaşlar.
Teşekkür
ediyorum. (HDP ve CHP sıralarından alkışlar) 
BAŞKAN
– Sayın Kaya, biz teşekkür ederiz. 
Grupları
adına son konuşmacı, Cumhuriyet Halk Partisi Grubu adına Bursa Milletvekilimiz
Sayın Nurhayat Altaca Kayışoğlu.
Sayın
Kayışoğlu, buyurun. (CHP sıralarından alkışlar) 
Süreniz
on dakika efendim. 
CHP
GRUBU ADINA NURHAYAT ALTACA KAYIŞOĞLU (Bursa) – Teşekkür ediyorum.
Sayın
Başkan, değerli milletvekilleri; Genel Kurulu saygıyla selamlıyorum.
Ben
de bütün İslam âleminin Mevlit Kandili’ni tebrik ediyorum, hayırlara vesile
olmasını diliyorum.
505
sıra sayılı Yüksek Seçim Kurulunun Teşkilat ve Görevleri Hakkında Kanun
Teklifi’nin birinci bölümü üzerine grubum adına söz almış bulunuyorum. Teklifle
Yüksek Seçim Kurulunun Teşkilat Kanunu düzenleniyor. Elbette bu bir ihtiyaçtır
fakat metin bu hâliyle bu ihtiyacı gidermekte midir? Maalesef değildir.
Öncelikle usul yönünden itirazlarımız var. Teklifin hazırlanma sürecinde, her
zaman olduğu gibi bu kanun teklifinde de katılımcılık esas alınmadı. Özellikle
siyasi partilerin, seçimleri takip eden sivil toplum kuruluşlarının, uluslararası
kuruluşların ve diğer katılımcıların hiçbir şekilde görüşü, önerileri alınmadan
hazırlanmış bir tekliftir. Bunu tabii ki eleştiriyoruz. İçerik bakımından da
biraz sonra ayrıntılarıyla açıklayacağım üzere büyük oranda itirazlarımız var. 
Demokrasinin
ön şartlarından birisi elbette ki seçimdir fakat seçim tek başına yapılmış
olmakla, şekli olarak seçimin yapılmış olmasıyla elde edilmez. Bu seçimin
yapılma sürecinde, tabii ki eşit koşullarda, serbest, özgürce kamuoyunun
iradesinin oluşması sürecinde özgürce oluşmasının sağlanacağı bir ortamın
güvence altına alınması, tarafsız, bağımsız bir kurul tarafından denetlenmesi,
düzenlenmesi demokrasinin gerçekleşmesi için şarttır diye düşünüyoruz. Bunun
içerisinde elbette ki siyasetin finansmanının da şeffaflığının sağlanması
koşullardan biridir. 
Bu
anlamda seçim güvenliği, YSK’nın en önemli görevlerinden biri olan seçim
güvenliği üç aşamada ele alınabilir; seçim öncesi, seçim günü ve seçim sonrası
ele alınabilir. Seçim öncesi için hiçbir şekilde ülkede, özellikle OHAL’in
olduğu bu süreçte seçim güvenliğinin olduğundan, demokrasinin olduğundan söz
edilemez. Size 16 Nisan referandumundan önce yaşadığım bir süreci anlatayım.
Tabii ki hepiniz gibi ben de ülkenin değişik illerinde ve yurt dışında
referandum çalışmalarında bulundum. Referandum çalışmalarından birini de Muş
ilimizde gerçekleştirmiştim ve Muş’ta gittiğim bütün sivil toplum kuruluşları,
sendikalar, özellikle meslek odaları, benim de mesleğim olan avukatların bağlı
olduğu baro ve vatandaşla yaptığımız temasta şöyle bir şikâyetle karşılaştım,
herkes bana: “Vekilim, vali köy köy dolaşıyor, bizim köye geliyor ve muhtarlara
‘Eğer buradan evet çıkmazsa kayyum atayacağım.’ diyor.” dedi. Şimdi, böyle bir
koşulda çok mükemmel bir YSK Teşkilat Kanunu hazırlasanız ne olacak? Seçim
güvenliği sağlanacak mı? Seçimler özgür, eşit, serbest bir şekilde
yapılabilecek mi? Kamuoyunun iradesi gerçek anlamda sandıklara yansıyacak mı?
Tabii ki hayır. Öncelikle ülkedeki diğer koşulların olağanlaştırılması ön
koşuldur diye düşünüyoruz.
Seçim
güvenliğinin sağlanması için ülkedeki en tarafsız, en bağımsız, en güvenilir
kurum olması gereken YSK Teşkilat Kanunu da düzenlenirken maalesef bu ilkeler
göz önünde bulundurulmamış, yine tek adamcılığın yansımalarını görüyoruz kanun
metninde. Özellikle üst düzey personelin atanmasıyla ilgili eleştirilerimiz
mevcuttur. 
Teklif’in
5’inci maddesindeki kurul kararları aleyhine başka merciye başvurulamaması ilk
başta tabii genişletilmişti Anayasa’ya aykırı olarak. Komisyon sürecinde
Anayasa’ya uygun hâle getirildi. Fakat bununla birlikte aslında Anayasa’daki
79’uncu maddedeki bu hükmün de değiştirilmesi gerektiği, özellikle YSK’nın
idari kararlarına karşı yargı yolunun açılması gerektiği bir gerçektir. 16
Nisan referandumunda, Yüksek Seçim Kurulunun, kanuna çok açık bir şekilde
mühürsüz pusulaların geçerli olduğuna dair aldığı karara dair, maalesef kanunda
belirlenen bir merci olmadığı için bugüne kadar yapılan başvurular da hâlâ
neticelenmedi ve YSK’nın açıkça hukuksuz bir şekilde aldığı kararların
denetlenmediğini açık bir şekilde görmüş olduk. Bu, hukuk devleti ilkesine de
aykırıdır çünkü idarenin bütün eylem ve işlemleri yargı denetimine açık olmak
zorundadır. 
“Teklifte
yer alan YSK kararlarının en kısa zamanda Resmî Gazete’de yayımlanması” ibaresi,
belirttiğimiz gibi tamamen muğlak bir ibaredir. En kısa zaman kişiden kişiye
değişebilir, göreceli bir kavramdır. Bunun netleştirilmesi gerekir ve internet
ortamında da kararların yayınlanarak şeffaflığın sağlanması gerekir. 
Kurulun
görevlerinden biri olan seçmen kütüğünün belirlenmesinde siyasi partilerin
denetiminin sağlanması seçim güvenliği açısından önemlidir ki seçim
dönemlerinde karşılaşıyoruz; bazen ölüler seçmen görünüyor, bazen gerçekten
seçmenler düşürülüyor listelerden. Bunların olmaması için siyasi partilerin
özellikle bu kanun metninde fazlasıyla yer alması gerekirdi ama siyasi
partilere bu kanun metninde yer verilmediğini maalesef gördük. 
Madde
8’de üst düzey personeli tek başına atama yetkisi başkana veriliyor. Bu konuda
da bunun hem demokratik olmadığı hem kayırmacılığa yol açacağı hem tarafsızlık
konusunda ihlale yol açacağı ve keyfîliğe sebep olacağı eleştirilerimizi
buradan yineliyoruz. 
10’uncu
maddede personelin alımı konusunda düzenleme yapılırken Yüksek Seçim Kurulunun
niteliğine, tarafsızlığına, bağımsızlığına uymayacak bir yöntem belirlenmiştir;
yazılı, sözlü ve gerektiğinde uygulamalı sınavdan bahsediliyor. Biliyoruz ki,
sözlü sınavın olduğu her yerde -yaşıyoruz da her gün- keyfîlik vardır,
liyakatsizlik vardır, kayırmacılık vardır, kadrolaşma vardır; bu da Yüksek
Seçim Kurulunun niteliğine uygun değildir. Bunun da sadece yazılı sınav
şeklinde belirlenmesi gerekir ve personelin Adalet Bakanlığı bünyesinde
görevlendirilmesiyle ilgili yetki verilmesi de personel açısından bir güvencesizlik
yaratmaktadır. 
Devamında
bütçe konusu düzenleniyor. Gerçekten bu kurulun bağımsız olması isteniyorsa
ekonomik bağımsızlık da öncelikle verilmelidir bu kurula fakat Adalet Bakanlığı
bütçesi kapsamında Yüksek Seçim Kurulu bütçesi düzenleniyor. Yani bu kurul,
tarafsız, bağımsız olması gereken bu kurul siyasi iktidarın denetimi altında
ekonomik olarak kalmak zorunda kalıyor.
Mevcut
seçim müdürlerinin aslında tasfiyesini çok kabul edilemez bir düzenleme olarak
düşünüyoruz bu metin içerisinde çünkü bu müdürlerin bir birikimi var, tecrübesi
var, bunlardan yararlanmak gerekiyor. En azından, teklif ettiğimiz üzere, altı
yıllık sürecin, altı yılla ilgili belirlenen bu rotasyonun kanunun yürürlüğe
girmesinden sonra yürürlüğe girmesi iyi olurdu fakat bu da kabul görmedi.
16
Nisan referandumuyla zaten şaibeli hâle gelen, güvenilirliği zedelenen YSK’nın
bundan sonraki seçimlerde görevini en iyi şekilde yapabilmesi için bu kanunun
bu hassasiyetlerle ele alınması gerekirdi. Teklifin ilk hâlindeki müşahitlik ve
kısıtlanması ile sandık kurulu başkanının belirlenmesi maddeleri çıkarıldı ama
orada da daha sonra bu hükümlerin getirilebileceği görülüyor. Bunun hiçbir
şekilde bir daha düşünülmemesi gerekir çünkü tam tersine, özellikle sivil
toplum kuruluşlarının, özellikle müşahitlerin daha aktif bir şekilde seçimlerde
görev alması kamuoyuna güven verecektir ve seçimlerin güvenliğini sağlamak
açısından önemlidir. 
Bunun
dışında, seçim günleri yaşadığımız sorunların bilinmesi ve düzenlemeler
yapılırken pratikten yola çıkılarak göz önünde bulundurulması konusunda bazı
hususlara da dikkat çekmek istiyorum. 
Eskiden
askı listeleri Adres Kayıt Sistemi’ne göre belirleniyordu ve seçmenler kendi
komşularını oradan denetleyebiliyorlardı. Sonradan bu, ad-soyadına göre
sıralandı; dolayısıyla da denetlenemez bir hâle dönüştürüldü. 
Yine,
oy verme günü bir liste çıkıyor -çünkü görevliler giriyor, bazı görevliler
çıkıyor- o da daha önceden siyasi partilere ulaştırılmadığı için, erişilebilir
olmadığı için denetlenemiyor maalesef. 
Sandık
başkanlarının -özellikle bağımsız kuruluşlarda çalışan- özellikle de
öğretmenlerin mesela, tek yönlü, daha doğrusu tek bir sendikaya mensup
olanlardan seçilmemesi çok önemli. 
Seçim
günü yapılan itirazların bazılarının sonuçsuz kalması, sandık başkanlarının bu
anlamda taraflı davranıp tutanaklara itirazları geçirmemesi yaşanan sıkıtınlar.
Bunları bir yaptırıma bağlamak gerekiyor.
SEÇSİS’in
sızdırmazlık testlerinin yapılması ve bunun siyasi partilerle paylaşılması
kamuoyu açısından önemlidir. 
(Mikrofon
otomatik cihaz tarafından kapatıldı) 
BAŞKAN
– Sayın Kayışoğlu, sözlerinizi tamamlayın lütfen. Bir dakika ek süre veriyorum.
NURHAYAT
ALTACA KAYIŞOĞLU (Devamla) – Tamam, teşekkür ediyorum Sayın Başkan. 
İlçe
seçim kurullarında ve Yüksek Seçim Kurulunda felaket kurtarma merkezleri
kurulması düşünülebilir çünkü seçim günü yaşanacak olumsuzluklarda verilerin bu
anlamda yedeklenmesi önemlidir. 
Ve
sivil toplum kuruluşlarına yer vermek gerekiyor özellikle seçim günü. Oy ve
Ötesi gibi gönüllü kuruluşlara kanuni anlamda da yetki verilmesi gerekiyor diye
düşünüyorum. 
Ve
en önemli konulardan bir tanesi şu: Seçim günü oy kullananların listesi siyasi
partilerle paylaşılmıyor. Dolayısıyla da mükerrer oy kullanılıp kullanılmaması
siyasi partilerce denetlenemiyor. Bilemiyoruz, iktidar partisi bunu kendisiyle
paylaşıyor mu ama diğer siyasi partiler bunu göremedikleri için bu anlamda da
denetimsizlik söz konusu. Bütün bunlar keşke göz önüne alınıp gerçekten bir
teşkilat kanunu yapılsaydı diyorum. 
Herkesi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Kayışoğlu.
Sayın
milletvekilleri, gruplar adına konuşmalar tamamlanmıştır. 
Şimdi
şahıslar adına ilk konuşmacı, Ankara Milletvekilimiz Sayın Murat Alparslan.
Sayın
Alparslan, buyurun. (AK PARTİ sıralarından alkışlar)
Beş
dakika söz süreniz.
MURAT
ALPARSLAN (Ankara) – Sayın Başkan, çok değerli milletvekilleri; ben de hepinizi
saygıyla selamlıyorum. 
Başta
hepimizin olmak üzere milletimizin, İslam âleminin ve insanlığın Mevlit
Kandili’ni tebrik ediyorum. 
Malumunuz,
çok partili hayata geçtikten sonra seçimlerin yönetimi, denetimi, sevk ve
idaresi anlamında ilk defa Milletvekilleri Seçim Kanunu’nda 16 Şubat 1950
tarihinde yapılan bir ilaveyle ilçe ve illerde seçim kurulları oluşturulmuş,
Ankara’da da Yüksek Seçim Kurulu kurulmuştu. İlk defa 1961 Anayasası’na
anayasal kurum olarak giren Yüksek Seçim Kurulu, varlığını 1982 Anayasası’nda
da devam ettirmiş ve cumhuriyetin temel nitelikleri altında bir kurum olarak
görevini sürdürmektedir. Fakat değişen, dönüşen dünyamızda, günümüzde hem iş
yükünün artmış olması hem ilgilendiği seçim türlerinin artmış olması hem de
seçmen sayısının yurt içi ve yurt dışında ilavesiyle ziyadeleşmesi sebebiyle,
mevcut mevzuata göre işini yapması konusundaki birtakım ihtiyaçları,
eksiklikleri sebebiyle bir teşkilat kanunu yapılması ihtiyacı hasıl olmuş idi.
Bu anlamda zaten değişik mevzuatta var olan birtakım kanun maddeleri üzerinden
görev tanımları olan Yüksek Seçim Kurulunun bir teşkilat kanunu etrafında bir
bütün olarak düzenlenmesi, fonksiyonu itibarıyla çok esaslı ve önemli bir
görevi ifa eden kurum için bir elzem idi. Zira demokratik yönetimlerin
oluşmasının en önemli sebebi vesilesi olan seçimlerin adil, özgür, hür,
özgürlükçü ve çoğulcu bir şekilde yapılmasının hem yönetimi hem de denetimi
Yüksek Seçim Kurulu tarafından yapılmaktadır. 
Yüksek
Seçim Kurulunun görevleri hem yönetim hem denetim olmakla beraber ayrıca yine
Anayasa’da kendisine verilen bir görev olarak yargısal denetimi de yine Yüksek
Seçim Kurulu tarafından yapılmaktadır. Bu sebeple yaptığı işlerin önemi, görev
tanımlarının çokluğu ve görev alanının fazlalığı sebebiyle bu mevzuat
değişikliği yapılmak suretiyle daha etkin, daha verimli çalışmasına imkân
sağlayacak şartların oluşturulması istenmiştir. 
Tabii,
burada bu çalışmalar yapılırken belki işte “Müzakere edilmeden önümüze geldi.”
şeklindeki eleştirilere şu açıdan bakmak faydalı olacaktır: Mevcut teklifler,
sadece geldiği süreyle sınırlı olmaksızın önceden kamuoyu önünde yapılan
tartışmalar, muhataplarının konuyla ilgili teklifleri, tavsiyeleri alınmak
suretiyle olgunlaştırılır. Nitekim bu kanun teklifi de böyle olmuş ve
Komisyonumuza gelmiştir. Daha önceki konuşmacıların da ifade ettiği gibi,
Komisyonumuzda da çok esaslı bir şekilde tartışılmış, alt komisyonda birtakım
maddeler çekilmiş, uzlaşma sağlanmış, Anayasa Komisyonunda da diğer siyasi
partilerin katkısı, teklif ve tavsiyeleri de esas alınmak suretiyle bir
mutabakat üzerinden metin oluşturulmuştur. Tabii, burada oluşturulan metnin,
tüm seçimin sevk ve idaresinde tek başına yeterli olacak bir mevzuat olmadığı
da malumdur. Zira seçimlerin hem güvenliği hem geçerliliği hem de yapılması
farklı kanunlardaki düzenlemelerle birlikte bir bütün olarak esas alınmalıdır.
Nitekim, zaten geriye çekilen birtakım maddelerin de o kanuni düzenlemelerle
ilgili değişiklikler zamanında gündeme getirilebileceği şeklindeki kanaat
sebebiyle geri çekildiğinin de bilinmesi gerekmektedir. 
Onun
ötesinde, mevcut seçimlerin bir şekilde olağanüstü hâl dönemlerinde
yapılmasının güvenliği etkileyeceği şeklindeki yaklaşımların da kabulü mümkün
değildir. Zira hem olağanüstü hâlin şartları, gerekleri ve uygulaması anayasal
bir haktır ve bu şekildeki bir haktan kaynaklı bir yönetimdir ve yine seçimler
de Anayasa’da belirtilen hükümler çerçevesinde yapılmaktadır. İkisinin bir
arada varlığı, birbirinin varlığının ve meşruiyetinin tartışılmasına imkân
sağlamaz. Hele hele son seçimlerde oy, pusula, mühür eksikliği üzerinden
yapılan meşruiyet tartışmalarının da geçersiz olduğu tüm siyasi partiler
tarafından hem demokrasi müktesebatımıza hem demokrasi tarihimize hem de mevcut
mevzuatımıza baktığımızda açık ve net ortadadır. Zira 1984 yılından itibaren
verilen içtihat şekline gelmiş YSK kararlarında bu şekildeki uygulamaların
geçerliliği ve hukuken de makul olduğu açıkça görülmektedir. 
O
sebeple, bu kanunun seçimlerin çok daha güzel bir şekilde yapılması anlamında
katkı sağlayacak olması hasebiyle hayırlı olmasını diliyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Alparslan.
Şahısları
adına son söz, Diyarbakır Milletvekilimiz Sayın Ziya Pir’e aittir.
Sayın
Pir, buyurun. (HDP sıralarından alkışlar) 
ZİYA
PİR (Diyarbakır) – Teşekkür ediyorum Sayın Başkan.
Yeni
göreviniz de hayırlı olsun ve bana son sözü verdiğiniz için de ayrıca teşekkür
ederim.
Sayın
Başkanım, “Ülkemizin anayasal kurumları arasında en değerli, en güzide
kurumlarından biri Yüksek Seçim Kuruludur ve dünya demokrasilerine ülkemizin en
önemli armağanlarından biridir.” diye sözlerime başlardım eğer on-on beş sene
önce bu konuşmayı yapmış olsaydım fakat geldiğimiz günlerde ve son yıllarda
bağımsızlığını ve tarafsızlığını tamamen yitirerek iktidar partisinin etkisi
altına giren bir kurum için bu cümleleri sarf etmek çok doğru olmaz. Neden öyle
söylüyorum? Size YSK'nın iki kararını burada tekrar hatırlatmak istiyorum .
YSK, biliyorsunuz, alanda en yüksek mercidir yani onun kararlarına itiraz
edemezsiniz, en yüksek kararları verir. Orada oturan hâkimler de en
iyilerimizdir bu konularda.
Şimdi, değerli milletvekilleri, 2011 yılında
gerçekleşen milletvekili genel seçimleri öncesi yine bizim güzide YSK'mız,
Barış ve Demokrasi Partisinin bağımsız milletvekili adaylarından Ertuğrul
Kürkcü, Hatip Dicle, Leyla Zana, Sebahat Tuncel, Gültan Kışanak, Salih Yıldız
ve İsa Gürbüz'ün milletvekili adaylıklarını iptal etti. YSK, zaten o anda bile
Mecliste olan 2 parlamenterin, Gültan  Kışanak ve Sebahat Tuncel'in
milletvekili olamayacağına da karar verdi . Sonra halkımız tabii ki tepki
gösterdi, "Ne oluyor?” diye yollara çıktı. En yüksek mercimiz olan YSK, bu
kararın hangi yasal mevzuata dayandırılacağını bilemediği için geri adım attı
ve o kararından vazgeçti. En yüksek mercimiz, güzide kurumumuz YSK bu kararı
verdi.
İkincisi:
Daha referandumu yeni atlattık. Sayın Cumhurbaşkanı Başbakanken bundan sekiz
sene, on sene, on beş sene önce hep şunu söylüyordu Avrupa Birliğiyle ilgili :
"Maç oynanırken kurallar değişmez.” Şimdi, bizim YSK'mız ne yaptı ?
Referandumda 90+5' te kuralları değiştirdi ve geçersiz olan oyları, tam oylama
süresi bitmek üzereyken "Ben bunları geçerli sayacağım." dedi. Bu da
ikinci kararıdır. Bunun üzerine fazla gidip de sizleri de rencide etmek
istemiyorum ama Türkiye demokrasi tarihine kara bir lekedir bu; bu, ikinci kararınızdır.

Şimdi,
değerli milletvekilleri, biz… Ha, bir de bu şey var, onu da söylemek istiyorum.
“Yurt dışında oy kullanmayı kolaylaştıracaktır.” diyorsunuz bu tasarıda. Nasıl
olacak bu? Ben yurt dışında yaşamış birisi olarak soruyorum size: Şu anda
Almanya’da konsolosluklarda oy kullanabiliyoruz. Benim anam, 120 kilometre
kadar konsolosluğa bir gitmesi lazım oy kullanmak için, 120 kilometre de geri
gelecek. Bazıları 250 kilometre. Nasıl kolaylaştıracaksınız bunu? Bunu bir
açıklar mısınız? Bu, Meclisin acziyetini gösteriyor aynı zamanda. Topu YSK’ya
atmayalım, bu bizim çözmemiz lazım, milletvekilleri olarak burada bir kural
getirmemiz lazım. 
Şimdi,
tamam, bunları söylüyorsunuz da madem YSK’da o önemli değil, niye
konuşuyorsunuz? Konuşuyoruz çünkü içimizde hâlâ bir umut var, belki Türkiye’yi
Orta Çağ’a geri dönmekten kurtarabiliriz diye düşünüyoruz. Niye bunu söylüyorum
size, son kalan elli saniyede? Dün yine bizim güzide kurumlardan Diyanet İşleri
Başkanlığının bir fetvasını hatırlatmak istiyorum, “bitcoin”le ilgili ve sanal paralarla
ilgili dün bir açıklaması var. Bundan, hatırlarsanız, beş yüz sene önce ilk
matbaalar kurulduğunda, icat edildiğinde yine o zamanın şeyhülislamı “Gâvur
icadıdır, kullanılamaz.” demişti. Sanayimizin ne kadar geri kaldığını duyduk.
Şimdi de bizim Diyanet İşleri Başkanlığı önce paranın ne olduğunu, iktisatçılar
ya, paranın ne olduğunu önce bir anlatıyor birkaç cümleyle, Wikipedia kapalı
ama oradan alınan birkaç cümle var, daha sonra şöyle diyor: “Yani onun, kripto
paraların kullanılması şu aşamada dinen uygun değildir.” Şimdi, size oradan bir
cümle okumak istiyorum.
Sayın
Başkan, bir dakika ilave ederseniz.
BAŞKAN
– Sayın Pir, lütfen sözlerinizi tamamlayınız. Bir dakika ek süre veriyorum. 
ZİYA
PİR (Devamla) – Teşekkür ederim. 
Şöyle
diyor: “Ayrıca, değer kazanıp kaybetme hususunda spekülasyona açık olmaları,
daha çok, kara para aklama amacı gibi meşru olmayan iş ve işlemlerde kolaylıkla
kullanılabilmesi ve devletin denetim ve gözetiminden uzak olması gibi
sebeplerle sanal paranın alım satımını yapmak şu aşamada dinen uygun değildir.”
Burada iki nokta var: Bir, kara para aklamayla ilgili bir durum var orada. Ona
vaktim yok, girmek istemiyorum, belki önümüzdeki günlerde gireceğiz bu adalarla
ilgili. Ama ikincisi, diyor ki: “Şu aşamada dinen uygun değildir.” Bu, ne demek
ya? Böyle bir şey olabilir mi, Diyanet İşleri Başkanı böyle bir fetva verebilir
mi? “İçki içmeniz şu anda dinen uygun değil ama yarın içebilirsiniz.” gibi bir
şey bu ya da “Domuz eti yememiz evet, günahtır, şu anda günahtır ama yarın
koşullar değişebilir.” gibi bir şey. Diyanet İşleri Başkanlığının bence kendi
işine bakması gerekiyor bundan sonra.
Teşekkür
ederim. (HDP sıralarından alkışlar) 
BAŞKAN
– Teşekkür ediyorum Sayın Pir. 
İMRAN
KILIÇ (Kahramanmaraş) – Matbaayla ilgili söylediğiniz sözün başka yüzü var,
dediğiniz doğru değil.
BAŞKAN
– Sayın milletvekilleri, birinci bölüm üzerindeki görüşmeler tamamlanmıştır. 
Şimdi,
birinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım. 
1’inci
madde üzerinde bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 505 sıra sayılı Kanun Teklifi'nin 1’inci maddesinin "Bu Kanunun
amacı, Yüksek Seçim Kurulu'nun kuruluşu, teşkilatı, görev, yetki ve
sorumluluklar ile çalışma usul ve esaslarını düzenlemektir” şeklinde
değiştirilmesini arz ve teklif ederiz.
 Mehmet
Emin Adıyaman Leyla Birlik Erol Dora
 Iğdır Şırnak Mardin

 Saadet
Becerekli Ertuğrul Kürkcü
 Batman İzmir
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Sayın
Başkan.
BAŞKAN
– Hükûmet önergeye katılıyor mu? 
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
MAHMUT
TOĞRUL (Gaziantep) – Gerekçe…
BAŞKAN
– Gerekçeyi okutuyorum:
Gerekçe:
Seçmen
iradesinin ülke yönetimine yansımasında bir yüksek yargı organı ve hakem kurul
niteliği olan YSK'nın müstakil bir teşkilat yasasının bugüne değin yapılmamış
olması büyük bir eksiklik olmakla birlikte, bu çok önemli yasal düzenlemelerin
bir yılı aşkın süredir devam ettirilen OHAL koşullarında yapılıyor olması ülke
demokrasimiz bakımından önemli bir problemdir. Yine, bu Parlamentonun üçüncü
büyük siyasi partisi olan HDP'nin Eş Genel Başkanları Sayın Selahattin Demirtaş
ve Sayın Figen Yüksekdağ, Grup Başkan Vekilleri Sayın İdris Baluken ve Sayın
Çağlar Demirel ile birlikte 9 seçilmiş milletvekilinin, CHP milletvekilini de
ekleyecek olursak 10 milletvekilinin cezaevinde tutulduğu bir süreçte bu denli
önemli düzenlemelerin yapılması yine ülke demokrasimiz bakımından önemli bir
kayıp, seçmen iradesinin itibarsızlaştırılması bakımından ise büyük bir
ayıptır.
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
Sayın
milletvekilleri, 2’nci madde üzerinde bir önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 505 sıra sayılı Kanun Teklifi’nin
2’nci maddesinin (1)’inci fıkrasında geçen “kanunun uygulanmasında;” ibaresinin
“kanunda yer alan;” şeklinde değiştirilmesini arz ve teklif ederiz. 
 Mehmet
Emin Adıyaman Saadet Becerekli Ertuğrul Kürkcü
 Iğdır Batman İzmir
 Leyla
Birlik Erol Dora
 Şırnak Mardin
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Sayın
Başkan.
BAŞKAN
– Hükûmet önergeye katılıyor mu?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge hakkında konuşmak isteyen var mı, gerekçeyi mi okutuyorum?
FİLİZ
KERESTECİOĞLU DEMİR (İstanbul) – Gerekçe…
BAŞKAN
– Gerekçe…
Gerekçe:
Bu
önergeyle kanun metninin daha anlaşılır olması amaçlanmaktadır.
BAŞKAN
– Okunan önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir.
3’üncü
madde üzerinde bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 505 sıra sayılı Kanun Teklifi’nin
3’üncü maddesinin (1)’inci fıkrasına “Kurul siyasi partiler ile ilişkilerini
eşitlik ilkesi üzerine kurar hiçbir siyasi partiye ayrıcalıklı davranamaz.”
ifadesinin eklenmesini arz ve teklif ederiz.
 Mehmet
Emin Adıyaman Saadet Becerekli Ertuğrul Kürkcü
 Iğdır Batman İzmir
 Mahmut
Toğrul Erol Dora Leyla Birlik
 Gaziantep Mardin Şırnak
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde söz isteyen Sayın Toğrul, buyurun efendim. (HDP sıralarından
alkışlar) 
MAHMUT
TOĞRUL (Gaziantep) – Teşekkürler Sayın Başkan.
Sayın
Başkan, kurul, görevlerini yerine getirirken ve yetkilerini kullanırken
bağımsız ve tarafsız olmalıdır. “Bağımsız olmalıdır.” cümlesi vardı,
görüşmelerde arkadaşlarımız aynı zamanda kurulun tarafsız olması gerektiğini de
ifade etmişlerdi. 
Şimdi,
değerli arkadaşlar, kâğıt üzerinde aslında yazılı olması her şeyin doğru sonuç
vereceğini maalesef göstermiyor. Tabii, demokrasilerde seçimlerin yapılması, bu
seçimlerin şeffaf, güvenilir bir şekilde yapılması ve herkese, tüm siyasi
partilere, tüm çevrelere açık olması demokrasinin olmazsa olmazıdır. Peki,
ülkemizde yapılan seçimlerde durumun böyle olduğunu söyleyebilir miyiz?
Kesinlikle bunu söyleyemeyiz değerli arkadaşlar.
Bakın,
16 Nisan referandumunda biz Gaziantep’te -Sayın Bakan Gazianteplidir-
billboardları paramız karşılığında kiraladık ama daha sonra yaratılan atmosfer
neticesinde maalesef billboardlara kendi paramızla afiş asmamız engellendi.
Yine, Araban ilçesine gidiyoruz, gezeceğimiz köylere, önceden, bizden önce bir
jandarma ekibi gidiyor, bizi takip eden bir jandarma ekibi var. Bizi karşılayan
olursa sonradan tehdit edildiğini de biliyoruz. Değerli arkadaşlar, yaratılan
atmosfer böyle olduğu zaman, yazılanların çok bir karşılığı yok.
Şimdi,
bu Mecliste, buradaki tüm milletvekilleri aynı haklara sahip değiller mi? Aynı
haklara sahiptirler, kâğıt üzerinde de böyle yazar. Biraz önce bir soru
karşılığında Sayın Bakan dedi ki: “HDP’li vekilleri cezaevi koşulları imkân
verdiği ölçüde gönderiyoruz.” Diğer siyasi partilerin milletvekilleri her
istediği an giderken, Sayın Bakan, HDP’li vekillerin sizden özellikle izin
almaları bu eşitliğe sizce uygun mudur? Cezaevi koşulları bir tek bize mi
aykırı; bir tek bize mi uygun değil? Bunun cevaplanması lazım. Dolayısıyla siz
bu koşulları sağlamadığınız zaman bu yazılanların bir anlamı yok. Değerli
arkadaşlar, Yüksek Seçim Kurulu, seçim öncesi, seçim sırasında ve seçim
sonrasında da görev yapar.
Bakın,
size bir başka örnek vereyim. Biz on beş gün öncesinde Ağrı İl Seçim Kuruluna
dilekçeyle başvurduk, 3 Aralıkta Ağrı il kongremizi yapma kararı aldık. Hiçbir
problem yoktu ama aynı tarihte Adalet ve Kalkınma Partisi de Ağrı’da kongre
yapacak. Ağrı’da iki kongre yapılabilir, aynı gün de olabilir ama AKP Genel
Başkanı Sayın Erdoğan gidiyor diye YSK bize 3 Aralıktaki seçimi resen 10
Aralığa aldığını bildiriyor. Değerli arkadaşlar, eğer alınacaksa -Ağrı’da biz
yüzde 70’in üzerinde oy almış Halkların Demokratik Partisiyiz- Adalet ve
Kalkınma Partisinin kongresi bir hafta sonrasına ertelensin. Şimdi, il seçim
kurulunun tarafsız olduğunu söyleyebilir miyiz? Böylece tarafsız, bağımsız bir
karar verdiğini de söyleyebilir miyiz? Söyleyemeyiz. Ağrı il kongremizi resen,
tehditle 10 Aralığa tehir ettiklerini bize bildiriyorlar.
Değerli
arkadaşlar, dolayısıyla, sonuç olarak, şunu söylemek istiyorum: Eğer siz seçim
atmosferini böyle gerer ve tüm mülki idare amirlerini bir kolluk kuvveti gibi,
bir siyasi partinin çalışanları gibi koşturur ve onları çalıştırırsanız,
devletin tüm olanaklarını bir siyasi parti lehine kullanırsanız orada adil bir
seçim olduğunu kimse iddia edemez. Tüm muhtarların, bizim seçim bölgemizde
özellikle köy muhtarlarının referandumda tehdit edildiğini biz açıkça
biliyoruz. Çok açık bir şekilde ya kayyum atamakla ya gerekli olan, devletin yapması
gereken hizmetleri yapmamakla tehdit edildiklerini biliyoruz. Şimdi, böyle bir
durumda YSK’nın, Yüksek Seçim Kurulunun… Burada yazılı olanlar tabii ki
önemlidir ama uygulama her şeyin başındadır. 
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) - Bir ülkenin demokrasi iddiası varsa işte bu koşulları
herkese, tüm siyasi partiler lehine sağlıyorsa o zaman demokrasiden
bahsediliyor diyorum, Genel Kurulu saygıyla selamlıyorum. (HDP sıralarından
alkışlar) 
BAŞKAN
– Teşekkür ederim Sayın Toğrul. 
Şimdi,
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir. 
4’üncü
madde üzerinde bir adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan 505 sıra sayılı Kanun Teklifi’nin
4’üncü maddesine aşağıdaki fıkranın eklenmesini arz ve teklif ederiz. 
 Mehmet
Emin Adıyaman Leyla Birlik Erol Dora
 Iğdır Şırnak Mardin
 Saadet
Becerekli Ertuğrul Kürkcü
 Batman İzmir
Madde
4 – 
(II)
En son yapılan milletvekili genel seçimlerinde en çok oy almış dört siyasi
parti ve Türkiye Büyük Millet Meclisinde grubu bulunan siyasi partiler, o
siyasi parti genel başkanları tarafından yazılı olarak yetki verilmiş olması
şartıyla Yüksek Seçim Kurulunda da bir asıl, bir yedek temsilci bulundurabilir.
Bu temsilciler kurulun yurtiçi ve yurtdışında yürüttüğü bütün çalışmalarına ve
görüşmelerine katılırlar, oy kullanamazlar. Görüşülen iş hakkında siyasi
partiler temsilcileri görüşlerini bildirirlerse, kurul, bunları da dinleyip
değerlendirdikten sonra, kendi arasında işi görüşerek karar verir ve kararı
temsilcilere yazılı olarak bildirir. Siyasi parti temsilcilerinin toplantılara
katılmamaları, işlerin görüşülmesini durdurmaz. 
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Sayın
Başkan. 
BAŞKAN
– Hükûmet önergeye katılıyor mu?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkan. 
BAŞKAN
– Önerge hakkında konuşmak isteyen yok. 
Gerekçeyi
okutuyorum: 
Gerekçe:

Yüksek
Seçim Kurulunun Teşkilat ve Görevleri Hakkında Kanun teklifinde siyasi parti
temsilcilerine dair hiçbir hükmün yer almaması teklifin önemli bir eksikliğidir.
Bu önergeyle YSK'da siyasi partilerce görevlendirilen temsilcilerin rol ve
görevlerinin açık ve net bir şekilde yasa teklifinde belirtilmesi
amaçlanmıştır.
BAŞKAN
– Şimdi, önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
4’üncü
maddeyi oylarınıza sunuyorum: Kabul edenler... Kabul etmeyenler... 4’üncü madde
kabul edilmiştir.
Birleşime
iki dakika ara veriyorum.
Kapanma
Saati: 22.48
SEKİZİNCİ OTURUM
Açılma Saati: 22.50
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK (Burdur), Mehmet Necmettin AHRAZOĞLU
(Hatay)
----- 0 -----
BAŞKAN
– Türkiye Büyük Millet Meclisinin 30’uncu Birleşiminin Sekizinci Oturumunu
açıyorum.
Sayın
Bostancı, sisteme girmişsiniz. 
Buyurun,
yerinizden söz veriyorum. 
IV.- AÇIKLAMALAR (Devam)
45.- Amasya Milletvekili Mehmet Naci Bostancı’nın,
Yedinci Oturumun başında yapmış olduğu açıklamasındaki bazı ifadelerine ilişkin
açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Buradan
basmıştım ama sanırım görmediniz. Önemli bir husus açıklamak için söz istedim.
Biraz önce, biliyorsunuz, Mecliste hiçbirimizin tasvip etmediği gerilimli bir
ortam teşekkül etmiş ve daha sonra siz ara vermiştiniz. Aradan sonra da ben
burada söz alarak bir önceki gerilimli ortamın doğmasında öyle görüldüğü
varsayılan ifadeye ilişkin yaklaşımımızın ne olduğunu belirtmiştim. Sayın Özgür
Özel de benden sonra söz almıştı. O sırada tam anlayamadım, daha sonra
tutanakları talep ettim. Burada benim getirmiş olduğum açıklamanın yanlış bir
şekilde pişmanlık olarak anlaşılabileceğine ilişkin bir ifade var. Şunu
belirteyim: Bu Mecliste her kim gerçekten pişman olacağı söz de söyleyebilir,
bunu söylediği zamanlarda da her partiden arkadaşlar gereken davranışı
göstermişlerdir. Bizim buradaki ifademiz bir pişmanlık değil, söylenen sözün
anlamını tahkim eden, sınırlarını çizen çerçevede bir ifadedir. Bu şekilde
anlaşılmasında fayda vardır. Nitekim benden sonra da zatıaliniz de bir konuşma
yaptınız ve Sayın Bakan da bir konuşma yaptı. Böylelikle ne murat edildiğine
ilişkin anlam daha açık bir şekilde ortaya çıkmış oldu. Bu husus için söz
aldım. 
Teşekkür
ederim.
BAŞKAN
– Teşekkür ediyorum Sayın Bostancı.
Sayın
Özel, buyurun. 
46.- Manisa Milletvekili Özgür Özel’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, o sırada Sayın Bostancı önce “düşmanlık” olarak
anlamış, ben “‘Düşmanlık’ demedim efendim, ‘pişmanlık’ dedim.” diye düzeltmişim
falan, kayıtlarda var. Aslında, Sayın Bostancı bu açıklamayı o aşamada deseydi
itiraz ederdim, “Ya, hani Sayın Bakanla görüşmüştünüz, ben öyle yorumladım.”
derdim. Sayın Bostancı bunu yapıyor ama arada Sayın Bakan sizden sonra, sizin
ifadelerinizden sonra söz alıp “O cümleyi söylerken hiçbir partiyi, hiçbir
kurumu kastetmedim, böyle bir şey yapmam.” dediği için, o açıdan, zaten mesele
bizim için hallolmuştur. 
BAŞKAN
– Konu maksadına ulaşmıştır. 
Teşekkür
ederim Sayın Özel. 
Sayın
milletvekilleri, komisyonların başkan, başkan vekili, sözcü ve kâtip seçimine
dair tezkereleri vardır, okutuyorum: 
X.- BAŞKANLIĞIN GENEL KURULA SUNUŞLARI
A) Tezkereler
1.- Millî Eğitim, Kültür, Gençlik ve Spor Komisyonu
Geçici Başkanlığının, başkan, başkan vekili, sözcü ve kâtip üye seçimine
ilişkin tezkeresi (3/1357)
29/11/2017
Türkiye Büyük Millet Meclisi
Başkanlığına
Millî
Eğitim, Kültür, Gençlik ve Spor Komisyonu, başkan, başkan vekili, sözcü ve
kâtip seçimi için 29/11/2017 Çarşamba günü saat 20.00'de toplanmış ve
kullanılan 17 adet oy pusulasının tasnifi sonucu, aşağıda adları ve soyadları
yazılı üyeler karşılarında gösterilen oyu alarak İç Tüzük’ün 24’üncü maddesi
uyarınca başkan, başkan vekili, sözcü ve kâtip seçilmişlerdir. 
Bilgilerinize
arz ederim.
Saygılarımla.

 Ekrem
Erdem
 (İstanbul)
 Komisyon
Geçici Başkanı
Başkan: Emrullah İşler (Ankara) 16
oy
Başkan Vekili: Burhanettin Uysal  (Karabük) 16
oy
Sözcü: Hüseyin Bürge  (İstanbul) 16
oy
Kâtip: Mehmet Akif Yılmaz (Kocaeli) 16
oy
BAŞKAN
– Sayın milletvekilleri, bilgilerinize sunulmuştur. 
Seçilen
arkadaşları tebrik ediyoruz, başarılar diliyoruz. 
Diğer
tezkereyi okutuyorum:
2.- Millî Savunma Komisyonu Geçici Başkanlığının,
başkan, başkan vekili, sözcü ve kâtip üye seçimine ilişkin tezkeresi (3/1358)
29/11/2017
Türkiye Büyük Millet Meclisi
Başkanlığına
Millî
Savunma Komisyonu, başkan, başkan vekili, sözcü ve kâtip seçimi için 29/11/2017
Salı günü saat 20.00'de toplanmış ve kullanılan 19 adet oy pusulasının tasnifi
sonucu, aşağıda adları ve soyadları yazılı üyeler karşılarında gösterilen oyu
alarak İç Tüzük’ün 24’üncü maddesi uyarınca başkan, başkan vekili, sözcü ve
kâtip seçilmişlerdir. 
Bilgilerinize
arz ederim.
Saygılarımla.
 Ekmeleddin
Mehmet İhsanoğlu
 (İstanbul)
 Komisyon
Geçici Başkanı 

Başkan: Yusuf Beyazıt (Tokat) 17
oy
Başkan Vekili: Hüseyin Şahin (Bursa) 14
oy
Sözcü: Murat Baybatur (Manisa) 14
oy
Kâtip: Metin Akgün (Tekirdağ) 14
oy
BAŞKAN
– Bilgilerinize sunulmuştur. 
Komisyonların
başkanlık divanlarına seçilen tüm milletvekili arkadaşlarıma hayırlı olsun
diyor, başarılar diliyoruz.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili
Kayseri Milletvekili Mustafa Elitaş'ın Yüksek Seçim Kurulunun Teşkilat ve
Görevleri Hakkında Kanun Teklifi (2/1929) ve Anayasa Komisyonu Raporu (S.
Sayısı: 505) (Devam)
BAŞKAN
– Sayın milletvekilleri, 505 sıra sayılı Kanun Teklifi’nin görüşmelerine devam
ediyoruz.
Komisyon?
Yok.
Ertelenmiştir.
Gündemimizde
başka bir konu bulunmadığından, kanun tasarı ve teklifleri ile komisyonlardan
gelen diğer işleri sırasıyla görüşmek için, 30 Kasım 2017 Perşembe günü saat
14.00’te toplanmak üzere birleşimi kapatıyor, bu gece idrak ettiğimiz Mevlit
Kandili’nin bütün İslam âlemine hayırlara vesile olmasını diliyor, hepinize
hayırlı akşamlar diyorum.
Kapanma Saati: 22.56




(X) 505 S. Sayılı Basmayazı tutanağa
eklidir




