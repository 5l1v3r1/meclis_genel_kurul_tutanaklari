



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 18’inci
Birleşim
 25
Kasım 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Divan olarak, 24 Kasım Öğretmenler Günü’nü kutladıklarına ve 25
Kasım Kadına Yönelik Şiddete Karşı Uluslararası Mücadele ve Dayanışma Günü’nde
kadına şiddetin son bulmasını dilediklerine ilişkin konuşması
2.- Oturum Başkanı TBMM Başkan Vekili Ayşe Nur
Bahçekapılı’nın, Cumhuriyet Halk Partisi Genel Başkanı Kemal Kılıçdaroğlu’na
kayınvalidesinin ve İzmir Milletvekili Oktay Vural’a eşinin vefatları nedeniyle
başsağlığı dilediğine ilişkin konuşması

V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İzmir Milletvekili Nesrin Ulema’nın, 24 Kasım
Öğretmenler Günü’ne ilişkin gündem dışı konuşması
2.- İstanbul Milletvekili Fatma Nur Serter’in 24 Kasım
Öğretmenler Günü’ne ilişkin gündem dışı konuşması 
3.- Balıkesir Milletvekili Ahmet Duran Bulut’un, 24
Kasım Öğretmenler Günü’ne ilişkin gündem dışı konuşması


VI.- AÇIKLAMALAR
1.- Ankara Milletvekili Levent Gök’ün, 24 Kasım
Öğretmenler Günü’ne ilişkin açıklaması
2.- Kayseri Milletvekili Yusuf Halaçoğlu’nun, MHP Grubu
olarak, 24 Kasım Öğretmenler Günü’nü kutladıklarına ve Cumhuriyet Halk Partisi
Genel Başkanı Kemal Kılıçdaroğlu’na kayınvalidesinin vefatı nedeniyle
başsağlığı dilediklerine ilişkin açıklaması
3.- Samsun Milletvekili Ahmet Yeni’nin, 24 Kasım
Öğretmenler Günü’ne ilişkin açıklaması
4.- Konya Milletvekili Ayşe Türkmenoğlu’nun, 24 Kasım
Öğretmenler Günü’ne ve 25 Kasım Kadına Yönelik Şiddete Karşı Uluslararası
Mücadele ve Dayanışma Günü’ne ilişkin açıklaması
5.- Malatya Milletvekili Öznur Çalık’ın, 24 Kasım
Öğretmenler Günü’ne ve 25 Kasım Kadına Yönelik Şiddete Karşı Uluslararası
Mücadele ve Dayanışma Günü’ne ilişkin açıklaması
6.- Burdur Milletvekili Ramazan Kerim Özkan’ın, 24
Kasım Öğretmenler Günü’ne, kadına karşı şiddeti kınadığına ve ALS hastalarına
takılan diyafram ve kalbe uyarı pillerinin devlet tarafından karşılanması
gerektiğine ilişkin açıklaması
7.- Iğdır Milletvekili Pervin Buldan’ın, HDP Grubu
olarak, Cumhuriyet Halk Partisi Genel Başkanı Kemal Kılıçdaroğlu’na
kayınvalidesinin vefatı nedeniyle başsağlığı dilediklerine ve 25 Kasım Kadına
Yönelik Şiddete Karşı Uluslararası Mücadele ve Dayanışma Günü’ne ilişkin
açıklaması
8.- Trabzon Milletvekili Mehmet Volkan Canalioğlu’nun,
24 Kasım Öğretmenler Günü’ne ve 25 Kasım Kadına Yönelik Şiddete Karşı
Uluslararası Mücadele ve Dayanışma Günü’ne ilişkin açıklaması
9.- Tekirdağ Milletvekili Candan Yüceer’in, Trakya’daki
ulaşım sorununa ve 25 Kasım Kadına Yönelik Şiddete Karşı Uluslararası Mücadele
ve Dayanışma Günü’ne ilişkin açıklaması
10.- Manisa Milletvekili Sakine Öz’ün, Cumhurbaşkanı
Recep Tayyip Erdoğan’ın kadınlarla ilgili bazı ifadelerine ilişkin açıklaması
11.- Balıkesir Milletvekili Ayşe Nedret Akova’nın, 24
Kasım Öğretmenler Günü’ne ilişkin açıklaması
12.- İstanbul Milletvekili Tülay Kaynarca’nın, 24 Kasım
Öğretmenler Günü’ne ve 25 Kasım Kadına Yönelik Şiddete Karşı Uluslararası
Mücadele ve Dayanışma Günü’ne ilişkin açıklaması
13.- İzmir Milletvekili Mustafa Moroğlu’nun, 24 Kasım
Öğretmenler Günü’ne ilişkin açıklaması
14.- İstanbul Milletvekili Sevim Savaşer’in, 24 Kasım
Öğretmenler Günü’ne ve 25 Kasım Kadına Yönelik Şiddete Karşı Uluslararası
Mücadele ve Dayanışma Günü’ne ilişkin açıklaması
15.- Yalova Milletvekili Temel Coşkun’un, 24 Kasım
Öğretmenler Günü’ne ilişkin açıklaması
16.- Kayseri Milletvekili Yusuf Halaçoğlu’nun, Antalya
Milletvekili Gökcen Özdoğan Enç ile Aile ve Sosyal Politikalar Bakanı Ayşenur
İslam’ın birleştirilerek görüşülen Meclis araştırması önergeleri üzerinde
yaptıkları konuşmalarındaki bazı ifadelerine ilişkin açıklaması
17.- Adana Milletvekili Seyfettin Yılmaz’ın, Adalet
Bakanı Bekir Bozdağ’ın 655 sıra sayılı Kanun Teklifi’nin tümü üzerindeki
soru-cevap işlemi sırasında yaptığı konuşmasındaki bazı ifadelerine ilişkin
açıklaması

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının,
Makedonya Meclis Başkanı Trajko Veljanoski ve Arnavutluk Parlamentosu Başkanı
Ilir Meta'nın vaki davetlerine icabet etmek üzere 23-25 Kasım 2014 tarihleri
arasında Makedonya’ya ve 25-26 Kasım 2014 tarihleri arasında Arnavutluk’a resmî
birer ziyarette bulunması Genel Kurulun 18/11/2014 tarihli 15’inci Birleşiminde
kabul edilen Türkiye Büyük Millet Meclisi Başkanı Cemil Çiçek başkanlığındaki
Parlamento heyetini oluşturmak üzere siyasi parti gruplarınca bildirilen isimlere
ilişkin tezkeresi (3/1630)
2.- Türkiye Büyük Millet Meclisi Başkanlığının, Avrupa
Konseyi İtalya Başkanlığınca 20-21 Kasım 2014 tarihlerinde İtalya’nın başkenti
Roma’da düzenlenen İstihdam, Araştırma ve Yenilik Komisyonları Başkanları
Toplantısı’na Türkiye Büyük Millet Meclisinden katılması Genel Kurulun
18/11/2014 tarihli 15’inci Birleşiminde kabul edilen 1 üye için siyasi parti
grubunca bildirilen isme ilişkin tezkeresi (3/1631)
3.- Türkiye Büyük Millet Meclisi Başkanlığının,
Türkiye-Avrupa Birliği Karma Parlamento Komisyonu Eş Başkanı Afif
Demirkıran'ın, Avrupa Parlamentosu Türkiye İlerleme Raporu'na ilişkin Avrupa
Parlamentosu üyeleriyle temaslarda bulunmak üzere 24-27 Kasım 2014 tarihlerinde
Strazburg'u ziyaret etmesinin Türkiye Büyük Millet Meclisi Başkanlık Divanının
21/11/2014 tarihli 83 sayılı Kararı’yla uygun bulunduğuna ilişkin tezkeresi
(3/1632)
4.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı Cemil Çiçek başkanlığındaki bir heyetin, Umman
Sultanlığı Şûra Meclisi Başkanı Khalid bin Hilal Al Maawalı ve Ürdün
Temsilciler Meclisi Başkanı Atef Tarawneh’in vaki davetlerine icabet etmek
üzere 6-8 Aralık 2014 tarihleri arasında Umman’a ve 8-9 Aralık 2014 tarihleri
arasında Ürdün’e resmî birer ziyarette bulunmasına ilişkin tezkeresi (3/1633)

B) Önergeler
1.- Batman Milletvekili Bengi Yıldız’ın, Adalet
Komisyonu üyeliğinden istifa ettiğine ilişkin önergesi (4/214)
2.- Mardin Milletvekili Erol Dora’nın, Çevre Komisyonu
üyeliğinden istifa ettiğine ilişkin önergesi (4/215)
3.- Muş Milletvekili Demir Çelik’in, Sağlık, Aile,
Çalışma ve Sosyal İşler Komisyonu üyeliğinden istifa ettiğine ilişkin önergesi
(4/216)
4.- Van Milletvekili Nazmi Gür’ün, Avrupa Birliği Uyum
Komisyonu üyeliğinden istifa ettiğine ilişkin önergesi (4/217)
5.- Sakarya Milletvekili Engin Özkoç’un, (2/1800) esas
numaralı Millî Eğitim Temel Kanunununda Değişiklik Yapılmasına İlişkin Kanun
Teklifi’nin doğrudan gündeme alınmasına ilişkin önergesi (4/218)

C) Meclis Araştırması Önergeleri
1.- Antalya Milletvekili Gürkut Acar ve 25
milletvekilinin, madencilik faaliyetlerinin tarihî ve kültürel yapılara,
çevreye, tarımsal üretim ile ekonomik faaliyetlere etkilerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1123)
2.- Kars Milletvekili Mülkiye Birtane ve 20
milletvekilinin, Kars ilinde arıcılık sektörünün sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1124)
3.- Muş Milletvekili Demir Çelik ve 21 milletvekilinin,
Muş’un Varto ilçesinde yapılması planlanan hidroelektrik santrallerin bölgeye
olumsuz etkilerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1125)
4.- Mersin Milletvekili Ali Öz ve 21 milletvekilinin,
Kadın cinayetleri, kadına yönelik şiddet ve ayrımcılık, kadın sığınma evleri
ile şiddete maruz kalan kadınların sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1140)
5.- İstanbul Milletvekili Sedef Küçük ve 20
milletvekilinin, Kadın cinayetleri, kadına yönelik şiddet ve ayrımcılık, kadın
sığınma evleri ile şiddete maruz kalan kadınların sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1144)
6.- İstanbul Milletvekili Sebahat Tuncel ve 27
milletvekilinin, Kadın cinayetleri, kadına yönelik şiddet ve ayrımcılık, kadın
sığınma evleri ile şiddete maruz kalan kadınların sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1146)
7.- Antalya Milletvekili Gökcen Özdoğan Enç ve 32
milletvekilinin, Kadın cinayetleri, kadına yönelik şiddet ve ayrımcılık, kadın
sığınma evleri ile şiddete maruz kalan kadınların sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1148)

Ç) Meclis Soruşturması Önergeleri
1.- İstanbul Milletvekili Aydın Ağan Ayaydın ve 57
milletvekilinin, 2013 yılında yapılan Seviye Belirleme Sınavı’nın iptaline
ilişkin Ankara 18. İdare Mahkemesinin kararını uygulamadığı ve bu eyleminin
Türk Ceza Kanunu’nun 257’nci maddesinde düzenlenen görevi kötüye kullanma
suçuna uyduğu iddiasıyla Anayasa’nın 100’üncü ve Türkiye Büyük Millet Meclisi
İçtüzüğü’nün 107’nci maddeleri uyarınca Millî Eğitim Bakanı Nabi Avcı hakkında
bir Meclis soruşturması açılmasına ilişkin önergesi (9/11)


D) Duyurular
1.- Başkanlıkça, Kadın Erkek Fırsat Eşitliği ile Kamu
İktisadi Teşebbüsleri Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyuru
VIII.- ÖNERİLER
A) Danışma Kurulu Önerileri
1.- Danışma Kurulunun, HDP Grubu adına Grup Başkan
Vekili Iğdır Milletvekili Pervin Buldan’ın, İstanbul Milletvekili Abdullah
Levent Tüzel ve 22 milletvekilinin, Balıkesir Milletvekili Ayşe Nedret Akova ve
26 milletvekilinin, Van Milletvekili Nazmi Gür ve 21 milletvekilinin, Balıkesir
Milletvekili Ayşe Nedret Akova ve 20 milletvekilinin, Kocaeli Milletvekili
Mehmet Hilal Kaplan ve 24 milletvekilinin, İstanbul Milletvekili Celal Dinçer ve
20 milletvekilinin, Batman Milletvekili Ayla Akat Ata ve 21 milletvekilinin,
İzmir Milletvekili Birgül Ayman Güler ve 27 milletvekilinin, Batman
Milletvekili Ayla Akat Ata ve 21 milletvekilinin, Mardin Milletvekili Erol Dora
ve 21 milletvekilinin, Diyarbakır Milletvekili Nursel Aydoğan ve 21
milletvekilinin, Kırklareli Milletvekili Turgut Dibek ve 22 milletvekilinin,
Mersin Milletvekili Ali Öz ve 21 milletvekilinin, Kars Milletvekili Mülkiye
Birtane ve 29 milletvekilinin, Kırklareli Milletvekili Turgut Dibek ve 21
milletvekilinin, İstanbul Milletvekili Sedef Küçük ve 20 milletvekilinin, HDP
Grubu adına Grup Başkan Vekili Iğdır Milletvekili Pervin Buldan’ın, İstanbul
Milletvekili Binnaz Toprak ve 23 milletvekilinin, Diyarbakır Milletvekili
Nursel Aydoğan ve 27 milletvekilinin, İstanbul Milletvekili Sebahat Tuncel ve
27 milletvekilinin, Antalya Milletvekili Gökcen Özdoğan Enç ve 32
milletvekilinin, Kars Milletvekili Mülkiye Birtane ve 21 milletvekilinin, kadın
cinayetleri, kadına yönelik şiddet ve ayrımcılık, kadın sığınma evleri ile şiddete
maruz kalan kadınların sorunlarının araştırılarak alınması gereken önlemlerin
belirlenmesi amacıyla vermiş oldukları Meclis araştırması önergelerinin Genel
Kurulun 25 Kasım 2014 Salı günkü birleşiminde okunmasına ve bu önergelerin
(10/124), (10/226), (10/320), (10/321), (10/336), (10/601), (10/637), (10/958),
(10/1055) esas no.lu Meclis araştırması önergeleriyle birleştirilerek ön
görüşmelerinin aynı günkü birleşiminde yapılmasına ilişkin önerisi

IX.- SEÇİMLER
A) Komisyonlarda Açık Bulunan Üyeliklere Seçim
1.- Kamu İktisadi Teşebbüsleri Komisyonunda açık
bulunan üyeliğe seçim

X.- MECLİS ARAŞTIRMASI
A) Ön Görüşmeler
1.- Mersin Milletvekili Mehmet Şandır ve 19
Milletvekilinin, kadına yönelik şiddetin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/124)
2.- İzmir Milletvekili Mustafa Moroğlu ve 38
Milletvekilinin, kadına yönelik şiddetin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/226)
3.- BDP Grubu adına Grup Başkanvekili Iğdır
Milletvekili Pervin Buldan'ın, kadına yönelik şiddet olaylarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/320)
4.- BDP Grubu adına Grup Başkanvekili Iğdır
Milletvekili Pervin Buldan'ın, kadınlara yönelik cinayet olaylarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/321)
5.- Hatay Milletvekili Mehmet Ali Ediboğlu ve 23
Milletvekilinin, toplumsal cinsiyet sorunlarının ortadan kaldırılması için
alınması gereken önlemlerin araştırılarak belirlenmesi amacıyla Meclis
araştırması açılmasına ilişkin önergesi (10/336)
6.- Aydın Milletvekili Bülent Tezcan ve 22
Milletvekilinin, kadına yönelik şiddet olaylarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/601)
7.- Antalya Milletvekili Gürkut Acar ve 24 Milletvekilinin,
kadınlara ve çocuklara yönelik şiddet olaylarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/637)
8.- İzmir Milletvekili Hülya Güven ve 41
Milletvekilinin, kadına yönelik şiddetin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/958)
9.- İstanbul Milletvekili Sebahat Tuncel ve 21
Milletvekilinin, kadın sığınma evlerinin koşullarının ve ihtiyaçlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1055)
10.- HDP Grubu adına Grup Başkanvekili Bingöl
Milletvekili İdris Baluken'in, kadına yönelik şiddetin nedenleri ve azalması
için alınması gereken önlemlerin belirlenmesi amacıyla Meclis Araştırması
açılmasına ilişkin önergesi (10/1127)
11.- İstanbul Milletvekili Abdullah Levent Tüzel ve 22
Milletvekilinin, kadına yönelik şiddetin engellenmesi amacıyla Meclis
Araştırması açılmasına ilişkin önergesi (10/1128)
12.- Balıkesir Milletvekili Ayşe Nedret Akova ve 26
Milletvekilinin, aile içi şiddetin nedenlerinin ve boyutlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1126)
13.- Van Milletvekili Nazmi Gür ve 21 Milletvekilinin,
kadına yönelik şiddetin nedenlerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1137)
14.- Balıkesir Milletvekili Ayşe Nedret Akova ve 20
Milletvekilinin, kadına yönelik şiddetle mücadele konusunda alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1136)
15.- Kocaeli Milletvekili Mehmet Hilal Kaplan ve 24
Milletvekilinin, kadına yönelik artan şiddetin ve suçların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1135)
16.- İstanbul Milletvekili Celal Dinçer ve 20
Milletvekilinin, Ailenin Korunması ve Kadına Karşı Şiddetin Önlenmesine Dair
Kanun’un uygulanmasında karşılaşılan sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1133)
17.- Batman Milletvekili Ayla Akat Ata ve 21
Milletvekilinin, cinsel saldırı suçuna maruz kalan kadınların dava sürecinde
yaşadıkları sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1132)
18.- İzmir Milletvekili Birgül Ayman Güler ve 27 Milletvekilinin,
kadına yönelik şiddetin nedenlerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1130)
19.- Batman milletvekili Ayla Akat Ata ve 21
milletvekilinin, kadına yönelik şiddetin tüm boyutlarıyla araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1129)
20.- Mardin Milletvekili Erol Dora ve 21
Milletvekilinin, kadına yönelik şiddet uygulayanların denetimli serbestlikten
faydalanmaları hususunun araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1131)
21.- Kars Milletvekili Mülkiye Birtane ve 21
Milletvekilinin, kadınların ve çocukların cinsel suçlardan korunması konusunun
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1134)
22.- Diyarbakır Milletvekili Nursel Aydoğan ve 21
Milletvekilinin, kadın cinayeti ve kadın intiharlarında erken yaşta
evliliklerin etkisinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1138)
23.- Kırklareli Milletvekili Turgut Dibek ve 21
Milletvekilinin, kadın sığınma evlerinin kapasitesinin artırılması ve kadınları
korumaya yönelik tedbirlerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1139)
24.- Mersin Milletvekili Ali Öz ve 21 Milletvekilinin,
kadına yönelik şiddetin artmasının nedenlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1140)
25.- Kars Milletvekili Mülkiye Birtane ve 29
Milletvekilinin, kadın cinayetleri konusunda alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1141)
26.- Kırklareli Milletvekili Turgut Dibek ve 21
Milletvekilinin, kadına yönelik şiddet bağlamında ülkemizde bir kadın
politikası oluşturulması ile koruyucu ve kollayıcı tedbirlerin alınması için
konunun araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1142)
27.- İstanbul Milletvekili Sedef Küçük ve 20
Milletvekilinin, kadınların maruz kaldığı şiddetin önlenmesinin yollarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1144)
28.- HDP Grubu adına Grup Başkanvekili Iğdır
Milletvekili Pervin Buldan'ın, kadın cinayetlerinin önlenmesinin yollarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1143)
29.- İstanbul Milletvekili Binnaz Toprak ve 23
Milletvekilinin, kadın cinayetlerinin ve kadına yönelik şiddetin önlenmesinin
yollarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1145)
30.- Diyarbakır Milletvekili Nursel Aydoğan ve 27
Milletvekilinin, kadına yönelik şiddetin önlenmesinin yollarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1147)
31.- İstanbul Milletvekili Sebahat Tuncel ve 27
Milletvekilinin, kadına yönelik sistematik şiddetin önlenmesinin yollarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1146)
32.- Antalya Milletvekili Gökcen Özdoğan Enç ve 35
Milletvekilinin, kadına karşı şiddetin önlenmesine yönelik yürütülen
hizmetlerin uygulamalarının değerlendirilmesi ve eksikliklerin tespit edilmesi
için konunun araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1148)

XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Kırıkkale Milletvekili Ramazan Can ve Isparta
Milletvekili Recep Özel ile 52 Milletvekilinin; Hâkimler ve Savcılar Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi, Artvin Milletvekili Uğur Bayraktutan'ın; 1512 Sayılı Noterlik
Kanununun 59. Maddesinde Noterlerin Hastalıkları Hâlinde Yapılacak İşlemlere
İlişkin Sorunların Giderilmesi Hakkında Kanun Teklifi, İstanbul Milletvekili
Aydın Ağan Ayaydın'ın; 2802 Sayılı Hâkimler ve Savcılar Kanununda Değişiklik
Yapılmasına İlişkin Kanun Teklifi, Adalet ve Kalkınma Partisi Grup
Başkanvekilleri Kayseri Milletvekili Mustafa Elitaş, Adıyaman Milletvekili
Ahmet Aydın, Kahramanmaraş Milletvekili Mahir Ünal, İstanbul Milletvekili
Mihrimah Belma Satır ve Amasya Milletvekili Mehmet Naci Bostancı ile 33
Milletvekilinin; Hâkimler ve Savcılar Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi, İstanbul Milletvekili Bülent Turan
ve Elâzığ Milletvekili Şuay Alpay ile 1 Milletvekilinin; Bazı Kanunlarda Değişiklik
Yapılmasına Dair Kanun Teklifi ile Adalet Komisyonu Raporu (2/2397, 2/2101,
2/2209, 2/2380, 2/2418) (S. Sayısı 655)
4.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
5.- Dünya Posta Birliği Kuruluş Yasasına Yedinci Ek
Protokolün Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/337) (S. Sayısı: 73)

XII.- USUL HAKKINDA GÖRÜŞMELER
1.- 655 sıra sayılı Kanun Teklifi’nin Anayasa’ya aykırı
olduğu gerekçesiyle Genel Kurulda görüşülüp görüşülemeyeceği konusunda Başkanın
tutumu hakkında

XIII.- SATAŞMALARA İLİŞKİN KONUŞMALAR
1.- İstanbul Milletvekili Murat Başesgioğlu’nun, Uşak
Milletvekili Dilek Akagün Yılmaz’ın 655 sıra sayılı Kanun Teklifi’nin tümü
üzerinde şahsı adına yaptığı konuşması sırasında Milliyetçi Hareket Partisine
sataşması nedeniyle konuşması 

XIV.- YAZILI SORULAR VE CEVAPLARI
1.- Manisa Milletvekili Özgür Özel'in, Soma'da yaşanan
maden kazasında hazırlanan bilirkişi raporuna ve giderilen eksikliklere ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/51251)
2.- İstanbul Milletvekili Mustafa Sezgin Tanrıkulu'nun,
Zonguldak'ta bir maden ocağında çalışan işçilerin erken çıkmalarını engellemek
için madene kilitlendikleri iddiasına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/51716)
3.- İstanbul Milletvekili Umut Oran'ın, TBMM
yerleşkesindeki PTT şubesinin bir uygulamasına ilişkin sorusu ve Türkiye Büyük
Millet Meclisi Başkan Vekili Sadık Yakut’un cevabı (7/51847)
4.- Giresun Milletvekili Selahattin Karaahmetoğlu'nun,
TBMM Sağlık Merkezi’ne çeşitli şikâyetlerle yapılan başvurulara ilişkin sorusu
ve Türkiye Büyük Millet Meclisi Başkan Vekili Sadık Yakut’un cevabı (7/51850)
5.- Diyarbakır Milletvekili Altan Tan'ın, TBMM Sağlık
Merkezi’nde açılması planlanan yeni bölümlere ilişkin sorusu ve Türkiye Büyük
Millet Meclisi Başkan Vekili Sadık Yakut’un cevabı (7/51852)
6.- Kütahya Milletvekili Alim Işık'ın, rüzgar enerjisi
kullanımına yönelik çalışma ve teşviklere ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/51963)
7.- Kütahya Milletvekili Alim Işık'ın, güneş enerjisi
kullanımına yönelik çalışma ve teşviklere ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/51964)
8.- Ankara Milletvekili Zühal Topcu'nun, HES'lerden
elde edilen enerji miktarı ile elde edilmesi planlanan enerji miktarına ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/51965)
9.- Hatay Milletvekili Mehmet Ali Ediboğlu'nun, IŞİD'in
ürettiği petrolü Türkiye üzerinden geçirdiği iddiasına ilişkin sorusu ve Enerji
ve Tabii Kaynaklar Bakanı Taner Yıldız’ın cevabı (7/51966)
10.- İstanbul Milletvekili Mahmut Tanal'ın, Tuz
Gölü'nde olduğu iddia edilen plansız üretimin yol açabileceği sorunlara ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/51967)
11.- Muş Milletvekili Demir Çelik'in, doğal gaz
kullanılmayan şehir sayısına ve Muş'a doğal gaz boru hattı döşenmesine ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/51968)
12.- Samsun Milletvekili Cemalettin Şimşek'in, son on
iki yılda kurulan çok sayıda maden şirketinin sahipleri veya ortaklarının bir
siyasi partiye yakın insanlar olduğu iddiasına ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/51970)
13.- Kütahya Milletvekili Alim Işık'ın, Orhaneli Termik
Santraline ve özelleştirileceği iddialarına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/52279)
14.- Kütahya Milletvekili Alim Işık'ın, Soma Termik
Santraline ve özelleştirileceği iddialarına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/52280)
15.- Kütahya Milletvekili Alim Işık'ın, Tunçbilek
Termik Santraline ve özelleştirileceği iddialarına ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/52281)
16.- Erzincan Milletvekili Muharrem Işık'ın,
Erzincan'da faaliyet gösteren maden şirketlerinden belediyelere ve Köylere
Hizmet Götürme Birliklerine ne kadar para aktarıldığına ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/52282)
17.- Kütahya Milletvekili Alim Işık'ın, yazılı soru
önergelerine ve bunların cevaplandırılmasına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/52283)
18.- Kütahya Milletvekili Alim Işık'ın, doğal gaza ve elektriğe
yapılan zamlara ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/53364)
19.- İstanbul Milletvekili Mahmut Tanal'ın, Adıyaman'da
kaçak elektrik kullanıma ve elektrik hizmetine erişimde yaşanan sorunlara
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/53365)
20.- Balıkesir Milletvekili Ahmet Duran Bulut'un, araç
giriş kartları üzerindeki boyaların bozulmasına ilişkin sorusu ve Türkiye Büyük
Millet Meclisi Başkan Vekili Sadık Yakut’un cevabı (7/53525)
21.- Iğdır Milletvekili Sinan Oğan'ın, İŞKUR yoluyla
yapılan personel alımlarının denetimine ilişkin sorusu ve Çalışma ve Sosyal
Güvenlik Bakanı Faruk Çelik’in cevabı (7/53590)
22.- İstanbul Milletvekili Mahmut Tanal'ın, maden
işletmeciliği yapan firmalardan tahsil edilen devlet hakkına ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/53608)
23.- İstanbul Milletvekili Mustafa Sezgin
Tanrıkulu'nun, Güneydoğu Anadolu Bölgesinde ve Şanlıurfa'da değiştirilen
elektrik sayaçlarına ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/53609)
24.- İstanbul Milletvekili Mustafa Sezgin
Tanrıkulu'nun, Şanlıurfa, Siirt, Mardin, Batman ve Şırnak'ta vatandaşlara
kullandıklarından fazla elektrik faturası ödetildiği iddiasına ilişkin sorusu
ve Enerji ve Tabii Kaynaklar Bakanı Taner Yıldız’ın cevabı (7/53610)
25.- Balıkesir Milletvekili Haluk Ahmet Gümüş'ün,
Kazdağları'nda yapılması planlanan HES projelerine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/53611)
26.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlar tarafından satın alınan
akaryakıt miktarına ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/53612)
27.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlar tarafından satın alınan
servis aracı kiralama ve servis hizmetlerine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/53613)
28.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlar tarafından satın alınan
deprem performans analiz testi hizmetlerine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/53614)
29.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlar tarafından mobil ve
sabit telefon hatları için yapılan harcamalara ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/53615)
30.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlar tarafından yapılan
İnternet erişim hizmeti alımlarına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/53616)
31.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlar tarafından tüketilen
elektrik miktarına ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/53617)
32.- İzmir Milletvekili Musa Çam'ın, İşsizlik Sigortası
Fonu hakkındaki usulsüzlük iddialarına ilişkin sorusu ve Çalışma ve Sosyal
Güvenlik Bakanı Faruk Çelik’in cevabı (7/53776)
33.- İstanbul Milletvekili Mahmut Tanal'ın, doğalgaz
fiyatlarına yapılan zamma ve zammın sebeplerine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/53800)
34.- Ardahan Milletvekili Ensar Öğüt'ün, Erzurum,
Gümüşhane ve Bayburt illerinde enerji konusundakiler başta olmak üzere yaşanan
çeşitli sorunlar ile söz konusu iller için ayrılan bütçeye ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/53801)
35.- Ardahan Milletvekili Ensar Öğüt'ün, Elazığ, Mardin
ve Diyarbakır illerinde enerji konusundakiler başta olmak üzere yaşanan çeşitli
sorunlar ile söz konusu iller için ayrılan bütçeye ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/53802)
36.- Ardahan Milletvekili Ensar Öğüt'ün, Bingöl, Bitlis
ve Batman illerinde enerji konusundakiler başta olmak üzere yaşanan çeşitli
sorunlar ile söz konusu iller için ayrılan bütçeye ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/53803)
37.- Ardahan Milletvekili Ensar Öğüt'ün, Muş, Hakkari
ve Şırnak illerinde enerji konusundakiler başta olmak üzere yaşanan çeşitli
sorunlar ile söz konusu iller için ayrılan bütçeye ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/53804)
38.- Ardahan Milletvekili Ensar Öğüt'ün, Van, Siirt ve
Adıyaman illerinde enerji konusundakiler başta olmak üzere yaşanan çeşitli
sorunlar ile söz konusu iller için ayrılan bütçeye ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/53805)
39.- Ardahan Milletvekili Ensar Öğüt'ün, Kars, Iğdır ve
Ağrı illerinde enerji konusundakiler başta olmak üzere yaşanan çeşitli sorunlar
ile söz konusu iller için ayrılan bütçeye ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/53806)
40.- Kütahya Milletvekili Alim Işık'ın, maden
işletmelerinde çalışanlara yönelik olarak getirilen düzenlemeler nedeniyle çok
sayıda işletmenin kapandığı iddiasına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/53807)
41.- Diyarbakır Milletvekili Altan Tan'ın, Gaziantep
ilinin Şahinbey ilçesine bağlı bir köyde yaşanan sel felaketine ilişkin sorusu
ve Başbakan Yardımcısı Numan Kurtulmuş’un cevabı (7/54098)
42.- İstanbul Milletvekili Osman Oktay Ekşi'nin,
Dolmabahçe Sarayı Muâyede Salonu'ndaki halıların tadilat çalışmaları esnasında
zarar gördüğü iddiasına ilişkin sorusu ve Türkiye Büyük Millet Meclisi Başkan
Vekili Sadık Yakut’un cevabı (7/54293)
43.- İzmir Milletvekili Rahmi Aşkın Türeli'nin,
işsizlik sigortasından yararlanma koşullarına ilişkin sorusu ve Çalışma ve
Sosyal Güvenlik Bakanı Faruk Çelik’in cevabı (7/54577)
44.- Ankara Milletvekili Özcan Yeniçeri'nin, TBMM
İnternet sayfasına erişimde yaşanan sorunlara ilişkin sorusu ve Türkiye Büyük
Millet Meclisi Başkan Vekili Sadık Yakut’un cevabı (7/54679)

25 Kasım 2014 Salı
BİRİNCİ OTURUM
Açılma Saati: 15.00
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: Muharrem IŞIK (Erzincan),
Muhammet Bilal MACİT (İstanbul)
-----0-----
BAŞKAN – Türkiye
Büyük Millet Meclisinin 18’inci Birleşimini açıyorum.
Toplantı yeter
sayısı vardır, görüşmelere başlıyoruz.

IV.- OTURUM BAŞKANLARININ KONUŞMALARI
1.- Oturum Başkanı
TBMM Başkan Vekili Ayşe Nur Bahçekapılı’nın, Divan olarak, 24 Kasım Öğretmenler
Günü’nü kutladıklarına ve 25 Kasım Kadına Yönelik Şiddete Karşı Uluslararası
Mücadele ve Dayanışma Günü’nde kadına şiddetin son bulmasını dilediklerine ilişkin
konuşması

BAŞKAN – Sayın
milletvekilleri, dün, 24 Kasım Öğretmen Günü’nü kutladık. Hepimiz biliyoruz ki,
öğretmenlerimizle ilişkilerimiz karnemizi, diplomamızı aldıktan sonra
hayatımızdan tamamen çıkardığımız bir ilişki değildir. Onlar yanımızda
olmasalar da her zaman tercihlerimize, davranışlarımıza, kararlarımıza,
üslubumuza, zevklerimize yansıyan bir gerçek olarak hep içimizde yaşarlar.
“Benim bir öğretmenim vardı.” veya “Öğretmenim bana demişti ki…” diye başlayan
cümleleri yaşamımızın her alanında mutlaka kullanmışızdır ve kullanmaktayız.
Başka hiçbir meslek yoktur ki, hayatımızda bu kadar derin iz bırakabilsin. Ben
de Divan üyeleriyle birlikte, başta Başöğretmen Atatürk olmak üzere, aramızdan
ayrılan bütün öğretmenlerimizi rahmet ve minnetle anıyorum. Tüm
öğretmenlerimizin saygıyla ellerinden öpüyorum.
Bu vesileyle,
yetişmemde üzerimde büyük bir katkısı olan, hâlen emeğini benden esirgemeyen ve
şu anda görev yapan, birçok Almanca öğretmeninin de hocası olan Sevgili Ablam
Profesör Doktor Tülin Polat’ı da saygıyla selamlıyorum. (CHP sıralarından
alkışlar)
Sayın
milletvekilleri, ayrıca içinde bulunduğumuz bu gün “25 Kasım günü” Birleşmiş
Milletler tarafından Kadına Yönelik Şiddetle Uluslararası Mücadele Günü olarak
kabul edilmiştir. 
Bir kadın olarak
dile getirmek isterim ki, şiddet nerede olursa olsun, kime karşı uygulanırsa
uygulansın, hangi mazeretle yapılırsa yapılsın demokratik bir yaşam biçiminde,
hukuk devleti çatısı altında asla kabul edilemez. Kadına yönelik şiddet büyük
bir ayıptır, büyük bir utançtır. 
Yine, ben ve
Divan üyeleri olarak, bu anlamlı günde toplumsal yaşantımızın temel direği olan
kadınlara uygulanan şiddetin son bulmasını diliyor, güçlünün değil, eşitliğin
hüküm sürdüğü, şiddetin çözüm yolu olmadığı bir dünya ümit ediyorum. 
Sayın
milletvekilleri, dünkü Öğretmenler Günü ve bugünkü Kadına Yönelik Şiddetle
Uluslararası Mücadele Günü nedeniyle bugüne ve bu iki konuya mahsus olarak
gündem dışı konuşmalardan sonra 12 sayın milletvekiline birer dakikalık söz
vereceğim, sisteme girmelerini rica ederim. 
Gündeme geçmeden
önce 3 sayın milletvekiline gündem dışı söz vereceğim. 
Gündem dışı ilk
söz, Öğretmenler Günü hakkında söz isteyen İzmir Milletvekili Sayın Nesrin
Ulema’ya aittir. 
Buyurun Sayın
Ulema. (AK PARTİ sıralarından alkışlar)

V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İzmir Milletvekili Nesrin Ulema’nın, 24 Kasım
Öğretmenler Günü’ne ilişkin gündem dışı konuşması

NESRİN ULEMA (İzmir) – Sayın
Başkan, değerli milletvekillerimiz; 24 Kasım Öğretmenler Günü nedeniyle söz
almış bulunmaktayım. Hepinizi saygılarımla selamlıyorum. 
Bilindiği gibi, öğretmenlerimiz
insanı en ideal şekilde eğitmek suretiyle geleceğin Türkiye’siyle birlikte
geleceğin dünyasını inşa etmek gibi kutsal bir vazifeyi icra etmektedirler.
Türkiye, iyi yetişmiş, genç ve dinamik nüfusuyla eğitimden sağlığa, adaletten
emniyete büyük başarılara imza atıyor ve her geçen gün muasır medeniyet
seviyesinin üzerine çıkma yolunda da hızlı adımlarla ilerliyor. Elbette ki,
milletçe elde ettiğimiz bu başarıda, katettiğimiz bu mesafede en büyük
emek yurdumuzun dört bir yanında görev yapan çok değerli öğretmenlerimize
aittir. 
On iki yıldan beri AK PARTİ
iktidarları olarak “İnsanı yücelt ki devlet yücelsin.” felsefesiyle insana
yapılan her türlü yatırıma büyük değer verdiğimiz için öğretmenlerimizi baş
tacı ediyor, emeklerini takdirle karşılıyoruz. İktidara geldiğimiz 2002
yılından bu yana her dönemde eğitim birinci önceliğimiz oldu. 2005 yılından
itibaren hazırlanan her bütçede eğitime ayırdığımız payı birinci sırada tuttuk.
2003-2014 yılları arasında 450 bini aşkın öğretmen ataması gerçekleştirdik.
2015 Ocak ayında da 15 bin yeni öğretmen ataması müjdesini dün Sayın
Başbakanımız kamuoyuyla paylaştı. Mümkün olan en yüksek sayıda atama yapmakla
kalmıyoruz, bunun yanında, öğretmenlerimizin hayat standartlarının
yükseltilmesi, özlük haklarının iyileştirilmesi, morallerinin yüksek tutulması
için de pek çok düzenleme gerçekleştirdik ve gerçekleştirmeye devam ediyoruz. 
2002 yılına kıyasla yüzde 726
oranında artırılan Millî Eğitim bütçesi 62 milyar liraya ulaşmıştır. 210 bin
yeni derslik yaptık, yetmiyor, bu sayıyı daha da çok artırıyoruz. 21’inci
yüzyıla girerken öğretmenlerimiz 70-80 kişilik sınıfta eğitim faaliyetlerini
sürdürürken şu anda dersliklerimizde 30 öğrencimiz ders görmekte. Öğrenciler
bilgiye daha kolay ulaşsın diye tabletler dağıtıyoruz. On bir yılda 17 milyon
öğrencimizin annesine yaklaşık 3 milyar liralık eğitim desteği verdik.
İzmir ilimizle
ilgili de birkaç rakamı sizlerle paylaşmak istiyorum. 2002 eğitim öğretim
yılında 25 bin olan öğretmen sayımız bugün itibarıyla İzmir’de 38 bine
çıkmıştır. On iki yıl boyunca İzmir’e toplamda 1 milyar 600 milyon liralık
eğitime destek ve yatırım sağlanmıştır. 
Sayın Başkan, değerli
milletvekilleri; inanıyorum ki insan sevgisini hiçbir zaman yitirmeyen,
idealizmlerini asla kaybetmeyen, dünyadaki gelişmelere bigâne kalmayan
öğretmenlerimiz sayesinde bu ülkenin geleceği çok daha aydınlık olacaktır.
Bizim öğretmene bakışımız “Bana bir harf öğretenin kırk yıl kölesi olurum.”
anlayışının bir tezahürüdür. Bu nedenle de bizim kültür ve medeniyetimizde
öğretmen, öğretmenlerimiz, anne babalarımız kadar değerli, onlar kadar aziz ve
muteber sayılmaktadır. Ancak, öğretmenlerimiz bu kutsal görevi yaparken
geçmişten günümüze büyük zorluklara, yasaklara ve türlü baskılara da maruz
bırakılmışlardır. AK PARTİ iktidarları öncesinde kişisel tercihi gereği başını
örtmek isteyen öğretmenlere okul yolunda bile örtünmeyi yasaklayan, başı örtülü
öğretmen adaylarını üniversite kapılarında rencide eden, kulübelerde başlarını
açtıran, ikna odalarında inançlarının gereğini yapmamaları telkin edilen
öğretmenlerimiz bugün hiçbir yasak ve engele takılmadan özgürce ders
verebilmekteler.
Bu vesileyle,
ebediyete intikal etmiş tüm öğretmenlerimizi bir kez daha rahmetle anıyor ve 24
Kasım Öğretmenler Günü’nü kutluyorum. 
Saygılar
sunarım. (AK PARTİ sıralarından alkışlar)
BAŞKAN –
Teşekkür ederim Sayın Ulema.
Gündem dışı
ikinci söz, aynı konuda söz isteyen İstanbul Milletvekili Fatma Nur Serter’e
aittir.
Buyurun Sayın
Serter. (CHP sıralarından alkışlar) 

2.- İstanbul Milletvekili Fatma Nur Serter’in 24 Kasım
Öğretmenler Günü’ne ilişkin gündem dışı konuşması 

FATMA NUR SERTER
(İstanbul) – Teşekkür ediyorum Sayın Başkan.
Ben öncelikle,
yurdun dört bir köşesinde özveriyle görev yapan, öğrencilerini sevgi ve
şefkatle kucaklayan eğitim emekçisi tüm öğretmenlerimizin ve Millî Eğitim
Bakanlığının kapısında yıllardır atama bekleyen, sayıları 350 bine yaklaşmış
olan öğretmen adaylarımızın Öğretmenler Günü’nü kutluyorum. (CHP sıralarından
alkışlar)
Değerli
milletvekilleri, bizler milletvekilleri, milletin gerçek temsilcileri isek eğer
öğretmenin de insan olduğunu, başarı ve motivasyonu için emeğinin karşılığını
alması gerektiğini hatırlamamız gereken bir gündeyiz. Ne yazık ki AKP dönemi,
öğretmenlerin onur kaybına uğradığı, öğretmenlerin itibarlarının toplum
nezdinde ciddi ölçüde zedelendiği, kamu çalışanları içinde en düşük maaş alan
gruba indirgenerek ciddi yoksulluk, yoksunluk sorunlarıyla boğuştukları bir
dönem olarak tarihe geçmiştir. Türkiye’de bugün öğretmenler OECD ülkelerinin
öğretmenlerinin 4 kat azı maaş almaktadırlar. Bugün Türkiye’deki öğretmenlerin
yüzde 79’u bankalara borçludur, yüzde 40’ı ailesinin yardımıyla geçinmektedir,
3 öğretmenden 1’i kendi mesleğiyle ilgili olmayan bir işte ek iş olarak
çalışmak zorundadır. Satın alma güçleri sürekli düşmektedir ve atama bekleyen
öğretmenler bekleye bekleye yaşlanmaktadır. Bu koşulların olduğu bir ülkede,
değerli milletvekilleri, ben soruyorum: 24 Kasımlar neye yarar, ne işe yarar?
24 Kasımları, Öğretmenler Günü’nü sanki bir öğretmen bayramı gibi kutlayanlar
bu tablo karşısında acaba hiç mahcubiyet duymazlar mı? 
Bizler bugün
öğretmen adaylarına 40 bin yeni atamanın müjdesini vermeyi çok isterdik, ne
yazık ki sayı 15 binde kaldı. Yine, bizler bugün cefakâr öğretmenlerimize,
yaşadıkları zorlukları sesleri titreyerek, gözleri yaşararak ama onurları
zedelendiği için bütün bunları anlatmaktan da utanarak kamuoyuyla paylaşan Hızır
Öğretmen gibi cefakâr öğretmenlerimize, çocuğunun küçücük bir isteğini yerine
getiremediği için vicdanı sızlayan değerli öğretmenlerimize ciddi bir maaş
artışı müjdesini de vermek isterdik ama ne yazık ki o da olmadı. 
Ancak, ben şimdi
önce öğretmen adaylarımıza sonra da öğretmenlerimize seslenmek istiyorum:
Sevgili öğretmen adaylarımız, biliyor musunuz ki “kaçak saray”a, yeni alınan
lüks uçağa ve “kaçak saray”ın bir yıllık giderlerine karşın 71 bin yeni atama
yapılabilir ve bunların bir yıllık maaşı karşılanabilirdi. Yine, Anadolu’nun
dört bir köşesinde kırık dökük sınıflarda, çatısı çökmüş binalarda eğitim
yaptıran öğretmenlerimize sesleniyorum: Biliyor musunuz ki bu harcamalara
karşın 12’şer derslikli 700 pırıl pırıl okul binası ya da 7.406 derslik inşa
edilebilirdi ama Hükûmet tercihini lüksten ve şatafattan yana kullanmıştır.
Ancak siz hakça, adaletçe yönetilen, öğretmenin gerçek değerini bulduğu bir
Türkiye’yi hayal etmekten asla geri durmayın. Böyle bir Türkiye’de eğitime emek
veren yöneticiler bir gecede görevinden alınmayacaklar; böyle bir Türkiye’de
siyasi kadrolaşma, eğitimdeki haksızlıkların fitilini ateşlemeyecek; böyle bir
Türkiye’de ücretli öğretmen sömürüsü son bulacak ve böyle bir Türkiye’de artık
laik eğitime yönelik saldırılar son bulacak.
(Mikrofon
otomatik cihaz tarafından kapatıldı) 
FATMA NUR SERTER
(Devamla) – Ben öğretmenlerimize umut diliyorum ve direnme gücü diliyorum. (CHP
sıralarından alkışlar) 
BAŞKAN –
Teşekkür ederim Sayın Serter. 
Gündem dışı
üçüncü söz, yine aynı konuda söz isteyen Balıkesir Milletvekili Ahmet Duran
Bulut’a aittir. 
Buyurun Sayın
Bulut. (MHP sıralarından alkışlar) 

3.- Balıkesir Milletvekili Ahmet Duran Bulut’un, 24
Kasım Öğretmenler Günü’ne ilişkin gündem dışı konuşması

AHMET DURAN
BULUT (Balıkesir) – Sayın Başkan, değerli milletvekilleri; Atatürk’ün 24 Kasım
1928 yılında “Millet Mektepleri Başöğretmenliği” unvanını aldığı ve 100’üncü
doğum yılından, 1981 yılından itibaren bugünü Öğretmenler Günü olarak kutlamaya
başladığımız 24 Kasım Öğretmenler Günü’nü, “Ben öğretmenim.” diyen, kendini
öğretmen farz eden, hisseden, Anadolu’nun dört bir yanında, en ücra
köşelerinde, maddi manevi sıkıntılar içerisinde onurunu, haysiyetini zedelenmiş
hisseden, toplumda kendini dışlanmış gibi gören, her 24 Kasımda övgülerle karşılaşan
ama diğer tarafta kendisine bir şeyler verilmeyen öğretmenlerimizin bu güzel
gününü kutluyor, hepsini saygı ve sevgiyle selamlıyorum. 
Değerli
milletvekilleri, öğretmenler 24 Kasımda bizden övgü beklemiyorlar, bizden övgü
istemiyorlar. “Bir mum gibi ömrümüz boyunca sizlere emek verdik, kendimizi
erittik, tükettik; sizlere Türk tarihini öğrettik, medeniyeti öğrettik,
insanlığı öğrettik, bilimi öğrettik, haksızlığa karşı koymayı, haksızlık
karşısında susmamayı öğrettik; sizlere iki günü denk olanın zararda olduğunu
söyledik; sizlere haramı, helali öğrettik, israfı öğrettik; sizlere ülke
sevmeyi, milletini sevmeyi öğrettik, bayrağı öğrettik, kalkınmayı öğrettik,
ekonomiyi öğrettik, tarımı öğrettik. Şimdi ne yaptınız? Bizim için değil,
ülkeniz için ne yaptınız?” diye soruyorlar Parlamentoya, Hükûmete, devlete.
Emin olunuz, bugün yoksulluk sınırının altında yaşamaya terk ettiğimiz,
geçinmede büyük sıkıntılar çeken, üniversitedeki çocuklarını okutmak için burs
arayan bu insanlar hem ekonomik sıkıntıları hem özlük hakları itibarıyla büyük
problemlerle iç içeler. 
Öğretmenler ve
eğitim yöneticileri, on iki yıldır bir eğitim politikası olmayan, her gelen
bakanın yoğurt yiyişine uymak zorunda kalan… Bugün de Bakanlıkta oluşan bir
paralel yapı yani Bakanlığı ele geçiren bir sendikanın emrine giren Bakanlık,
öğretmenin hakkını savunmak değil, sadece siyasi kadrolaşmak adına bir çırpıda
8 bin yöneticiyi görevinden etti. İnsan Allah’tan korkar, vicdanlı olur. Bir
günde, bir defada 8 bin eğitim yöneticisi. Yıllarını vermiş, emek vermiş,
vicdana, hakka, hukuka inanmış bu insanlar adalet arıyorlar adalet ve bir
yerden bir şey bulamıyorlar. Bu haksızlıklara Türkiye Büyük Millet Meclisinin
çözüm bulacağı noktasını hiç dile getiren var mı? Hiç bu Hükûmetin, iktidar
partisine ait milletvekilinin bu konuda bir çabası var mı? Millî Eğitim
Bakanlığına soruyoruz: Neden aldınız bunları? Görevinde mi başarısız? Takdirname
mi almadı yıllardan beri? Ne yaptı da aldınız bunları? Sadece siyasi kadrolaşma
adına bir haksızlık yapılıyor. O değerli öğretmenlerin, o değerli yöneticilerin
haklarını takip edeceğiz. Milliyetçi Hareket Partisi onları en iyi şekilde
değerlendirecek inşallah iktidarı zamanında ama bugün içinde bulundukları bu duruma mutlaka çözüm
bulunması gerekiyor. 
Birçok mesleğin kıdem tazminatı var.
Öğretmenler büyük sıkıntı içerisinde, okuldaki sorunları evine taşıyan
insanlar. Onlar için kıdem tazminatı konusunda bir kanun teklifi hazırladım,
bugün Meclis Başkanlığına sunuyorum. Meclisin, Hükûmetin partilerüstü bir
bakışla bu işi değerlendirmesini ve bu insanlara bu desteğin verilmesini
istiyorum. 
İsterdim ki 24 Kasım Öğretmenler
Günü’nde öğretmenlere bir maaş ikramiye verilsin. Karanfil dağıtmakla, güzel
nutuklarla değil, bu değerli milletvekilimin bahsettiği banka borçlarına, kredi
kartı borçlarına… Kıyasladığınız Avrupa’ya göre en düşük maaşı alan bu
insanların maaşlarının insan gibi yaşayacakları bir düzeye getirilmesi
konusunda gayretlerinizi diliyor, Öğretmenler Günü’nü tekrar kutluyor, yüce
Meclisi saygıyla selamlıyorum. (MHP sıralarından alkışlar)
BAŞKAN – Teşekkür ederim Sayın Bulut.
Şimdi, sisteme giren arkadaşlara
birer dakika söz vereceğim belirttiğim konular çerçevesinde. Ancak, önce grup
başkan vekillerinden başlamak isterim.
Sayın Gök’e söz vereceğim. İlk defa nöbetteyiz
birlikte, iyi bir çalışma sergileriz diye düşünüyorum. 
Buyurun Sayın Gök.

VI.- AÇIKLAMALAR
1.- Ankara Milletvekili Levent Gök’ün, 24 Kasım
Öğretmenler Günü’ne ilişkin açıklaması

LEVENT GÖK (Ankara) – Teşekkür ederim
Sayın Başkan.
Elbette, içinde bulunduğumuz hafta,
öğretmenlerimize olan vefa duygumuzu ne kadar fazla izah etsek de onlara
hakkımızı, onların bize olan hakkını hiçbir zaman ödeyemeyeceğimiz bir hafta.
Öğretmenlerimizin içinde bulundukları ücret durumu, yaşam koşulları hepimizin ortak
çözümler getirmesi gereken bir nokta. 
Özellikle atanamayan, ataması
yapılmamış öğretmenlerin çığlıkları her gün yüksek sesle odalarımızdan
yankılanıyor, alanlardan yankılanıyor. Üniversiteyi bitirdiği hâlde iş
bulamamış, öğretmenlik yapamamış, öğrencisine kavuşamamış, ataması yapılmamış
öğretmenler ordusuyla karşı karşıyayız. Çok güç koşulların içinden geçiyorlar,
her biri ayrı ayrı saygın bir şekilde yaşamlarını idame ettirmeye çalışıyor.
Ama biz de Meclisimizde, maalesef, onlara hak ettikleri ücreti, sosyal yaşamı
sağlayamamanın ezikliğini yaşıyoruz. Umuyor ve diliyorum ki bizleri yetiştiren ve bundan sonra
da gelecek nesillerimizi emanet ettiğimiz öğretmenlerimiz bundan sonra çok daha
iyi yaşam koşullarında, çok daha iyi ortamlarda kendilerini güvenceli
hissedecekleri bir yaşamı sürerler. 
Ben, bu duygu ve
düşüncelerle, bizleri yetiştiren ve elbette öğretmenlerine Başöğretmen olan
Mustafa Kemal Atatürk başta olmak üzere tüm öğretmenlerimizi sevgiyle, saygıyla
selamlıyorum, onların yollarını aydınlatmak bizlerin başlıca görevidir diyorum.

Teşekkür ederim.

BAŞKAN – Ben de
teşekkür ederim.
Sayın Halaçoğlu,
buyurun. 

2.- Kayseri Milletvekili Yusuf Halaçoğlu’nun, MHP Grubu
olarak, 24 Kasım Öğretmenler Günü’nü kutladıklarına ve Cumhuriyet Halk Partisi
Genel Başkanı Kemal Kılıçdaroğlu’na kayınvalidesinin vefatı nedeniyle
başsağlığı dilediklerine ilişkin açıklaması

YUSUF HALAÇOĞLU
(Kayseri) - Teşekkür ederim Sayın Başkanım. 
Biz de
Milliyetçi Hareket Partisi olarak, Öğretmenler Günü dolayısıyla, tüm çocuklarımızı
yetiştiren, onlara bilgi aşılayan öğretmenlerimizin gününü kutluyoruz. Elleri
öpülesi öğretmenlerimizin sorunlarının muhakkak ki Türkiye Büyük Millet Meclisi
aracılığıyla çözümlenmesi gerektiğine inanıyoruz. Bu sebeple de yarın bir
araştırma önergesi sunacağız bu konuda. Eğer diğer partili arkadaşlarımız da
iştirak ederlerse bu konuda bir Meclis araştırması söz konusu edilebilir. 
Diğer taraftan,
Cumhuriyet Halk Partisi Genel Başkanı Sayın Kılıçdaroğlu’nun kayınvalidesinin
vefat etmesi dolayısıyla ona da başsağlığı diliyoruz. Cumhuriyet Halk Partisi
camiasına da aynı başsağlığını diliyoruz. 
BAŞKAN –
Teşekkür ederim Sayın Halaçoğlu. 
IV.- OTURUM BAŞKANLARININ KONUŞMALARI (Devam)
2.- Oturum Başkanı
TBMM Başkan Vekili Ayşe Nur Bahçekapılı’nın, Cumhuriyet Halk Partisi Genel
Başkanı Kemal Kılıçdaroğlu’na kayınvalidesinin ve İzmir Milletvekili Oktay
Vural’a eşinin vefatları nedeniyle başsağlığı dilediğine ilişkin konuşması

BAŞKAN – Evet,
hem Sayın Kılıçdaroğlu’nun kayınvalidesini kaybetmesinden dolayı hem de Sayın
Vural’ın eşini kaybetmesinden dolayı iki aileye başsağlığı dileklerimizi de
sunuyoruz. Allah rahmet eylesin. 
Şimdi, sisteme
giren milletvekili arkadaşlarıma birer dakikalık söz vereceğim. 
Sayın Yeni,
buyurun. 
VI.- AÇIKLAMALAR (Devam)
3.- Samsun Milletvekili Ahmet Yeni’nin, 24 Kasım
Öğretmenler Günü’ne ilişkin açıklaması

AHMET YENİ
(Samsun) – Sayın Başkan, 24 Kasım Öğretmenler Günü tüm yurtta kutlandı. Ben de
bütün öğretmenlerimizin ve bir öğretmen olan eşimin de Öğretmenler Günü’nü
kutluyorum. “Bana bir harf öğretenin kölesi olurum.” diyen Hazreti Ali’nin
yolundan gittiğimizi de belirtmek istiyorum. AK PARTİ döneminde
öğretmenlerimizin itibarı artmıştır. Türkiye’de artık ikna odaları yoktur ve
olmayacaktır. Başörtüsü sebebiyle görevden ihraç edilen öğretmen yoktur ve
bundan sonra da olmayacaktır. 
AK PARTİ
iktidarları döneminde eğitime birinci derecede önem verilmiştir. 2002 yılına
oranla öğretmen atamalarında yüzde 100 artış olmuştur. Samsun’a 3.302 yeni
derslik kazandırılmıştır. Samsun’a yapılan eğitim harcamaları 678 milyon 116
bin TL’dir. Türkiye’de ne kadar derslik ihtiyacı varsa yapılmaya devam ediyor.
Bütçeye göre de öğretmen atamalarımız bir taraftan devam ediyor. Hayırlı olsun.

BAŞKAN –
Teşekkür ederim.
Sayın
Türkmenoğlu…

4.- Konya Milletvekili Ayşe Türkmenoğlu’nun, 24 Kasım
Öğretmenler Günü’ne ve 25 Kasım Kadına Yönelik Şiddete Karşı Uluslararası
Mücadele ve Dayanışma Günü’ne ilişkin açıklaması

AYŞE TÜRKMENOĞLU
(Konya) – Teşekkür ediyorum Sayın Başkanım.
Ben de 24 Kasım
Öğretmenler Günü’müzü kutluyorum. Özellikle gelecek nesillerimizin geleceğe
daha güvenle bakabilmesi için, sorunlarını daha rahat çözebilmeleri,
hayatlarını kolay idame ettirebilmeleri için ve saygı dolu bireyler olarak
yetiştirilebilmeleri için emanet ettiğimiz öğretmenlerimizin sosyal ve ekonomik
durumlarını iyileştirmek, kültürel ve çağdaş ihtiyaçlarını karşılamak,
toplumda hak ettikleri yer ve itibarı sağlamak adına AK PARTİ hükûmetleri
döneminde yoğun çaba sarf edildi ve ediliyor. Özellikle Sayın Başbakanımızın dünkü
açıklamalarından sonra tekrar öğretmenlerimizin bu konudaki beklentilerinin
kısmen de olsa karşılandığını müşahede ettik. 15 bin yeni öğretmen atanacak.
Yine bugün, 25
Kasım, Birleşmiş Milletler tarafından Kadına Karşı Şiddetle Mücadele Günü
olarak açıklandı ve özellikle 10 Aralık Dünya İnsan Hakları Günü’ne kadar bu
konuda farkındalık yaratmak adına çeşitli sivil toplum kuruluşları, yerel
yönetimler, siyasetçilerin bu konuya dikkat çekmesi adına böyle bir gün
belirlendi. Ben özellikle…
(Mikrofon
otomatik cihaz tarafından kapatıldı)
BAŞKAN –
Teşekkür ederim.
Sayın Çalık,
buyurun.

5.- Malatya Milletvekili Öznur Çalık’ın, 24 Kasım
Öğretmenler Günü’ne ve 25 Kasım Kadına Yönelik Şiddete Karşı Uluslararası
Mücadele ve Dayanışma Günü’ne ilişkin açıklaması

ÖZNUR ÇALIK
(Malatya) – Sayın Başkanım, ben de teşekkür ediyorum.
Bir kez daha 24
Kasım Öğretmenler Günü’nü ben de kutluyorum ve bizi yetiştiren bütün
öğretmenlerimizin ellerinden öpüyorum. Ve öğretmenlerimiz bize sevgiyi,
kardeşliği, hoşgörüyü öğretti ve o öğretmenlerimiz, eli öpülesi öğretmenlerimiz
“Kadına şiddeti uygulamayın.” dedi. 25 Kasım Kadına Şiddeti Önleme Günü ve dün
Kadın ve Demokrasi Derneğinin İstanbul’da organize etmiş olduğu Adalet
Zirvesi’ndeydik. “Önce adam olun.” diyoruz şiddeti uygulayan herkese. Çocuğa,
kadına, kime uyguluyorsanız şiddeti durdurun ve insanca yaklaşın. Eğitimde,
sağlıkta, siyasi hayatta, kamu düzeninde, yönetim kademesinde kadının
fırsatları eşitlensin ama öncelikle insan olarak karşılıklı anlayışı, sevgiyi
tesis edelim. Kadına karşı uygulanacak her türlü şiddete sıfır tolerans
edilmesi gerekiyor…
(Mikrofon
otomatik cihaz tarafından kapatıldı) 
BAŞKAN –
Teşekkür ederim. 
Sayın Özkan…

6.- Burdur Milletvekili Ramazan Kerim Özkan’ın, 24
Kasım Öğretmenler Günü’ne, kadına karşı şiddeti kınadığına ve ALS hastalarına
takılan diyafram ve kalbe uyarı pillerinin devlet tarafından karşılanması
gerektiğine ilişkin açıklaması

RAMAZAN KERİM
ÖZKAN (Burdur) – Sayın Başkan, teşekkür ederim. 
Başta,
Başöğretmenimiz Yüce Önder Mustafa Kemal Atatürk olmak üzere tüm
öğretmenlerimin 24 Kasım Öğretmenler Günü’nü candan kutluyorum. Bugün verilen
15 bin yeni öğretmen kadrosunun yetersiz olduğunu, bunun en az 40 bin olarak
belirlenmesini ve öğretmenlerimizin maaşlarına seyyanen, günün koşullarına göre
bir artış yapılmasını beklemekteyim. Verilecek kadrolarda da branşlara göre
adaletli bir dağılım beklenmektedir. 
Kadına karşı
şiddeti de kınıyorum. 
Ayrıca, Sağlık
Bakanlığına bir uyarım olacak. ALS hastalığında diyaframa ve kalbe uyarı
pilleri takılmaktadır. Ancak bunun parası devlet tarafından ödenmemektedir,
hastalar mağdur olmaktadır. Bu konuda Hükûmeti ve Sağlık Bakanlığını
duyarlılığa davet ediyorum. 
Teşekkür ederim.

BAŞKAN – Sayın
Buldan, önce grup başkan vekillerine söz verdim ama siz şimdi geldiğiniz için…
PERVİN BULDAN
(Iğdır) – Dışarıdaydım. 
BAŞKAN – …arkadaşlardan
izin isteyerek size de söz veriyorum. 
Buyurun. 

7.- Iğdır Milletvekili Pervin Buldan’ın, HDP Grubu
olarak, Cumhuriyet Halk Partisi Genel Başkanı Kemal Kılıçdaroğlu’na kayınvalidesinin
vefatı nedeniyle başsağlığı dilediklerine ve 25 Kasım Kadına Yönelik Şiddete
Karşı Uluslararası Mücadele ve Dayanışma Günü’ne ilişkin açıklaması

PERVİN BULDAN
(Iğdır) – Teşekkür ederim Sayın Başkan. 
Sayın Başkan,
değerli milletvekilleri; ben de öncelikle Sayın Kemal Kılıçdaroğlu’nun
kayınvalidesinin vefatından dolayı başta Sayın Kemal Kılıçdaroğlu ve eşi olmak
üzere tüm CHP camiasına başsağlığı dileklerimi sunmak istiyorum HDP adına. 
Aynı zamanda
bugün 25 Kasım Kadına Yönelik Şiddetle Mücadele Günü. Biz de Halkların
Demokratik Partisi olarak artık kadına yönelik her türlü şiddetin durması
açısından siyasi iradenin ve Hükûmetin bu konuda sorumluluk üstlenmesi
gerektiğini ve kadına yönelik her türlü şiddetin son bulması amacıyla gerekli
mekanizmaların işletilmesi gerektiğini ifade ediyoruz. 
Bugün burada bir
komisyon kurulacak kadın cinayetlerinin ve kadına yönelik her türlü şiddetin
araştırılmasına dair. Bunu önemsediğimizi ama sadece bununla sınırlı
kalınmaması gerektiğini ve kadına yönelik her türlü şiddetin son bulması için
çok farklı mekanizmaların devreye girmesi gerektiğini ifade ediyor, teşekkür
ediyorum. 
BAŞKAN – Ben de
teşekkür ederim. 
Sayın
Canalioğlu, buyurunuz.

8.- Trabzon Milletvekili Mehmet Volkan Canalioğlu’nun,
24 Kasım Öğretmenler Günü’ne ve 25 Kasım Kadına Yönelik Şiddete Karşı
Uluslararası Mücadele ve Dayanışma Günü’ne ilişkin açıklaması

MEHMET VOLKAN
CANALİOĞLU (Trabzon) – Teşekkürler Sayın Başkan. 
Ben de bir
öğretmen olarak çok sevgili öğretmenlerimizin günlerini kutluyor, mutluluklar
diliyorum yaşamlarında. Öğretmenler Günü’nü kutlarken güzel sözler söyleniyor
fakat ne yazık ki bazı yerlerde çeşitli ayrımcılıklar yapılıyor. Örneğin,
Trabzon Öğretmenevi’nde öğretmenlerimiz televizyonlarını izlerken bazı kanallar
ne yazık ki kapatılmış ve bu nedenle onların televizyon izleme özgürlükleri de
ellerinden alınmıştır. Bunun ivedili olarak düzeltilmesini umuyor ve
bekliyoruz. 
Yine bugün, 25
Kasım Kadına Yönelik Şiddete Karşı Uluslararası Mücadele ve Dayanışma Günü.
2014 Türkiye’sinde ne yazık ki kadınlar öldürülüyor, çocuklar öldürülüyor,
emekçiler öldürülüyor. Kadınlar hiçbir dönem yaşamadıkları kadar baskı ve
şiddet altındadırlar. 
Bu gün
vesilesiyle kadınlar emeklerine, bedenlerine, kimliklerine sahip çıkarak,
seslerini duyurmak istiyorlar. Sevginin, huzurun, barışın ve insanca bir
yaşamın yeşermesi için seslerini yükseltip kamuoyuna duyurmak istiyorlar ve
diyorlar ki: “Kadınlar yaşasın diye yaşasın kadınlar.” Ve biz de kadınlarımızı
destekliyoruz, onlara sağlık ve mutluluklar diliyoruz. 
Teşekkür ederim.
BAŞKAN –
Teşekkür ederim.
Sayın Yüceer,
buyurun. 

9.- Tekirdağ Milletvekili Candan Yüceer’in, Trakya’daki
ulaşım sorununa ve 25 Kasım Kadına Yönelik Şiddete Karşı Uluslararası Mücadele
ve Dayanışma Günü’ne ilişkin açıklaması

CANDAN YÜCEER
(Tekirdağ) – Tekirdağ-Edirne-İstanbul arasında ulaşımı sağlayan tren yolunda
yaklaşık iki yıldır bakım yapılıyor. Bu süre başladığından beri sadece haftanın
üç günü tek gidiş geliş olmak üzere sefer düzenlendi. Yeniden Trakya hattındaki
yenileme çalışmaları sebebiyle 2013 senesinden beri de yeniden ulaşım
sağlanamıyor.
Söz konusu
durumla ilgili üç kez önerge vermeme rağmen hâlâ bir cevap almış değilim. Bu
durum, Tekirdağ, Edirne, Kırklareli’nde ucuz ulaşım yolu olan treni en çok
kullanan öğrenciler başta olmak üzere, tüm Trakyalı hemşehrilerimize ağır bir
maddi yük oluşturmakta. 
Çerkezköy’den
İstanbul’a gitmek isteyen yurttaşlar için sadece tek otobüs firması fahiş
fiyatlarla hizmet vermektedir. Trakyalı hemşehrilerim ulaşım mağduriyetinin
giderilmesi için alternatif üretilmesini beklemekte. 
Bugün tabii,
Kadına Yönelik Şiddete Karşı Uluslararası Mücadele Günü, tam da en utanç verici
insan hakları ihlallerinden biri olan kadına şiddete ve bu şiddetin temelinde
kadın erkek ayrımcılığının yattığına dikkat çekeceğimiz günde Sayın
Cumhurbaşkanının kadın ile erkeğin eşit konumda olamayacağına ilişkin sözlerini
gerçekten hayretle, endişeyle ve üzüntüyle izledim. 
(Mikrofon
otomatik cihaz tarafından kapatıldı)
BAŞKAN –
Teşekkür ederim.
Sayın Öz…

10.- Manisa Milletvekili Sakine Öz’ün, Cumhurbaşkanı
Recep Tayyip Erdoğan’ın kadınlarla ilgili bazı ifadelerine ilişkin açıklaması

SAKİNE ÖZ
(Manisa) – Sayın Başkan, kadın cinayetlerinin önlenmesi konusunda farkındalığı
yaratmak amacıyla söz aldığım bu günde ne yazık ki Cumhurbaşkanının -alışkanlık
yaptığı- açıklamasıyla karşı karşıyayız, kınıyorum. 
Atanamayan
öğretmenleri, madende işçi olmak zorunda kalan öğretmenlerimizin sorunlarını,
iktidarın yolsuzluk ve hukuksuzluklarını kapatmak için, üstünü örtmek için,
gündem değiştirmek için ve iç dünyasını yansıttığı “Kadın ve erkek hiç eşit
olur mu?” sözlerinin ardından kendisine sormak istiyorum: Yoksa tekçe tekçe
anlattığınız ve daha detaylı anlaması için yanına gönderdiğiniz Bilal ile
Sümeyye sizin gözünüzde bir yani eşit değil mi? Bu bir fıtrat mı? Biz buradan
“fıtrat değil” diyen bütün kadınlara, bu mücadeleyi yapan bütün kadınlara selam
gönderiyoruz.
Teşekkür
ediyorum.
BAŞKAN – Sayın
Akova…

11.- Balıkesir Milletvekili Ayşe Nedret Akova’nın, 24
Kasım Öğretmenler Günü’ne ilişkin açıklaması

AYŞE NEDRET
AKOVA (Balıkesir) – Sayın Başkanım, teşekkür ediyorum.
Öğretmenlerin
örgütlenme, atanma, yükselme, tayin, özlük haklarının iyileştirilmemesi,
öğretmenlerin itibarsızlaştırılması, eğitimde gerici yapılanma, maaş ve ek
derslerdeki kayıplar, norm kadro ve alan değişikliği sorunları, özür grubu
atamalarında yaşanan sıkıntılar, ailelerin parçalanmışlığı, öğretmenler için
gerekli sayıda kadro çıkarılmaması, sözleşmeli öğretmenlerin iş ve gelecek
güvencesiz ağır çalışma koşulları, sürekli eğitim ve sınav sisteminin
değiştirilmesi gibi çok önemli sorunlar hâlen devam etmektedir, üstelik
çözümüne yönelik de gerekli politikalar üretilmemektedir.
Öğretmenlerin
yüzde 50’si kredi kartı borcunu ödeyemiyor, yüzde 2,5’u tefeciye borçlu, yüzde
27’si ek iş yapmak zorunda. Aydın ve çağdaş bir Türkiye için öğretmenlerimizin
haklarının iyileştirilmesi, sorunlarının çözülmesi ve siyasi baskıya maruz
kalmamaları için mücadelemize devam edeceğiz. 
Öğretmenler Günü
kutlu olsun.
BAŞKAN – Teşekkür
ederim.
Sayın Kaynarca…

12.- İstanbul Milletvekili Tülay Kaynarca’nın, 24 Kasım
Öğretmenler Günü’ne ve 25 Kasım Kadına Yönelik Şiddete Karşı Uluslararası
Mücadele ve Dayanışma Günü’ne ilişkin açıklaması

TÜLAY KAYNARCA
(İstanbul) – Teşekkürler Sayın Başkanım.
Sayın Başkanım,
öncelikle 24 Kasım vesilesiyle eğitim emekçisi tüm öğretmenlerimizin
Öğretmenler Günü’nü tebrik ediyorum.
Sayın Başkan,
değerli milletvekillerimiz; bugün 25 Kasım Kadına Yönelik Şiddetle Uluslararası
Mücadele Günü. Birleşmiş Milletler 1999 yılında kabul etti bu günü ama o günden
bu yana ise dünyanın hâlâ, maalesef, kadına yönelik şiddet gibi bir gündemi
var. Oysa şiddet acizliktir, şiddet zavallılıktır ve şiddet insan hakları
ihlalidir. Ne insani ne vicdanidir. Dolayısıyla, asla kabul edilemez. Bugüne
kadar Türkiye Büyük Millet Meclisinde hükûmetlerimiz döneminde bu konuyla
ilgili birçok yasal düzenleme yapıldı, birçok iyileştirici kanunlar, önleyici
hükümler getirildi ancak asıl önemli olanın toplumsal zihniyet dönüşümüyle
ilgili olduğunu düşünüyorum. Bu vesileyle Meclisi saygıyla selamlıyorum.
BAŞKAN –
Teşekkür ederim.
Sayın Moroğlu…

13.- İzmir Milletvekili Mustafa Moroğlu’nun, 24 Kasım
Öğretmenler Günü’ne ilişkin açıklaması

MUSTAFA MOROĞLU
(İzmir) – Sayın Başkan, dün yine öğretmenler bir kez daha sizin iktidarınızın
şatafatlı sözleriyle avutuldu ama öğretmenler yine sokaklarda kendi taleplerini
haykırdılar. Aynı zamanda kadına karşı, cinayetlere karşı, şiddete karşı
mücadele günüydü. İsterdim ki bugün hem Aileden Sorumlu Bakanımız hem de Millî
Eğitim Bakanımız burada olsalardı, iyiydi. Biz de sokakta gördüklerimizi,
öğretmenlerin taleplerini aktarırdık. 
İzmir’deki Millî
Eğitim Müdürlüğü 480 müdürü bir çırpıda görevden aldı ve görevden aldıklarının
yerine -daha henüz- o okula yeni atanmış öğretmenleri, performansı ölçülemeyen
öğretmenleri atadı. Ama aynı Millî Eğitim Müdürü Gültepe’de bir ilkokulda
sınıfta öğretmen olmadığını bilmeyecek kadar da görevinden uzak çünkü başka
şeylerle ilgili. Daha önce de bir soru önergesi vermiştim, hâlâ bir cevap
alamadım Millî Eğitim Bakanımızdan, acaba…
(Mikrofon
otomatik cihaz tarafından kapatıldı)
BAŞKAN –
Teşekkür ederim.
Sayın Savaşer…

14.- İstanbul Milletvekili Sevim Savaşer’in, 24 Kasım
Öğretmenler Günü’ne ve 25 Kasım Kadına Yönelik Şiddete Karşı Uluslararası
Mücadele ve Dayanışma Günü’ne ilişkin açıklaması

SEVİM SAVAŞER
(İstanbul) - Teşekkürler Sayın Başkan.
Öncelikle tüm
öğretmenlerin 24 Kasım Öğretmenler Günü’nü kutluyorum. 
Yine bugün 25 Kasım, Birleşmiş
Milletler Genel Kurulu tarafından belirlenmiş önemli bir tarih. Ülkemizde ve
dünya çapında kadına yönelik şiddet ilk çağlardan bu yana kanayan bir yara. En
son yakın zamanda da IŞİD’in Suriye ve Irak’taki kadınlara uyguladığı zulüm,
yüzbinlerce kadının vahşice öldürülmesi, tecavüze uğraması ve köle olarak
satılmasıyla sonuçlandı. 
Tüm ulusların bir araya gelerek
kadına karşı şiddetle mücadeleye destek vermesi gerekiyor yoksa dünya, kadınlar
için güvenli bir gezegen olmayacaktır diyorum ve bu vesileyle Meclisi saygıyla
selamlıyorum.
BAŞKAN – Teşekkür ederim.
Son konuşmacı, Sayın Coşkun.
TANJU ÖZCAN (Bolu) – Niye son
efendim?
BAŞKAN – Daha önce açıklamıştım
12 kişiye söz vereceğimi.
15.- Yalova Milletvekili Temel Coşkun’un, 24 Kasım
Öğretmenler Günü’ne ilişkin açıklaması

TEMEL COŞKUN (Yalova) – Teşekkür
ediyorum Sayın Başkanım.
Biz de diğer arkadaşlarımız gibi
24 Kasım Öğretmenler Günü’nü dün illerimizde kutladık. Bugün de -bu yüce
Meclisin çatısı altında- tüm ülkemizde görev yapan öğretmenlerimizin gününü
kutluyorum. Bizi bu günlere getiren öğretmenlerimizi de saygıyla, hürmetle
anıyorum. 
Kuşku yok ki en değerli
varlıklarımızı emanet ettiğimiz öğretmenlerimiz bizim için çok önemlidir. Her
mesleğin önemi vardır ve kutsaldır, ancak öğretmenlik mesleği bütün mesleklerin
yetiştiricisidir ve her türlü fedakârlığı yapan en büyük insanlardır.
Dolayısıyla, öğretmenlerimizin düne göre bugün daha iyi durumda olduğunu ifade
ediyorum ama durumlarının daha da iyileşmesi için, inşallah, önümüzdeki
günlerde de gereken çalışmaların yapılacağını temenni ediyor, tüm
öğretmenlerimizi saygıyla selamlıyorum.
BAŞKAN – Teşekkür ederim.
Gündeme geçiyoruz sayın
milletvekilleri.
Başkanlığın Genel Kurula
sunuşları vardır.
Türkiye Büyük Millet Meclisi
Başkanlığının üç tezkeresi vardır, ayrı ayrı okutup bilgilerinize sunacağım. 

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının,
Makedonya Meclis Başkanı Trajko Veljanoski ve Arnavutluk Parlamentosu Başkanı
Ilir Meta'nın vaki davetlerine icabet etmek üzere 23-25 Kasım 2014 tarihleri
arasında Makedonya’ya ve 25-26 Kasım 2014 tarihleri arasında Arnavutluk’a resmî
birer ziyarette bulunması Genel Kurulun 18/11/2014 tarihli 15’inci Birleşiminde
kabul edilen Türkiye Büyük Millet Meclisi Başkanı Cemil Çiçek başkanlığındaki Parlamento
heyetini oluşturmak üzere siyasi parti gruplarınca bildirilen isimlere ilişkin
tezkeresi (3/1630)
20/11/2014
Türkiye Büyük Millet Meclisi Genel Kuruluna
Türkiye Büyük Millet Meclisi
Başkanı Cemil Çiçek'in, Makedonya Meclis Başkanı Trajko Veljanoski ve
Arnavutluk Parlamentosu Başkanı Ilir Meta'nın vaki davetlerine icabet etmek
üzere, beraberinde bir Parlamento heyetiyle 23-25 Kasım 2014 tarihleri arasında
Makedonya'ya ve 25-26 Kasım 2014 tarihleri arasında Arnavutluk'a resmî
ziyaretlerde bulunması TBMM Genel Kurulunun 18/11/2014 tarih ve 15’inci
birleşiminde kabul edilmiştir.
28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 2’nci maddesi uyarınca, heyetimizi oluşturmak
üzere siyasi parti gruplarınca bildirilen isimler Genel Kurulun bilgisine
sunulur.
 Cemil
Çiçek
 Türkiye
Büyük Millet Meclisi 

Başkanı

Adı Soyadı: Seçim
Çevresi:
1) Mehmet Sarı Gaziantep
2) Hüseyin Bürge İstanbul
3) Rıfat Sait İzmir
4) Lütfü Türkkan Kocaeli
5) Emre Köprülü Tekirdağ

2.- Türkiye Büyük Millet Meclisi Başkanlığının, Avrupa
Konseyi İtalya Başkanlığınca 20-21 Kasım 2014 tarihlerinde İtalya’nın başkenti
Roma’da düzenlenen İstihdam, Araştırma ve Yenilik Komisyonları Başkanları
Toplantısı’na Türkiye Büyük Millet Meclisinden katılması Genel Kurulun
18/11/2014 tarihli 15’inci Birleşiminde kabul edilen 1 üye için siyasi parti
grubunca bildirilen isme ilişkin tezkeresi (3/1631)
 21
Kasım 2014
Türkiye Büyük Millet Meclisi Genel
Kuruluna
Avrupa
Konseyi İtalya Başkanlığınca 20-21 Kasım 2014 tarihlerinde İtalya'nın başkenti
Roma'da düzenlenen "İstihdam, Araştırma ve Yenilik Komisyonları Başkanları
Toplantısı"na; Türkiye Büyük Millet Meclisinden katılım sağlanması Genel
Kurulun 18/11/2014 tarihli ve 15'inci birleşiminde kabul edilmiştir.
28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 2'nci maddesi uyarınca ilgili siyasi parti
grubunun bildirdiği Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Başkanı İbrahim Halil Mazıcıoğlu Genel Kurulun bilgilerine
sunulur.
 Cemil
Çiçek
Türkiye
Büyük Millet Meclisi 
 Başkanı
3.- Türkiye Büyük Millet Meclisi Başkanlığının,
Türkiye-Avrupa Birliği Karma Parlamento Komisyonu Eş Başkanı Afif
Demirkıran'ın, Avrupa Parlamentosu Türkiye İlerleme Raporu'na ilişkin Avrupa
Parlamentosu üyeleriyle temaslarda bulunmak üzere 24-27 Kasım 2014 tarihlerinde
Strazburg'u ziyaret etmesinin Türkiye Büyük Millet Meclisi Başkanlık Divanının
21/11/2014 tarihli 83 sayılı Kararı’yla uygun bulunduğuna ilişkin tezkeresi
(3/1632)
 24
Kasım 2014
Türkiye Büyük Millet Meclisi Genel
Kuruluna
Avrupa
Parlamentosu Türkiye İlerleme Raporu'na ilişkin Avrupa Parlamentosu üyeleri ile
temaslarda bulunmak üzere Türkiye-Avrupa Birliği Karma Parlamento Komisyonu Eş
Başkanı Afif Demirkıran'ın 24-27 Kasım 2014 tarihlerinde Strazburg'u ziyaret
etmesi, Türkiye Büyük Millet Meclisi Başkanlık Divanı’nın 21/11/2014 tarihli ve
83 sayılı Kararı ile uygun bulunmuştur.
Söz
konusu ziyaret, 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerin Düzenlenmesi Hakkında Kanun'un 10'uncu maddesi
gereğince Genel Kurulun bilgilerine sunulur.
 Cemil
Çiçek
Türkiye
Büyük Millet Meclisi 
 Başkanı
BAŞKAN
– Bilgilerinize sunulmuştur. 
Komisyonlardan
istifa önergeleri vardır, okutuyorum: 

B) Önergeler
1.- Batman Milletvekili Bengi Yıldız’ın, Adalet
Komisyonu üyeliğinden istifa ettiğine ilişkin önergesi (4/214)

Türkiye Büyük Millet Meclisi
Başkanlığına
Üyesi
bulunduğum Adalet Komisyonundan gördüğüm lüzum üzerine istifa ediyorum.
Gereğinin
yapılmasını saygılarımla arz ederim. 25/11/2014
 Bengi
Yıldız
 Batman

2.- Mardin Milletvekili Erol Dora’nın, Çevre Komisyonu
üyeliğinden istifa ettiğine ilişkin önergesi (4/215)

Türkiye Büyük Millet Meclisi
Başkanlığına
Üyesi
bulunduğum Çevre Komisyonundan istifa ediyorum. Gerekli işlemin yapılmasını arz
ederim. 25/10/2014
 Erol
Dora
 Mardin

3.- Muş Milletvekili Demir Çelik’in, Sağlık, Aile,
Çalışma ve Sosyal İşler Komisyonu üyeliğinden istifa ettiğine ilişkin önergesi
(4/216)

 Türkiye
Büyük Millet Meclisi Başkanlığına
Üyesi bulunduğum Sağlık, Aile
Çalışma Ve Sosyal İşler Komisyonu üyeliğinden gördüğüm lüzum üzerine istifa
ediyorum. Bilgilerinize saygılarımla arz ederim. 25.11.2014
 Demir
Çelik 
 
Muş 

4.- Van Milletvekili Nazmi Gür’ün, Avrupa Birliği Uyum
Komisyonu üyeliğinden istifa ettiğine ilişkin önergesi (4/217)

 Türkiye
Büyük Millet Meclisi Başkanlığına
Üyesi bulunduğum
Avrupa Birliği Uyum Komisyonu üyeliğinden gördüğüm lüzum üzerine istifa
ediyorum.
Gereğinin
yapılmasını saygılarımla arz ederim. 25.11.2014
 
Nazmi Gür 
 
Van 
BAŞKAN –
Bilgilerinize sunulmuştur. 
Sayın milletvekilleri,
Meclis araştırması açılmasına ilişkin üç önerge vardır, okutuyorum:
C) Meclis Araştırması Önergeleri
1.- Antalya Milletvekili Gürkut Acar ve 25
milletvekilinin, madencilik faaliyetlerinin tarihî ve kültürel yapılara,
çevreye, tarımsal üretim ile ekonomik faaliyetlere etkilerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1123)
 
 Türkiye
Büyük Millet Meclisi Başkanlığına
Madencilik
faaliyetlerinin tarihî ve kültürel yapılara, ormana, tarımsal üretime, su ve
içme suyu kaynaklarına olan etkilerinin incelenmesi amacıyla Anayasa'nın 98,
TBMM İçtüzüğü'nün 104 ve 105'inci maddeleri kapsamında Meclis araştırması
açılması konusunda gereğini arz ederiz. 10/10/2012 
1) Gürkut Acar  (Antalya)
2) Mustafa
Sezgin Tanrıkulu  (İstanbul)
3) Aytun Çıray  (İzmir)
4) Muharrem Işık
 (Erzincan)
5) Celal Dinçer  (İstanbul)
6) Sakine Öz  (Manisa)
7) İhsan Özkes  (İstanbul)
8) Mehmet Şeker  (Gaziantep)
9) Ayşe Nedret
Akova  (Balıkesir)
10) Veli Ağbaba  (Malatya)
11) Ali Haydar
Öner  (Isparta)
12) Aytuğ Atıcı  (Mersin)
13) Hasan Ören  (Manisa)
14) Hülya Güven  (İzmir)
15) Ali Özgündüz
 (İstanbul)
16) Mustafa
Serdar Soydan  (Çanakkale)
17) Umut Oran  (İstanbul)
18) Ramazan
Kerim Özkan  (Burdur)
19) Ali Sarıbaş  (Çanakkale)
20) Bülent
Tezcan  (Aydın)
21) Doğan Şafak  (Niğde)
22) Haluk
Eyidoğan  (İstanbul)
23) Kazım Kurt  (Eskişehir)
24) İzzet Çetin  (Ankara)
25) Hasan Akgöl  (Hatay)
26) Tolga Çandar
 (Muğla)
Gerekçe: 
Madencilik
mevzuatında AKP döneminde yapılan değişikliklerin ardından kısa bir süre içinde
maden arama ve işletme ruhsatlarının sayısında ciddi artışlar yaşanmış,
neredeyse Türkiye yüzölçümünün dörtte 1’i madencilik faaliyetlerine açılmıştır.
Türkiye genelinde yaşanan bu artış Antalya ve Akdeniz Bölgesi'nde de ciddi
şekilde etkilemiştir. Madencilik ruhsatlarının dağıtımı aşamasında, tarihî
yapılar, doğal yapı, ormanlar ve diğer ekonomik faaliyetlerin dikkate
alınmaması, madencilik faaliyetlerinden sağlanan katma değerden çok daha
fazlasının kaybedildiği durumları ortaya çıkarabilmektedir.
Sagalassos antik
kenti dünyanın en büyük ve en sağlam antik şehri konumundadır. Türkiye'nin
geleceği açısından paha biçilemez bir değer taşımaktadır. Hâlen işlevini
görmekte olan Antigonlar Çeşmesi ve diğer bölümleriyle Türkiye'nin ayakta
kalmış ve en iyi korunmuş, bugüne gelmiş antik yerleşim alanıdır. Böylesine
önemli bir tarihî merkezin altına ve çok yakınına mermer ocağı açılması
cinayetten farksızdır. Dünyanın hiçbir ülkesinde böyle bir izin verilemez,
verilmez.
Burdur'un
Karamanlı ilçesinin tepesinde mermer ocağı ruhsatı verilmiştir. Dinamitsiz
çalışma yapılmış olsa bile mermer ocağının tozları nedeniyle Karamanlı'da
binalar ve yollar toz içinde kalmaktadır.
Burdur’un Bucak
ilçesinin girişinin batısında kalan antik yerleşim yerlerine yakın bölgelerde
mermer ocağı izni verildiği bilinmektedir. Madencilik faaliyetleri yanında,
tarihî bölgelerin yakınlarında özellikle işletme ruhsatları alınarak gözden
ırak bu yerlerde tarihî kentlerin ve eserlerin yağmalandığı da görülmektedir.
Antalya'nın
çeşitli bölgelerinde ormanı yok eden, köy yollarını tahrip eden, havaya
yaydıkları tozlarla çevreyi ve bitki örtüsünü sıkıntıya sokan 3.267 adet
mermer, taş, kum, maden ocağı ruhsatı verilmiştir. Yıllarca bir eşek yükü odun
kesen köylümüze bir yıl ile iki yıl arasında değişen hapis cezaları vererek
korumaya çalıştığımız ormanlarımız, binlerce dönüm hâlinde maden ocağı ve taş
ocağı ruhsatı izinleriyle tahrip edilmektedir.
Köy yerleşim
yerlerinin sularının ocak ruhsatları nedeniyle bulandığı, içme suyu
kaynaklarının kesildiği, bu nedenle köylülerin, Antalya'nın Serik ilçesi
köylerinde olduğu gibi, yürüyüşler yaptığı bir gerçektir. Ayrıca, köylülerin
ürünleri de bu faaliyetler nedeniyle zarar görmektedir.
Bu nedenlerle,
maden, taş, kum ocaklarının ormanlara verdikleri zararların, bu faaliyetler
nedeniyle kaç hektar orman alanının kesildiğinin; tarihî ve kültürel alanların
yakınlarında -10 kilometre çevresinde- kaç adet maden ve taş ocağı işletme
ruhsatının verildiğinin, bunların tarihî yapılara etkilerinin; madencilik
faaliyetlerinin yer altı, yer üstü su kaynakları ile içme suyuna etkilerinin;
bu faaliyetlerin bölge ve Türkiye'nin iklimine verdikleri zararın tespiti ve
madencilik faaliyetlerinin tarihî ve doğal yapı ile diğer ekonomik
faaliyetlerle birlikte değerlendirilerek yapılmasını sağlayacak önlemlerin
belirlenmesi amacıyla bir Meclis araştırması açılması gerekli görülmektedir.

2.- Kars Milletvekili Mülkiye Birtane ve 20
milletvekilinin, Kars ilinde arıcılık sektörünün sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1124)

Türkiye Büyük Millet Meclisi Başkanlığı’na
Potansiyel
olarak "arıcılıkta" önde gelen illerden biri olan Kars'ın, bu alanda
ilerleme kaydedebilmesi için, ilde arıcılıkla ilgilenen halkın yaşadığı
sıkıntıların tespit edilmesi ve arıcılığın geliştirilerek, il ekonomisine katkı
sağlayan bir sektöre dönüşmesi için Kars balının coğrafi işaretlemesi ve Kafkas
arı ırkının korunması dâhil olmak üzere, alınacak tüm önlemlerin belirlenmesi
amacıyla Anayasa'nın 98'inci, İç Tüzük’ün 104 ve 105’inci maddeleri gereğince
Meclis araştırması açılması için gereğini arz ve teklif ederiz.
1) Mülkiye Birtane  (Kars)
2) Pervin Buldan  (Iğdır)
3) İdris Baluken (Bingöl)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat Ata (Batman)
8) Hasip Kaplan  (Şırnak)
9) Hüsamettin Zenderlioğlu  (Bitlis)
10) Emine Ayna (Diyarbakır)
11) Nursel Aydoğan  (Diyarbakır)
12) Altan Tan  (Diyarbakır)
13) Adil Zozani  (Hakkâri)
14) Esat Canan  (Hakkâri)
15) Sebahat Tuncel  (İstanbul)
16) Erol Dora  (Mardin)
17) Ertuğrul Kürkcü  (Mersin)
18) Demir Çelik (Muş)
19) İbrahim Binici  (Şanlıurfa)
20) Nazmi Gür (Van)
21) Özdal Üçer (Van)
Gerekçe:
Kars, potansiyel
olarak arıcılıkta önde gelen illerden biridir. Bitki örtüsünün arıcılığa
elverişli olması, çiçek türü ve bolluğu, kaliteli bal üretimine uygun bir ortam
oluşturuyor. Ancak buna rağmen Kars, Türkiye'deki toplam arı kovanı sayısı ve
bal üretimi bakımından en düşük oranlara sahiptir. 1999 yılındaki verilere
göre, ülkedeki toplam arı kovanlarının yüzde 1,13'üne ve toplam bal üretiminin
ise yüzde 1,25'ine sahip olan il, arıcılıkta o günden bugüne pek ilerleme
kaydedememiştir.
İlde arıcılıkla
ilgili büyük firmalar yoktur. Arıcılık küçük aile işletmeciliği şeklinde
yapılıyor. Bütün ilçelerde ve merkez köylerin birçoğunda bu şekilde üretilen
bal, daha çok ilde yağ, kaşar, peynir gibi ürünleri satan, kapasiteleri son
derece kısıtlı olan küçük şarküterilerde ya da sadece yöreye has ürünlerin
satıldığı küçük dükkânlar aracılığı ile pazara sürülüyor. İlde yerli arıcılar
tarafından üretilen balın yüzde 60'ı Kağızmanlı arıcılar, yüzde 40 ise Digor, Arpaçay,
Selim, Sarıkamış, Susuz, Akyaka ve merkez köylüleri arıcıları tarafından
üretiliyor. İl genelinde bugün yaklaşık 90 bin-100 bin koloni var. Türkiye'de
ise yaklaşık 5 milyon koloni var. Ülke genelinde yaklaşık 80 bin ton bal
üretiliyor. Bunun sadece 1.200 ton gibi bir kısmı Kars'a aittir. İlde yerli
üreticiler bu işi küçük aile işletmeciliği şeklinde yürüttükleri için ihracat
da yoktur. Yerli üreticinin balı Kars dışına, kendi tanıdıklarına ve il dışında
marketi olan tanıdıkların aldıkları kısıtlı miktarlar şeklinde çıkıyor.
Ayrıca ilde,
petek üretimi, balın işlenmesi ve uygun koşullarda paketlenmesi için herhangi
bir tesis de bulunmuyor. Daha önce bu ihtiyacı karşılamak için, organize sanayi
bölgesinde bir arazi tahsis edilmiş. Ancak bu arazi gıda üretimine uygun
bulunmamış ve böylelikle bu ihtiyacın karşılanması bugüne kadar ertelenir hâle
gelmiştir. Sorunlarını dinlediğimiz arıcılar, gıda üretimine uygun bir arazi
tahsis edilmesinin önemi üzerinde durmuşlardır. Bunun yanında, ildeki
üreticilerin çoğunun teknolojik imkânlardan yoksun olduğu söylenebilir.
Hijyenik ürünler için gerekli olan malzemelere sahip olan üretici sayısı fazla
değil. Yerli üreticinin tamamının bal süzme, ambalajlama gibi teknolojik
imkânlara sahip olması gerekiyor.
İlde arıcılıkla
ilgili en büyük sorunlardan biri de Kars'a özgü Kafkas arı ırkının koruma
altına alınmamış olmasıdır. Arıcılık mevsiminde Ordu'dan, Samsun'dan,
Giresun'dan ve başkaca illerden arıcılarla gidip bal üretimi yapıyorlar. Yerli
üretici, dışarıdan gelen arıcılardan dolayı mağdur olduklarını öne sürüyor.
Dışarıdan gelen arıcıların, Kafkas arı ırkını melezlediğini anlatan yerli
arıcılar, bu arıcıların aynı zamanda kalitesiz bal üretimi yaptıklarını da öne
sürüyor. Uygun olmayan yöntemlerle üretim yaptıkları için de balı ucuza
sattıklarını anlatan yerli üreticiler, bu nedenle de kendi ürünlerini
belirledikleri fiyattan satamadıklarını anlatmışlardır. Kars Arıcılar Birliği
yetkilileri, dışarıdan gelen arıcıların engellenmemesi durumunda Kafkas arı
ırkının tamamen biteceği uyarısını yapmışlardır.
İldeki mevcut
potansiyelin desteklenmesi durumunda, arıcılığın il ekonomisi için önemli bir
gelir kaynağı olacağı ve büyük bir sektöre dönüşeceği aşikârdır. Arıcılığın
desteklenmesi için uzun vadeli ya da karşılıksız destekler verilmelidir. Aynı
zamanda ildeki Kafkas arı ırkının korunması, Kars balının coğrafi
işaretlemesinin kısa zamanda yapılması gerekiyor. Kars halkı için önemli bir
gelir kaynağı olacak arıcılığın geliştirilmesi ve bu alanda yaşanan sorunların
tespit edilerek alınacak önlemlerin belirlenmesi için Meclis araştırması
açılmasını Genel Kurulun takdirine sunuyoruz.

3.- Muş Milletvekili Demir Çelik ve 21 milletvekilinin,
Muş’un Varto ilçesinde yapılması planlanan hidroelektrik santrallerin bölgeye
olumsuz etkilerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1125)

Türkiye Büyük Millet Meclisi Başkanlığına
Ülkemizde
yapılması planlanan 842 adet hidroelektrik santralinden 6 tanesi Muş ilimizin
Varto ilçesine yapılması planlanmaktadır.
Muş ilimizin
Varto ilçesinde yapılması öngörülen hidroelektrik santrallerinin bölge
ekolojisine ve bölgede yaşayan yurttaşlarımızın tarım ve hayvancılık
faaliyetlerine olan olumsuz etkilerinin araştırılarak tespit edilmesi ve başta
bölge ekolojisi olmak üzere bölgede yapılan tarım ve hayvancılık faaliyetleri
üzerinde oluşabilecek olumsuz etkilerin önlenmesi ve giderilmesi için
Anayasa’nın 98’inci, İç Tüzük’ün 104 ve 105’inci maddeleri gereğince Meclis
araştırması açılmasını arz ederiz.

1)  Demir
Çelik  (Muş)
2)  Pervin
Buldan  (Iğdır)
3)  İdris
Baluken  (Bingöl)
4)  Sırrı
Sakık  (Muş)
5)  Murat
Bozlak (Adana)
6)  Halil
Aksoy (Ağrı)
7)  Ayla
Akat Ata (Batman)
8)  Hasip
Kaplan  (Şırnak)
9)  Hüsamettin
Zenderlioğlu  (Bitlis)
10)  Emine
Ayna  (Diyarbakır)
11)  Nursel
Aydoğan  (Diyarbakır)
12)  Altan
Tan  (Diyarbakır)
13)  Adil
Zozani  (Hakkâri)
14)  Esat
Canan  (Hakkâri)
15)  Sırrı
Süreyya Önder  (İstanbul)
16)  Sebahat
Tuncel  (İstanbul)
17)  Mülkiye
Birtane  (Kars)
18)  Erol
Dora  (Mardin)
19)  Ertuğrul
Kürkcü  (Mersin)
20)  İbrahim
Binici  (Şanlıurfa)
21)  Nazmi
Gür (Van)
22)  Özdal
Üçer  (Van)
Gerekçe:
Cumhuriyetin
ilanından bugüne hükûmet politikaları çerçevesinde gerek sosyal gerekse de
ekonomik bağlamda geri bırakılmış olan birçok bölge günümüzde de hidroelektrik
santralleri projeleriyle yeni yaratılan rant alanlarına kurban edilmek
istenmektedir. 90’lı yıllarda uygulanan olağanüstü hâl kapsamında yaylacılığın
yasaklanması, köylerin boşaltılarak yurttaşların zorla göç ettirilmesi gibi
insanlık dışı pratiklerin bir sonucu olarak sosyoekonomik anlamda bölge halkı,
günümüz modern toplumların refah seviyesinin altında ezilmiştir. Genel olarak
geçim kaynağı tarım ve hayvancılık olan bölge halkının bu hakkı, devlet eliyle
hükûmetler tarafından on yıllarca gasbedilmiş, insanların yaşam hakları
ellerinden alınmış, bölge insanlardan arındırılmıştır.
90’lı yıllarda
uygulanan OHAL deneyimi ve buna bağlı olarak yaylacılığın yasaklanmış olması
mikro düzeyde bölge halkının geçim kaynaklarını elinden alırken makro düzeyde
de topyekûn tüm bir ülkenin ekonomisinde derin yaralar bırakmıştır. Bölge
halkının ekonomik getirilerinin kesilmesiyle birlikte doğu illerinden batı
illerine büyük göçler yaşanmış, bu göçler dolayısıyla, hem bölgenin hem de batı
illerinin sosyoekonomik yapılarında köklü ve geri dönülmesi zor değişimler
yaşanmıştır. Şüphesiz ki bu değişimden yüksek ölçüde etkilenen Muş ilimiz ve
bağlı ilçeleri kısıtlı kaynaklarla ayakta kalmaya çalışmaktadır. Hâlen belli
oranlarda tarım ve hayvancılık faaliyetlerinin yürütüldüğü ilimiz ve
ilçelerinde varlık mücadelesi veren halkımız, uygulanan yanlış politikalar
neticesinde sosyoekonomik anlamda, tabiri yerindeyse, âdeta can çekişmektedir.
Bu anlamıyla birçok yurttaş dün olduğu gibi bugün de yaşadıkları toprakları
terk ederek başka coğrafyalara göç etmek zorunda bırakılmıştır.
Son dönemde
uygulamaya konulan hidroelektrik santrali projeleri de yine dün olduğu gibi
bugün de bölgeyi insansızlaştırma amacı taşımaktadır. Hâlihazırdaki ekonomik
değerlere yönelik olarak bölgeyi yeniden yapılandırmak ve bölge insanını bu
ekonomik faaliyetlere teşvik etmek yerine ellerinde kalan son birkaç parça
toprağı da devlet eliyle ellerinden alarak yeni rant alanları yaratan ve
insanları bölgeyi terk etmeye zorlayan bir yapılanma ile karşı karşıya
kalınmıştır. Dolayısıyla yapılması planlanan HES'ler bölgede yaşanan göçleri
daha da fazlalaştırarak bölge halkını derinden etkileyecektir. Kısıtlı tarım
arazilerine can suyu olan birçok derenin ve nehrin yatakları değişecek,
bölgenin ekolojik dengesinde tamiri zor yaralar açılacaktır.
Ülkemizde 4628
sayılı Elektrik Piyasası Kanunu ile birlikte tüzel kişiler ve kurumlar
aracılığıyla projelendirilerek elektrik santrali yapılmak üzere ihaleye
çıkarılan 842 adet hidroelektrik santrali projesi bulunmaktadır. Bu projelerden
6 tanesinin Muş ilimizin Varto ilçesine yapılması planlanmaktadır. 
Varto ilçesinde
bulunan ve HES yapılması planlanan dere ve nehirler Mengel Çayı, Goşkar Deresi,
Murat Nehri, Başkan Çayı ve Başkent Çayı’dır. İlçemizde bulunan özellikle
Goşkar (Koçkar) Deresi başta içme suyu ihtiyacının karşılanması, tarım
arazilerinin sulanması ve hayvancılık gibi alanlarda kullanılması anlamında
bölge halkı için hayati öneme sahipken, aynı zamanda bölge halkı için Alevi
inanışında önemli kutsal bir merkez olan Goşkar Tepesi'ni de içinde
barındırmaktadır. Bu bölgede yapılacak olan hidroelektrik santralleri hem
ekonomik faaliyetleri olumsuz etkileyecek hem de kültürel anlamda bölge halkının
inanışlarını hiçe saymak anlamına gelecektir. Yapılacak HES'lerden olumsuz
etkilenecek olan Goşkar Tepesi bölgede yaşayan Alevi yurttaşlarımız için
inançları gereği önemli bir yere sahiptir.
Bu anlamıyla Muş
ilimizin Varto ilçesinde yapılması öngörülen hidroelektrik santrallerinin bölge
ekolojisine ve bölgede yaşayan yurttaşlarımızın tarım ve hayvancılık
faaliyetlerine olan olumsuz etkilerinin araştırılarak tespit edilmesi ve başta
bölge ekolojisi olmak üzere, bölgede yapılan tarım ve hayvancılık faaliyetleri
üzerinde oluşabilecek olumsuz etkilerin önlenmesi ve giderilmesi için
Anayasa’nın 98’inci İç Tüzük’ün 104 ve 105’inci maddeleri gereğince Meclis
araştırması açılmasını arz ederiz.
BAŞKAN –
Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Şimdi, bir
Meclis soruşturması önergesi vardır.
Önerge
bastırılıp sayın üyelere bugün dağıtılmıştır.
Şimdi önergeyi
okutuyorum:

Ç) Meclis Soruşturması Önergeleri
1.- İstanbul Milletvekili Aydın Ağan Ayaydın ve 57
milletvekilinin, 2013 yılında yapılan Seviye Belirleme Sınavı’nın iptaline
ilişkin Ankara 18. İdare Mahkemesinin kararını uygulamadığı ve bu eyleminin
Türk Ceza Kanunu’nun 257’nci maddesinde düzenlenen görevi kötüye kullanma
suçuna uyduğu iddiasıyla Anayasa’nın 100’üncü ve Türkiye Büyük Millet Meclisi
İçtüzüğü’nün 107’nci maddeleri uyarınca Millî Eğitim Bakanı Nabi Avcı hakkında
bir Meclis soruşturması açılmasına ilişkin önergesi (9/11)

Türkiye Büyük Millet Meclisi Başkanlığına
Anayasa'nın
100'üncü, TBMM İçtüzük’ünün 107'nci maddeleri uyarınca aşağıda yer alan
gerekçeler çerçevesinde Millî Eğitim Bakanı Nabi Avcı hakkında Meclis
soruşturması açılmasını arz ve talep ederiz.
Aydın Ayan
Ayaydın Ercan Cengiz Mehmet Ali Susam
 İstanbul İstanbul 
İzmir
Mehmet Volkan
Canalioğlu Sakine Öz Sena Kaleli
 
Trabzon Manisa  Bursa
Hüseyin Aygün Levent
Gök Nurettin Demir
 Tunceli Ankara 
Muğla
Bülent Kuşoğlu Ayşe
Nedret Akova Ali Sarıbaş
 Ankara Balıkesir Çanakkale
Haluk Ahmet
Gümüş Malik Ecder Özdemir 0sman Faruk Loğoğlu
 
Balıkesir Sivas  Adana
Selahattin
Karaahmetoğlu  Erdal Aksünger Mustafa Sezgin Tanrıkulu
 
Giresun İzmir  İstanbul
İlhan Demiröz Mustafa
Balbay Ali Serindağ
 Bursa İzmir 
Gaziantep
Veli Ağbaba Celal
Dinçer Ahmet Toptaş
 Malatya İstanbul Afyonkarahisar
Musa Çam Ali
Haydar Öner Emre Köprülü
 İzmir Isparta 
Tekirdağ
İdris Yıldız Aytun
Çıray Kemal Değirmendereli
 Ordu İzmir 
Edirne
Gürkut Acar Gökhan
Günaydın Orhan Düzgün
 Antalya Ankara 
Tokat
Tolga Çandar Gülsün
Bilgehan Hülya Güven
 Muğla Ankara 
İzmir
Oğuz Oyan Aylin
Nazlıaka Arif Bulut
 İzmir Ankara 
Antalya
Haydar Akar Mehmet
Hilal Kaplan Aytuğ Atıcı
 Kocaeli Kocaeli 
Mersin
Şafak Pavey Mahmut
Tanal Haluk Eyidoğan
 İstanbul İstanbul 
İstanbul
Ali İhsan
Köktürk Mehmet Haberal Namık Havutça
 Zonguldak Zonguldak 
Balıkesir
Mehmet Şeker Melda
Onur Tanju Özcan
 Gaziantep İstanbul 
Bolu
Binnaz Toprak Mustafa
Moroğlu Turhan Tayan
 İstanbul İzmir 
Bursa
Muhammet Rıza
Yalçınkaya  Birgül Ayman Güler Metin Lütfi Baydar
 
Bartın  İzmir Aydın
Gerekçe: 
A. GENEL
HUKUKSAL DEĞERLENDİRME
Türkiye
Cumhuriyeti Anayasası’nın Başlangıç bölümünde; "Millet iradesinin mutlak
üstünlüğü, egemenliğin kayıtsız şartsız Türk Milletine ait olduğu ve bunu
millet adına kullanmaya yetkili kılınan hiçbir kişi ve kuruluşun, bu Anayasa'da
gösterilen hürriyetçi demokrasi ve bunun icaplarıyla belirlenmiş hukuk düzeni
dışına çıkamayacağı, Kuvvetler ayrımının, Devlet organları arasında üstünlük
sıralaması anlamına gelmeyip, belli Devlet yetki ve görevlerinin
kullanılmasından ibaret ve bununla sınırlı medeni bir işbölümü ve iş birliği
olduğu ve üstünlüğün ancak Anayasa ve kanunlarda bulunduğu" hususlarına
yer verilmiş, 2’nci maddesinde ise hukuk devleti ilkesi cumhuriyetin temel
nitelikleri arasında sayılmıştır.
Anayasa
Mahkemesinin yerleşik kararlarına göre hukuk devleti, eylem ve işlemleri hukuka
uygun olan, insan haklarına dayanan, bu hak ve özgürlükleri koruyup
güçlendiren, her alanda adaletli bir hukuk düzeni kurup bunu geliştirerek
sürdüren, Anayasa’ya aykırı tutumlardan kaçınan, hukukun üstün kurallarıyla
kendini bağlı sayan, yargı denetimine açık devlettir.
Anayasa’nın 138’inci
maddesinin son fıkrasında da “Yasama ve yürütme organları ile idare, mahkeme
kararlarına uymak zorundadır; bu organlar ve idare, mahkeme kararlarını hiçbir
suretle değiştiremez ve bunların yerine getirilmesini geciktiremez.” hükmü yer
almaktadır.
Yine, 2577
sayılı İdari Yargılama Usul Kanunu’nun 28’inci maddesinin (1)’inci fıkrasında
“Danıştay, bölge idare mahkemeleri, idare ve vergi mahkemelerinin esasa ve
yürütmenin durdurulmasına ilişkin kararların icaplarına göre idare,
gecikmeksizin işlem tesis etmeye veya eylemde bulunmaya mecburdur. (...)”
denilmektedir.
Öte yandan, 5237
sayılı Türk Ceza Kanunu’nun “Görevi kötüye kullanma” başlıklı 257’nci
maddesinin (1)’inci fıkrasında, “Kanunda ayrıca suç olarak tanımlanan haller
dışında, görevinin gereklerine aykırı hareket etmek suretiyle, kişilerin
mağduriyetine veya kamunun zararına neden olan ya da kişilere haksız bir kazanç
sağlayan kamu görevlisi, bir yıldan üç yıla kadar hapis cezası ile
cezalandırılır.” hükmüne yer verilmiştir.
Anayasa’nın
100’üncü maddesi, Başbakan veya bakanlar hakkında Türkiye Büyük Millet
Meclisinin önemli bir denetim mekanizması olan Meclis soruşturmasını; Türkiye
Büyük Millet Meclisi İçtüzüğünün 107-113 maddeleri ise Meclis soruşturması ile
soruşturma usulünü düzenlemiştir.
TBMM İçtüzüğünün
107’nci maddesinde, Meclis soruşturması açılması önergesi koşulları;
a)  Görevde
bulunan veya görevinden ayrılmış Başbakan veya bakan hakkında olması,
b)  Önergenin,
TBMM üye tam sayısının en az onda 1’inin imzasını içermesi,
c)  Suç teşkil
eden eylemin görevle ilgili işlerden ve görev sırasında işlendiğinin
vurgulanması,
d)  Eylemlerin,
gerekçe gösterilerek, maddesi de yazılmak suretiyle hangi kanuna ve nizama
aykırı olduğunun belirtilmesi şeklinde belirlenmiştir.
Bu çerçevede,
Anayasa ve kanunlara açıkça aykırı şekilde davranılarak yargı kararlarının
idarece uygulanmaması, görevi kötüye kullanmak suçu kapsamında yer aldığından
Millî Eğitim Bakanı Nabi Avcı hakkında bu önergenin düzenlenmesi gerekli
görülmüştür.
B.  MİLLÎ EĞİTİM
BAKANI NABİ AVCI HAKKINDA MECLİS SORUŞTURMASI AÇILMASINI GEREKTİREN EYLEMLER
Millî Eğitim
Bakanlığınca geçen yıl ilköğretim 8’inci sınıflara yönelik yapılan seviye
belirleme sınavı (SBS) 08/06/2013 tarihinde gerçekleştirilmiş olup söz konusu
sınav sonuçları 12/07/2013 tarihinde açıklanmıştır. Ankara 18. İdare Mahkemesi
hukuka uygunluk bulunmadığı gerekçesiyle 10/01/2014 tarihinde dava konusu
seviye belirleme sınavı sonuçlarının yürütmesinin durdurulmasına karar
vermiştir. Daha sonra Ankara 18. İdare Mahkemesi 2013/1539 E. 2014/505 K.
sayılı 31/03/2014 tarihli kararı ile SBS sonuçlarının iptaline karar vermiştir.
Ancak Millî Eğitim Bakanlığı verilen bu kararlara uymamış, idari yargı
kararlarını hiçe saymıştır. Bu çerçevede, Millî Eğitim Bakam Nabi Avcı'nın
idari yargı kararını uygulamamak suretiyle görevi sırasında ve görevindeki
işlerden dolayı işlediği fiiller, 5237 sayılı Türk Ceza Kanunu’nun 257'nci
maddesinde tanımlanan görevi kötüye kullanma suçuna uygun düştüğünden hakkında
Meclis soruşturması açılması zorunluluk arz etmektedir.
C. SONUÇ
Yukarıda
belirtilen gerekçelerle Millî Eğitim Bakam Nabi Avcı’nın görevi sırasında ve
görevindeki işlerden dolayı işlediği fiiller, 5237 sayılı Türk Ceza Kanunu’nun
257'nci maddesinde tanımlanan görevi kötüye kullanma suçuna uygun düştüğünden
söz konusu eylemlerin soruşturulması için hakkında Anayasa’nın 100’üncü ve
Türkiye Büyük Millet Meclisi İçtüzüğü’nün 107’nci maddeleri gereğince Meclis
soruşturması açılmasını arz ve teklif ederiz.
BAŞKAN –
Anayasa’nın 100’üncü maddesindeki “Meclis, bu istemi en geç bir ay içinde
görüşür ve gizli oyla karara bağlar.” hükmü uyarınca Meclis soruşturması
önergesinin görüşülme gününe dair Danışma Kurulu önerisi daha sonra Genel
Kurulun oyuna sunulacaktır. 

D) Duyurular
1.- Başkanlıkça, Kadın Erkek Fırsat Eşitliği ile Kamu
İktisadi Teşebbüsleri Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyuru

BAŞKAN - Sayın
milletvekilleri, Kadın Erkek Fırsat Eşitliği ile Kamu İktisadi Teşebbüsleri
komisyonlarında siyasi parti grubu mensubu olmayan milletvekillerine de birer
üyelik düşmektedir. Bu komisyonlara aday olmak isteyen siyasi parti grubu
mensubu olmayan milletvekillerinin 1 Aralık 2014 Pazartesi günü saat 18.00’e
kadar Türkiye Büyük Millet Meclisi Başkanlığına yazılı olarak müracaat
etmelerini rica ediyorum.
Türkiye Büyük
Millet Meclisi Başkanlığının bir tezkeresi daha vardır, okutup oylarınıza
sunacağım:

A) Tezkereler (Devam)
4.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı Cemil Çiçek başkanlığındaki bir heyetin, Umman
Sultanlığı Şûra Meclisi Başkanı Khalid bin Hilal Al Maawalı ve Ürdün
Temsilciler Meclisi Başkanı Atef Tarawneh’in vaki davetlerine icabet etmek
üzere 6-8 Aralık 2014 tarihleri arasında Umman’a ve 8-9 Aralık 2014 tarihleri
arasında Ürdün’e resmî birer ziyarette bulunmasına ilişkin tezkeresi (3/1633)
 20.11.2014
Türkiye Büyük Millet Meclisi Genel Kuruluna
Türkiye Büyük
Millet Meclisi Başkanı Cemil Çiçek başkanlığındaki heyetin, Umman Sultanlığı
Şura Meclisi Başkanı Khalid bin Hilal Al Maawalı ve Ürdün Temsilciler Meclisi
Başkanı Atef Tarawneh'in vaki davetlerine icabet etmek üzere 6-8 Aralık 2014
tarihleri arasında Umman'a ve 8-9 Aralık 2014 tarihleri arasında Ürdün'e resmî
ziyarette bulunması hususu, 28/3/1990 tarihli ve 3620 sayılı Türkiye Büyük
Millet Meclisinin Dış İlişkilerinin Düzenlenmesi Hakkında Kanun'un 6’ncı
maddesi uyarınca Genel Kurulun tasviplerine sunulur.
 Cemil
Çiçek
 
Türkiye Büyük Millet Meclisi 
 
Başkanı
BAŞKAN – Kabul
edenler… Kabul etmeyenler… Kabul edilmiştir.
Danışma
kurulunun bir önerisi vardır. Okutup işleme alacağım ve oylarınıza sunacağım:

VIII.- ÖNERİLER
A) Danışma Kurulu Önerileri
1.- Danışma Kurulunun, HDP Grubu adına Grup Başkan
Vekili Iğdır Milletvekili Pervin Buldan’ın, İstanbul Milletvekili Abdullah
Levent Tüzel ve 22 milletvekilinin, Balıkesir Milletvekili Ayşe Nedret Akova ve
26 milletvekilinin, Van Milletvekili Nazmi Gür ve 21 milletvekilinin, Balıkesir
Milletvekili Ayşe Nedret Akova ve 20 milletvekilinin, Kocaeli Milletvekili
Mehmet Hilal Kaplan ve 24 milletvekilinin, İstanbul Milletvekili Celal Dinçer
ve 20 milletvekilinin, Batman Milletvekili Ayla Akat Ata ve 21 milletvekilinin,
İzmir Milletvekili Birgül Ayman Güler ve 27 milletvekilinin, Batman
Milletvekili Ayla Akat Ata ve 21 milletvekilinin, Mardin Milletvekili Erol Dora
ve 21 milletvekilinin, Diyarbakır Milletvekili Nursel Aydoğan ve 21 milletvekilinin,
Kırklareli Milletvekili Turgut Dibek ve 22 milletvekilinin, Mersin Milletvekili
Ali Öz ve 21 milletvekilinin, Kars Milletvekili Mülkiye Birtane ve 29
milletvekilinin, Kırklareli Milletvekili Turgut Dibek ve 21 milletvekilinin,
İstanbul Milletvekili Sedef Küçük ve 20 milletvekilinin, HDP Grubu adına Grup
Başkan Vekili Iğdır Milletvekili Pervin Buldan’ın, İstanbul Milletvekili Binnaz
Toprak ve 23 milletvekilinin, Diyarbakır Milletvekili Nursel Aydoğan ve 27
milletvekilinin, İstanbul Milletvekili Sebahat Tuncel ve 27 milletvekilinin,
Antalya Milletvekili Gökcen Özdoğan Enç ve 32 milletvekilinin, Kars
Milletvekili Mülkiye Birtane ve 21 milletvekilinin, kadın cinayetleri, kadına
yönelik şiddet ve ayrımcılık, kadın sığınma evleri ile şiddete maruz kalan kadınların
sorunlarının araştırılarak alınması gereken önlemlerin belirlenmesi amacıyla
vermiş oldukları Meclis araştırması önergelerinin Genel Kurulun 25 Kasım 2014
Salı günkü birleşiminde okunmasına ve bu önergelerin (10/124), (10/226),
(10/320), (10/321), (10/336), (10/601), (10/637), (10/958), (10/1055) esas
no.lu Meclis araştırması önergeleriyle birleştirilerek ön görüşmelerinin aynı
günkü birleşiminde yapılmasına ilişkin önerisi
  25.11.2014
Danışma Kurulu Önerisi
Danışma
Kurulunun 25.11.2014 Salı günü (Bugün) yaptığı toplantıda, aşağıdaki önerilerin
Genel Kurulun onayına sunulması uygun görülmüştür.
 Sadık
Yakut
 
Türkiye Büyük Millet Meclisi
 Başkanvekili
 Ahmet Aydın Levent
Gök
Adalet ve
Kalkınma Partisi  Cumhuriyet Halk Partisi
 Grubu
Başkanvekili  Grubu Başkanvekili

 Yusuf
Halaçoğlu İdris Baluken
Milliyetçi
Hareket Partisi  Hakların Demokratik Partisi
 Grubu
Başkanvekili  Grubu Başkanvekili
Öneriler:
Genel Kurulun
25/11/2014 tarihli Salı günkü (Bugün) Birleşiminde, kadın cinayetleri, kadına
yönelik şiddet ve ayrımcılık, kadın sığınma evleri ile şiddete maruz kalan
kadınların sorunlarının araştırılarak alınması gereken önlemlerin belirlenmesi
amacıyla verilmiş ekli listede yer alan Meclis araştırması önergelerinin
okunması ve önergelerin görüşmelerinin gündemde bulunan bu konuda verilmiş
Meclis araştırma önergeleriyle birlikte aynı günkü birleşimde yapılması
önerilmiştir. 
(10/124) Mersin
Milletvekili Mehmet Şandır ve 19 milletvekilinin, (10/226) İzmir Milletvekili
Mustafa Moroğlu ve 38 milletvekilinin, (10/320) HDP Grubu adına Grup Başkan
Vekili Iğdır Milletvekili Pervin Buldan’ın, (10/321) HDP Grubu adına Grup
Başkan Vekili Iğdır Milletvekili Pervin Buldan’ın, (10/336) Hatay Milletvekili
Mehmet Ali Ediboğlu ve 23 milletvekilinin, (10/601) Aydın Milletvekili Bülent
Tezcan ve 22 milletvekilinin, (10/637) Antalya Milletvekili Gürkut Acar ve 24
milletvekilinin, (10/958) İzmir Milletvekili Hülya Güven ve 41 milletvekilinin,
(10/1055) İstanbul Milletvekili Sebahat Tuncel ve 21 milletvekilinin, evrak no
(156676) HDP Grubu adına Grup Başkan Vekili Bingöl Milletvekili İdris
Baluken’in, (157294) İstanbul Milletvekili Abdullah Levent Tüzel ve 22
milletvekilinin, (154976) Balıkesir Milletvekili Ayşe Nedret Akova ve 26
milletvekilinin, (262583) Van Milletvekili Nazmi Gür ve 21 milletvekilinin,
(261499) Balıkesir Milletvekili Ayşe Nedret Akova ve 20 milletvekilinin,
(222510) Kocaeli Milletvekili Mehmet Hilal Kaplan ve 24 milletvekilinin,
(212106) İstanbul Milletvekili Celal Dinçer ve 20 milletvekilinin, (196054)
Batman Milletvekili Ayla Akat Ata ve 21 milletvekilinin, (176172) İzmir
Milletvekili Birgül Ayman Güler ve 27 milletvekilinin, (170028) Batman
Milletvekili Ayla Akat Ata ve 21 milletvekilinin, (180756) Mardin Milletvekili
Erol Dora ve 21 milletvekilinin, (285832) Diyarbakır Milletvekili Nursel
Aydoğan ve 21 milletvekilinin, (302947) Kırklareli Milletvekili Turgut Dibek ve
22 milletvekilinin, (303421) Mersin Milletvekili Ali Öz ve 20 milletvekilinin,
(324197) Kars Milletvekili Mülkiye Birtane ve 29 Milletvekilinin, (346697)
Kırklareli Milletvekili Turgut Dibek ve 21 Milletvekilinin, (353331) İstanbul
Milletvekili Sedef Küçük ve 20 Milletvekilinin, (353282) HDP Grubu adına Grup
Başkanvekili Iğdır Milletvekili Pervin Buldan’ın, (353784) İstanbul
Milletvekili Binnaz Toprak ve 23 Milletvekilinin, (354522) Diyarbakır
Milletvekili Nursel Aydoğan ve 27 Milletvekilinin, (354527) İstanbul
Milletvekili Sebahat Tuncel ve 27 Milletvekilinin, (354664) Antalya
Milletvekili Gökcen Özdoğan Enç ve 26 Milletvekilinin, (216698) Kars
Milletvekili Mülkiye Birtane ve 21 Milletvekilinin. 
BAŞKAN – Kabul
edenler… Kabul etmeyenler… Kabul edilmiştir.
İç Tüzük’ün
37’nci maddesine göre verilmiş bir doğrudan gündeme alınma önergesi vardır, okutup
işleme alacağım ve oylarınıza sunacağım. 
VII.- BAŞKANLIĞIN GENEL KURULA SUNUŞLARI (Devam)
B) Önergeler (Devam)
5.- Sakarya Milletvekili Engin Özkoç’un, (2/1800) esas
numaralı Millî Eğitim Temel Kanunununda Değişiklik Yapılmasına İlişkin Kanun
Teklifi’nin doğrudan gündeme alınmasına ilişkin önergesi (4/218)
 21
Kasım 2014
Türkiye Büyük Millet Meclisi Başkanlığına
2/1800 esas
numaralı yasa teklifimin, iç tüzüğün 37. Maddesine göre 45 gün içinde
komisyonda görüşülmemesi nedeniyle doğrudan gündeme alınmasını talep ederim.
Engin
Özkoç 
Sakarya
BAŞKAN – Teklif
sahibi olarak Balıkesir Milletvekili Sayın Namık Havutça konuşacak. 
Buyurun. (CHP
sıralarından alkışlar) 
NAMIK HAVUTÇA
(Balıkesir) – Sayın Başkan, değerli milletvekili arkadaşlarım; ben de burada bugün
başta Başöğretmen Atatürk olmak üzere tüm öğretmenlerimizin Öğretmenler Günü’nü
yürekten tebrik ediyorum. 
Bizi burada
dinleyen, Anadolu’nun her coğrafyasında görev yapan sevgili öğretmenlerimizin
bir kez daha bu vesileyle sorunlarını bu kürsüden dile getirmek istiyorum. 
Değerli
arkadaşlarım, bakın, günümüzde öğretmenlerin en önemli sorunu ekonomik
sorunları. Sayın Başbakan dün öğretmen arkadaşlara müjde veriyor, 15 bin yeni
öğretmen atanacakmış. Öğretmenler için gerçek müjde buradan onlara yoksulluk sınırının
üzerinde bir maaş verilmesi olarak kabul edilebilir; yoksa, Türkiye’de 15 bin
ek atama yapılacağını söylemek ve bunu müjde olarak söylemek öğretmenlere bugün
gerçekten hakaret etmektir, onların zekâlarıyla alay etmek demektir. 
Bakın, on iki yıldan beri Adalet
ve Kalkınma Partisi iktidarda. Demin değerli bir milletvekili arkadaşımız
öğretmenlerin durumlarının iyileştirildiğini söylüyor. Bakın, ben size…
Hukukçular gerekçeyle, öğretmenler notlarla konuşur. 2002 yılında bir öğretmen
arkadaşın bir maaşıyla aldığı küçük altın 24 adet, günümüzde 14 adet. Yani,
öğretmenlerin gelirleri yüzde 41 erimiş, bitmiş. Siz şimdi buradan “Biz on iki
yıllık iktidarımızda öğretmenlerin durumunu iyileştirdik.” diyorsunuz. Ben
buradan bizi dinleyen Balıkesir Öğretmenevindeki öğretmen arkadaşlara, Ankara
Öğretmenevindeki arkadaşlara sesleniyorum: Adalet ve Kalkınma Partisinin
iktidarında sizin durumunuz iyileşti mi gerçekten? 
Bakın, bozuk bir saat bile günde
2 defa doğruyu gösterir. On iki yıldan beri iktidardasınız. 2002 yılında
atanamayan öğretmen sayısı 70 bindi ve Başbakan -şu andaki Cumhurbaşkanı- şunu
söylüyordu: “Olur mu öyle şey? Atanamayan öğretmen diye bir sorun mu olur? Biz
iktidara geldiğimizde öğretmenleri derhâl atayacağız.” Şimdi hatırlatıyorum,
bakın.
Siz Millî Eğitimi yönetiyor
musunuz yoksa saldınız gidiyor mu? Somut şey söylüyorum, hamaset yapmıyorum.
Bakın, 2002 yılında atanamayan öğretmen 70 bindi, 2007’de 200 bine çıktı, bugün
350 bin atanamayan öğretmen var, atama bekleyen öğretmen var. Ya, bugünkü teknoloji
günümüzde Ankara’ya hangi saatte yağmur yağacağını, kaç damla yağacağını hesap
ediyor. Siz, Türkiye’de kaç tane matematik öğretmeni gerekli, Ankara’nın nüfusu
ne olacak, Balıkesir’in nüfusu ne kadar artacak, Türkiye’nin ne kadar sınıf
öğretmenine ihtiyacı var, edebiyat öğretmenine ihtiyacı var, bunu
hesaplayamıyor musunuz? 
Biz buradan söz veriyoruz,
Cumhuriyet Halk Partisi iktidarında bir yıl içerisinde atanamayan öğretmen
kalmayacaktır, ben buradan söylüyorum, söz veriyorum. (CHP sıralarından alkışlar)
CHP iktidarında tüm öğretmenlerimiz yoksulluk sınırının üzerinde maaş
alacaktır. Ben buradan Hükûmetin bakanlarına sesleniyorum: Ya, artık ailenizde
sizin öğretmen var, sizleri de öğretmenler yetiştirdi, öğretmenlere artık
hamaseti bırakalım. 
ÜNAL KACIR
(İstanbul) – Fakülteleri kapatacak mısın? Öğretmen yetiştiren okulları
kapatacak mısın? Böyle bir şey olur mu?
NAMIK HAVUTÇA
(Devamla) - Bakın, 2002 yılındaki tablo aynen devam etmiş, öğretmenlerin
maaşları erimiş. Demin arkadaşımız söyledi, bir gecede uluslararası hukuku
mahvettiniz. Tüm yöneticilerin, öğretmenlerin statülerini bir yasayla yok
ettiniz. Ne yaptınız yerlerine? “EĞİTİM-BİR-SEN” diye bir sendika var, sizin
yandaş sendikanız. Onların fişleme yaptığı, “Bu öğretmen Alevi’dir, bu öğretmen
solcudur.” diye fişleme tutanakları ellerimizde ve mülakat sınavlarında hepsine
bu arkadaşları atadınız. Şu andaki eğitim yönetici kademelerinde çalışan
yöneticilerin yüzde 90’ına yakını EĞİTİM-BİR-SEN üyesi. Ya, bu ülkede başka
sendika yok mu? Öğretmen arkadaşlarımızın sendikal tercihlerine niye müdahale
ediyorsunuz? Sizden şunu bekler öğretmenler: Grevli toplu sözleşme hakkını OECD
ülkelerinde olduğu gibi, Avrupa Birliği ülkelerinde olduğu gibi getirmenizi.
Yoksa sendikal ayrım yaparak, öğretmenler arasında ayrım yaparak kendi
yandaşlarınızı yönetici olarak atamanızı değil, öğretmenlere Avrupa Birliği
standartlarında grevli toplu sözleşmeli sendikal haklar düzenlemenizi bekliyor,
sadaka beklemiyor. O nedenle bizim öğretmenlerimizi Avrupa ülkeleriyle kıyaslayın,
Suriye’yle değil, İran’la değil. Bizim yönümüz Atatürk’ün işaret ettiği çağdaş
uygarlık yönüdür, Avrupa Birliği normlarıdır, yüksek demokrasi standartlarıdır.
Sizin öğretmenlere dayattığınız yoksulluk, kölelik düzeni, cop ve gaz.
Saygılar
sunuyorum. (CHP ve MHP sıralarından alkışlar)
BAŞKAN –
Teşekkür ederim Sayın Havutça.
Bir milletvekili
adına Sayın Uğur Bayraktutan konuşacak, Artvin Milletvekili. (CHP sıralarından
alkışlar)
Buyurun. 
UĞUR BAYRAKTUTAN
(Artvin) – Sayın Başkan, çok değerli milletvekilleri; ben de sözlerimin başında
büyük öğretmen, Başöğretmen Gazi Mustafa Kemal Atatürk ve bütün öğretmenlerin
Öğretmenler Günü’nü kutluyorum. İnşallah, önümüzdeki günlerde sıkıntıların
yaşanmadığı, sadece 24 Kasımlarda da hatırlatılmayan bir öğretmen kitlesini
selamlamak istiyorum sözlerimin başında. 
Şimdi, değerli
milletvekilleri, sadece 24 Kasımlarda hatırlanan, hamasetle anılan öğretmenlerin
ötesinde bir gerçeği, realiteyi de ortaya koymak istiyorum. Demin Namık Havutça
çok güzel şekilde anlattı. Bakın, bir öğretmen gerçeği var Türkiye’de, 119 bin
civarında bir açık ve bunun yanında 330 bin atama bekleyen öğretmen ve aynı
zamanda da daha dün açıklanmış 15 bin atama. Bununla öğretmenlerin sorunlarını
halledebilir miyiz diye bir anlamda kendi iç vicdanımızda sorgulamalıyız diye
düşünüyorum. 
Bunun haricinde,
öğretmenlerle alakalı ciddi sorun var. Millî Eğitim Bakanının geçen gün burada
yapmış olduğu açıklamada, ben buradan bakarak kendisine demiştim, bir açıklama
yaptınız Sayın Bakan, oradan bakınca biz saf gibi mi gözüküyoruz diye. Burada
özellikle şu ilk atanan müdürlerle alakalı, ilk defa yeniden görevlendirme,
mülakat sınavlarıyla alakalı olarak çok ciddi bir sorun var Türkiye’de. Benim
bölgemde de sorun var, Artvin’de de sorun var. 
Değerli
arkadaşlar, Artvin’de hangi okula kimin müdür atandığını berber biliyor, o
öğretmenler, o müdürler bilmiyorlar, berberden öğreniyorlar kimin nereye
atandığını, çok ayrıntılarıyla biliyorum. Diyeceksiniz ki: Olabilir mi? Oluyor
işte ne yazık ki.
Bakana dedim ki:
Sayın Bakanım, bakın, sadece belli bir sendikal örgütlenme içerisinde yer alan
–açıkça söyleyelim- EĞİTİM-BİR-SEN’e üye olan öğretmenler atanıyor. “Hayır,
bunun bir mantığı var.” dedi. Aynen şöyle söyledi, 4 Kasım 2014’te şurada
yapmış olduğu konuşmada Bakan diyor ki: “Şimdi, gerçekten, atanan yöneticilerin
içerisinde sendikal dağılımlarına baktığımız zaman, EĞİTİM-BİR-SEN’in
üyelerinin çok büyük bir çoğunlukta olduğunu görüyoruz. Ama gelinen noktada
atamalarla bunu karşılaştırdığınız zaman, kıyas uygulaması yaptığımız zaman
öyle bir tabloyu görmüyoruz değerli arkadaşlarım.” Bugün Türkiye’de global
olarak rakamlara baktığımız zaman, 250 bin civarında EĞİTİM-BİR-SEN üyesi var.
200 bin civarında TÜRK EĞİTİM-SEN’e üye olan öğretmen arkadaşımız var, 115 bin
civarında EĞİTİM SEN’e üye olan arkadaşımız var, 43 bin civarında Eğitim-İş’e
üye olan öğretmen arkadaşımız var, 25 bin civarında da AKTİF EĞİTİM-SEN’e üye
olan arkadaşımız var. Şimdi, bu tabloya baktığınız zaman, Millî Eğitim
Bakanının dediği denkleme göre matematik problemi sıfır. Eğer Millî Eğitim
Bakanı matematikten sınava giriyor olsa sınıfta kalır yani onu o öğretmenler
kesin sınıfta bırakırlar. Demek ki bu denklem bir anlamda doğru değil çünkü
sınavın nasıl yapıldığını biliyoruz, kimlerin nasıl sorular sordurduğunu da
biliyoruz. 
Değerli
arkadaşlarım, Allah rahmet etsin, Ahmet Taner Kışlalı’nın bir sözü vardı:
“Millî Eğitim Bakanlığı bu ülkede millî ihanet bakanlığına dönüştüğü için
Türkiye’de laik eğitim sistemi ve çağdaş cumhuriyetin ilkeleri bir anda gözardı
edildi.” O nedenle, gelinen tabloda, atamaların nasıl yapıldığını biliyoruz,
kadrolaşmanın nereye götürülmek istendiğini biliyoruz ve nereye götürülmek
istendiğini bir anlamda iyi değerlendiriyoruz. 
Sayın Bakana
Ocak 2014 tarihinde bir soru sordum değerli arkadaşlar, değerli
milletvekilleri, yaklaşık bir yıl önce, “Öğretmenlerin maaşları ve
iyileştirmeleriyle alakalı ciddi bir problem var, bu ciddi tabloyu nasıl
gidereceksiniz.” diye bir soru sordum. Değerli arkadaşlarım, bakın, bugün
öğretmen maaşlarını bir anlamda Avrupa ülkeleriyle kıyasladığınız zaman ciddi
anlamda uçurum olduğunu görüyorsunuz. 1.000 dolar ile 900 dolar arasında maaş
alan bir öğretmen kitlesi var ama Avrupa ülkelerinde, hani hep model olarak
gösterdiğimiz, çağdaşlaşmaya ilişkin örnek gösterdiğimiz Amerika’da, Avrupa
Birliği ülkelerinde 2 bin dolar, 3 bin dolar; daha yüksek rakamlara çıkıyor.
Avusturya’da… 4 bin dolarlara çıkıyor. Siz, yoksulluk sınırının ötesinde, açlık
sınırıyla yan yana getirmiş olduğunuz bir öğretmen kitlesini sadece 24
Kasımlarda anlatarak tabloyu bir pembe tablo olarak Türkiye’nin önüne
koyamazsınız değerli arkadaşlarım. Bakın, Millî Eğitim Bakanına bundan on bir
ay evvel soru sordum. Sayın Bakan sorulan soruları ciddiye almıyor. Dedim ki:
“Sayın Bakan, bakın, böyle bir tablo var. Öğretmenlerin diğer ülkelerle
arasındaki bu maaş uçurumlarını nasıl gidereceksiniz?” Bir yıl oldu yanıt yok.
Biz de bir laf vardır “Sükût ikrardan gelir.” diye. Sanıklar susma haklarını
kullanırlar ama bakanlar susma haklarını kullanamazlar değerli arkadaşlarım,
bakanlar buna yanıt vermek zorundadırlar. Şimdi, hem göstergelerine ilişkin
ciddi problemler var hem de biraz önce ifade ettiğim gibi atamalarına ilişkin
ciddi sorunlar var. Adaleti, hak ve nasafeti, hakkaniyeti eğer Bakanlığınızda sağlayamazsanız,
öğretmenlerin çocuklara bu kavramları öğretmesini beklemek iyimserlik değil
midir değerli milletvekili arkadaşlarım? O nedenle, gelinen noktada ciddi
anlamda bir problem vardır. 
Ben burada Millî
Eğitim Temel Kanunu’na Andımız’ın yeniden koyulmasına ilişkin bir konuşma
yapacağıma bin yıl deseler inanmazdım. “Andımız’ın çocuklara öğretilmesini geri
çekeceğiz.” diye, daha sonra da Atatürk’ün parlamentosunda “Bunu yeniden
koyalım.” diye bir kanun teklifini bana bundan üç yıl evvel deselerdi güler
geçerdim. Türkiye’yi ne hâle getirdiniz, yazıklar olsun, başka bir şey
demiyorum.
Yüce heyetinizi
saygıyla selamlıyorum. (CHP ve MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Alınan karar
gereğince sözlü soru önergelerini görüşmüyor ve gündemin "Seçim"
kısmına geçiyoruz.

IX.- SEÇİMLER
A) Komisyonlarda Açık Bulunan Üyeliklere Seçim
1.- Kamu İktisadi Teşebbüsleri Komisyonunda açık
bulunan üyeliğe seçim

BAŞKAN – Kamu İktisadi
Teşebbüsleri Komisyonunda boş bulunan ve Milliyetçi Hareket Partisi Grubuna
düşen 1 üyelik için Osmaniye Milletvekili Hasan Hüseyin Türkoğlu aday
gösterilmiştir.
Oylarınıza sunuyorum: Kabul
edenler… Kabul etmeyenler… Kabul edilmiştir.
Gündemin "Genel Görüşme ve
Meclis Araştırması Yapılmasına Dair Ön Görüşmeler" kısmına geçiyoruz.
Alınan karar gereğince, biraz
önce okunan ve kabul edilen Danışma Kurulu önerisi kapsamında, kadına yönelik
şiddetin araştırılarak alınması gereken önlemlerin belirlenmesi amacıyla bir
Meclis araştırması açılmasına ilişkin 32 adet Meclis araştırması önergelerinin
birlikte yapılacak görüşmelerine başlıyoruz.
Hükûmet? Burada.
Şimdi, birlikte görüşülecek olan
Meclis araştırması önergelerinden bilgiye sunulmamış olanlardan, her siyasi
parti grubuna mensup milletvekillerinden birer önerge okunarak bilgilerinize
sunulacaktır. Ancak, birlikte görüşülen bütün araştırma önergeleri tam metin
olarak tutanak dergisinde yayımlanacaktır.(*)
Araştırma önergelerini
okutuyorum: 

VII.- BAŞKANLIĞIN GENEL KURULA SUNUŞLARI (Devam)
C) Meclis Araştırması Önergeleri (Devam)
4.- Mersin Milletvekili Ali Öz ve 21 milletvekilinin,
Kadın cinayetleri, kadına yönelik şiddet ve ayrımcılık, kadın sığınma evleri
ile şiddete maruz kalan kadınların sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1140)

Türkiye Büyük Millet Meclisi Başkanlığına
Türkiye'de kadına yönelik şiddet,
baskı ve devamında gelen kadın cinayetlerinin hiç durmadan giderek artmasının
nedenlerinin araştırılarak, alınması gereken önlemlerin tespiti konusunda
Anayasa’nın 98’inci ve İç Tüzük’ün 104 ve 105’inci maddeleri gereğince ekte
sunulan gerekçe çerçevesinde Meclis araştırması açılmasını arz ve teklif ederiz.
29/04/2014
1)
Ali Öz  (Mersin)
2)
Atila Kaya  (İstanbul)
3)
D. Ali Torlak  (İstanbul)
4)
Edip Semih Yalçın  (Gaziantep)
5)
Oktay Öztürk  (Erzurum)
6)
Zühal Topcu  (Ankara)
7)
Murat Başesgioğlu  (İstanbul)
8)
Emin Çınar  (Kastamonu)
9)
Sinan Oğan  (Iğdır)
10)
Hasan Hüseyin Türkoğlu  (Osmaniye)
11)
Mehmet Erdoğan  (Muğla)
12)
Seyfettin Yılmaz  (Adana)
13)
Cemalettin Şimşek  (Samsun)
14)
Necati Özensoy  (Bursa)
15)
Koray Aydın  (Trabzon)
16)
Özcan Yeniçeri (Ankara)
17)
Alim Işık  (Kütahya)
18)
Mesut Dedeoğlu  (Kahramanmaraş)
19)
Celal Adan  (İstanbul)
20)
Mustafa Erdem  (Ankara)
21) Ali Halaman  (Adana)
Gerekçe:
Türkiye Cumhuriyeti Anayasası’na
göre, ülke sınırları içinde yaşayan herkesin sağlıklı bir çevrede yaşayabilmesi
devletin görevidir. Biyolojik ve fiziksel çevrenin yanında sosyal çevrenin de
sağlıklı olması bireyin en temel anayasal hakkıdır. Sağlıklı bir sosyal
çevrenin oluşması ve sürdürülebilmesinin önündeki en büyük engellerden biri
bireysel ve toplumsal şiddettir.
Toplumsal
cinsiyete dayanan roller iktidar ilişkilerini yansıtmakta ve erkeğin kadına
hükmetmesini meşrulaştırmaktadır. Erkek egemen dil ve kültür ortamı, hem özel
hem toplumsal alanda cinsiyete dayalı ayrımcılığın bir araç olarak
kullanılmasının ve yeniden üretilmesinin temel taşıyıcıları olmuştur. Devletin,
hem özel hem kamusal alanda mevcut olan şiddeti görmezden gelmesi, yok sayması,
toplumsal cinsiyet ayrımcılığına karşı etkili politikalar geliştirmemiş olması,
kadına yönelik şiddeti sürekli kılmaktadır. Bu şiddetin, erkekler ve kadınlar
arasındaki eşit olmayan güç ilişkilerinin bir göstergesi, kadınları zorla
bağımlı bir konuma sokmanın toplumsal mekanizmalarından biri olarak, kadını
ekonomik ihtiyaçlarından, sosyal haklarından yoksun bırakmaktadır.
Ülkemizde
yasalar kadına karşı şiddetle mücadele için yeterli hükümlere sahip değil mi?
Şiddet azalacağına niçin artmaktadır? Son yıllardaki artış yüzde binlerle ifade
edilecek rakamlara ulaşmıştır. Türkiye'de 2014 yılının ilk yüz gününde 61 kadın
şiddet sonucu yaşamını yitirmiştir. Ne hoştur ki kadına yönelik şiddet ve aile
içi şiddetin önlenmesi ve bunlarla mücadeleye ilişkin Avrupa Konseyi
Sözleşmesini ilk imzalayan ve onaylayan ülke Türkiye olmuştur.
Sorunun kökenine
inerek, kadınların bilinç üstünde olmasa da bilinçaltında neden erkekleri bir
anlamda daha üstün saydıklarını araştırmak, çözüm önerileri üretmeyi
kolaylaştıracaktır.
Erkek merkezli,
yanlış bakış açısının nedenleri üç başlıkta incelenebilir: Aile faktörü, eğitim
sistemi, toplumsal kalıplar. 
Erkek Egemen
Toplumun göz ardı edilmeye çalışılmasına rağmen, aslında kadınlar kadar
erkekler de bu çarpık sistemin mağdurudurlar. Bunun içindir ki erkek egemen
toplum bakış açısının aşılması, kadınların olduğu kadar erkeklerin de yaşam
standartlarını yükseltecektir.
Şiddet konusunda
bilgilendirmekle, tedbirler getirmekle ancak toplumda bir farkındalık
yaratıldı; medya aracılığıyla yaygınlaştırıldı. Çözüm için çok yönlü çalışmalar
yapıldı; yapılıyor fakat olumlu bir gelişme sağlanamıyor çünkü sorunu çözmek
için bir yanı eksik kalıyor. Şiddetle mücadele için 6284 sayılı Kanun
yürürlükte. Ancak, yasanın amaca uygun uygulanmasını destekleyecek altyapısı
henüz oluşturulmadı. Şiddeti önleme izleme merkezleri ülke çapında kurulmadı,
yönetmeliği çıkarılmadı. Bir toplumsal sorun olan kadına yönelik şiddet ancak
kararlı bir devlet politikası uygulanmasıyla sona erdirilebilir.
Yoksunluk ve
baskı şiddetin ortaya çıkışında önemlidir. Düşük gelir düzeyi ile beraberinde
yaşanan stres ve kısıtlı kaynaklar şiddet riskini arttırmaktadır. Şiddet, işsiz
veya prestiji düşük işlerde çalışanlar arasında daha dramatik olmaktadır.
Tüm toplumda var
olan kemikleşmiş kültür özellikleri, şiddetle mücadeleyle görevli mesleklerin
alt kültürüyle pekiştirildiğinden bunların değiştirilmesi güçtür ancak imkânsız
değildir. Hem tüm topluma hem kadınların kendilerine hem de kolluk ve
yargıçlara ısrarla eğitici ve bilinçlendirici mesajlar verilmeli, yoğun kurs ve
medya desteğiyle bu vahşetle mücadele daha etkin bir şekilde yapılmalıdır.
Uygar toplum, kadın ve erkeğin omuzlarında yükselecek ve geleceğe taşınacaktır.
Konuya bu bilinçle yaklaşıldığında toplumda her iki cinsin özellikle de kadının
yeri, etkinliği, donanımı ve gereksinimleri, daha fazla önem ve değer
kazanacaktır. Bu gerçeği kavrayıp benimseyen ve gereğini tam olarak yerine
getirebilen uluslar, sadece kendi geleceklerini kurmakla kalmayıp diğer
ulusların yarınlarında da söz sahibi olacaklardır. Bireysel ve toplumsal
şiddetin izlerini derinden yaşayan ülkemizde şiddet konusunda daha yapılacak
çok şey, söylenecek çok söz vardır.

5.- İstanbul Milletvekili Sedef Küçük ve 20
milletvekilinin, Kadın cinayetleri, kadına yönelik şiddet ve ayrımcılık, kadın
sığınma evleri ile şiddete maruz kalan kadınların sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1144)

Türkiye Büyük Millet Meclisi Başkanlığına
Kadınlarımızın
maruz kaldığı şiddet, ülkemizin en acı ve kalıcı hâle gelmiş sorunlarından
birisini oluşturmaktadır. Her yıl yüzlerce kadınımız kör bir şiddetin kurbanı
olmakta ve canlarını kaybetmektedir. Canlarına kıyılan kadınlarımızın yanı sıra
resmî makamlara da yansıyan on binlerce şiddet olayı vuku bulmaktadır. Bu
şiddetin önüne geçilebilmesi amacıyla kanunlar çıkarılmış, uluslararası
sözleşmeler imzalanmış olsa da toplumsal zihniyet kalıpları ve uygulamadaki
hatalar nedeniyle şiddetle mücadele konusunda ilerleme sağlanamamış,
kadınlarımızın maruz kaldıkları şiddet etkisini artırarak devam etmiştir.
Kadınlarımıza yönelik şiddetin ve kadın cinayetlerinin sonlandırılması için
kararlı bir mücadele stratejisine ve toplumsal zihniyet kalıplarını kıracak
kararlı bir irade sergilenmesi gerekmektedir.
Bu nedenle,
ülkemizde yaşayan kadınlara yönelik şiddet ve kadın cinayetleriyle ilgili
sorunların ve alınması gereken önlemlerin belirlenmesi amacıyla Anayasa’nın
98’inci, İç Tüzük’ün 104 ve 105’inci maddeleri gereğince Meclis araştırması
açılmasını arz ederiz. 19/11/2014
1) Sedef Küçük (İstanbul)
2) Veli Ağbaba (Malatya)
3) Özgür Özel (Manisa)
4) Kadir Gökmen Öğüt (İstanbul)
5) Ali Özgündüz (İstanbul)
6) Ömer Süha
Aldan (Muğla)
7) Emre Köprülü (Tekirdağ)
8) Ercan Cengiz (İstanbul)
9) Turhan Tayan  (Bursa)
10) Mehmet
Haberal (Zonguldak)
11) Osman Taney
Korutürk  (İstanbul)
12) Osman Oktay
Ekşi  (İstanbul)
13) Turgay
Develi (Adana)
14) Haydar Akar (Kocaeli)
15) Sena Kaleli  (Bursa)
16) Binnaz
Toprak (İstanbul)
17) Gürkut Acar  (Antalya)
18) Ali Serindağ
 (Gaziantep)
19) Ali Haydar
Öner  (Isparta)
20) Sinan Aydın
Aygün  (Ankara)
21) Aydın Ağan
Ayaydın (İstanbul)
Gerekçe:
Ülkemiz
"Kadınlara Yönelik Şiddet ve Ev İçi Şiddetin Önlenmesi ve Bunlarla
Mücadeleye Dair Avrupa Konseyi Sözleşmesi" (İstanbul Sözleşmesi) ve
"BM Kadınlara Karşı Her Türlü Ayrımcılığın Önlenmesi Uluslararası
Sözleşmesi"ni imzalamış, 6284 sayılı "Ailenin Korunması ve Kadına
Karşı Şiddetin Önlenmesine Dair Kanun"u Meclisimizden geçirmiştir. Söz
konusu sözleşmelerle taraf devletler "kadınları her türlü şiddetten
korumak, aile içi şiddeti önlemek, kovuşturmak ve ortadan kaldırmakla" yükümlü
kılınmıştır. Ancak, uluslararası sözleşmelerin anılan yükümlülüklerinin yerine
getirilmesinde ve 6284 sayılı Kanun’un uygulanmasında yaşanan aksaklıklar
nedeniyle kadınlarımıza yeterli bir güvenlik şemsiyesi sağlanamamış ve
kadınlarımızın şiddet görmesinin, canlarına kıyılmasının önüne geçilememiştir. 
Cinayetlere
kurban verdiğimiz kadınlar ve şiddet mağduru kadınlar genellikle aile içi
şiddetin kurbanı olmaktadır. Aile içi şiddet nedeniyle bireysel ve toplumsal
bozukluklar ortaya çıkabilmekte, bir şiddet sarmalı doğmasına neden olmakta,
gelecek kuşakların da şiddete eğilimli olması sonucunu doğurmakta ve toplumsal
bir tehdit hâlini almaktadır. Bu açıdan, kadınlarımızın maruz kaldığı şiddetle
mücadelenin taviz vermeden sürdürülmesi gereği vardır. Ancak, kimi kamu görevlilerinin
bu mücadele konusunda yeterince kararlılık göstermedikleri, şiddeti aile içi
bir mesele olarak algıladıkları gözlenmektedir. Diğer yandan, kimi kamu
görevlileri kadına şiddet konusunda en önemli etkenlerden biri olan geleneksel,
toplumsal zihniyet kalıplarıyla mücadele konusunda isteksiz davranmaktadır.
Oysa diğer ülke uygulamaları, kadına yönelik şiddetin önlenmesi konusunda en
önemli mücadelenin toplumsal zihniyet kalıplarına karşı olan mücadele olduğunu
ortaya koymuştur. Nitekim altında imzamız olan uluslararası sözleşmeler, imzacı
devletleri cinsiyet rolleri ve toplumsal cinsiyet kalıplarıyla mücadele etmeye
zorunlu kılmaktadır.
Kadınların
ikinci sınıf olduğu ve erkeklerle eşit olmadığına yönelik çarpık toplumsal
algı, kadınlarımızın maruz kaldıkları şiddetin en temel belirleyicisidir. Bu
çarpık algıyla ile mücadele edilmeden kadına yönelik şiddetin engellenmesi
mümkün görünmemektedir. Bu konuda asıl önlem alınması ve kanunla belirlenmiş
hükümlerin uygulanması kamunun görevidir. Ancak, kamu otoriteleri tarafından
toplumsal cinsiyet eşitliği kavramı yeterince vurgulanmamakta ve şiddetle
mücadele konusunda yeterince aktif olunmamaktadır.
Yukarıda
belirtilen gerekçelerle, kadınlara yönelik şiddetin ve kadın cinayetlerinin
araştırılması ve alınacak tedbirlerin Yüce Meclisimizce tespiti amacıyla bir
Meclis araştırması açılmasının yerinde olacağı düşüncesindeyiz.

6.- İstanbul Milletvekili Sebahat Tuncel ve 27
milletvekilinin, Kadın cinayetleri, kadına yönelik şiddet ve ayrımcılık, kadın
sığınma evleri ile şiddete maruz kalan kadınların sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1146)

Türkiye Büyük Millet Meclisi Başkanlığına
Kadına yönelik
şiddetin sistematik olarak devam etmesine yol açan var olan yasaların
uygulanmaması ya da yasal boşlukların sonucunda meydana gelen cezasızlık
mekanizması, mağdurların adalet talebinin yerine getirilmemesine yol açarken
bir yandan da kadına yönelik şiddetin devam ettirilmesinde önemli bir rol
üstlenmektedir. Eril zihniyet, böylece, devam edebileceği bir hukuk sistemi
üzerinden kendini yeniden üretmektedir. Bu nedenle, kadına yönelik şiddette
cezasızlık olgusunun Türkiye'deki vakalar üzerinden irdelenmesi, cezasızlığı
engellemek adına İstanbul Sözleşmesi'nin koyduğu ilkelere göre yapılması
gereken yasal reformların belirlenmesi amacıyla Anayasa’nın 98'inci, İç
Tüzük’ün 104 ve 105'inci maddeleri gereğince Meclis araştırması açılması için
gereğini arz ederiz.
1) Sebahat
Tuncel (İstanbul)
2) İdris Baluken (Bingöl)
3) Pervin Buldan (Iğdır)
4) Sırrı Süreyya
Önder (İstanbul)
5) Ertuğrul
Kürkcü  (Mersin)
6) Murat Bozlak (Adana)
7) Halil Aksoy (Ağrı)
8) Ayla Akat Ata (Batman)
9) Bengi Yıldız (Batman)
10) Hüsamettin
Zenderlioğlu (Bitlis)
11) Nursel
Aydoğan (Diyarbakır)
12) Altan Tan  (Diyarbakır)
13) Adil Zozani (Hakkâri)
14) Esat Canan (Hakkâri)
15) Abdullah
Levent Tüzel (İstanbul)
16) Mülkiye
Birtane (Kars)
17) Erol Dora (Mardin)
18) Gülser
Yıldırım (Mardin)
19) Demir Çelik (Muş)
20) İbrahim
Binici  (Şanlıurfa)
21) İbrahim
Ayhan  (Şanlıurfa)
22) Hasip Kaplan
 (Şırnak)
23) Selma Irmak  (Şırnak)
24) Faysal
Sarıyıldız  (Şırnak)
25) Özdal Üçer  (Van)
26) Nazmi Gür  (Van)
27) Leyla Zana  (Diyarbakır)
28) Aysel Tuğluk
 (Van)
29) Kemal Aktaş  (Van)
Gerekçe:
25 Kasım Kadına
Yönelik Şiddetle Mücadele günü vesilesiyle gündemleşen kadına yönelik şiddetle
mücadelede Türkiye'nin oldukça geride kaldığı tespit edilebilir. Birleşmiş
Milletler Kadınlara Yönelik Şiddetin Önlenmesi Bildirgesi’nde çok net olarak
tanımlanan cinsel şiddet tanımı en son yürürlüğe giren ve Türkiye'nin de
imzacısı olduğu İstanbul Sözleşmesi'nde devletin de sorumluluklarını ve
görevlerini anlatan bir şekilde ele alınmıştır. Cinsel şiddet ve saldırının en
korkunç boyutu elbette ki kadın cinayetleri. Bazı yasalarda reformlar yapılmasına
rağmen kadınlar öldürülmekte ve cinsel şiddete maruz kalmaktadır. Sorunun
temelinde yasalar değişse de asıl bu sistematik katliama sebep olan kökleşmiş
eril zihniyetinde bulunuyor. Dolayısıyla topyekûn eril zihniyete karşı bir
zihniyet dönüştürme mücadelesi yürütülmediği sürece yasal değişiklikler ne
yazık ki yetersiz kalmaktadır.
Uluslararası
hukuki metinlere, mahkeme kararlarına, içtihatlarına baktığımızda cinsel
şiddetle mücadelede önemli araçlar sunmakta. AB İnsan Hakları Sözleşmesi’nin
yanı sıra, cinsel şiddeti tanıyan ve Türkiye'yi mahkûm eden Opuz ve Şükran
Aydın AİHM kararları, İstanbul Sözleşmesi, CEDAW (Kadına Karışı Her Türlü
Ayrımcılığın Yok Edilmesi Sözleşmesi) bu metinlerin en öne çıkanları. Benzer
şekilde iç hukukta TCK'da cinsel saldırıya dair düzenlemeyi içeren 102’nci
madde, 103’üncü madde ve 104’üncü madde, şiddetin önlenmesine dair yasa
yürürlükte bulunmakta. Ancak tüm bu düzenlemelere ve ceza mekanizmalarına
rağmen eril zihniyetin yanı sıra sorunun devam etmesinde en önemli etken
cezasızlık olarak ortaya çıkmaktadır. Uluslararası hukukta ve İstanbul
Sözleşmesi'nde kadına yönelik şiddetin ve cinsel saldırının nasıl
araştırılacağı, soruşturmanın nasıl yürütüleceği ve sonrasındaki onarım
mekanizmaları ayrıntılı olarak yazılmıştır. Türkiye'de cezasızlık mefhumu
savcılık soruşturmasından başlamaktadır. Savcılık iddianamelerinde, kadının bir
süre geçtikten sonra başvurmasını, kişisel yorum bulunduğu, çok net delillerin
olmadığı gerekçelerle başvurunun reddine karar verilebilmektedir. Oysaki cinsel
şiddete maruz kalmış bir kadının başvuruda bulunmada özgün konumu hiçbir
şekilde dikkate alınmamaktadır Türk hukuk sisteminde. Yine kadına yönelik
şiddette cezasızlık uygulamalarını izleyen uzmanlar, soruşturma ve konuşturma
süreçlerinde fail odaklı soruşturma sistemi, şiddete uğramış ve travma yaşayan
kadınların ifadelerini uzman olmayan erkeklerin alması, avukat yardımından
yararlandırmama, beden ve ruh sağlığı raporlarının alınmaması, taraflara
uzlaşma önerilmesi gibi pek çok engelin varlığına işaret etmektedir. Mahkeme
salonlarında bu yaklaşım devam ederek mağdurun özel hayatına girilmesi, sürekli
faille karşı karşıya getirilmesi, geleneksel kalıplara dayalı beraat kararlarının
verilmesi cezasızlığa yol açan bir başka sorundur. Cezalandırma kısmında ise
genelde beraat kararının çıkması, eylemle orantılı bir cezanın verilmemesi,
verilen hapis cezasının çok cüzi bir kısmının infaz edilmesi gibi sorunlar
bulunmaktadır. Yargı süreçlerinde cinsel saldırı suçlarına özgü özel bir infaz
rejiminin ve güvencesinin bulunmaması, en büyük problem olarak ortaya
çıkmaktadır.
Özetle, mağdurun
ve yakınlarının korunmaması, yargılamanın uzun sürmesi, mağdurun beyanlarına
itibar edilmemesi, psikolojik bulguların delil olarak kabul edilmemesi, şeklî
cezaların verilmesi, kadına yönelik şiddet vakalarında ortaya çıkan cezasızlığı
içermektedir. Dolayısıyla, cezasızlık mekanizması, mağdurların adalet talebinin
yerine getirilmemesine yol açarken bir yandan da kadına yönelik şiddetin devam
ettirilmesinde önemli bir rol üstlenmektedir. Eril zihniyet böylece devam
edebileceği bir hukuk sistemi üzerinden kendini yeniden üretmektedir. Bu
nedenle, kadına yönelik şiddette cezasızlık olgusunun Türkiye’deki vakalar üzerinden
irdelenmesi, cezasızlığı engellemek adına İstanbul Sözleşmesi’nin koyduğu
ilkelere göre, toplumsal cinsiyet eşitliği perspektifine göre yapılması gereken
yasal reformların belirlenmesi için bir araştırma komisyonu kurulmasını
önermekteyiz.

7.- Antalya Milletvekili Gökcen Özdoğan Enç ve 32
milletvekilinin, Kadın cinayetleri, kadına yönelik şiddet ve ayrımcılık, kadın
sığınma evleri ile şiddete maruz kalan kadınların sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1148)

Türkiye Büyük Millet Meclisi Başkanlığına
Kadına karşı
şiddetin önlenmesine yönelik yürütülen hizmetlerin uygulamalarının
değerlendirilmesi, eksikliklerinin tespit edilmesi, tespitler doğrultusunda
çözüm önerilerinin ve önceliklerinin belirlenmesi amacıyla Anayasa’nın 98’inci
maddesi, Türkiye Büyük Millet Meclisi İçtüzüğü’nün 104 ve 105’inci maddeleri
gereğince bir Meclis araştırma komisyonu kurularak konunun tüm boyutlarıyla
araştırılmasını saygılarımızla arz ederiz.
1) Gökcen
Özdoğan Enç (Antalya)
2) Mine Lök
Beyaz (Diyarbakır)
3) Nesrin Ulema (İzmir)
4) Öznur Çalık (Malatya)
5) Sevde Bayazıt
Kaçar (Kahramanmaraş)
6) Gülşen Orhan (Van)
7) Salim Uslu (Çorum)
8) Ebu Bekir
Gizligider (Nevşehir)
9) Yusuf Başer (Yozgat)
10) Fuat Karakuş (Kilis)
11) Zülfü
Demirbağ (Elâzığ)
12) Ünal Kacır (İstanbul)
13) Sermin Balık (Elâzığ)
14) Sebahattin
Karakelle (Erzincan)
15) Hasan Karal (Rize)
16) Tevfik
Ziyaeddin Akbulut (Tekirdağ)
17) Ahmet Haldun
Ertürk (İstanbul)
18) İsmet Su (Bursa)
19) Salih Fırat (Adıyaman)
20) Hüseyin
Filiz (Çankırı)
21) Eşref Taş (Bingöl)
22) İsmail Güneş (Uşak)
23) İsmet Uçma (İstanbul)
24) Murat
Göktürk (Nevşehir)
25) Suat Önal (Osmaniye)
26) Bayram
Özçelik (Burdur)
27) Yılmaz Tunç (Bartın)
Gerekçe:
Birleşmiş
Milletler (BM) Kadına Yönelik Şiddetin Önlenmesi Bildirgesi’nde kadına yönelik
şiddet, "ister kamusal isterse özel yaşamda meydana gelsin, kadınlara
fiziksel, cinsel, psikolojik acı veya ıstırap veren ya da verebilecek olan
cinsiyete dayalı bir eylem uygulama ya da bu tür eylemlerle tehdit etme,
zorlama veya keyfî olarak özgürlükten yoksun bırakma" şeklinde
tanımlanmaktadır.
Şiddet, dünyanın
neresinde olursa olsun, insanların temel hak ve özgürlüklerini kullanmasında önemli
bir engel teşkil eden ağır bir insan hakkı ihlalidir. Özellikle kadına karşı
fiziksel, psikolojik, cinsel ve ekonomik olarak kendini gösterebilen şiddet,
tüm gelişmiş ve gelişmekte olan ülkelerin ortak sorunu olduğu gibi Türkiye'nin
de en güncel sorunlarından biridir.
Ülkemizde
kadınların toplumu ileriye götüren sosyal dinamiğin temel kaynağı olduğu
gerçeğinden hareketle şimdiye dek birçok somut politika ve düzenleme hayata
geçirilmiştir. 2005 yılında hazırlanan Yeni Türk Ceza Kanunu'nda, kadının mağdur
olduğu birçok suç, topluma karşı işlenen suçlar kapsamından çıkarılıp kişilere
karşı işlenen suçlar kapsamına alınarak cezaları ağırlaştırılmıştır. Ayrıca,
töre cinayetleri faillerinin kanunda öngörülen en ağır ceza olan ağırlaştırılmış
müebbet hapis cezasıyla cezalandırılması hükmü getirilmiştir. Töre ve namus cinayetleri ile
kadınlara ve çocuklara yönelik şiddetin sebeplerinin araştırılarak alınması
gereken önlemlerin belirlenmesi amacıyla 2005 yılında kurulan Meclis
Araştırması Komisyonunda önemli çalışmalara imza atılmıştır. Yine buna paralel
olarak 2006/17 sayılı "Çocuk ve Kadınlara Yönelik Şiddet Hareketleriyle
Töre ve Namus Cinayetlerinin Önlenmesi İçin Alınacak Tedbirler" konulu
Başbakanlık Genelgesi yürürlüğe girmiştir.
24 Kasım 2011 tarihinde İstanbul'da
imzalanan, alanında ilk ve bağlayıcı olma özelliğine sahip "Kadına Yönelik
Şiddetin Önlenmesi ve Bunlarla Mücadeleye İlişkin Avrupa Konseyi
Sözleşmesi"ni onaylayan ilk ülke Türkiye'dir. Yine, 8 Mart 2012 tarihinde,
6284 sayılı "Ailenin Korunması ve Kadına Karşı Şiddetin Önlenmesine Dair
Kanun" TBMM'de kabul edilmiştir. Bu kapsamda, Aile ve Sosyal Politikalar
Bakanlığı tarafından, gerekli uzman personelin görev yaptığı, şiddetin
önlenmesi ve koruyucu ve önleyici tedbirlerin etkin olarak uygulanmasına
yönelik destek ve hizmetlerin verildiği, çalışmalarını 7/24 saat esasına göre
yürüten şiddet önleme ve izleme merkezleri kurulmuştur. 2012 yılında ise
"Kadına Yönelik Şiddetle Mücadele Ulusal Eylem Planı (2012-2015)"
yürürlüğe girmiştir. "6284 sayılı Ailenin Korunması ve Kadına Karşı
Şiddetin Önlenmesine Dair Kanun" ve "Kadına Yönelik Şiddet ve Aile
İçi Şiddetin Önlenmesi ve Bunlarla Mücadeleye İlişkin Avrupa Konseyi
Sözleşmesi"nde yer alan tedbirler göz önünde bulundurularak ilgili tüm kurum
ve kuruluşların katkı ve katılımlarıyla "Kadına Yönelik Şiddetle Mücadele
Ulusal Eylem Planı (2012-2015)" hazırlanmıştır.
Bu konuda birçok yasal düzenleme
yapılmış ve önlemler alınmış olmasına rağmen, şiddet olgusu hâlen toplumun
kanayan bir yarası olarak varlığını devam ettirmekte olup kadına yönelik
şiddetin ve kadın cinayetlerinin azalması noktasında hâlâ istenen seviyeye
gelinememiş olmasının nedenlerinin araştırılması ihtiyacı doğmuştur. Bu
bağlamda, kadına karşı şiddetin önlenmesine yönelik yürütülen hizmetlerin uygulamalarının
değerlendirilmesi, eksikliklerinin tespit edilmesi, tespitler doğrultusunda
çözüm önerilerinin ve önceliklerinin belirlenmesi amacıyla Anayasa’nın 98’inci
maddesi, Türkiye Büyük Millet Meclisi İçtüzüğü’nün 104’üncü ve 105’inci
maddeleri gereğince bir Meclis araştırma komisyonu kurularak konunun tüm
boyutlarıyla araştırılmasını saygılarımızla arz ederiz.
BAŞKAN – Bilgilerinize
sunulmuştur.
X.- MECLİS ARAŞTIRMASI
A) Ön Görüşmeler
1.- Mersin Milletvekili Mehmet Şandır ve 19
Milletvekilinin, kadına yönelik şiddetin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/124)
2.- İzmir Milletvekili Mustafa Moroğlu ve 38
Milletvekilinin, kadına yönelik şiddetin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/226)
3.- BDP Grubu adına Grup Başkanvekili Iğdır
Milletvekili Pervin Buldan'ın, kadına yönelik şiddet olaylarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/320)
4.- BDP Grubu adına Grup Başkanvekili Iğdır
Milletvekili Pervin Buldan'ın, kadınlara yönelik cinayet olaylarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/321)
5.- Hatay Milletvekili Mehmet Ali Ediboğlu ve 23
Milletvekilinin, toplumsal cinsiyet sorunlarının ortadan kaldırılması için
alınması gereken önlemlerin araştırılarak belirlenmesi amacıyla Meclis araştırması
açılmasına ilişkin önergesi (10/336)
6.- Aydın Milletvekili Bülent Tezcan ve 22
Milletvekilinin, kadına yönelik şiddet olaylarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/601)
7.- Antalya Milletvekili Gürkut Acar ve 24
Milletvekilinin, kadınlara ve çocuklara yönelik şiddet olaylarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/637)
8.- İzmir Milletvekili Hülya Güven ve 41
Milletvekilinin, kadına yönelik şiddetin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/958)
9.- İstanbul Milletvekili Sebahat Tuncel ve 21
Milletvekilinin, kadın sığınma evlerinin koşullarının ve ihtiyaçlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1055)
10.- HDP Grubu adına Grup Başkanvekili Bingöl
Milletvekili İdris Baluken'in, kadına yönelik şiddetin nedenleri ve azalması
için alınması gereken önlemlerin belirlenmesi amacıyla Meclis Araştırması
açılmasına ilişkin önergesi (10/1127)
11.- İstanbul Milletvekili Abdullah Levent Tüzel ve 22
Milletvekilinin, kadına yönelik şiddetin engellenmesi amacıyla Meclis
Araştırması açılmasına ilişkin önergesi (10/1128)
12.- Balıkesir Milletvekili Ayşe Nedret Akova ve 26
Milletvekilinin, aile içi şiddetin nedenlerinin ve boyutlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1126)
13.- Van Milletvekili Nazmi Gür ve 21 Milletvekilinin,
kadına yönelik şiddetin nedenlerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1137)
14.- Balıkesir Milletvekili Ayşe Nedret Akova ve 20
Milletvekilinin, kadına yönelik şiddetle mücadele konusunda alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1136)
15.- Kocaeli Milletvekili Mehmet Hilal Kaplan ve 24
Milletvekilinin, kadına yönelik artan şiddetin ve suçların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1135)
16.- İstanbul Milletvekili Celal Dinçer ve 20 Milletvekilinin,
Ailenin Korunması ve Kadına Karşı Şiddetin Önlenmesine Dair Kanun’un
uygulanmasında karşılaşılan sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1133)
17.- Batman Milletvekili Ayla Akat Ata ve 21
Milletvekilinin, cinsel saldırı suçuna maruz kalan kadınların dava sürecinde
yaşadıkları sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1132)
18.- İzmir Milletvekili Birgül Ayman Güler ve 27
Milletvekilinin, kadına yönelik şiddetin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1130)
19.- Batman milletvekili Ayla Akat Ata ve 21
milletvekilinin, kadına yönelik şiddetin tüm boyutlarıyla araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1129)
20.- Mardin Milletvekili Erol Dora ve 21
Milletvekilinin, kadına yönelik şiddet uygulayanların denetimli serbestlikten
faydalanmaları hususunun araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1131)
21.- Kars Milletvekili Mülkiye Birtane ve 21
Milletvekilinin, kadınların ve çocukların cinsel suçlardan korunması konusunun
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1134)
22.- Diyarbakır Milletvekili Nursel Aydoğan ve 21
Milletvekilinin, kadın cinayeti ve kadın intiharlarında erken yaşta
evliliklerin etkisinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1138)
23.- Kırklareli Milletvekili Turgut Dibek ve 21
Milletvekilinin, kadın sığınma evlerinin kapasitesinin artırılması ve kadınları
korumaya yönelik tedbirlerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1139)
24.- Mersin Milletvekili Ali Öz ve 21 Milletvekilinin,
kadına yönelik şiddetin artmasının nedenlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1140)
25.- Kars Milletvekili Mülkiye Birtane ve 29
Milletvekilinin, kadın cinayetleri konusunda alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1141)
26.- Kırklareli Milletvekili Turgut Dibek ve 21
Milletvekilinin, kadına yönelik şiddet bağlamında ülkemizde bir kadın
politikası oluşturulması ile koruyucu ve kollayıcı tedbirlerin alınması için
konunun araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1142)
27.- İstanbul Milletvekili Sedef Küçük ve 20
Milletvekilinin, kadınların maruz kaldığı şiddetin önlenmesinin yollarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1144)
28.- HDP Grubu adına Grup Başkanvekili Iğdır
Milletvekili Pervin Buldan'ın, kadın cinayetlerinin önlenmesinin yollarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1143)
29.- İstanbul Milletvekili Binnaz Toprak ve 23
Milletvekilinin, kadın cinayetlerinin ve kadına yönelik şiddetin önlenmesinin
yollarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1145)
30.- Diyarbakır Milletvekili Nursel Aydoğan ve 27
Milletvekilinin, kadına yönelik şiddetin önlenmesinin yollarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1147)
31.- İstanbul Milletvekili Sebahat Tuncel ve 27
Milletvekilinin, kadına yönelik sistematik şiddetin önlenmesinin yollarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1146)
32.- Antalya Milletvekili Gökcen Özdoğan Enç ve 35
Milletvekilinin, kadına karşı şiddetin önlenmesine yönelik yürütülen hizmetlerin
uygulamalarının değerlendirilmesi ve eksikliklerin tespit edilmesi için konunun
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1148)

BAŞKAN
– İç Tüzük'ümüze göre Meclis araştırması açılıp açılmaması hususunda sırasıyla
Hükûmete, siyasi parti gruplarına ve önergelerdeki birinci imza sahibine veya
onların göstereceği bir diğer imza sahibine söz verilecektir.
Konuşma
süreleri Hükûmet ve gruplar için yirmişer dakika, önerge sahipleri için onar
dakikadır.
Şimdi
söz olan sayın üyelerin isimlerini okuyorum: Hükûmet adına Aile ve Sosyal
Politikalar Bakanı Ayşenur İslam; gruplar adına, Cumhuriyet Halk Partisi Grubu
adına Sedef Küçük, Halkların Demokratik Partisi Grubu adına Sebahat Tuncel, Milliyetçi
Hareket Partisi Grubu adına Ali Öz, Adalet ve Kalkınma Partisi Grubu adına
Mihrimah Belma Satır; önerge sahipleri olarak Binnaz Toprak, Pervin Buldan,
Ruhsar Demirel, Gökcen Özdoğan Enç konuşacaktır. 
Şimdi
Hükûmet adına Aile ve Sosyal Politikalar Bakanı Sayın Ayşenur İslam konuşacak.
Buyurun
Sayın Bakan. (AK PARTİ sıralarından alkışlar)
AİLE VE SOSYAL POLİTİKALAR BAKANI
AYŞENUR İSLAM (Sakarya) – Sayın Başkan, değerli milletvekilleri; kadına yönelik
şiddetle ilgili Meclis araştırma önergesi dolayısıyla Hükûmetimiz adına söz
almış bulunuyorum. Hepinizi saygıyla selamlıyorum.
Konuyla ilgili sözlerime
başlamadan önce, Öğretmenler Günü’nün bütün ülkemizdeki öğretmenlere kutlu
olmasını diliyorum, hepsine selam ve sevgilerimi gönderiyorum.
Sayın Başkan, değerli
milletvekilleri; bir toplumda kadını güçlendirmek, birey olarak kadına
sağlayacağı katkıların yanı sıra, tüm toplumlarda ve kültürlerde yoksulluğu
azaltmanın, sosyal sermayeyi güçlendirmenin ve ailenin refahını yüksek
seviyelere çıkarmanın en etkili yollarından biridir. 
Ülke olarak biz, özellikle son on
iki yılda insanı merkeze alan politikalar izlemek suretiyle kadınlarımızın
toplumsal hayata etkin katılımını sağlamak amacıyla pek çok çalışma yapıyoruz.
Bütüncül bakış açısıyla kadını, aileyi, toplumu, ekonomik düzeni, sosyal yapıyı
ele alarak ihtiyaç duyulan ve kadınlarımızın kamusal alanda daha fazla yer
almalarını destekleyen pek çok düzenleme yaptık, yapmaya devam ediyoruz. 
Kadına yönelik
şiddet, toplumsal şiddetin bir parçası, aile içi şiddetin bir parçası ve ne
yazık ki bütün dünyada, Türkiye’de de mevcut bir sorun. Bütün dünya ülkelerinin
ve bizim şu anda yoğun olarak uğraşmak zorunda olduğumuz bir sorun. Bundan iki
ay önce İstanbul Sözleşmesi’nin dünya ölçeğinde yürürlüğe girmesiyle ilgili bir
toplantıya katılmak üzere Roma’ya gitmiştik. Orada konuyla ilgili yapılan
çalışmalar değerlendirildi ve ilgili arkadaşların, ilgili yetkililerin bize
anlattıklarına göre Avrupa Birliği ülkelerinde, son yapılan araştırmaya göre,
kadına yönelik şiddet 3 kadından 1’ine yönelmiş durumda. 
Şunu söylemek
istiyorum: Türkiye'nin doğusunda, batısında, güneyinde, kuzeyinde, bütün
dünyada aile içi şiddet, toplumsal şiddet ve elbette bunun bir parçası olan
kadına yönelik şiddet ne yazık ki var ve bununla şiddetli bir biçimde mücadele
etmek mecburiyetindeyiz. Şiddetin ortadan kaldırılması ancak toplumun tüm
kesimlerinin ortak ve kararlı mücadelesi ile bütüncül bir yaklaşımla elbette
mümkün. Bu çerçevede yürütülecek çalışmalarda disiplinler arası yaklaşım ve
çok sayıda kurum ve kuruluşun politika belirleme, uygulama ve izleme
boyutlarıyla sürecin içinde yer alması son derece önemli.
Kadına yönelik
şiddetle mücadele kapsamında çalışmalarımızı 4 aşamada sürdürdüğümüzü
söyleyebilirim. Bunlardan birincisi, mevzuat düzenleme, ki bunu hep birlikte
burada yapıyoruz. İkincisi, eğitim ve farkındalığı artırma. Bir diğeri,
kurumlar arası iş birliği ve koordinasyonu sağlama ve nihayet, şiddet mağduru
kadınların korunması, desteklenmesine yönelik kurumsal mekanizmaları
güçlendirmek. 
Bu başlıklar
altındaki çalışmalar elbette çok geniş bir yelpazede, tüm tarafların kapsamlı
iş birliği ve koordinasyonuyla ve ortak duruşuyla sürdürülmek mecburiyetinde.
Biz de bunu başarmaya çalışıyoruz. 
Son on iki yılda
yapılan düzenlemelerle başta Anayasa olmak üzere, yasalarımızda kadın-erkek
fırsat eşitliği ilkesi daha da güçlendirilmeye çalışıldı. Başta Anayasa, sonra
Medeni Kanun, İş Kanunu ve Türk Ceza Kanunu gibi temel kanunlarda yapılan
eşitlikçi reformlarla Türkiye’de tüm mevzuat kadın-erkek eşitliği ilkesini
gözeten ve kadına yönelik şiddete sıfır tolerans tanıyan bir yapıya
kavuşturulmaya çalışıldı. 
Türkiye'nin
Avrupa Konseyi Dönem Başkanlığı sırasında, İstanbul’da imzaya açıldığı için
İstanbul Sözleşmesi olarak da adlandırılan Kadınlara Yönelik Şiddet ve Aile İçi
Şiddetin Önlenmesi ve Bunlarla Mücadeleye İlişkin Avrupa Konseyi Sözleşmesi,
2011 yılında siz değerli milletvekillerinin tam katılımıyla ülkemiz tarafından
çekincesiz olarak imzalandı ve yürürlüğe girdi. Kadına yönelik şiddetle mücadelede
uluslararası alanda atılmış çok önemli bir adım olarak kabul edilen bu Sözleşme
henüz dünya ölçeğinde yürürlüğe girmeden -ki biliyorsunuz yürürlük tarihi
2014’tür yani bu yıldır- 2011 yılından başlayarak Hükûmetimiz bu Sözleşme’yi
geçerli saydı ve o andan itibaren de yapılan pek çok mevzuatta bu Sözleşme’nin
maddelerini uygulamaya çalıştı. Bunun en iyi örneği, 2012 yılında çıkarılan
Ailenin Korunması ve Kadına Yönelik Şiddetin Önlenmesine Dair Kanun’dur. Yine,
bu kanun da içinde bulunduğumuz Parlamentoda -yanlış hatırlamıyorsam- oy
birliğiyle hepimiz tarafından kabul edildi ve yürürlüğe girdi. 
Ülke olarak
kadına yönelik şiddetle mücadelenin kapsamlı, eş güdümlü ve bütüncül bir
yaklaşım gerektirdiğinin elbette hepimiz farkındayız ve bu bilinçle hareket ediyoruz.
Bu çerçevede, kadına yönelik şiddetle mücadeleye ilişkin 2012-2015 yıllarını
kapsayan bir eylem planı uygulamaktayız. Kadına yönelik şiddetle mücadelede
ilerleme sağlanabilmesinde yasal düzenlemeler ve kurumsal mekanizmalar kadar
konuya ilişkin bilinç ve duyarlılığın artırılması, toplumsal farkındalık
sağlanması da son derece önemli bir unsurdur. 
Şiddetle
mücadelede bir diğer konu ise mağdurlara yönelik koruyucu tedbirlerin alınması,
hepinizin bildiği gibi. Ülkemizde şiddet mağduru kadınların korunması ve
desteklenmesine yönelik olarak kadın konukevlerimiz var. Bugün itibarıyla,
Bakanlığımıza bağlı 95, yerel yönetimlere bağlı 33, sivil toplum kuruluşlarına
bağlı 3 kadın konukevi var ve toplamda 131 kadın konukevinin yaklaşık
kapasitesi 3.400. Bu konuda kendimizi sürekli yeniliyoruz, sürekli
güçlendiriyoruz. Şu anda bu kapasite ülkemizin ihtiyacına cevap verecek bir
kapasitedir ama diyelim ki bu konuda herhangi bir ihtiyacımız var, herhangi bir
ilde, herhangi bir şekilde bir ihtiyacımız var; bu ihtiyacı tespit ettiğimiz
andan itibaren, hemen, bir iki gün içerisinde yeni kadın konukevleri açabilecek
kapasiteye de sahibiz.
6284 sayılı
Ailenin Korunması ve Kadına Karşı Şiddetin Önlenmesine Dair Kanun kapsamında
kurulan şiddet önleme ve izleme merkezleri yani kısa adıyla ŞÖNİM’ler de şu
anda 14 ilde hizmetlerine devam ediyor. ŞÖNİM’lerin hizmetlerini daha etkin bir
biçimde sürdürebilmeleri için yeni çalışmalar yapıyoruz, bununla ilgili -biraz
sonra inşallah vakit kalırsa değinirim- bir proje yürütüyoruz. ŞÖNİM’leri yani
bu pilot uygulama içerisinde, şu anda 14 ilde açık olan ŞÖNİM’leri daha etkili,
daha kapsamlı, daha kapasiteli bir hâle getirebilmek için birtakım çalışmalar
yapıyoruz. En kısa süre içerisinde bütün şehirlerimizde bazen bir, bazen birden
fazla ŞÖNİM açabilmek için de hizmetlerimize devam ediyoruz. 
Kadına yönelik
şiddetin engellenebilmesi için eğitim programlarımız var. Eğitim
programlarımızın bir tarafı aile eğitim programını ilgilendiriyor ve bütün
merkezlerimizde halkımıza yapıyoruz. Bir diğer tarafı da kadına yönelik şiddeti
engellemek için -protokoller yaptığımız- kamu kurum ve kuruluşlarıyla
yaptığımız eğitimler. Bu amaçla, İçişleri Bakanlığıyla, Sağlık Bakanlığıyla,
Adalet Bakanlığıyla, Diyanet İşleri Başkanlığıyla imzalanan eğitim protokollerimiz
var. Ağustos 2014 rakamlarına göre 71 bin polisi, 65 bin sağlık personelini, 21
bin din görevlisini bu eğitimlerden geçirmiş durumdayız. 336 aile mahkemesi
hâkimi ve cumhuriyet savcısının katılımıyla da çok çeşitli seminerler yaptık.
Bu yılın eğitim programlarına eylül ayında başladık. Şu anda sayılarımız
bunların çok daha üstünde. Eğitimler tamamlandığında bu yıl sonunda hangi
rakamlara ulaştığımızı tekrar sizlerle paylaşırız.
2008 yılında
gerçekleştirilen ve resmî istatistik programı kapsamında değerlendirilen
Türkiye’de kadına yönelik şiddet, aile içi şiddet araştırmasını güncellemeye
başladık, 2014 versiyonunu çalışıyoruz. Çalışmalarımız son aşamaya geldi.
Aralık ayında inşallah, bu çalışmanın da sonuçlarını sizlerle paylaşacağız.
Diğer yanda
yürüttüğümüz 6284 sayılı Kanun’un uygulamasına yönelik etki analizi çalışmasını
da sizlerle paylaşmak isterim. Biraz önce araştırma önergelerinin
gerekçelerinde pek çoğunuz dinlediniz “Kanunlarımız var ama bunlar iyi işliyor
mu?” sorulardan bir tanesiydi. İşte bu soruyu bugün burada tartışmadan çok daha
önce gördük biz aslında ve bu kanunlarla ilgili etki analizi çalışmaları
yapıyoruz şu anda. “Çıkardığımız kanunları iyi uygulayabiliyor muyuz, doğru
uygulayabiliyor muyuz, uygulama sorunları yaşıyor muyuz ya da kanunları
çıkarırken acaba açık bıraktığımız noktalar var mı, ileri gittiğimiz, geri
kaldığımız noktalar var mı? Bunlarla ilgili yeni çalışmalar yapılmalı mı?”
konusunu da inşallah, bu yılın sonuna kadar tamamlayacağız. 
Bakanlığımızca
yürütülen “Aile İçi Şiddetle Mücadele Projesi” adını verdiğimiz büyük ve
kapsamlı bir çalışmamız var. Bu çalışma, özünde aile içi şiddet konusunda
faaliyette bulunan bütün ilgili tarafların kurumsal kapasitelerinin
geliştirilmesine yönelik bir kapasite geliştirme, eğitim ve iş birliği projesi.

Bu yukarıda
özetlediklerimin yanı sıra yaptığımız pek çok çalışma var. STK’larla birlikte
yaptığımız çalışmalar var; bilinçlendirme çalışmaları, eğitim çalışmaları,
engelleme çalışmaları, bilinç oluşturma, zihniyet dönüşümüne yönelik
çalışmalar. Bunların pek çoğunu çeşitli kamu kurum, kuruluşlarıyla, STK’larla
beraber gerçekleştiriyoruz ve bu konudaki bütün çalışmalara kararlılıkla devam
edeceğimizi peşinen sizlere deklare etmek istiyoruz burada. 
Kadın konusunda
yaptığımız, şiddetin engellenmesiyle doğrudan ilişkili olmayan ama şiddetin
engellenmesi noktasında kadını güçlendiren bunun dışında çok daha farklı
programlarımız ve çalışmalarımız var, onlara da çok kısaca değinmek istiyorum.
Ülkemizde son yıllarda kadın sağlığı ve özellikle üreme sağlığına ilişkin
göstergelerde son derece olumlu gelişmeler yaşıyoruz. Anne ölümlerinin
önlenmesi ve bu bağlamda doğum öncesi bakım bizim öncelikli hedeflerimiz
arasında yer alıyor. 1990-2008 yılları arasında anne ölümlerinde yaşanan düşme
eğilimi dolayısıyla biz dünyanın örnek ülkelerinden biri konumundayız, ilk 10
ülke arasındayız. Bu politikanın sürdürülebilir olması amacıyla şartlı sağlık
yardımı ve gebelik yardımları yapıyoruz annelerimize. Öte yandan, şartlı nakit
transferleri yapıyoruz yine annelerimize, çocuklarını sağlıklı okutabilmeleri
için; 0-6 yaş grubu çocuklarının sağlık kontrollerini rahatlıkla yapabilmeleri
için. Bu şartlı nakit transferlerinde önemle üzerinde durduğumuz bir konu var;
bu yardımlar kesinlikle kadına yapılıyor ve kız çocuğuna yapılan yardım oranı
erkek çocuğuna yapılan yardım oranlarından her zaman daha fazla, daha yüksek
oluyor. 
Eğitim alanında da, özellikle kız
çocuklarının okullaşması amacıyla yürüttüğümüz kampanyalar var. Bu kampanya ve
destekler sayesinde kız çocuklarının erkek çocuklarıyla aralarındaki eğitim
uçurumu, çok uzun yıllar boyunca sürmüş olan eğitim uçurumu kapandı, kapanmak
üzere. Hedefimiz kız çocuklarının yüzde 100 eğitime katılımı, bunun için de
elimizden gelen bütün gayreti gösteriyoruz.
Ülke olarak kadının istihdama
katılımını, iş hayatına katılımını son derece önemsiyoruz, bunun da dolaylı
olarak kadına yönelik şiddetle, aile içi şiddetle mücadelenin bir parçası
olduğunu düşünüyoruz.
Son yıllarda aile ve iş hayatının
uyumlaştırılmasına yönelik gebelik, doğum ve süt izinlerinin anne ve çocuk
lehine düzenlenmesi alanında örnek sayılabilecek birtakım düzenlemeler
gerçekleştirdik. Kadınların sosyoekonomik konumlarının güçlendirilmesi, iş ve
aile hayatının uyumlaştırılması, kadınların istihdama katılması bizim açımızdan
oldukça önemli. Mesela, evde ve ticari amaçla ürettikleri ürünlerden vergi
alınmıyor artık. 6552 sayılı Kanun’la doğum borçlanması 2’den 3’e çıkarıldı. Ev
hizmetlerinde çalışan kadınların sosyal güvenlik kapsamına alınması sağlandı. 2010
yılında Ağır ve Tehlikeli İşler Yönetmeliği’nde değişiklik yaptık ve çok sayıda
iş kolunun artık kadınlar için de uygulanabilir işler olduğuna dair yeni bir
yönetmelik hazırladık. Dolayısıyla, kadınların ve gençlerin istihdamına ilişkin
sınırlandırmaları ortadan kaldırmış olduk. Hamile ve doğum yapan memurlara
nöbet, turne, gece vardiyası gibi konularda muafiyet getirdik. Resmî
nikahlıyken eşi vefat eden ve hiçbir sosyal güvencesi olmayan kadınlara aylık
bağladık, 280 binden fazla kadınımız bugün bundan faydalanıyor. Oğlu askere
giden kadınlara yine bu tür bir desteğimiz var. Çalışan kadınlar çalışma
güçlerinin bir kısmını kaybettiklerinde, sadece yüzde 10’unu kaybettiklerinde
artık sürekli iş göremezlik aylığı alabiliyorlar. Çalışan kadınların vefatları durumunda
maaşlarından eşleri, evlatları faydalanabiliyor. Ölüm aylığı alan kız çocukları
evlendikleri takdirde, bu ölüm aylığının iki yıllık tutarını peşinen
alabiliyorlar. İstihdam konusunda kadına verilen ciddi destekler var. İş sahibi
olmak isteyen kadınlarımıza verilen çok ciddi desteklerimiz var. 
Bütün bunları
ülkemizde kadını güçlendirmek için yaptık, yapmaya devam ediyoruz. Kadını
güçlendirmek toplumu güçlendirmek demektir. Kadını güçlendirmek aileyi
güçlendirmek demektir. Belki biraz sonra burada arkadaşlarımız konuşacak.
Aileyi ön plana çıkardığımıza, kadının biraz arka planda kaldığına dair
birtakım eleştiriler alıyoruz sizden. Bir daha konuşma hakkım olmayacağı için
peşinen bu eleştirileri cevaplamak istiyorum. Aileyi güçlendirmeye çalışmak,
kadını arka plana atmak demek değildir. Kadını birey olarak güçlendirmek ayrı
bir programdır, aileyi güçlü tutarak toplumu güçlendirmek ayrı bir programdır.
Bunlar birbirinin tersi, birbirinin zıttı politikalar değildir, biri diğerini
ortadan kaldırmaz. Biz her iki politikayı da güçlü bir biçimde uygulamaya
çalışan bir Hükûmetiz. Kadınlar güçlü oldukları müddetçe güçlü ve iyi aileler
olacaktır bu toplumda. (AK PARTİ sıralarından alkışlar) Evet, aileyi ve güçlü
aile yapısını önemsiyoruz ama kadını asla ihmal etmiyoruz. Kadını ihmal
ettiğimize dair sadece ortada bir söylem var, bu bir hakikat, ne yazık ki,
değil. 
Değerli
arkadaşlarım, bütün milletvekili arkadaşlarım, parti farkı gözetmeksizin aynı
çatı altında birlikte çalıştığımız arkadaşlarım; size bir teklifim var: Dünya
görüşlerimiz farklı olabilir, dünyaya farklı pencerelerden bakıyor olabiliriz;
önemli olan hangi noktaya doğru baktığımız, önemli olan farklı pencerelerden
nereye baktığımız. Kadınlar konusunda, özellikle toplumsal şiddet, aile içi
şiddet ve kadına yönelik şiddet konusunda sizlere birlikte çalışmayı teklif
ediyorum. (AK PARTİ sıralarından alkışlar) Artık, birbirimizi hırpalamaktan
vazgeçelim. “Sen onu söyledin, ben bunu söyledim…” Bunlardan vazgeçelim.
REŞAT DOĞRU
(Tokat) – Önce siz başlattınız.
AİLE VE SOSYAL
POLİTİKALAR BAKANI AYŞENUR İSLAM (Devamla) – Birlikte çalışalım, güçlerimizi
birleştirelim, bir sinerji oluşturalım ve bu lanetlenmesi gereken sorunu
ülkemizden başlayarak, inşallah, başka ülkelere de örnek olabilecek bir biçimde
ortadan kaldıralım, kaldırmaya çalışalım. 
Buraya
geldiğinizde eleştirilerinizi yapacaksınız ama bu eleştirileri yaparken
sizlerden çözüme yönelik birkaç cümle de söylemenizi rica ediyorum. Çözüm için
size, Türkiye Cumhuriyeti Hükûmetinin Aile ve Sosyal Politikalar Bakanı olarak
elimi uzatıyorum, elimi geriye boş çevirmeyin; bunu rica ediyorum. (AK PARTİ
sıralarından alkışlar) Size ve tüm STK’larımıza.
Dün bir olay
yaşadık, belki biliyorsunuz, gazetelerde var bugün. Ben bir konuşma yaparken
çok nezaketsiz bir biçimde bir arkadaşım sözümü kesti; bu bir nezaketsizlik.
KEMALETTİN
YILMAZ (Afyonkarahisar) – Yapılan hareket de çok nezaketsizdi ama. 
AİLE VE SOSYAL
POLİTİKALAR BAKANI AYŞENUR İSLAM (Devamla) – Evet, evet, ben de onu
söyleyeceğim müsaade ederseniz. 
(Mikrofon
otomatik cihaz tarafından kapatıldı) 
KEMALETTİN
YILMAZ (Afyonkarahisar) – Lütfen.
AİLE VE SOSYAL
POLİTİKALAR BAKANI AYŞENUR İSLAM (Devamla) – Sayın Başkanım, bir dakika
alabilir miyim?
BAŞKAN – Milletvekillerimiz
uygun görürse bir dakika verelim. 
MİHRİMAH BELMA
SATIR (İstanbul) – Tabii tabii. 
ALİM IŞIK
(Kütahya) – Uygun olur, uygun olur. 
BAŞKAN – Ama sadece
Sayın Bakana ait olmak üzere, anlaştık mı? Anlaştık. 
Bir dakika daha
ek süre verelim. 
Buyurun.
AİLE VE SOSYAL
POLİTİKALAR BAKANI AYŞENUR İSLAM (Devamla) – Bana yapılan davranış son derece
nezaketsizdi ama dikkatinizi çektiyse bu nezaketsizliği yapan arkadaşıma
müdahale edenleri uyardım ben kürsüden; lütfen, nezaketle davranın diye. 
Evet, sonradan
öğrendim ki bu sözüm çok da kale alınmamış, o arkadaşımıza da nezaketsizce
davranılmış.
KEMALETTİN
YILMAZ (Afyonkarahisar) – Maalesef… Maalesef…
AİLE VE SOSYAL
POLİTİKALAR BAKANI AYŞENUR İSLAM (Devamla) – Her ikisi de yanlış. Ben artık,
bütün bu yanlışlıkları düzeltelim istiyorum, birbirimize nezaketle davranalım,
iyi niyetle davranalım ve sorunu çözmeye odaklanalım.
Şimdi, o
arkadaşlarımıza da buradan sesleniyorum: Bakanlığımızın kapısı bütün
STK’larımıza, bütün çözümcü önerilere açık. Onları dinleyeceğimi zaten orada
vadetmiştim. En kısa süre içerisinde davet edeceğim, kendileriyle görüşeceğim;
sizlerle de öyle. Yeter ki bir şeyi bina etmeye çalışalım, yeter ki bir şeyi
inşa etmeye çalışalım. 
Hepinizi
saygıyla selamlıyorum. 
Teşekkür ederim.
(AK PARTİ ve CHP sıralarından alkışlar)
BAŞKAN –
Teşekkür ederim Sayın Bakan. 
On dakikalık bir
ara verelim birleşime. 
 Kapanma
Saati: 17.08

İKİNCİ OTURUM
Açılma Saati: 17.20
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Muhammet Bilal MACİT (İstanbul)
-----0-----
BAŞKAN – Sayın
milletvekilleri, Türkiye Büyük Millet Meclisinin 18’inci Birleşiminin İkinci
Oturumunu açıyorum.
Kadına yönelik
şiddetin araştırılarak alınması gereken önlemlerin belirlenmesi amacıyla bir
Meclis araştırması açılmasına ilişkin önergelerin görüşmesine kaldığımız yerden
devam edeceğiz.
Hükûmet burada.
Söz sırası,
şimdi, Cumhuriyet Halk Partisi Grubu adına konuşacak olan İstanbul Milletvekili
Sayın Sedef Küçük’te. (CHP sıralarından alkışlar)
Buyurun. 
CHP GRUBU ADINA
SEDEF KÜÇÜK (İstanbul) – Sayın Başkan, değerli milletvekilleri; kadına yönelik
şiddet ile ilgili tüm siyasi parti grupları tarafından verilen Meclis
araştırması önergesi lehinde Cumhuriyet Halk Partisi adına söz almış
bulunuyorum. Dün günlerini kutladığımız tüm sevgili öğretmenlerimizi ve yüce heyetinizi
saygıyla selamlıyorum.
Değerli
milletvekilleri, ne yazık ki ülkemizde kadın ve şiddet, kadın ve cinayet
kavramları artık çok sık yan yana gelmekte. Örneğin geçtiğimiz ekim ayında 29
kadın eşleri, sevgilileri, babaları veya akrabaları tarafından acımasızca
hayattan koparıldı. Her yıl yüzlerce kadın sudan sebeplerle bu 29 kadının
akıbetine uğramakta köylerde, kasabalarda, kentlerde. Hem de bu kadınlarımızın
bazıları adli koruma talebinde bulunmuşken öldürülüyor. Yani kadınlar şiddet
gördüklerini, hayatlarından endişe ettiklerini belirterek adli mercilere
başvuruyorlar ve buna rağmen cinayete kurban gidiyorlar. Bütün bu cinayetler ve
sayısı belirsiz şiddet olayları açık ve seçik bir şeylerin yolunda gitmediğini
göstermekte. Bu kör şiddetin önüne geçmek için uluslararası sözleşmeleri
imzaladık, kanunlar çıkardık, yönetmelikler yaptık ama gelin görün ki herhangi
bir gelişme kaydedemedik. Çünkü uygulamadaki sorunlar aşılmadı. Çünkü zihniyet
aşılamadı. Nitekim AB 2014 İlerleme Raporu’nda da uygulamadaki aksaklıkların
altı çizilmekte ve kanunun uygulanmasındaki etkinlik, bazı hükümlerin açıklığı
ve aile içi şiddetle ilgilenen personelin sayısı, yetkinliği ve eğitimi
hususları eleştirilere neden olmuştur.
Örneğin,
Meclisimizden eşine az rastlanır bir mutabakatla geçirdiğimiz Ailenin Korunması
ve Kadına Karşı Şiddetin Önlenmesine Dair Kanun’da “şiddet önleme merkezleri
kurulması” hükmü bulunmaktadır. Ama bu konuda da gerekli düzenlemeler hayata
geçirilmemiştir. 
Yine, AB
Raporu’nda şiddeti önleme merkezlerine ilişkin olarak “Gerekli olduğu hâlde söz
konusu merkezlerin işletilmesine ilişkin bir düzenleme yapılmamış, personel
atamaları tamamlanmamış, ataması yapılan personele eğitim verilmemiştir.”
denilmektedir. Bunların hepsi doğru saptamalar. 
Peki, o zaman
neden böyle olmakta? Çünkü kadınların ikinci sınıf olduğuna ilişkin çarpık
toplumsal algıyla yüzleşilmemektedir ve mücadele edilmemektedir. Bununla
yüzleşilmediği gibi bu çarpık algıyı besleyecek açıklamalar yapılmaktadır. Yani
tam bir vurdumduymazlık hâkimdir. 
Kadına şiddet
konusundaki bu vurdumduymazlık yargıda da mevcuttur. Hepinizin hafızalarında
hâlâ tazeliğini koruduğunu düşündüğüm bir örneği vermek istiyorum. İzmir’de bir
kadının karakolda polisler tarafından hunharca dövüldüğüne ilişkin görüntüler
eminim hâlâ hafızalarınızda. İzmir’de o kadını feci şekilde döven polislerin
yargılandığı davada ne oldu biliyor musunuz? Savcı, şiddet gösteren 2 polis
için bir yıl bir aya kadar hapis cezası istedi. Aynı savcı, dövülen kadın için
ise, polise hakaretten sekiz yıl dokuz aya kadar hapis talep etti. İşte
ülkemizdeki adalet!
Biz hep kadına
şiddette cezaların caydırıcı olacak düzeye getirilmesini talep ettik. Bu
örnekte, gerçekten de ortada caydırıcı bir ceza var ancak bu ceza, kadına
acımasızca döven polislere değil, polise hakaret etti diye kadına verilmiş.
Yani kamu gücünü temsil eden, güvenmemiz gereken polisler bir kadını öldüresiye
dövüp hastanelik ettikleri takdirde alacakları ceza bu, bir yıl. Eğer bu ceza
sizlerin de nezdinde caydırıcıysa o zaman şunu bilmenizi isterim ki bugün
burada bizler havanda su dövüyoruz ve bu konuda bir ilerleme sağlamamız bir
hayal ve eminim ki yine bu görüntüler basına yansımamış olsaydı, bu dava bile
açılmayacaktı ve yüzlerce olayda olduğu gibi üstü örtülüp gidecekti.
Değerli milletvekilleri,
kadınlar hangi coğrafyada olurlarsa olsunlar yalnızca kadın oldukları için
şiddet görüyor, bunun için öldürülüyorlar, hem de çok sudan bahanelerle.
Bakınız, Şefkat-Der’in şiddet mağduru kadınlar ve temasa geçtikleri 20 bin
kadın üzerinde yaptıkları araştırmaya göre perdeyi yeterince kapatmamak, çayı
iyi demlememek, telefonun sürekli meşgul çalması, Facebook veya Twitter profil
hesabı açmak, zayıflamak veya şişmanlamak gibi nedenler kadına şiddetin
bahanesi olabiliyor. Hatta, erkeğin tuttuğu futbol takımının o gün yenilmesi
bile bir bahane olarak ileri sürülebiliyor. Elbette bunlar bahane. Bu
bahanelerin altındaki gerçekler çok daha acımasız. Kadının erkeklerle eşit
olamayacağına ve kadının erkeğe boyun eğmesi anlayışı üzerine kurulmuş bir
zihniyet kadınların bu ülkede güvercin ürkekliğinde yaşamalarına neden
olmaktadır. Bu zihniyetle topyekûn mücadele şarttır. Hiçbir gerekçenin arkasına
saklanma lüksünüz yoktur. Ne dinsel ne geleneksel ne toplumsal ne de başka bir
nedenle kadını yok sayan ve dışlayan bir zihniyet kimse tarafından haklı
gösterilemez. Tarafı olduğumuz Kadınlara Karşı Her Türlü Ayrımcılığın Önlenmesi
Uluslararası Sözleşmesi kadınlara karşı doğrudan ve dolaylı, kasıtlı ve
kasıtsız ayrımcılığı yasaklar; yalnızca yasal ve biçimsel eşitlik değil, gerçek
eşitlik talep eder. Eğer bu sözleşmenin altında imzamız varsa bu imzanın yerine
getirilmesi için çaba göstermek hepimizin boynunun borcudur ama en çok da bu
ülkeyi yönetenlerin borcudur. Bu borcu ertelemek, çeşitli gerekçelerle üstünü örtmek
gibi bir hakkınız yoktur. Yasama alanında gerçekleştirilen ilerlemelerin
uygulayıcıların elinde çarçur edilmesine izin verme lüksünüz yoktur. 
Şu kurulması
için mutabakata vardığımız Meclis araştırması komisyonunu ele alalım. Neden bu
kadar geç kalındı? 24’üncü Yasama Döneminde bu konuya ilişkin onlarca öneri
verildi, her kadın cinayetinde konu muhalefet tarafından gündeme getirildi.
Yalnızca biz söylemedik, sivil toplum örgütleri de kapınızı aşındırdı, en
azından toplumsal duyarlılık artsın diye bir komisyon kurulması istendi.
Dönemin bitimine sekiz ay kala böyle bir komisyon kurulması nihayet kabul
edildi. Keşke çok daha erken olsaydı, keşke geçtiğimiz hafta henüz 17 yaşında,
henüz üç aylık hamileyken öldürülen Tuğba’nın canına kıyılmadan önce olsaydı.
Yine de yanlış anlaşılmasın, geç de olsa böyle bir komisyonun kurulmuş olmasını
Cumhuriyet Halk Partisi olarak çok değerli bir adım olarak değerlendiriyoruz.
Ben isterdim ki iktidar partisinin de tüm vekilleri burada tam kadro olarak, bu
kadar önemli bir günde destek olarak dinleselerdi. Buna katkı veren tüm
partilere de teşekkür ediyoruz. Bu konuda Meclisi harekete geçmeye zorlayan tüm
kadın sivil toplum örgütlerine teşekkür ediyoruz. 
Daha önce de
kürsüden defalarca ifade ettim, kadın cinayetlerinin ve kadına yönelik şiddetin
önlenmesi meselesi bizler açısından siyaset üstü bir meseledir. Biz Cumhuriyet
Halk Partisi olarak kadınlarımızın maruz kaldığı bu kör şiddeti ve maalesef,
günlük rutin hâline gelmiş kadın cinayetlerini önlemek adına getirilen her düzenlemeyi
destekliyoruz ve desteklemeye devam edeceğiz; bunun için herkesle iş birliği
yapıyoruz ve yapmaya devam edeceğiz. Mevzu cezaların caydırıcı hâle gelmesi ise
biz varız. “Cinsiyete ilişkin toplumsal zihniyet kalıplarıyla mücadele edelim.”
diyen herkesin her zaman yanındayız. Kadınların istihdam oranını arttıracak her
girişimin destekçisiyiz. “Kadın ve erkek eşit olamaz, fıtratına aykırı.”
diyenlere inat, kadınlar ve erkekler eşit haklara sahip olana dek mücadelemize
devam edeceğiz çünkü biz insanın fıtratında eşitlik olduğuna inanıyoruz. (CHP
sıralarından alkışlar) Bu ülkede kadın olmanın fıtratında dayak yemek olmasın,
zulüm olmasın diyoruz; bu ülkeden kadınların fıtratında ölüm olmasın istiyoruz;
haklarda ve fırsatlarda, kanunlarda ve uygulamada, yaşamın her alanında eşitlik
istiyoruz; bu ülkede kadınların da artık birinci sınıf olduğu görülsün
istiyoruz çünkü biz kadınlarla erkekler eşit olmadan bir ülkenin uygar bir ülke
olmayacağına inanıyoruz. 
Değerli
milletvekilleri, kadınların bunca sorun yaşadığı bir ülkede idarecilerin önünde
iki seçenek vardır: Ya durumu idare edeceklerdir ya da sorunu çözeceklerdir.
Sorunları sürüncemede bırakmak, herhangi bir sorun yokmuş gibi görmezden gelmek
kafaları kuma gömmek demektir. Ne yazık ki kafayı kuma gömünce veya kadınlara
yönelik şiddeti gündeme getirmek isteyenleri konuşturmayınca, azarlayınca,
salondan attırınca sorunlar ortadan kalkmıyor. 
Mesela, bu
ülkede kadınların çok ciddi bir istihdam sorunu var. OECD ülkeleri, AB
ülkeleri, Avrasya ülkeleri, hangi ülke grubu olursa olsun kriter alındığında
Türkiye hep sonlarda. Bildiğiniz gibi, kadınların iş gücüne katılım oranı ancak
yüzde 31, istihdam edilen kadın nüfusu ise yüzde 26. On yıl sonra bile bu
oranın ancak yüzde 38’i bulabileceği öngörülmektedir. Avrupa Birliği ortalaması
ise yaşanan onca krize rağmen şu anda yüzde 70. Atılan olumlu adımlar olsa da o
kadar gerilerdeyiz ki yetişmemiz olanaksız. Oysa kadınlarımız iş gücüne dâhil
olmadan ne sorunları çözebiliriz ne de ülkemizi orta gelir tuzağından kurtarabiliriz.
Tek sorun iş gücü de değil, eğitim de büyük sorun ülkemizde. Küresel Cinsiyet
Uçurumu 2014 Raporu’na göre, ülkemiz, kadınların eğitimi sıralamasında 142 ülke
arasında ancak 105’inci olabilmiş. Bu eğitim performansıyla herhangi bir
ilerleme beklemek hayaldir. Bütün bunlar kadınlarımızın şiddete maruz kalmasıyla
doğru orantılıdır. Çünkü ekonomik bağımlılık ve eğitimsizlik kadınları
toplumsal cinsiyet kalıpları içine daha çok itmektedir. Kadın, çalışma hayatı
içinde var oldukça daha bağımsız davranabilmektedir. Kadınların eğitim
düzeyleri yükseldikçe kendilerine dayatılan kimliğin dışına çıkma şansına sahip
olabilmektedir. Bu, çok önemli bir güçtür. Eğitimli ve ekonomik olarak
güçlenmiş bir kadının, başta kendi uğradığı ayrımcılık olmak üzere, toplumda
var olan tüm eşitsizlikler konusunda farkındalığı artmakta, yalnızca kendi
uğradığı haksızlığa karşı değil, her türlü haksızlığa karşı koyabilmektedir.
İşte bazılarını da en çok korkutan budur. Bu yüzden kadınlar evlerinde otursun,
çocuk baksın, makbul bir eş olsun istenmektedir çünkü bağımsızlaşan kadın
özgürleşen toplum demektir. Özgür topluma tahammülü olmayanların kendisine
biçilen rolün dışında davranan kadınlara da tahammülü yoktur. İşte bu yüzdendir
ki bir belediye başkanı “Örf ve âdetlerimiz gereği belediyede kadın
çalıştırmayacağım.” deme cüretini kendinde bulmaktadır. İşte bu yüzden birileri
çıkıp “Eşitlik politikaları Türkiye’de aile birliğini bozuyor.” demektedir. Bu
nedenle, birileri, işsizlikten yakınan kadınlara “Evdeki işler yetmiyor mu?” diyebilmektedir.
İşte bu yüzden birileri, bırakın toplumsal cinsiyet eşitliğini, herhangi bir
alanda eşitlik kavramını bile ağzına alamamaktadır.
Değerli
milletvekilleri, başta da belirttiğim gibi, aşılması gereken çok büyük bir
zihniyet sorunu var. Örfün, âdetin, geleneğin, dinin arkasına sığınan bu
zihniyetle mücadele edilmesi şarttır, hem de öyle kaçamak sözlerle veya
görmezden gelerek değil, güçlü bir irade konularak mücadele edilmelidir. Çünkü
kadınları ikinci sınıf gören bu zihniyet ve bu çarpık algı, kadınlarımızın
maruz bırakıldığı şiddetin asıl belirleyici unsurudur. Denilebilir ki: “Kadına
şiddet, doğulusuyla batılısıyla, zenginiyle fakiriyle, gelişmişiyle geri
kalmışıyla her toplumda var.” Denilebilir ki: “Bunun tarihî, sosyolojik,
antropolojik nedenleri var.” Denilebilir ki: “Bu sorun bugünden yarına
çözümlenebilecek bir sorun değil.” Her ne kadar haklılık payı olsa da ileri
sürülen bu argümanlar mücadele etmemek için bir bahane olamaz, kadınların
uğradığı şiddete yüksek perdeden karşı koymamanın açıklaması bunlar değildir.
Elbette şiddet çok boyutludur, elbette topyekûn bir mücadele gerekmektedir ama
elinizi kolunuzu bağlayan bir şey de yoktur. Kaçak saraylara katrilyonlar
harcanabiliyorsa bu mücadeleye de kaynak ayrılabilir, eğer belediyeler altı ayda
bir kaldırımları değiştirebilecek mali güç bulabiliyorlarsa o zaman sığınma
evleri de açabilecek mali güçleri var demektir. Sorun mali değil, zihinseldir;
sorun, konuya kadın odaklı yaklaşamamaktır; sorun “bayan” kalıbına sıkışıp
“kadın” diyememektir.
Değerli
milletvekilleri, 80’li yıllarda yükselmeye başlayan kadın hakları mücadelesinin
bazı toplumları ne kadar değiştirdiğini görmemiz gerekir. Bu toplumların
cinsiyet kalıplarını ne kadar kırdığına, cam tavanları ne kadar incelttiğine,
kadınların toplumdaki yerini ne kadar güçlendirdiğine bakmamız gerekiyor.
Buralarda kadınların iş gücündeki payı nasıl arttı, eğitim eşitliği nasıl
sağlandı, kadınların siyasi temsilinde ne kadar ilerleme var, işte, bunları
örnek almamız gerekiyor. Ve bütün bu gelişmelerden yalnızca kadınların yarar
sağlamadığını, daha sağlıklı, daha eşitlikçi bir toplum oluşturdukça, bunun
için gereken irade ortaya konuldukça tüm toplumun kazandığını herkese
göstermemiz gerekiyor, yoksa gerekçe üretmek çok kolay ancak bu Meclisin ve
Hükûmetin işi gerekçe üretmek değil, çözüm üretmek. Umuyorum, bugün burada
atılan bu adım ve ortaya konulan Meclis iradesi, yaşama dokunur ve bizleri
çözüm üretmek açısından bir adım daha ileri götürür. 
Sayın Başkan,
değerli milletvekilleri; kadınlarımızın sosyal ve ekonomik hayattan dışlandığı,
yok sayıldığı bir Türkiye’de eşitliği sağlamamız olanaksızdır. Kadınları
yalnızca iyi bir ev kadını, iyi bir eş, iyi bir anne oldukları sürece makbul
gören anlayışı kırmadan, eşitlik konusunda aşama kaydetmemiz mümkün değildir.
Bu anlayışın kırılması için önce kadınların mutlaka iş yaşamına katılması
lazım; sosyal hayatın bir parçası olmalılar, bilim dünyasına katkı sağlamalılar
ama bunların olabilmesi için de önleri açılmalı, her koşulda desteklenmeliler; siyasette
temsilleri ve ağırlıkları artırılmalı, bunun için de gerekiyorsa cinsiyet
kotası konulmalı.
Değerli
milletvekilleri, kadını ve erkeğiyle eşit haklara, eşit koşullara sahip bir
toplum yaratmazsak hiçbir yere varamayız; ne adaleti sağlayabiliriz ne barışı,
ne insan haklarını tam olarak uygulayabiliriz ne demokrasiyi, ne kalkınmayı
başarabiliriz ne paylaşımı. Bu ülke için asıl sorun, yalnızca kadın şiddeti
veya kadın cinayetleri değildir; bu, aslında bir seçim durumudur, Orta Çağ ile
çağdaş dünya arasında bir seçimdir ve bizler bu seçimde mutlaka bir taraf olmak
durumundayız diyor, yüce heyetinizi saygıyla selamlıyorum. (CHP sıralarından
alkışlar)
BAŞKAN –
Teşekkür ederim.
Halkların
Demokratik Partisi Grubu adına İstanbul Milletvekili Sayın Sebahat Tuncel
konuşacak.
Buyurun. (HDP
sıralarından alkışlar)
HDP GRUBU ADINA
SEBAHAT TUNCEL (İstanbul) – Sayın Başkan, değerli milletvekilleri; grubumuz
adına söz almış bulunmaktayım. Hepinizi saygıyla selamlıyorum.
Kadına yönelik
şiddetin önlenmesi konusunda bu kürsüde çok defalar konuştuk, birçok yasa da
çıkarttık. Hem Sayın Bakanın hem de milletvekili arkadaşımızın söylediği
İstanbul Sözleşmesi’ni de burada çıkarttık ama hâlâ kadına yönelik şiddet devam
ediyor, bunu engelleyemedik. Bunun bir nedeni var yani hâlâ bu kadar çok yasa
çıkartılıyor, buna göre işler yapılıyorsa bunun bir nedeni var, biz bunu
değerlendirmek durumundayız. 
Sevgili
arkadaşlar, bunun temel nedeni, zihinsel olarak kadın erkek eşitliğine
inanmamak ve toplumu buna göre değerlendirmemektir, geleneksel rolleri her gün
her gün yeniden üretmektir. 
Biraz önce,
Sayın Bakan, burada en çok eğitimden bahsetti, bilmem ne kadar kişiye eğitim
verildiğinden bahsetti ama benim Sayın Bakana önerimdir; önce Sayın
Cumhurbaşkanına, sonra Sayın Başbakana, Bülent Arınç başta olmak üzere
bakanlara ve milletvekillerine bu eğitim verilmelidir. Üretilen dil, üretilen
bu politika, cinsiyetçi politika ve her gün her gün bu cinsiyetçi rolleri
üreten bu yaklaşım, aslında kadına yönelik şiddetin neden engellenmediğinin,
neden arttığının da altını çizen bir konudur. 
Yine, sevgili
arkadaşlar, geleneksel olarak hep biz kadınların susmamız gerektiği, biz
kadınların aslında hiçbir zaman elimizin hamuruyla erkeğin işine karışmamamız
gerektiği, yine “eksik etek” belirlemeleriyle toplumsal yaşamın dışına
itildiğimiz ve her zaman için susturulmamız gereken bir politikayla karşı
karşıya kaldık. Bazen kadınlar da ne yazık ki birbirine karşı bunu uyguluyor. 
Biraz önce,
Sayın Bakan, bu kürsüde, dün yaşanan olayın iyi olmadığını, bunu tasvip
etmediğini ifade etti, önemli ama bir özür dilemedi. Yani, aslında, o kadın
arkadaşımız belki de sözünü söyleyebilmek için el kaldırarak söz istedi ama
nazikçe çıkartılmak istense de bu nezaketin güvenlik güçleri tarafından nasıl
algılandığını biz biliyoruz. Dolayısıyla, onların nezaketsiz davranmasına da
zemin sunulmuş oldu. O açıdan, aslında toplumdaki bu geleneksel yaklaşımlar bir
şekilde Parlamentoda, hem de burada devam ettiriliyor. 
Ben, daha önceki
bir konuşmamda bir cümle söylemiştim, yine söylüyorum: Yurdumuz Anadolu, Meclis
baba dolu yer. Dolayısıyla, erkek egemen sisteme göre, zihniyete göre burası
yönlendiriliyor, yönetiliyor. O yüzden de biz, kadına yönelik şiddet konusunda
ne yazık ki engellenemiyoruz. 
Ama, sevgili
arkadaşlar, biz kadınlar, sadece kadınlara yönelik şiddet ve kadınların
ezilmişlikleriyle ilgili konuşmak da istemiyoruz. Burada başka bir durum da
var; buna karşı direnen, buna karşı mücadele eden kadınlar da var. Bugün
binlerce kadın sokakta. Başta Pirsus’ta olmak üzere yani Suruç’ta, bütün
Türkiye'de sokağa çıkan kadınları buradan selamlamak istiyoruz. Onlar, bu erkek
egemen zihniyeti kabul etmedikleri için, “Başka bir yaşam mümkün.” dedikleri
için, savaşa karşı barışı, erkek egemen zihniyete karşı özgürlükçü bir yaşamı
savundukları için sokaktalar. Sevgili arkadaşlar, ben bu anlamda, Arin Mirkan
ve Kader Ortakaya şahsında, direnen, mücadele eden, buna öncülük eden tüm
kadınları buradan bir kez daha selamlıyorum ve diyorum ki: Aslında umut var.
Umut, tam da kadınların bu zihniyeti kabul etmemesi, buna karşı direnmesi ve
mücadele etmesiyle alakalı. 
Sevgili
arkadaşlar, bu kürsüde İstanbul Sözleşmesi’nden çok bahsettik. Evet, İstanbul
Sözleşmesi’ni biz burada imzaladık. Kadınlara Yönelik Şiddet ve Aile İçi
Şiddetin Önlenmesi ve Bunlarla Mücadeleye İlişkin Avrupa Konseyi Sözleşmesi,
asıl adı bu. Bu sözleşmede aslında çok önemli belirlemeler var. Bu
belirlemeler: “Kadınlar ve erkekler arasında yasal ve fiilî eşitliğin
gerçekleştirilmesinin kadınlara yönelik şiddeti önlemede anahtar bir unsur olduğunun
bilincinde olarak;
Kadınlara
yönelik şiddetin, erkeklerin kadınlar üzerinde tahakküm kurmasına ve kadınlara
yönelik ayrımcılığa neden olan ve kadınların tam ilerlemesini engelleyen ve
kadınlar ile erkekler arasındaki tarihsel eşitlikçi olmayan güç ilişkisinin
tezahürü olduğunun bilincinde olarak;
Kadınlara
yönelik şiddetin toplumsal cinsiyete dayalı şiddet şeklindeki yapısal
niteliğinin ve bu şiddetin, erkeklerle kıyaslandığında kadınları ikincil konuma
zorlayan temel sosyal mekanizmalardan birisi olduğunun bilincinde olarak;
Kadınlar ile kız
çocuklarının, çoğunlukla aile içi şiddet, cinsel taciz, tecavüz, zorla
evlendirme, sözde ‘namus’ adına işlenen cinayetler, kadın sünneti gibi insan
haklarını ciddi şekilde ihlal eden ve kadın erkek eşitliğini sağlamanın önünde
büyük bir engel oluşturan şiddetin pek çok boyutuna maruz kaldıklarını büyük
endişeyle dikkate alarak; 
Silahlı çatışma
esnasında sivil halkı, özellikle de kadınları yaygın ve sistematik tecavüz ve
cinsel suçlar şeklinde etkileyen insan hakları ihlallerinin ve gerek çatışma
esnasında gerekse sonrasında tırmanan toplumsal cinsiyete dayalı şiddet
potansiyelinin bilincinde olarak…” Daha devamı var. Aslında bu sözleşme, tam da
bizim ne yapmamız gerektiğini çok net ifade ediyor. 
Sevgili
arkadaşlar, kadına yönelik şiddetin iki boyutu var, ben burada ona değinmek
istiyorum. Bir tanesi, erkek egemen sistemden kaynaklı olan şiddet; aslında
arkadaşlarımız bundan bahsetti. İkincisi de savaş nedeniyle kadınların
yaşadıkları şiddettir. Kadınların savaş nedeniyle yaşadığı bu şiddeti çok
yakından, sınırlarımızın yanı başında hissettik. Ezidi kadınlara yönelik IŞİD
çetelerinin yaptığı saldırıda aslında savaşın ne kadar korkunç bir boyutu
olduğunu, savaşlarda kadınların bir ganimet olarak değerlendirildiğini, kadınlara
yönelik bir savaş politikası olarak cinsel taciz, tecavüz meselesinin çok
yakıcı olarak yaşandığını gördük. O yüzden, bu Parlamentoda, aslında Ezidi
kadınlara veya Türkiye’nin çok övündüğü “Suriye’den 1,5 milyon insan geldi. Biz
onlara yardım ediyoruz.” gibi söylemlerin arkasında, oradan gelen özellikle
kadın ve çocukların yaşadığı mağduriyete, kamplardaki durumuna dikkat çekmek
lazım.
Yine, Kobani direnişi nedeniyle
savaştan, IŞİD vahşetinden kaçan o köylerde yaşayan kadınların yaşadıkları
sorunlar… Yani, savaş sadece cinsel saldırı değil, aynı zamanda zorunlu göç
demek, yoksulluk demek, şiddetin her türlü şeyine açık hâle gelmek demek.
Dolayısıyla, biz kadınların, aslında savaş politikalarına karşı güçlü bir
mücadele yürütmemiz gerekiyor.
Biz bir kadın heyeti olarak eylül
ayı başında IŞİD saldırıları başlamadan -CHP’den Melda Onur arkadaşımız da
vardı- 26 kadın güney Kürdistan’a gittik, orada kampları ziyaret ettik Ezidi
kadınların yaşadığı sorunlara dikkat çekmek için. Yine, Rojava’dan Cizre kantonuna
gittik. Aslında çok önemli bir rapor sunduk. Oradaki kadınların, Türkiye’den -gerçekten
bir dayanışma olacaksa- kendilerinin doğru anlaşılması, savaşın son bulması ve
kendi ülkelerine dönmeleri konusunda talepleri, beklentileri vardı. 
Ben, bir kez daha, aslında, burada,
bu Parlamentoda, iktidarından muhalefetine bütün kadınlarca bir kadın komisyonu
oluşturularak savaş nedeniyle yerinden edilen kadınlarla, çocuklarla bir
çalışma yapılmasının da önemli olduğunu düşünüyorum. 
Sevgili arkadaşlar, diğer bir
konu hep çok bahsettiğimiz kadına yönelik şiddet. Feministler yıllarca “Özel
alan politiktir.” dediler çünkü yıllarca bize şu dayatıldı: “Eşidir; döver de
sever de, aile içerisinde bunun tartışması olmaz.” Aslında, biz, özel alanın
politik olduğunu kadınların mücadelesi, Cumhurbaşkanının beğenmediği o feminist
kadınların mücadelesi sayesinde öğrendik. 
Şimdi, Sayın Bakan bu aile
kavramını öncesinden öne almak için “Şimdi bize ‘Neden aile diyorsunuz?’ diye
eleştiri gelecek.” dedi. Doğru, siz aileyi kutsallaştırırsanız, geleneksel
aileyi bizim önümüze model olarak koyarsanız aslında kadına yönelik şiddeti de
engelleyemezsiniz. Biz buradan bir kez daha öneriyoruz: Aile ve Sosyal
Politikalar Bakanlığı değişsin, bu Bakanlık sadece “sosyal politikalar bakanlığı”
olsun, Ayşenur Hanım sadece bu sosyal politikalar bakanlığının Bakanlığını
yapsın. Sosyal politikalarda kadınların durumu nedir, kadınların bu konulardan
eşit olarak faydalanması tartışılsın ama bir “kadın bakanlığı” kuralım kadın
sorunlarıyla ilgilenecek, kadına yönelik şiddeti engelleyecek ve sadece
kadınlar için çalışacak. Ve -bütün o mevzuat incelemesi dedi ya- burada çıkacak
bütün yasaları eşitlik perspektifinden göz önüne alacak bir yasa çıkarılması
gerekiyor. O açıdan Aile ve Sosyal Politikalar Bakanlığı “sosyal politikalar
bakanlığı” olsun, “kadın bakanlığı” diye bir bakanlık kurmak gerekiyor. 
Değerli
arkadaşlar, burada, mesela kadınlara yönelik şiddetin önlenmesi konusunda
çıkartılan yasalarda çok önemli kararlar alındı, bizim de imzamız var. Daha
önce Demokratik Toplum Partisi olarak -partimiz kapatıldı- Barış ve Demokrasi
Partisi döneminde ve şimdi de Halkların Demokratik Partisi olarak 14 tane
önergemiz var ayrı ayrı, konuşulmamış, bugün konuşulmuş olması önemli. 
Yalnız bu konuda
özellikle kadınların talebini de burada ifade etmeyi önemli görüyoruz. Sevgili
arkadaşlar, Diyarbakır’da 17’nci Kadın Sığınakları ve Dayanışma Merkezleri
Kurultayı sonuç bildirgesi açıklandı. Buna Sayın Bakan da diğer milletvekili
arkadaşlarımız da ulaşabilirler. 25-26-27 Ekimde gerçekleştirildi, 6 kadın
örgütü ve 200’e yakın delege katıldı. Orada aslında “Neden kadına yönelik
şiddet engellenemiyor?” sorusuna çok ciddi cevaplar verilmiş durumda. Onların
talepleri var: 
Bunlardan
birisi, kadınların Aile ve Sosyal Politikalar Bakanlığına değil, kendileri için
politika üretecek kadın bakanlığına ihtiyaçları var. Yani, onların talebi de
aslında biraz önce bizim söylediğimiz taleple aynı. Kadın bakanlığının
kurulması ve tüm bakanlıkların kadın bakanlığı üzerinden yasalar çıkartılırken
bunu dikkate alması, eşitsizliği giderecek politikalar üretmesi önemli. 
İkincisi: Şiddete
maruz kalan, şiddetten uzaklaşmaya çalışan kadınların sığınak dışında
psikolojik, sosyal ve hukuki destek alabilecekleri ulaşılabilir mekânlar olması
gerekir. Şimdi, Sayın Bakan ifade etti, 14 tane ŞÖNİM var. Aslında yani şimdi
yasayla 100 binin üzerinde olan yerlerde belediyeler sığınaklar açmak zorunda,
açmıyorlar. Bu konuda şöyle bir sorun var: Çünkü bunun yükümlülüğünü belediyeye
verdiğinizde, bütçeyi belediye karşılamıyor. Dolayısıyla, aslında kamunun
karşılaması gereken ya da belediyenin karşılayacağı bir bütçeyle mutlaka sığınakların
açılması gerekiyor; her yerde, kadınların erişebileceği alanda sığınakların
açılması gerekiyor. Bu hâlâ yapılabilmiş değil. Biraz önce Sayın Bakan dedi ki:
“Yeterlidir, aslında bu konuda hiçbir sorun yok.” Aksine, çok sorun var. 
İkincisi: Sevgili
arkadaşlar, bu ŞÖNİM’lere veya sığınaklara alınan kadınlara eşleri, sevgilileri
ya da şiddet uygulayanlar çabuk ulaşıyorlar. Yani, paylaşılmaması gereken
bilgiler başka birimler tarafından paylaşıldığında, örneğin, e-devlet
uygulaması ya da Sosyal Güvenlik Kurumundaki Uygulamalar nedeniyle onlar
engellenemiyor. Kadınlar, mutlaka bunun düzenlenmesi, bu gizlilik esasına dikkat
edilmesi gerektiğini… Dikkat edilmediği için de aslında devletin korumasında
olduğu hâlde 25 kadın öldürüldü şimdiye kadar ve daha çok kadın öldürülebilir.
Bunun mutlaka dikkate alınması gerekiyor. 
Yine,
ŞÖNİM’lerde çalışanların, sevgili arkadaşlar, kadın perspektifi yok; kadın erkek
eşitliğine inanmıyorlar yani aslında kadınların sorunlarını yeterince anlayabilecek
kişiler değiller. Bunlar, ciddi anlamda kadınların orada sorun yaşamasına neden
oluyor. Yine, ŞÖNİM’lerde erkeklerin hizmet verdiğine dair bir bilgi var.
Aslında, bu çok vahim bir durum. Böylece aslında kadınlara ulaşmak daha kolay
oluyor; erkekler, erkekler aracılığıyla kadınlara çok rahat ulaşıyorlar. 
Yine, sevgili
arkadaşlar, İstanbul Sözleşmesi’nin çok önemli bir maddesi var ara buluculuk
olmaz diye ama AKP iktidarı döneminde ara buluculuk sistemi getirildi.
Diyanetle yapılan protokolle ve boşanma ombudsmanlığı, Kamu Denetçiliği
uygulamalarıyla ara buluculuğu devlet eliyle yaptılar. Yani, çok ilginç bir
durum. İşte, bu “Eşindir, döver de sever de. Yani, ne olacak, çocukların var,
eve git.” diye diyanet İşleri Başkanlığı ile Aile ve Sosyal Politikalar
Bakanlığının imzaladığı protokolle devreye sokulmuş durumda. O yüzden, biz bu
protokolün de derhâl lağvedilmesini, aslında bu ara buluculuk meselesinin
ortadan kalkmasını istiyoruz. O yüzden de ceza indirimi, ara buluculuk, kadının
cezadan vazgeçmesi gibi yöntemler hayata geçiyor. 
Yine, İstanbul
Sözleşmesi’nin yükümlülüğünden birisi, erkek şiddetiyle mücadelede devletin
yükümlülüğü olarak düzenlenen kadına karşı şiddeti önlemek, korumak, kovuşturmak
ve kadınlar için destek mekanizmaları oluşturmak için gerekli politikalar
oluşturulması gibi bir görevi var. Bu konuda sadece Aile ve Sosyal Politikalar
Bakanlığının çalışması yetmez.
Biraz önce Sayın
Bakan dedi ki: “Ben elimi uzatıyorum size.” Sayın Bakan, biz, uzanan eli tabii
ki tutarız ama şimdiye kadar ki… Özellikle sizin Bakan olduğunuz günden bugüne
bırakalım sivil toplum örgütleriyle çalışmayı, burada, Parlamentodaki
kadınlarla bir araya gelmediniz. Bir araya gelip bu işi birlikte çalışalım.
Kadın politikası tabii ki siyasetüstü bir politikadır, o zaman gelin bunu
birlikte çalışalım. Mesela, bu kadınlarla bir buluşma… Nedir, politikanız
nedir, bakış açınız nedir, nasıl ortaklaştıralım? Yapmadınız, hatta bunu bırakın
telefonlarımıza bile çıkmadığınız zamanlar oldu, kutlamak için aradığımızda
ulaşamadığımız zamanlar oldu. O yüzden, çok ulaşılabilir, çok kolay
ulaşılabilir bir Bakanlığınız yok. “Kadınlar gelsinler, dertlerini anlatsınlar…”
Anlatmak için el kaldırdıklarında da zaten apar topar şeyden çıkartılır hâle
geliyorlar. 
Yine, sevgili
arkadaşlar, tabii ki kadın sığınakları yönetmelikte “konukevi” diye
tanımlanmış, kadın sığınakları da değil, konukevi; aslında, hani bir misafir
etme hâli var. Dolayısıyla, yine, oradaki kadınların ekonomik olarak kendisini
idame ettirmesi, çocuklarının yanlarında olması falan gibi o kadar çok sorun
var ki… Ben bu sonuç bildirgesini Sayın Bakanın kendisine ileteceğim çünkü
burada çok önemli bilgiler var, veriler var; mutlaka bunların dikkate alınması
gerekiyor. 
Değerli
arkadaşlar, biz, Halkların Demokratik Partisi olarak kadın özgürlük
mücadelesini esas alan, bu konuda özellikle karar ve uygulama mekanizmalarında
kadınların yer almasının ne kadar önemli olduğunu bilen ve bunun mücadelesini
veren kadınlarız. Bunun için eş başkanlık sistemi uyguladık; sadece genel
yönetimlerde değil, siyasi partide değil, yerel yönetimlerde de bunu uyguladık.
Biraz önce Sayın Bakan dedi ki: “Kamu görevinde kadınların yer alması, istihdam
edilmesi konusunda çok çabamız var.” Bu çabalardan birisi de yerel yönetimlerde
eş başkanlığımızı iptal ettirmek. Yönetmelik durdurma kararı alındı valilikler
aracılığıyla. Şimdi, ben size sorarım: Nasıl oluyor da siz kadınların eşit
temsil hakkını savunuyorsunuz, yerel yönetimlerdeki istihdamını ya da yerel
yönetimlerde de kadınların karar ve uygulama mekanizmalarında olmasını
istiyorsunuz? Valilikler itiraz ettiler ve yerel mahkemeler karar aldı, şu an
yerel yönetimlerde eş başkanlıklarımız durdurulmuş durumda. 
İkincisi:
Sevgili arkadaşlar, partilerin insafına kalmış durumda bu kota meselesi. Evet,
biz yüzde 50 eşit temsil kullanıyoruz, eş başkanlık var ama AKP iktidarında
örneğin kota yok, kotayı kendileri belirliyorlar. Erkeğin istediği gibi bir
kadın profili. Yani, nasıl olacak? Hanımefendi bir kadın olacak, hanımefendi
gibi konuşacak, hanımefendi gibi giyinecek. Yani, aslında bu aile
politikalarının yansıması kadına da yansıyor, onun üzerinden… Erkeklerden daha
çok çalışacak, erkeklerden daha yetenekli olacak, yoksa o kategoride eleniyor. 
Şimdi, bu
konunun da bir kez daha altını çiziyoruz. Kota uygulamasının anayasal güvenceye
alınması yani sadece partilerin insafına bırakılan değil, bütün partilerin
uygulamak zorunda olduğu bir yöntem olması gerekiyor. İşte o zaman, bakın görün
kadına yönelik şiddet nasıl azalacak. 
Şimdi, sevgili
arkadaşlar, bize dayatılan başka bir şey var. AKP hükûmetiyle biz aynı
düşünmüyoruz, Sayın Cumhurbaşkanıyla, Sayın Başbakanla aynı düşünmüyoruz.
Doğru, onlar kadın ve erkeğin eşit olmadığına inanıyorlar ama galiba İstanbul
Sözleşmesi’ni yanlışlıkla imzalamışlar, okumamışlar çünkü bu, kadın erkek
eşitliğini esas alan ve buna göre bütün yasaların düzenlenmesi gereken bir
sözleşme. O açıdan, kendi toplumsal özellikleri olarak da bunu bütün yaşamımıza
böyle ifade ediyorlar. Her konuştukları yerde, kadına yönelik şiddet konusunda
ya da Kadınlar Günü’nde “Kadın ve erkek eşit olamaz, bize bunu dayatmayın.”
diyorlar, biz de bu kürsüden diyoruz ki: Kadın ve erkek eşittir, kendi
düşüncenizi bize dayatmayın. Biz kadınlar olarak bunun mücadelesini her yerde
vereceğiz ve vermeye devam ediyoruz. 
O konuda
özellikle feministlere yönelik yaklaşımları, hani “Bunlar iş bilmiyorlar.”
gibi yaklaşımları da doğru değil.
Şimdi, sevgili
arkadaşlar, bu konuda feministlerin de Sayın Cumhurbaşkanına bir cevabı var,
izin verirseniz bir bölümünü okumak istiyorum: “Erdoğan haklı. Biz feministler
fıtrattan anlamıyoruz. Erkek egemenliği sisteminin bizlere dayattığı kadınlık
rollerini kabul etmiyoruz. Doğurabildiğimiz için doğurmamız gerektiğini,
doğurduğumuz için bakmamız gerektiğini düşünmüyoruz. Ailenin hayattaki tek
varoluş olmadığını biliyoruz, farklı dayanışmalar kurarak yaşamın mümkün olduğunu
görüyoruz. Biz kadınlar ile erkeklerin eşit olacağı bir dünyaya olan inancımızı
hiç kaybetmiyoruz. Eşitlik, adalet ve özgürlük için mücadele ediyoruz. Erkek
adalet değil gerçek adalet talebimizin gerçekleşmesinin yolu eşitlikten
geçiyor. Kadınların erkeklerle eşit olmayacağına dayandırılarak kurulan sözün,
yürütülen politikaların da kadınların özgürlüğünü engellediği ortada.
Dolayısıyla, Cumhurbaşkanı Erdoğan’ın ve AKP’nin kadınların erkeklerle
eşitsizliğini derinleştiren politikalarına karşı daha çok kadın dayanışması ve
örgütlenmesi içerisinde olacağız.” diyor İstanbul Feminist Kolektifi. 
Şimdi, sevgili
arkadaşlar, biz kadınlar üzerinden sürekli bir söz söyleme hâli var. Ben de
feminist sosyalist bir kadın olarak bu kürsüde her zaman için ifade ettim; biz
kadınlar bize dayatılanı yapmak zorunda değiliz. Çünkü, beş bin yıllık erkek
egemen sistemden, aslında bugün kadını da, erkeği de zayıf düşüren, aslında bu
eşitsizlik politikalarını devam ettiren köklü bir sistemden, zihniyetten
bahsediyoruz. Dolayısıyla “kapitalist moderniteye karşı demokratik modernite inşası”
diye ifade ettiğimiz, Kürt kadınları olarak söylediğimiz bu söz, aslında
eşitlikçi bir yaşamı inşa etmektir.
Biz kadınlar
bize dayatılanı, verili olanı kabul etmiyoruz. Biz biliyoruz ki toplumun
başlangıcında kadın ve erkek eşitti. Ne zaman ki iktidar, ne zamanki tahakküm,
ne zaman ki artı değer ortaya çıktı, eşitsizlikler o zaman ortaya çıktı ve ilk
eşitsizlik, kadın ve erkek arasındaki eşitsizliktir. İlk eşitsizlik, aslında
kadın emeğini erkeğin gasbetmesidir. Oradan başladı iktidar birikimi, oradan
başladı hiyerarşi, oradan başladı tahakküm. O günden bugüne de bunun bizim
kaderimiz olduğunu iddia etmeye çalışıyorlar. Biz diyoruz ki: Bu bizim
kaderimiz değil.
Ben de buradaki
kadın arkadaşlara özellikle bir çağrıda bulunuyorum. Gelin, birlikte… Bunun kaderimizin
olmadığını, kadınlarla erkeklerin eşit olabildiğini, kadınların erkeklerin
yaptığı her türlü işi yaptığını ama erkeklerin kadınların yaptığı her şeyi
yapamadığını, örneğin doğuramadığını bilmeleri gerekiyor. Doğuramadıklarına
göre aslında yaşam kadınların etrafında, kadın merkezi etrafında. Kadınları
sürekli eksik gören yaklaşımları kabul etmiyoruz.
Bir cümle daha:
İlla kadınlara sınıf belirtmek durumunda değiliz. Arkadaşımız dedi: “Biz
birinci sınıf olmak istiyoruz.” Biz ne birinci ne ikinci sınıf olmak istiyoruz,
sınıfsız olmak istiyoruz. Mümkünse sınıfımız olmasın arkadaşlar, biz eşit
olalım.
(Mikrofon
otomatik cihaz tarafından kapatıldı)
SEBAHAT TUNCEL
(Devamla) – Birinci olursa ikinci olacak, üçüncü olacak, dördüncü olacak. Böyle
bir şeyi kabul etmiyorum.
Hepinizi
saygıyla selamlıyorum. (HDP ve CHP sıralarından alkışlar)
BAŞKAN –
Teşekkür ederim Sayın Tuncel.
Milliyetçi
Hareket Partisi Grubu adına Mersin Milletvekili Sayın Ali Öz konuşacak.
Buyurun. (MHP
sıralarından alkışlar)
MHP GRUBU ADINA
ALİ ÖZ (Mersin) – Teşekkür ediyorum Sayın Başkanım.
Sayın Başkan,
değerli milletvekilleri; Türkiye’de kadına yönelik şiddet, baskı ve devamında
gelen kadın cinayetlerinin hiç durmadan giderek artmasının nedenlerinin
araştırılarak alınması gereken önlemlerin tespiti konusunda Milliyetçi Hareket
Partisi Grubu adına vermiş olduğumuz araştırma önergesi üzerine söz almış
bulunmaktayım. Bu vesileyle yüce heyetinizi saygılarımla selamlıyorum.
Değerli
arkadaşlar, devletimizin, milletimizin, bağımsızlığımızın, demokrasimizin,
millî kültürümüzün bekasını ilgilendiren fikri hür, vicdanı hür, irfanı hür
nesillerin yetişmesi değerli öğretmenler eliyle mümkün olacaktır. Öğretmeni
mutsuz olan bir milletin yarınları umutsuz, belirsiz ve risklidir.
Öğretmenlerimiz fedakârca, samimiyetle çalışmaktadır. Dünden bugüne hiçbir
tehdit, hiçbir tehlike sınıflardan parlayan eğitim ve öğretim aydınlığını
engelleyememiştir. Öğretmenlerimiz zulüm görmüş, çile çekmiş, parasız kalmış,
mağdur olmuş, teröristlerin saldırısına uğramış, ne var ki sahip oldukları
saygınlıklarından ödün vermemişlerdir. Bu vesileyle, başta Başöğretmen Mustafa
Kemal Atatürk olmak üzere tüm öğretmenlerimizin 24 Kasım gününü kutlayarak
sözlerime başlamak istiyorum.
Değerli
arkadaşlar, Türkiye Cumhuriyeti Anayasası’na göre ülke sınırları içerisinde
yaşayan herkesin sağlıklı bir çevrede yaşayabilmesi devletin görevidir.
Sağlıklı bir sosyal çevrenin oluşması ve sürdürülebilmesinin önündeki en büyük
engellerden biri bireysel ve toplumsal şiddettir. 
Ülkemizde son
yıllarda suçun ve suçluların arttığını üzülerek görmekteyiz. Bu durum
yoksulluğun, adaletsizliğin, yolsuzluğun arttığının, ahlakın zayıfladığının bir
işareti sayılmalıdır. Ülkemizin geldiği bugünkü manzarada siyasi ve ekonomik
güven ortamından, iç huzurdan bahsedilemeyeceği gün gibi ortadadır. Toplumsal
ahlak maalesef hızla aşınmaktadır. Büyük kentlerimizdeki ahlaki çöküşün,
şiddetin, kuşkunun egemen olduğu bir bunalım son on iki yıllık Adalet ve
Kalkınma Partisi iktidarı döneminde artarak zirveye ulaşmıştır. 
Aile içi şiddet
en fazla göz ardı edilmiş insan hakkıdır. Son yıllarda kadınlarımızın giderek
artan bir oranla her tarafta katledildiğine şahit oluyoruz. 
Dünya Ekonomik
Forumu’nun 135 ülkeyi her yıl değerlendirmeye aldığı Küresel Cinsiyet Uçurumu
Raporu’na göre, Türkiye, geçtiğimiz yıla göre 3 basamak daha gerileyerek
124’üncü sırada yer almıştır. Resmî olmayan rakamlara göre, 2013 yılında 214
kadın, çevresindeki ya da tanımadığı erkekler tarafından öldürülmüştür. 2014’e
dair tablo ise durumun geçen seneye göre daha vahim olduğunu göstermektedir.
Buna göre, yalnızca 2014 yılının ilk yedi ayında 150 kadın, erkek şiddetine
maruz kalarak yaşamını yitirmiştir. Bu kadınlardan yaklaşık 25’inin devlet
koruması altındayken öldürülmesi insan hayatına verilen önemin kanıtı
niteliğindedir. 
Sayın
Cumhurbaşkanının söylediği gibi, adalet kavramı önemlidir. Aile içinde adaletli
davranmak gerekir ancak “Adaleti getireceğiz.” diye ortaya çıkanların yetkili
oldukları hâlde hiçbir şey yapmayıp “Kadınların karşı karşıya kaldıkları
sorunların çözümünde yegâne başvurulacak yol, hiç kuşkusuz, adalettir.” demesi
neyin itirafıdır? Yoksa timsah gözyaşları mıdır? Kadın-erkek eşitliği konusu ya
anlaşılmak istenmemektedir ya da amacından saptırılmaktadır. Her aklıselim Türk
kadını eşitlikten, fizyolojik eşitliği değil, haklar bakımından eşitliği
anlamaktadır. 
Kadının
kutsallığıyla ilgili söylenenlerin elbette ki hepsine katılmak mümkündür.
Ancak, akıllarda sadece ekim ayında 29 kadın öldürüldüğü gerçeğinin, kadın
cinayetlerinin önüne nasıl geçeceğiz sorusunun cevabı aranmaktadır. Bunun için,
bildiğimiz klasik bilgileri sıralamanın kime ne faydası bulunmaktadır? 
“İnançlı
insanlar şiddet uygulamaz.” diyor Sayın Cumhurbaşkanı. Peki, kadın
cinayetlerini işleyenlerin hepsi inançsız mıdır? Her geçen gün kadınların
toplumdaki cinsiyet kaynaklı rollerini daha da derinleştiren, onları toplumun
bütün kurumlarına daha derin bağlarla bağlayan, dört duvara hapseden
uygulamaları, söylemleri ve politikaları uygulamakta inat ederseniz cinayetlere
her gün davetiye çıkarıyorsunuz demektir. 
Ülkemizde her 3
kadından 1’i fiziksel şiddet görmektedir. Hayatı boyunca eşinden en az 1 kez
fiziki şiddet görmüş kadınların oranı Türkiye genelinde yüzde 39’dur. Boşanmış
ve ayrılmış kadınların yüzde 78’i fiziksel şiddete maruz kalmaktadır. Eğitim
düzeyi arttıkça fiziksel şiddet gördüğünü söyleyen kadınların oranı
azalmaktadır. Okuma-yazma bilmeyen kadınlar arasında en az bir kez fiziksel
şiddete maruz kaldığını söyleyenlerin oranı yüzde 43 iken yükseköğrenim görmüş
kadınlar arasında bu oran yüzde 12’dir. 
Kadına şiddetin
altında yatan sebeplerin başında, tüm ülke genelinde gelir dağılımı eşitsizliği
ve işsizlik gelmektedir. Gelir dağılımındaki adaletsizlik devam ettiği sürece
kadınlarımız bu durumdan en fazla etkilenen grup olacaktır. Kadınların iş
gücüne katılma verilerine bakacak olursak Avrupa ülkelerinin çok çok gerisinde
olduğumuzu görürüz. 
Sığınmaevinde
kadınların genel durumuna bakıldığında şiddetin yaşının olmadığı görülmektedir,
15 yaşında ya da 60 yaşında kadınlar şiddet görmektedir. Türkiye'de hâlen
olması gereken sayının otuzda 1’i kadar yani 40 civarında sığınmaevi vardır.
Şiddet mağduru kadınlar için yeterli sayıda sığınmaevi yapılmayışını, gerçek
bir korumanın sağlanmamasını, sistemin kadına yönelik şiddetin devam etmesine,
yaygınlaşmasına ve olağanlaşmasına zemin hazırladığının açık bir kanıtı olarak
görmekteyiz. Yürürlüğe giren yasa ve sözleşmelere rağmen cinayetlerin önüne
geçilememesinin nedeni, uygulamada yaşanan eksiklikler ve yetkililerin üzerine
düşeni yapmamasındandır. Sokak ortasında canice katledilen, pusuya düşürülerek
vahşice kıyılan, karnındaki bebeğiyle hedef hâline gelen, sığınmaevlerinde çare
bekleyen, hanelerinde hakarete ve ithamlara uğrayan kadınlarımız olduğu sürece
hiçbirimize rahat yüzü yoktur ve asla da olmayacaktır. Hepimiz görüyor ve
kamuoyuna yansıyan haberlerden işitiyoruz ki bir tarafta Hükûmet tarafından
ileri demokrasi nutukları atılmakta, pozitif ayrımcılık propagandası
yapılmakta, diğer yanda tecavüz, taciz ve cinayetlere kurban giden
kadınlarımızın sayısı hızla çoğalmaktadır.
Değerli
milletvekilleri, şiddete maruz kalan kadınlar hakkında ölüm riski ve durumun aciliyeti göz önüne alınarak devletin
her türlü önlemi almasını öngören Avrupa Konseyi İstanbul Sözleşmesi 1 Ağustos
2012’de yürürlüğe girmesine rağmen, gerek bu sözleşme gerekse Ailenin Korunması
ve Kadına Karşı Şiddetin Önlenmesine Dair Kanun’la getirilen iyileştirmeler
şiddetin önünü kesememiştir. Yasa çıkarmakla iş bitmemiştir, tedbirler sadece
kâğıt üzerinde kalmıştır. Aradan iki yıl geçtiği hâlde uygulama yönetmeliği
dahi çıkarılmamıştır. Kadına yönelik şiddetin ve ev içi şiddetin önlenmesi için
sadece yasa ve sözleşmelerle yetinilmemelidir. Millî eylem planı kapsamında
kararlılık, süreklilik ve sorumluluk da gereklidir. 
Kolluk kuvvetleri mağdurlara yönelik her türlü şiddete
acil ve yerinde müdahale etmelidir. İhbar mekanizmasının işleyişi
hızlandırılmalıdır. 
Mağdur korunmalı ve psikolojik destek alması sağlanmalı, devlet tarafından
geçici maddi destek verilmelidir. 
Kadına yönelik şiddete aracı olanlar da mutlaka
cezalandırılmalıdır.
Medyada gerekli yayınların yapılması artan bir oranda
sağlanmalıdır.
Okullarda, kadının insani hakları ve kadın-erkek
eşitliği konusunda derslere yer verilmelidir. 
Zorla evlendirmelerin, erken yaşta evlendirmelerin suç
sayılması için gereken hukuki, idari ve cezai önlemler mutlaka alınmalıdır. 
Biz Milliyetçi Hareket Partisi olarak ilkokul 4’üncü
sınıftan itibaren “toplumsal cinsiyet” diye bir dersin konulmasını daha önce
teklif etmiştik. Çocuklarımızın kendilerinin farkına varmaları ve bir toplumda
beraber hareket etme geleneğini sürdürebilmeleri için bunu teklif etmiştik.
2011 Seçim Beyannamemizde ise kadınların eğitim
düzeylerinin yükseltilmesinin, kalkınma sürecinde, iş hayatında ve karar alma
mekanizmalarında daha fazla rol almalarının sağlanmasının kadınlarımızın
toplumsal konumlarını güçlendireceğini ifade etmiştik. 
Yaşları ne olursa olsun evli olmayan kız evlatlar ile
boşanan veya dul kalan kadınların kendi sigortalılığı ya da aylık veya geliri
olmaması durumunda anne veya babasının bakmakla yükümlü olduğu kişiler arasına
alınarak sağlık yardımlarından yararlandırılmasını ifade etmiştik. 
Şiddete, tacize ve istismara uğrayan kadınlara
yasal yollardan hak araması sırasında adli yardım desteği sağlanması
gerektiğini, çocukların hayat kalitesinin iyileştirilmesi ve geleceklerinin
mutlaka teminat altına alınması gerektiğini belirtmiştik. 
Değerli arkadaşlar, tabii ki
hepimizin bildiği gibi şiddetin iki boyutu var. Burada konuşurken kadına
uygulanan şiddet ve kadın cinayetlerinden bahsediyoruz ancak bir de madalyonun
öbür yüzü, şiddeti uygulayan erkek tarafı var. Maalesef, gözden kaçırdığımız,
erkeklerle alakalı ne yapmamız gerektiği noktasında eğer olaya tek taraflı bir
bakış açısıyla bakarsak netice alamayacağımız gerçeği herkes tarafından
görülmeli ve bilinmelidir. Bugün yaşanan problemlerin arkasında ki bu şiddeti
uygulayan erkeğin maruz kaldığı duygusal şiddeti görmezsek problemin önüne
geçme şansımız yoktur. Erkeklere de öfke kontrolü eğitimi vermemiz gerekiyor.
Son çıkardığımız, kolluk kuvvetlerine vermiş olduğumuz yetkilerle evden atılan
erkek veya adam toplumdan da dışlanıyor, sonra buna sebep olarak da hayat
arkadaşını görüyor, ondan da intikam alma hırsıyla hareket ediyor. Yanlış uygulanan
politikalar sonucunda gelinen nokta maalesef kadınlara iyilik değil, daha fazla
cinayete maruz kalmasına sebep olan bir politika uygulanıyor. Kadına yönelik
şiddetin sorumlusu erkekler olduğu için şiddet önleme çalışmalarında erkekler
dışlanmamalıdır. Şiddet uygulayanların ruh sağlığıyla ilgili ciddi bir inceleme
yapılmalı ve teşhise göre tedavi yoluna gidilmelidir. Öte yandan, aile terapisi
zorunlu tutulmalı ve buna erkeğin katılımı mutlaka sağlanmalıdır. Ülkemizde
aile terapisti ve danışmanları vardır, ancak birçok ailenin sosyoekonomik
durumu bu imkânı değerlendirebilecek kadar müsait değildir. Aile problemlerini
çözüp bu hayati kurumu ıslah ve imar etme adına her bir sağlık ocağında
ilgilenebileceği sayıda aileye danışmanlık yapan bir aile danışmanlığı projesi
uygulanmalıdır. Bu danışman sorumluluğunda bulunan ailelerle, gerekirse
evlerine ziyaretler yaparak, her hafta görüşüp problemlerine yerinde
müdahalelerde bulunarak sorunların büyümeden çözülmesini sağlamak
gerekmektedir. 
Toplumdaki hastalığı teşhis için
araştırıp çözüm önerileri ile politika üretmek sosyologların işidir. Avrupa
ülkeleri ve Amerika Birleşik Devletleri, toplumdaki bütün sorunların teşhisi ve
tedavisinde sosyologlara önemli işlevler ve görevler vermektedir. Önce kendini,
sonra başkalarını ve toplumu anlayabilmek ve tanımak için liselerde sosyoloji
dersinin zorunlu ve işlevsel verilmesi gerekmektedir. İlkokul, ortaokul ve
liselerde rehberlik servislerinde rehberlik ve psikolojik danışmanlık mezunu
öğretmenler yanında, sosyoloji mezunları da görev yapabilmelidir. Bunun için
okul sosyoloğu kadrosu ihdas edilerek sosyologlar da rehberlik sürecinde aktif
yer alabilirler. Böylece öğrencilere sosyal çevreleriyle bütünlük içinde
rehberlik faaliyeti, eş güdümü yapılabilir. Şiddet eğilimli ve patolojik
bireyler daha önceden saptanarak tedavileri yapılabilir. Okul sosyologları,
öğrencilerin aile monografilerini çıkararak aile ve sosyal çevresiyle sosyal
danışmanlık yapabilir, okul-aile iş birliği ve ilişkilerini organize edebilir,
okulun halkla ilişkiler faaliyetlerini yürütebilir.
Risk toplumu
bağlamında sosyal ve kültürel risklere karşı insanı ve toplumu anlamak ve
çözümlemek için sosyologlara ihtiyaç artmaktadır. Sosyal riskleri ve
tehlikeleri önceden görebilmek ve sorunlar meydana gelmeden önlem alabilmek
için sosyologlara ihtiyaç vardır.
Bireysel,
psikolojik ve sosyal sorunların çözümü için Türk toplumunun özünde bulanan
dayanışma ve yardımlaşma önem taşımaktadır. Aile üyelerinin birbirini
desteklemesi ve sorunların çözümü için birliktelik ruhu gibi aile değerleri
toplumsal anominin yol açtığı problemleri aza indirgeyecektir. Özellikle alt
sosyal tabakanın yaşadığı semtler başta olmak üzere, kentlerin bütün
semtlerinde devletin aile danışma merkezleri açması şarttır. Bu merkezlerde sosyolog,
sosyal hizmet uzmanı, psikolog, avukat, çocuk gelişim uzmanı gibi uzmanlar
görevlendirilmelidir. Mahalle bazında sorunu olan kişiler, eğer bu merkezlerde
uzmanlardan yardım alırlarsa şiddet ve suç eylemlerinin önlenmesi veya
azaltılması mümkün olacaktır. Aile danışma merkezleri, kadın konukevleri,
şiddet önleme ve izleme merkezlerinde sosyal hizmet uzmanları ve psikologlar
yanında sosyologların görev yapması elzemdir. Aile danışma merkezleri, kadın
konukevleri, gençlik merkezlerinde de mutlaka sosyologlar görev yapmalıdır.
Aile Danışmanlığı Yönetmeliği’ne göre aile danışmanlığı sertifikası alan
sosyologların bu merkezlerde görevlendirilmesi, yeni yetişen aile
danışmanlarından yararlanmak açısından da önem taşımaktadır. 
Hepinizin
bildiği gibi, ülkemizde gerek psikoloji, psikolog bölümünden gerekse sosyoloji
bölümünden mezun olmuş çok sayıda istihdam bekleyen gençler vardır. Dolayısıyla
eğer gerçekten şiddeti toplumsal bir sorun olarak görüyorsak ve şiddet daha
başlamadan biz bunu çözelim diyorsak ailelerin bütünlüğü içerisinde, ailede
bulunan herkese destek sağlayarak daha sorun oluşmadan çözme yoluna gitmemiz
gerekiyor. Yoksa cezai müeyyideleri artırarak veya kadın cinayetlerine yol açan
sebeplere sadece cinsiyet eksenli bakarak bu işi çözemeyeceğimiz gayet açıktır
ve buradan da herhangi bir sonuç çıkmayacaktır. 
Cennetin
ayaklarının altında olduğuyla müjdelenen, çalıştığı yerlerin fedakâr bireyleri,
toplumda sevgi, barış ve hoşgörünün temsilcisi olan tüm kadınlarımıza saygılar
sunuyor, yüce heyetinizi saygılarımla selamlıyorum. (MHP, AK PARTİ ve CHP
sıralarından alkışlar) 
BAŞKAN –
Teşekkür ederim Sayın Öz.
Adalet ve
Kalkınma Partisi Grubu adına İstanbul Milletvekili Sayın Mihrimah Belma Satır
konuşacak.
Buyurun. (AK
PARTİ sıralarından alkışlar) 
AK PARTİ GRUBU
ADINA MİHRİMAH BELMA SATIR (İstanbul) – Sayın Başkan, değerli milletvekilleri;
kadına uygulanan şiddet ve kadın cinayetlerinin araştırılması komisyonu
kurulması lehinde söz almış bulunuyorum. Bu vesileyle heyetinizi selamlıyorum.
Kadına yönelik
şiddet, kadının fiziksel, cinsel ya da psikolojik zarar görmesiyle veya acı
çekmesiyle sonuçlanan veya sonuçlanması muhtemel olan hareketlerdir. İster
kamusal ister özel alanda olsun kadına yönelik her türlü baskı yöntemi
şiddettir. 
2005 yılında
Sayın Fatma Şahin Başkanlığında, Türkiye Büyük Millet Meclisinde, Töre ve Namus
Cinayetleri ile Kadınlara ve Çocuklara Yönelik Şiddetin Araştırılarak alınması
Gereken Önlemlerin Belirlenmesi Amacıyla Kurulan Meclis Araştırması Komisyonu
Raporu’nda kadına yönelik şiddet şu şekilde değerlendirilmiştir: “Cinsiyete
dayanan, kadını inciten, ona ızdırap veren, fiziksel, cinsel, zihinsel hasarla
sonuçlanan veya sonuçlanma olasılığı bulunan, kamusal alanda ya da özel yaşamda
ona baskı uygulanması ve özgürlüklerinin keyfî olarak kısıtlanmasına neden olan
her türlü davranıştır.” Ayrıca, 24’üncü Dönem İkinci Yasama Yılında İnsan
Hakları Komisyonunda Kadına ve Aile Bireylerine Yönelik Şiddet İnceleme Raporu hazırlanmıştır,
bu da kayıtlarımızda mevcuttur. 
Avrupa Birliği
Konseyinin 2000’lerin başında yaptırdığı bir araştırmaya göre, kadına yönelik
şiddet ve kadın cinayetleri gerek Türkiye’de gerekse dünyada son on-yirmi yılın
gündem maddesi olmuştur. Dünya genelinde her 4 kadından 1’i ve her 6 erkekten 1’i
yaşamlarının bir döneminde aile içi şiddete uğramaktadır. Hem kadına şiddette
bir artışın olduğunu hem de kamuoyunda farkındalık oluştuğunu söylemek
mümkündür ancak bu artışı istatistiki verilerle temellendirmek geçmişe dair
elimizde güvenilir veri olmadığı için mümkün değil. Mesela, her geçen gün artan
sağlık çalışanlarının kadına yönelik şiddet konusunda duyarlılığı ve ihbar
mekanizması eskiden görünmeyen, örtülen vakaları hem görünür kılmakta hem de
yasal zemine taşımaktadır.
Bazen
karşılaştığımız “Kadın cinayetleri sayısı son yedi yılda 1.400 artmıştır.” gibi
politik söylemler istatistik bilimine hakaret olacağı gibi kadın farkındalığı
konusunda ciddi adımlar atıldığı son on yıl için ciddi bir savrulmayı
beraberinde getirir kanaatindeyim. İlk anda bakıldığında, bu kadar konuşulan ve
düne göre önlemlerin alındığı bir ortamda Türkiye’de kadına yönelik şiddette bırakın
artmayı eğer bir azalma görülmüyorsa bu konuyu tekrar ele almak ve gündeme
taşımak gerektiği kanaati de hasıldır. Özellikle 2006 yılından sonra Türkiye
Büyük Millet Meclisinde ciddi çalışmalara hep birlikte imza attık. Bu konuda
tüm milletvekili arkadaşlarımız hassasiyet gösterdiler. Kurulan komisyonlar
ciddi çalışmalar yaptı ve bu çalışmalar yasal düzenlemelerle desteklendi. Bazı
başlıklar şunlardır, çocuk ve kadına yönelik şiddet hareketleri ile töre ve
namus cinayetlerinin önlenmesi için alınan tedbirleri başlıklar hâlinde şöyle
sıralayabilirim: Kadına Yönelik Şiddetle Mücadele Ulusal Eylem Planı, Kadına
Yönelik Şiddet İzleme Komitesi, ŞÖNİM’ler, ALO 183 çağrı hattı ile şiddete
uğrayan kadın ve çocuklara ilişkin ihbar hatlarının kurulması -bu hat, ihtiyaca
göre, rehberlik ve danışmanlık hizmeti de vermektedir bildiğiniz gibi- aile içi
şiddetle mücadele için kadın konukevi sayıları ve projeleri. Ki 2002 yılında 11
kadın konukevimiz varken, 283 kapasiteye sahipken bugün 130 konukevimiz var ve
3.348 kişilik hizmet kapasitesine ulaşmış durumdayız. 
Tüm bu yasal
düzenlemelere, devletin aileye, kadına bakışının değişmesinin yönünde atılan
adımlara rağmen, polisiye tedbirlerin son derece artırılmasına rağmen yapılan
araştırmalar gösteriyor ki koruma altında olan kadınların yaklaşık yüzde 9’u
tedbir kararlarına rağmen öldürüldüler. Araştırmalara göre, cinayete kurban
giden kadınların yüzde 13’ü boşanmak istediği ya da boşandığı kocasıyla
barışmak istemediği için namus bahanesiyle; yüzde 9’u birliktelik teklifini
reddettikleri için öldürüldüler. Burada polisiye tedbirler konusunda
eksiklikleri konuşabiliriz ama öldürme konusunda kendisini ikna etmiş, yok
etmeyi bir çözüm olarak gören kişi için polisiye ve adli tedbirler hep yetersiz
kalmaya devam edecektir. Çünkü, kadın ve aile cinayetlerini işleyen kişilerin
çoğunun, cinayet sonrası intihar ederek kendi yaşamlarına son verdikleri veya
buna teşebbüs ettikleri biliniyor. Bu psikolojiyi polisiye, adli, yasal
tedbirlerin durdurmasını beklemek iyimserlik olur. Bu psikolojinin hedef
alınarak saldırganlığın altyapısının yok edilmesine yönelik eylem planlarının
ortaya çıkarılması gerekmektedir. Unutmamalıyız ki kadın cinayetleri bir sebep
değil, sonuçtur. Bu acı sonuçlara yol açan psikolojinin açığa çıkarılıp
değiştirilmesi, devlet kadar ailenin, işverenin, evladın, eşin, akrabaların,
velhasıl toplumu oluşturan tüm katmanların kadına bakışında şiddet ve cinayetle
sonuçlanan bakışın evrilmesi gerekmektedir. 
Türkiye,
gelenekselden moderne, köyden kente hızla geçen ve çok göç yapan bir toplumdur.
Bu ne demek? Geleneksel yapıların zayıflaması, çürümesi, dağılması demek.
Sosyal dayanışma ağları zayıfladıkça daha atomize insanlar, aileler ortaya çıkıyor.
Güvensizlik, aile üzerinde otokontrolü, gözlemlemeyi yapacak mekanizmalar da
kalmıyor. Bu dağılma durumunun üzerine birbirlerine şiddet uygulama potansiyeli
de artıyor. Bazen de tam tersi, geleneksel yapı, ataerkil aile içinde namus ve
töre cinayetlerinin işlendiğini ve sessizce üstünün örtülmeye çalışıldığını da
görüyoruz.
Yasal
düzenlemelerle bu tip ataerkil aile yapılarında azmettiricilerin de bizzat
cinayeti işleyen veya üstlenen yaşı küçük fert ile birlikte yargılanması, hatta
zaman zaman daha ağır cezalara çarptırılması önemli oranda etkili olmuştur.
Günümüzde artık,
dünyada ve Türkiye’de yaygın olarak rastlanan kadına yönelik şiddet olgusu
insan hakları sorunu olduğu gibi bir halk sağlığı sorunu içeriğinde kabul
edilmeye başlanmıştır. Şiddete meyilli kişilik yapısının özellikleri de
aşağıdaki gibidir: 
Fiziksel
saldırganlık, 
Şiddeti bir
kontrol yöntemi olarak benimsemek,
Fiziksel
saldırganlığı model olarak almak,
Çocukken
istismar edilmiş olmak,
Aşırı alkol
kullanımı, uyuşturucu madde kullanımı.
Aile içi şiddet
ve kadına yönelik cinayetler Türkiye’de bir toplum sağlığı problemi olarak
maalesef önümüzde duruyor. Bu konuda farkındalık oluşmadan evvel, kadın
cinayetleri, sizlerin de bildiği gibi genelde gazetelerin 3’üncü sayfasında
namus veya töre cinayeti olarak ele alınır ve istatistiklerde adli vaka olarak
değerlendirilirdi. Aile birliğini korumak gibi anayasal bir görev, insan
hayatını korumak ve ölümleri önlemek gibi kutsal bir görevle karşı karşıya
bulunmaktayız.
Sayın
milletvekilleri, değerli arkadaşlarım; bizler milletvekilleri olarak bu görevin
birinci derece muhataplarıyız. Kadına yönelik şiddetin ölümcül olduğu kadar
fiziksel, bedensel bedelleri de var; insanlar sakat kalıyor, psikolojik
yaralar, travmalar, içe kapanma, sosyal iletişimden çekinme ve incinmişlik
oluşuyor. Bunlar uzun sürüyor ve uzun yıllar insanlar bunun altında
eziliyorlar. Bireysel olarak bu zararların yanında, toplum olarak da birlikte
var olabilmemiz zorlaşıyor. 
Aile içi şiddet
bumerang gibi geri geliyor, çocuklar, kendilerinin veya annelerinin gördüğü bu
şiddetin potansiyel taşıyıcısı olarak bir sonraki nesle rol model olarak bu
sorunu aktarma potansiyelini maalesef taşıyorlar.
Yine maalesef
şiddete maruz kalanlar, genellikle, her zaman söylediğimiz gibi, kadınlar ve
çocuklar. Dövülen kadının sığındığı karakoldan “Kocandır, döver de sever de.”
diye kendisine şiddet uygulayan kocaya teslim edildiği Türkiye artık yok. Bunu
tasavvur dahi edemeyiz, müsamaha asla gösteremeyiz. 
Değişen dünyayla
birlikte aile içinde bazı bireylerin değişimle birlikte öne çıkması ve direnç
göstermesi, aile içi şiddetin artmasında etkili olmaktadır. Bir süre sonra aile
içinde özellikle de eşler arasında yaşanan şiddet olağanlaşmaya başlamakta ve
normal olarak algılanmaya başlanarak çözüm üretilmesi çalışmalarını olumsuz
yönde etkilemektedir. Özellikle ataerkil yapılarda bu sorun aile içi bir mesele
olarak dışarıya yansımamaktadır. 
Kadına yönelik
şiddetin engellenmesi için daha önceki komisyonlarımızda önemli kararlar
alındığı, bu kararlar doğrultusunda da toplumsal çalışmalar yapıldığını
biliyoruz.
Türkiye, 11
Mayıs 2011 tarihinde ülkemizde yapılan görüşmeler neticesinde imzalanan Avrupa
Konseyi İstanbul Sözleşmesi’nin ilk imzacısı olmuştur. Avrupa Birliği İstanbul
Sözleşmesi 1 Ağustos 2014’te yürürlüğe girmiştir. 
Kurulması
öngörülen komisyonun, kurmayı düşündüğümüz bu komisyonun aynı zamanda uymakla
yükümlü olduğumuz uluslararası sözleşmeleri göz ardı etmeden bu yükümlülükleri
de izleme, uygulamaları değerlendirecek bir şekilde çalışması Türkiye Büyük
Millet Meclisi çalışma ruhuna uygun olacaktır kanaatindeyim. 1 Ağustosu yeni
bir başlangıç olarak kabul edip kadınlarımızı bu uluslararası anlaşmanın da
sağladığı zeminle korumak için gerekli tedbirleri almalıyız. 
Aile
Bakanlığının verilerine göre bugüne kadar 71 bin polis, 65 bin sağlık, 21 bin
din görevlisi olmak üzere, sair kurumlarımızdan da 7 bine yakın kamu görevlisi
aile içi şiddetin önlenmesine yönelik eğitimden geçirilmiştir. Aile
mahkemelerimizin hâkim ve savcıları da bu seminerlere katıldılar. Tüm bu
gayretlere, farkındalık oluşumuna rağmen kadına yönelik şiddet olgusu dünyada
ve Türkiye’de maalesef sık sık karşılaşılan ve kadının insan haklarını tehdit
eden bir konu olarak hâlâ gündemimizde bulunmakta. Öte yandan sorunla mücadele
için yapılan birçok düzenlemeye rağmen bu sosyal sorun yine de devam etmekte.
Devletin bakışı, hükûmetlerin kadına yönelik şiddete ve erkek egemen bakış
açısını en azından yasal düzeyde değiştirmesi, eşitlemesi ve yaptırım uygular
hâle gelmesi kadın cinayetlerinin, şiddetin engellemesine yetmemektedir. 
Şehirleşme
kültürü, din olgusu, örfler, namus anlayışları, köyden kente göç, sosyoekonomik
ilişkilerin değişmesi, hatta terör olayları, televizyon dizileri, çocuk
bilgisayar oyunları, darbelerde işkenceden geçmiş insanımızın varlığı bile
şiddet ve cinayete giden yollara taş döşüyor olabilir kanaatindeyim. Yanlış
devlet uygulamaları, terör örgütlerinin baskı ve şiddeti, faili meçhul
cinayetler gibi şiddet egemen ortamlar travmatik ve şiddeti olağan gören bir
yaklaşımı beslemiştir. Şiddet döngüsünün birbirini beslediği, büyüttüğü,
yayıldığı düşünülürse kanıksanmış hastalıklı bir durum ortaya çıkmaktadır. 
Eşinden,
ebeveyninden, ailesinden, çevresinden şiddet gören bireyin toplumla ilişkisi
siz de takdir edersiniz ki zayıflar. Kendini güvensiz ve korunmasız gören
kişinin içinde bulunduğu, yaşadığı topluma, devlete, sosyal çevreye güveni ve
uyumu kalmaz. Bu durumun kişiyi iteceği yerler, konumlar, durumlar bütün
milletvekili arkadaşlarımızın tahmin edebileceği gibidir.
Komisyon
çalışmalarımızda sadece kadın cinayetleri, sonuca bağlı yaptırımlar
gözetilmemelidir; bilakis, sorunun kaynağına yönelik önlemlere öncelik verilmesi
gerekir. Dolayısıyla komisyon çalışmalarının Millî Eğitim müfredatımız, Diyanet
İşleri Başkanlığı, halk eğitim merkezlerimiz, bütün STK kuruluşlarımız, sağlık
kuruluşlarımızın da müşterek gayretleri olacak şekilde ele alınması yerinde
olacaktır. Sadece yasal düzenlemelerle çözmenin oldukça zor olduğu kanıtlanmış
bir sorunla karşı karşıyayız. 
Toplumsal
değişimlerin aile, birey, kadın ve erkek üzerinde oluşturduğu sosyo-psikolojik
etkiler zemininde düşünülerek, aslında kadına bakış açısını evirmek için eylem
planları ortaya çıkarmalıyız kanaatindeyim.
Kadını, sahip
olunacak, kontrol edilebilecek, üzerinde her türlü tasarruf yapılabilecek
nesneye indirgeyen bakış açısı değişmelidir. Evlilik cüzdanı bir tapu değildir,
erkek ve kadının birlikte bir ömrü paylaşma kararlarının sözleşmesidir, kadına
sahip olunduğunu tescilleyen bir belge asla değildir. 
Kurulacak
komisyon, aslında, toplumun algılarını değiştirecek ve kadın-erkek ilişkilerine
ışık tutacak bir yol haritası ortaya çıkarır ümidindeyim. Evet, önyargılarla
mücadele edeceğiz. Einstein önyargıların değişmesinin atomu parçalamaktan zor
olduğunu söylemişti. Kanayan bir yara hâline gelen kadın cinayetleri için
sürekli bir çaba ve takip içerisinde olacağız. Biliyoruz ki taşı delen suyun
şiddeti değil, damlaların sürekliliğidir. Çalışacağız hep birlikte. İnsanı,
kadını hayatta tutmak için her birimizin sorumlulukları var. Her kadın bir
denizyıldızıdır. Denizden sahile vurmuş denizyıldızlarının şeceresini tutmak
yerine, onları denize, hayata kazandırmalıyız fikrimi tekraren söylüyorum. 
Değerli
milletvekilleri, “Kadın dünyanın yarısıdır.” derler. Bizim muhteşem lügatimizde
“namus” kelimesinin anlamı kanundur. Yüksek medeniyetimiz bize kadının namus
olduğunu bildirirken, aslında, zannedilenin tersine şunu söylemektedir: “Kadın
kanundur. O yoksa kaos vardır, düzen bozulmuştur, savrulma vardır, baş aşağı
yıkılma vardır.” 
Kadına yönelik
şiddet, kadınlarda psikolojik ve fiziksel olarak yaralanmalara yol açan, acı
çekmesine neden olan, onurunu kıran, kadınlara karşı ayrımcılığın sürmesine
sebep olan, temel hak ve özgürlüklerini engelleyen bir durumdur. Bu durumun
önlenmesi, engellenmesi ve kadın cinayetlerinin, her ne sebeple işleniyorsa
işlensin nihayete ermesi için, Adalet ve Kalkınma Partisi Grubu olarak tüm
desteğimizi vermeye hazırız.
Çalışmalarda
şimdiden başarılar diliyorum, heyetinizi saygıyla selamlıyorum. (AK PARTİ
sıralarından alkışlar) 
BAŞKAN –
Teşekkür ederim Sayın Satır. 
Gruplar adına
konuşmalar sona erdi. 
Şimdi önerge
sahiplerinin konuşmalarına geçiyoruz.
Önerge sahibi
olarak ilk konuşmacı, İstanbul Milletvekili Sayın Binnaz Toprak.
Buyurun. (CHP
sıralarından alkışlar) 
BİNNAZ TOPRAK
(İstanbul) – Sayın Başkan, sevgili milletvekili arkadaşlarım; önce şöyle
başlayayım: Doğruya doğru, bu iktidar döneminde kadına karşı şiddete ilişkin
olarak çok ciddi mevzuat değişikliğine gidildi. 2004 yılında Ceza Yasası
değişti ve Ceza Yasası’nda cinsel taciz ve cinsel tecavüz suçları
ağırlaştırıldı, hatta namus saikiyle işlenen cinayetlerde indirime gidilmemesi
öngörüldü. 2011’de burada hep birlikte İstanbul Sözleşmesi’ni imzaladık. Hatta
Türkiye ilk imzalayan ülke idi. Onun ertesinde 2012’de, ailenin korunması ve
kadına karşı şiddet yasası çıktı. 
Şimdi, buna
rağmen tablo dehşet verici. Kadına karşı şiddet azalmıyor, artmakta. Ben Aile
ve Sosyal Politikalar Bakanlığının rakamlarını vereceğim: 2014’ün ilk yedi
ayında 7 bin kadın devlete sığınmış vaziyette. 2012-2014 arasında 22 bini aşkın
kadın hakkında geçici koruma kararı verilmiş. 2014 Temmuz sonu itibarıyla 11
bine yakın kadın ve çocuk devlete bağlı sığınma evlerinde kalmakta ve 2011-2014
yılları arasında yani o üç yıl içinde Alo 183 hattına -ki bu şiddet gören
kadınların kullandığı bir hat- müracaat eden kadınların sayısı 94 bin küsur,
94.400 mü ne, yani muazzam bir rakam. İstanbul Barosunun Kadın Hakları Merkezi
de diyor ki: Son yedi yılda kadın cinayetleri yüzde 1.400 artmış vaziyette.
Mesela 2003
yılında sadece 83 –“sadece” diyorum yani 83 de yüksek bir rakam aslında ama
“sadece” göreceli olarak- kadın öldürülmüş. 2014’ün ilk on ayında 255 kadın.
Sadece Ekim ayında 2014’ün 29 kadın öldürülmüş ve İstanbul’da -yine baronun
verdiği rakamlar- yılda 2 bin boşanma başvurusu var; bunların yüzde 85’inin
nedeni aile içinde şiddet. Şimdi, bu rakamlara tabii, intihar süsü verilenler,
intihara zorlananlar, kaza süsü verilen öldürülmüş kadınlar dâhil değil. 
Mesela ben yaptığım bir araştırma
vesilesiyle Batman’a gitmiştim 2008 yılında. O dönemde Batman kadın
intiharlarıyla ünlüydü ve de nedenini hazır gelmişken araştırayım dedim; hiç
kimse konuşmuyordu, yani tabu bir meseleydi. Bunu sadece bir kadın örgütünün
eski başkanından öğrenebildim; dedi ki: “Bu kadın intiharlarının gerisinde
ensest sorunu var.” Yani aile içinde cinsel ilişki sonucunda bu kızlar ve
kadınlar bir yerlere kilitlenip, önlerine işte bir tas su konulup, bir de ip
konulup intihara zorlanmaktalar. Yani Türkiye’deki tablo gerçekten de korkunç. 
Şimdi, neden bu şeyler,
cinayetler? Nedenleri çeşitli; boşanmamak istememek mesela ya da boşandığı
eşiyle barışmamak ya da namus bahanesiyle, namus kisvesi altında, töre kisvesi
altında ya da birliktelik teklifini reddetmek… Hatta bu o kadar sürrealist
boyutlara vardı ki, birkaç yıl önce bir adam, yatakta yatarken rüyasında
karısını başka bir adamla sevişirken görüyor; karısı da yanında, uyanıp kadını
öldürdü. Başka bir adam “Bir genç kızı beğeniyordum. Takip ettim, bana yüz
vermedi, sırtını döndü, yürüdü.” diye öldürdü. “Bakkalla uzun uzun, fazla uzun
konuştu.” diye karısını öldüren adam var; yani gerçekten de sürrealist bir
boyuta vardı bu. Yani kadın kıyımı, şurada yazıyor ya “Kadın katliamı var.”
Gerçekten de bu ülkede kadın katliamı var.
Şimdi, peki neden bütün bu
yasalara rağmen uygulamada ciddi sorunlar var? Bir kere polis, jandarma, her ne
kadar Belma arkadaşım “Artık bunlar olmuyor.” demiş olsa da oluyor...
MİHRİMAH BELMA SATIR (İstanbul) –
“Olmuyor” demedim.
BİNNAZ TOPRAK (Devamla) – …kocasıyla
barıştırıyorlar şiddet gördü diye başvuran kadınları “Hadi canım, kocandır, barış.”
vesaire diye. Hatta bir olayda, Van’da, böyle bir kadın barıştırıldı, ondan
sonra adam öldürdü kadını ve de aile mahkemeye verdi İçişleri Bakanlığını,
İçişleri Bakanlığı tazminata mahkûm edildi bu olayda. 
Şimdi, ikinci
sorun, mahkemelerin tutumu. Bu, AB Komisyonu raporlarına da geçmiş vaziyette.
2014 Raporu’nda mesela rapor diyor ki: “Cinsel istismarlarda rızası vardı
deniyor.” Hatta hatırlarsınız, küçücük, 13 yaşındaki çocuklara… Bir N.D. miydi,
baş harflerini şimdi unuttum, genç bir kız. 26 tane, aralarında öğretmen, subay
vesaire olan erkek tecavüz etti bu kıza. Rapor olarak mahkemede “Rızası vardı.”
dediler, 13 yaşındaki bir çocuğun rızası olabilirmiş gibi. “Haksız tahrik”
deniyor, “Yaşından büyük gösteriyordu, ne bilelim küçük olduğunu?” deniyor.
Hatta işte, kravat takıp, iyi hâlden dolayı bile indirime gidilebiliyor
cezalarda.
Aynı rapor diyor
ki… Soruşturmalarda da eksiklik var aslına bakarsanız. Şimdi, gene, bu raporda
ve hepimizin bildiği yani kadın örgütlerinin de sürekli olarak gündeme getirdiği
başka bir mesele, sığınmaevleri. Eskiden 50 bin kişinin ikamet ettiği yörelerde
belediyeler sığınmaevi açmaya mecburdu; yapmadılar bunu, hiç kimse de takip
etmiyordu. Bu, galiba bir kararnameyle 100 bine çıkarıldı; şimdi, hadi ona da
razıyız diyelim. 100 bin insanın yaşadığı yerlerdeki belediyeler sığınmaevi
açmak zorundalar. Bu da yapılmıyor ve de takip de edilmiyor sığınmaevi açmayan
belediyeler. 
Öteki mesele,
dördüncü mesele, koruma verilmiyor. Her ne kadar Sayın Bakan bunun verildiğini
iddia etse de yeterli değil, koruma altında öldürülen kadınlar var. Biliyorum,
Sayın Bakanımız demeç verdi, belki onun döneminde olmamış olabilir ama çok
sayıda kadın da koruma altındayken öldürüldü ya da korumalar çok kısa süreli, o
süre biter bitmez adam öldürüyor. 
Beşinci mesele,
toplumsal cinsiyet rollerini pekiştiren politikalar ve söylemler. Şimdi, bakın,
gene Sayın Bakan dedi ki: “Arkadaşlar bunu gündeme getirecekler.” Çünkü beni
duydu, daha önce komisyonda gündeme getirmiştim. Kadına Şiddet ve Aileyi Koruma
Yasası… Şimdi ben bunu defalarca -o zaman da söyledim Fatma Şahin’e, o zamanın
Bakanına- tekrar ettim, dedim ki: “Bakın, siz kadını birey olarak görmedikçe,
hakları olan vatandaş olarak görmedikçe bu sorunu çözemezsiniz çünkü zaten
sorunun kökeninde aile var. Yani bu kadınları öldürenler aile fertleri, sokakta
tanımadığı erkekler değil. Dolayısıyla, kadına birey olarak bakmak
zorundasınız. 
Bir de söylemler
var. Yani daha dün son derece talihsiz bir söylemdi Sayın Cumhurbaşkanın
söylemi: “Fıtrat…” Yani bir fıtrattır gidiyor. İşçiler ölüyorlar, “İşçilerin
ölmek fıtratında var.” Nedense hep Türkiyeli işçilerin fıtratında var!
“Kadınların fıtratı…” Bundan kastettiği, zannediyorum, “Kadınlarla erkeklerin
fıtratı farklıdır, dolayısıyla eşit değildir.” Derken, yani kadın ile erkeğin
fiziksel eşitsizliği var. E, yani yuvaya giden çocuk bile anne ve babasına baktığında
bunların eşit olmadığını görüyor. Dolayısıyla, bunu vurgulamak aslında
kadınlara karşı cinsiyetçi yaklaşımları toplumda pekiştirmekte. 
Aynı şekilde
buna benzer çok hikâye duyduk. İşte, “Gülmesinler, hamileyse sokağa
çıkmasınlar, dört kadına kadar erkekler alır, bu erkeklerin fıtratında var.”
falan diye, çeşitli vesilelerle söylenen sözler.
Şimdi, yıllardır
kadın örgütleri bu meseleyle mücadele ediyor. 1 milyon imza topladılar gene
yetmedi. Kadın Cinayetlerini Durduracağız Platformu sürekli olarak protesto ve
yürüyüşlere katılıyor. En son çare de Mecliste olağanüstü bir oturumdu. Nihayet
Meclis, sağır kulaklarımız duydu ve böyle bir toplantıyı yapıyoruz ve bir
komisyon kurulacak. Bu komisyonda gerçekten de yapılacak çok şey var. Benim
teklifim -daha önce de teklif ettim, komisyonda da söyledim bunu- 2015 yılını
kadın cinayetleriyle mücadele yılı ilan etmek. Ama, bu mücadele sadece
cinayetle mücadele ederek olmuyor. Kadın sorununa toplu bakmamız lazım,
bütüncül bir yaklaşım lazım çünkü bunların hepsi birbiriyle bağlı. Yargının,
polisin, sağlık birimlerinin eğitilmesi lazım, bunun için bütçe ayrılması
lazım. Devlet, radyo ve televizyonlarda kamu spotları; işte, devletin
desteklediği projeler vesaire…
(Mikrofon otomatik cihaz
tarafından kapatıldı)
BİNNAZ TOPRAK (Devamla) – Her
şeyden önce, ilk ve ortaöğretim müfredatına… 
BAŞKAN – Teşekkür ederim Sayın
Toprak.
BİNNAZ TOPRAK (Devamla) – Yarım
dakika daha istiyorum.
BAŞKAN – Buyurun, mikrofonu
açmadan söyleyin çünkü diğer arkadaşlara haksızlık yapmak istemem, lütfen
toparlayın.
BİNNAZ TOPRAK (Devamla) – Yani,
beş saniye falandı aslında.
…dersler konulması, bu çok
önemli, kadına karşı ayrımcılığı ve her türlü ayrımcılığı aslında önleyebilecek
dersler…
BAŞKAN – Sayın Toprak, teşekkür
ederim.
BİNNAZ TOPRAK (Devamla) – Koruma
tedbirlerinin çoğaltılması ve hem bu cinayetlere karar verenlerin hem de yardım
edenlerin çok daha ciddi bir biçimde cezalandırılması gerekiyor. (CHP ve HDP
sıralarından alkışlar)
BAŞKAN – Teşekkürler.
Önerge sahibi adına ikinci konuşmacı,
Iğdır Milletvekili Sayın Pervin Buldan.
Buyurun. (HDP sıralarından
alkışlar)
PERVİN BULDAN (Iğdır) – Teşekkür
ederim Sayın Başkan.
Değerli milletvekilleri, bugün 25
Kasım Kadına Yönelik Şiddetle Uluslararası Mücadele ve Dayanışma Günü. 
Biz her yıl bu kürsüde
konuşmamıza başlarken, kadına yönelik şiddeti ifade ederken şiddete uğrayan
kadın sayısını belirterek başlıyoruz. Ne yazık ki bugün yine bu kürsüde
konuşmama bu sayıları ve genel bir durumu izah ederek başlayacağım. Türkiye ve
dünyada önemini ve aciliyetini ne yazık ki bu yıl da kadın cinayetleri
konusunda korumaktadır. Ülkemiz kadınlara yönelik hak ihlalleri konusunda dünya
sıralamasında ilk sıralarda, kadın hak ve özgürlükleri noktasında ise son
sıralarda yer alan bir ülke olmaya bu yıl da devam etmiştir.
Değerli arkadaşlar, Türkiye, bu
yapısal şiddetin en yoğun görüldüğü, kadına yönelik her türlü cinsel ve
fiziksel şiddetin dünya ortalamasının çok üzerinde olduğu ve kadının şiddetten
bağımsız düşünülemez hâle geldiği bir ülke olmaktan ne yazık ki
kurtulamamaktadır.
Kadınların
öldürülmediği tek bir günün bile yaşanmadığı günümüzde, kadın cinayetleri hızla
artarak bir kadın katliamına, bir cins kırımına ne yazık ki dönüşmüş
durumdadır. Resmî rakamlara göre son on yılda kadına yönelik şiddet yüzde 1.400
artmış durumdadır değerli arkadaşlar ve günde ortalama 5 kadın erkekler
tarafından katledilmekte, bir o kadarı da ağır yaralanmalara, taciz ve
tecavüzlere maruz kalmaktadır. Her yıl, onlarca kadın devlet koruması altında
olmalarına rağmen, yaşam hakkının bile korunmadığı, bunun için kapsamlı ve
etkin politikalar geliştirilmediği gerçeğini bir kez daha ortaya sermektedir. 
Değerli
arkadaşlar, Türkiye’de kadına yönelik şiddet, genel olarak kadın sorunu ve aile
içi bir mesele olarak görülmektedir. Oysa, toplumun her katmanında farklı
türlerde ve sıklıkta yaşanan kadına yönelik şiddet, toplumsal cinsiyet
eşitsizliğine dayanan; ekonomik, politik, hukuki, dinî, sosyal ve kültürel
süreçleri içeren; karmaşık, kapsamlı ve toplumun genelini ilgilendiren kamusal
bir sorundur.
Bireylerin
gelecek inşasında önemli yeri olan aile, aynı zamanda bir güven ve teminat
ortamı olarak da kabul edilir. Ancak, araştırmalar gösteriyor ki kadına yönelik
şiddet çoğunlukla bir ev içi şiddetidir. Kadın için en güvenli olması gereken
yer ve kişiler şiddetin birincil kaynağı olmaktadır. Kısacası, kadınların büyük
bir kısmı, evlerinde, onlara en yakın olan erkekler yani babalar, kardeşler,
eşler ve birlikte yaşadıkları kişiler tarafından şiddete maruz
bırakılmaktadırlar. 
Devletin en yetkili
ağızlarından duyduğumuz, kadını aile içindeki geleneksel konumuna hapsetmeye
çalışan görüşler bu politikaların birer ifadesidir. Bilinmelidir ki, erkek
şiddetine yol açan, tam da toplumdaki geleneksel cinsiyetçi kadınlık ve
erkeklik rollerinin kabul görmesi hâlidir. Bu bakımdan, kadınların öncelikle
çocuk doğurmasını ve tabii ki bakmasını bekleyen, kürtajı engellemeye çalışan,
kadın-erkek eşitliği için mücadele etmeyen ve her fırsatta kadınlarla çocuklar
şiddet görse bile ailenin güçlendirilmesini savunan anlayış erkek şiddetinin
sözcülüğünü yapmaktadır. 
Değerli arkadaşlar, 1987 yılında
Çankırı’da bir yargıcın, eşinden dayak yiyen hamile bir kadının boşanma
talebiyle açtığı davayı “Kadının sırtından sopayı, karnından sıpayı eksik
etmeyeceksin.” sözüne atıfta bulunarak reddetmesi ülkenin dört bir yanında
kadınların tepkisene neden olmuştu. 12 Eylül sonrası ilk kitlesel sokağa çıkma
gösterileri o zaman düzenlenmiş, dayağa karşı kampanyalar başlatılmıştı.
Kadınların her alanda verdikleri mücadelelerle, aradan geçen zaman içinde
elbette ki değişen çok şey oldu. En azından, artık, yargıçlar kadını aşağılayan
bu tür vecizelere atıf yapmadılar ama geçtiğimiz haftalarda evinden gece vakti
kaybolarak yan komşunun havuzunda ölü olarak bulunan ve hepimizi de derin bir
üzüntüye boğan küçük Pamir’in annesine, dikkatsizlik ve tedbirsizlik sonucu
ölüme sebebiyet verdiği için dava açıldı. Değerli arkadaşlar, bu dava babaya
açılmadı, anneye açıldı. Savcı, o yaştaki bir çocuğun bakım ve gözetiminin
anneye ait olduğunu vurgulamıştı iddianamede. Evladını kaybetmenin acısı
yetmezmiş gibi, erkek egemen zihniyetin ürünü, kendisini evladının ölümünden
sorumlu tutan bu zihniyetle daha da yıkıldı bu acılı anne. Peki, bu da bir
şiddet değil midir? Elbette ki bu da bir şiddettir. Üstelik, elinde kamu gücünü
bulunduran ve bu eşitsizlik karşısında durması gereken, çocuğun bakım
sorumluluğunu anne ve babaya ortak yükleyen yasalardan habersiz bir güç
tarafından gerçekleştirilen bir şiddettir ne yazık ki. Ülkenin başı, halkın en
büyük temsilcisi “kadın fıtratı gereği…”, “Kadın ve erkek eşit değildir.”, “feminist-antifeminist”
tartışmalarıyla bu şiddeti artırırken, ülkenin savcısının ayrımcı bu bakışını
anlamamak çok da zor değil kanımca.
Değerli
milletvekilleri, toplumsal cinsiyete dayalı ayrımcılığı ve kadına yönelik
şiddeti ortadan kaldırmaya yönelik uluslararası ve ulusal düzenlemede pek çok
düzenleme ve mekanizma geliştirilmiş olmasına rağmen kadınların şiddet görmeye
devam ediyor olması, meselenin gerisindeki etkenlere bakmanızı gerektiriyor.
Kadına yönelik şiddetin gerisinde, kadınlarla erkekler arasındaki tarihsel
eşitsiz güç ilişkileri gibi yapısal nedenler bulunmaktadır. Bu eşitsiz güç
ilişkileri ve yapısal sorunlar giderilmediği sürece, yasal düzenlemeler ne
denli mükemmel olursa olsun, kadına yönelik şiddetin son bulması ne yazık ki
mümkün görülmemektedir.
Toplumsal
cinsiyet eşitsizliğinin en temel ve en keskin çelişkilerinden biri olduğu
21’inci yüzyıl, kapitalist modernitenin erkek egemen zihniyetle eklemlendiği,
birbirini karşılıklı beslediği ve bunun kadına yönelik yapısal şiddet olarak
döndüğü bir yüzyıl olmuştur. 
Değerli
arkadaşlar, dolayısıyla, binlerce yıldır erkek egemen toplum yapısı altında
ezilen kadınlar savaş zamanlarında çocuklarla birlikte en büyük mağduriyeti
yaşamaktadırlar. Egemenler topuyla, tüfeğiyle, tankıyla, asimilasyonuyla zapt
edemediği bir halkı kadın üzerinden esir etmeye çalışmaktadır. Şengal’de,
Rojava’da yaşanan tam da budur. Bugün Şengal’de tecavüze uğrayan, alıkonulan ve
vahşice katledilenlerin başında kadınlar gelmektedir. Çok yakın bir zamanda,
hemen yanı başımızda bir katliam gerçekleşti. IŞİD tarafından Ezidi ve Türkmen
7 bin kadın ve çocuk kaçırılarak köle pazarlarında satılmış, tecavüz edilmiş,
din değiştirmeye zorlanmış, zorla nikâhlar kıyılmış, şiddetin en büyüğü
yaşatılmıştır. Kadın bir savaş ganimeti olarak kabul edilerek onun tüm
değerlerine amansızca saldırılmıştır. Bugün bu tehlike hâlen devam etmektedir
değerli arkadaşlar. Dünyanın herhangi bir yerinde bir kadının yaşayacağı
haksızlığı tüm kadınlar nezdinde yaşanmış kabul etmek gerekir. Bugün
Rojava’dan, Suriye’den gelen yüz binlerce göçmenin çoğu kadın ve çocuktur,
bugün kamplarda zorlu bir yaşam mücadelesi içindedirler; onlara destek olmak,
yaralarını sarıp ihtiyaçlarını karşılamak biz kadınların vicdani bir görevidir.
Yine, ülkemizde yaşanan otuz beş
yıllık savaş bu acıların benzerini Kürt kadınlarına, muhalif kadınlarına
yaşatmıştır. Gözaltında tecavüz ve işkence bu dönemde çok yoğun
gerçekleşmiştir. İnsanlar faili meçhul cinayetlere kurban edilmiş, kadınlar
kaybedilen eşlerinin acısıyla beraber çocuklarını büyütmenin zorluklarını
çekmişlerdir; göçe zorlanmışlar, gittikleri yerlerde emekleri sömürülmüştür.
Kısacası, savaşın şiddeti en çok kadınları etkilemiştir.
Tüm bu nedenlerle gerçekleşecek
bir barış dolayısıyla silahların kalıcı olarak susması kadına yönelik şiddetin
bir nebze de olsa son bulmasını sağlayacaktır. Bu nedenle, Parlamentoda bulunan
biz milletvekilleri başta olmak üzere, kadınlara ve insan haklarına duyarlı her
kesime barış için çalışmak görevi düşmektedir.
Bu vesile ve bu duygularla Genel
Kurulu saygıyla selamlıyor, teşekkür ediyorum. (HDP ve CHP sıralarından
alkışlar)
BAŞKAN – Teşekkür ederim.
Önerge sahipleri adına üçüncü
konuşmacı, Eskişehir Milletvekili Sayın Ruhsar Demirel.
Buyurun. (MHP sıralarından
alkışlar)
RUHSAR DEMİREL (Eskişehir) –
Sayın Başkan, değerli milletvekilleri; hepinizi saygıyla selamlıyorum. 
Tabii, bu konuda söylenecek çok
şey var ama öncelikle ben Meclis içinden başlamak istiyorum. Şu anda bir kanun
oylanıyor olsaydı bu salon dolu olurdu ama oylanmış, çıkmış kanun ya da
uluslararası sözleşmelerin uygulanamaması sonucunda insan hakkı ihlali
olduğunda kimse bunu dinlemek için burada bulunmuyor. Aslında bu bizim bir
yerde kendimizi sorgulamamız. Burada birçok kanuna, birçok uluslararası
sözleşmeye imza atılırken hepimiz elimizi kaldırıyoruz ama sonrasına hiç
bakmıyoruz. Meclis yalnızca yasama organı değil, aynı zamanda denetim organı.
Yürütmenin denetlenmesi ancak bu şekilde olabilir ve bu önergeler de o sebeple
veriliyor. Eğer çıkarılan bütün yasalar, o el kaldırdığınız her yasa yürütme
tarafından layıkıyla yapılsaydı, bunun denetlenebilirliği olsaydı, saydam bir
ülke olsa idik bu cinayetlerle ilgili böyle konuşmalar olmazdı. Cinayet
diyoruz; peki, kadınlar yalnızca öldürülerek mi şiddete maruz kalıyor? Hayır.
Saygısızlık, hakaret, ekonomik kısıtlılıklar, hepsi var. Ama, bizim, öncelikle,
bu milleti temsil etmek adına, aldığımız oyların karşılığı olarak, el
kaldırdığımız, imza attığımız kanunların, sözleşmelerin ne kadar
yürütülebildiğini, ne kadarının eksik kaldığını konuşarak kendi hâlimizle de
yüzleşmemiz, sanıyorum, millet adına en büyük sorumluluğumuz olmalı.
Evet, şiddet evrensel sorun,
bizim ülkemizde de var, dünyanın her yerinde var. Bu bir halk sağlığı sorunu, o
da kabul. Ama, dünyada 148 ülke içinde 118’inci sırada kadın gelişimi var ise
bu ülkede, bizim ülkemizin demek ki özel bir durumu var. Ben hiçbir zaman
yönetimdekilerden şu sözü duymadım: “Cinsiyet eşitliğine dair kalkınmadaki
sıramızı, gelişmişlikteki sıramızı ilk 10’a çıkarmak için de şöyle bir
düzenleme yapalım.” diyen bir yönetim duymadım. İnşallah ben eksik kalmışımdır
ama sanıyorum içinizde de hiç duyan yok. Ekonomimiz ilk 10’a girsin, inşallah
girer ama insana insan demedikten sonra, vicdana uygun kanun, yönetmelik
hazırlamadıktan sonra, yalnızca kanunlar çıksın, yönetmelikler çıkmış olsun,
biz ödevini yapmış çocuk olalım ama dersi öğrenmeyelim diyen bir hâlimiz var. O
sebeple zaten İnsan Hakları Sözleşmesi var ve imza atmışız, CEDAW var imza
atmışız, bütün bunların gerekliliklerini yerine getirmemişiz, Anayasa’ya bir de
90’ıncı maddeyi koymuşuz uluslararası sözleşmeleri usulüne uygun ülke hukuku
hâline getirdik diye bunun getirdiği sorumluluklarımız var; hiçbiri yetmedi,
İstanbul Sözleşmesi… Hayhay, bütün milletvekilleri, bütün genel başkanlar da
imza attı. Sonuç? Sonuç, hâlâ 148 ülke arasında 118’inciyiz. Peki, bundan biz
kendimize bir ödev çıkarıyor muyuz? Genel Kurulun hâline bakılırsa biz bundan
bir sorumluluk çıkarmıyoruz. O yüzden de yalnızca yasalar için burada el
kaldırmamız hiçbir şeye yetmiyor. Sayısal çoğunluk da olsanız vicdandaki
azınlıksınız, kusura bakmayınız.
Şimdi, hukuki
olarak hiçbir eksiğimiz yok. Birincil hukuk, ikincil hukuk, hepsi var. İcraata
bakıyorsunuz, yine aynı yerdeyiz. Şunu kabul ediyoruz: Farkındalıklar,
tanımlamalardaki değişiklikler sayısal çoğalmayı yaratır. Bundan şunu murat
ediyorum söylerken: Eskiden “şiddet” dediğinizde dövülmek anlaşılırdı, fiziki
dövülmek. Bugün şiddetin tanımı değişti. Hakaret de bir şiddet. “Mobbing”
dediğimiz bir şey var. Aşağılama bir şiddet, ekonomik kısıtlılık bir şiddet ama
bu evrensel gelişim bütün ülkeler için aynı kabulü görürken biz 148 ülke içinde
niye 118’iz, bunu hiçbirimiz sorgulamıyoruz. Sorgulamak için bu oturumların
yapılması gerekiyor ama bu oturumların neticesinde alınacak kararları
uygulaması konusunda karar verecek kişiler burada yok veya dinlemiyorlar. Hatta
dinlemedikleri gibi, neredeyse ülkemizde meleklerin cinsiyetini tartışmak
üzereyiz.
Başı sıkışan
herkes kadın üzerinden siyaset yapıyor. Beyefendiler, lütfen, bizim üzerimizden
siyaset yapmayın. Başımızın örtüsünü çekiştirdiniz, pantolonumuzu
çekiştirdiniz, ne yapalım, nasıl doğuralım; nerelerde, ne yiyip içelim… Ya,
yeter artık! Cinsiyet üzerinden siyaset yapmayınız lütfen. Ben inanıyorum ki,
şu salonda bulunan ve bulunmayan bütün kadın milletvekilleri bundan rahatsız; siyaset
yapan bütün kadınların rahatsız olduğuna inanıyorum. Lütfen vazgeçiniz. Yani,
hani vardır ya bir inekten 5 litre süt çıkıyorsa siz 7 litre için uğraşmayın
artık ya! Yani, 2010’daki Anayasa değişikliğini “Hanım kardeşlere eşitlik
getiriyoruz.” diye çıkarmışsınız, 81 ilde miting yapmışsınız ama dün çıkıp da
“Ya, nasıl eşit olurlar?” diyorsanız cevabı şu: Hakikaten sizin için eşit
olmaz. Sizin için varsa yoksa paralel.
RECEP ÖZEL
(Isparta) – Çarpıtmayalım o lafı ya, o konuşmayı çarpıtmayalım.
RUHSAR DEMİREL
(Devamla) – O zaman şunu söylüyorum: Kadın-erkek paralel. Eğer bunu kabul
ediyorsanız, sizin nazarınızda paralel olmak makbulse onu söyleyelim ama bu
ülkede kadın-erkek eşittir, insanız çünkü. İnsan olarak eşitliklerimiz var; siz
kabul edin, etmeyin. Bireysel olarak istediğinizi söyleyebilirsiniz, o sizi
bağlar ve sizin yakın çevrenizi bağlar eşit muamele edip etmemeniz ama biz
kendimizi eşit yurttaş olarak kabul ediyoruz. Biz Türkiye Cumhuriyeti’nin
vatandaşlarıyız ve bu milletin eşit vatandaşlarıyız. Sizin kişisel
kanaatleriniz bizi ilgilendirmiyor. O bakımdan, kadın üzerinden siyasete yeter
artık. 
Şu bir gerçek:
Dünyada 25 Kasımın niye kabul edildiği Dominik’teki bir olay. Ama neden 1999
yılında Birleşmiş Milletler böyle bir karar aldı diye bakarsanız, bunda biraz
da Bosna-Hersek’i düşünmek lazım çünkü Bosna-Hersek’teki kadına uygulanan
tacizler, tecavüzlerle ilgili 16 tane yürekli kadın Lahey’de ifade verdikten
sonra savaş suçu sayılmıştır kadınlara yapılan istismar. Ve, 1998 yılında
Lahey’de alınan bu karardan sonradır 1999 yılında Birleşmiş Milletlerin böyle
bir kararın altına imza atışı.
Dünyanın birçok
yerinde, birçok coğrafyasında savaşta, barışta, her tür çatışmada kadın mağdur.
Suriye’de de kadınlar mağdur, Doğu Türkistan’da da kadınlar mağdur,
Türkmenistan’da da kadınlar mağdur, Kırım’da da kadınlar mağdur,
Bosna-Hersek’te de öyle olmuştu. O yüzden, kadınları mezhep, etnisite, kimlik
üzerinden tanımlayarak, ayrıştırarak bir siyaset yapmak bugün için geçerli bir
şey değildir. Bugünün gündemi kadının eşitliğidir. Öyle, “O kadın oralı, bu
kadın buralı.” böyle bir şey yok, hepimiz insanız. Bütün kadınlar için
konuşabiliyorsak varız burada. Biz milletin vekilleriyiz, belli bir grubun
değil. Ve, o yüzden de insanların cinsiyet üzerinden, kimlik üzerinden siyaset
yapmayı hepsinin reddetmesini talep ediyoruz ve insan adına şiddetsiz bir
dünyada yaşamak hepimizin en büyük arzusu. 
Tabii, gazetelere
baktığımızda veya televizyon haberlerine ya da konu komşu sohbetlerine,
şiddetin hep bir gerekçesi aranıyor: “Kocasına şöyle dediği için oldu, çocuğuna
bunu yaptığı için oldu.” Şiddetin nedeni aranmaz, şiddet vardır ve orada olay
bitmiştir. İnsanlara şiddet uygulamanın gerekçesini yaratan haberler de suçlu,
medyanın da tabii ki kabahati var; Meclisin de kabahati var, çıkardığı
yasaların takipçisi olamamaktan ötürü; insanların da kabahati var, aile
içindeki bu eğitimleri tamamlamadığımızdan ötürü. Biraz yumurta-tavuk misali
bu, ne tam biz kadınlar günahsızız ne de erkekler. Aslında, en kabahatsizimiz
ilk taşı atsın desek hiçbirimizin atacak bir taşı yok. Biz kadınlar daha çok
çocukları eğitiyoruz. Evet, toplumsal cinsiyet rolleri böyle olmuş ama babalar
hiç mi eğitime katkıda bulunmuyor? En az bizim kadar bulunuyor ama onlar da
kabahatlerini üstlenmeli ve burada kadına karşı şiddetle ilgili konuşan erkek
arkadaşları takdir etmek lazım. Çünkü bu konu erkeklerle birlikte konuşulursa
ancak bir sonuca ulaşır. Çünkü bu ülkede hâlâ kadın üzerinden siyaseti
dillendirenler erkekler. Biz, kadın-erkek diye tasnif edilmeden,
cinsiyetimizden arındırılmış olarak, insan olarak, vatandaş olarak, bir
milletin ferdi olarak tanımlanmak istiyoruz ve eğer bu fikirde, bu vicdani
algıda buluşursak zaten büyük ölçüde sorunlarımızı da aşmış oluruz. 
Mevzuatta bir
eksiğimiz olmadığı hepimizin şüphesi olmayan bir konu ama yürütmede eksiğimizin
olduğu da herkesin kabul edeceği bir mevzu. Fırsat eşitsizliği bu ülkede bir
realite ve şiddetten arınmış bir Türkiye için, şiddetten arınmış bir dünya için
hepimizin vicdanımızla hareket etmemiz gerek. Hangi partiden olursak olalım,
hangi ideolojiden olursak olalım, insan temelli, vicdanlı siyaset için
hepimizin bu konularda hassasiyet göstermesi gerekiyor. 
Çok teşekkür
ediyorum. (MHP ve CHP sıralarından alkışlar) 
BAŞKAN – Ben de
teşekkür ederim Sayın Demirel. 
Önerge sahipleri
adına son konuşmacı Antalya Milletvekili Sayın Gökcen Özdoğan Enç. (AK PARTİ
sıralarından alkışlar) 
GÖKCEN ÖZDOĞAN
ENÇ (Antalya) – Sayın Başkan, değerli milletvekilleri; kadına karşı şiddetin
önlenmesi konusunda açılmasını istediğimiz Meclis araştırma komisyonuyla ilgili
söz almış bulunmaktayım. Hepinizi saygıyla selamlıyorum. 
Öncelikle, bir
kadın olarak, bulunduğumuz çağda hâlâ kadına yönelik uygulanan şiddetle ilgili
bir konuşma yapmaktan ötürü duyduğum utancı belirtmek istiyorum. 
Kadın,
inancımıza, örf ve âdetlerimize göre yuvanın asıl sahibidir. Kadın ailenin,
aileyse toplumun temel direğidir. Kadın, insanlık âleminin yarısını teşkil
eden, sadece bedeniyle değil, ruhuyla, duyarlılığıyla, merhametiyle ve aklıyla
dünyayı dönüştürendir. Ülke nüfusumuzun yüzde 50’sinden fazlasını oluşturan
kadınlar, ulusal gücümüzdür. Kadına yönelik şiddet tüm dünyada hâlâ -biraz evvelki
konuşmacıların da belirttiği gibi- en önemli sorunlardan bir tanesidir. Kadına
yönelik şiddet, kamusal ya da özel alan hiç fark etmiyor. Bunları
ayrıştırabiliriz de; fiziksel şiddet, ekonomik şiddet, psikolojik şiddet ve
cinsel şiddet şeklinde.
Değerli
milletvekilleri, bu anlamda, kültür anlamında, coğrafi anlamda, dinî anlamda,
inanç anlamında hiçbir şekilde sınır tanımayan bu insanlık suçuyla ilgili biz
hükûmetlerimiz döneminde gerçekten konuya ciddiyetle sarıldık ve bu sorunun
çözülmesi için elimizden geleni yaptık. Sizlerin de desteği oldu. Ben sizlere
de teşekkür etmek istiyorum. Konuşmacılar ifade ettiler İstanbul Sözleşmesi,
Ailenin Korunmasına Dair Kanun’la ilgili. Ancak, burada gerçekten temel bir
sıkıntı var ki biz Mecliste bu araştırma komisyonunun kurulmasına hep birlikte
ortak önergelerle karar vermiş durumdayız. 
Şuradan ben
konuya yaklaşmak istiyorum: “Saçı uzun, aklı kısa”, “elinin hamuruyla erkek
işine karışma”, “kızını dövmeyen dizini döver”, “erkek sözü vermek”, “erkekçe
dövüşmek”, “erkekliğe sığmamak”, “erkekliğe yedirememek”, “eksik etek”, “kaşık
düşmanı” gibi bir dolu deyim var. Bir kere bu deyimlerle ilgili ne yapabiliriz
onu düşünmemiz gerekiyor. Şimdi, şiddeti uygulayan erkeğin kendisi. Bütün
konuşmacılara da baktığımız zaman onu anlıyoruz. Erkeğin kendisini yetiştiren
de bir kadın. Ben, bu noktada, birazcık da sorumluluğu kadın olarak kadın
arkadaşlara da yüklemek istiyorum. Erkek egemen bir dünyadan bahsediyoruz,
“Yüzde 50’sini biz oluşturuyoruz bu dünyanın.” diyoruz. Peki, o erkek egemen
dünyayı oluşturan yüzde 50 nerede? Yani, burada topyekûn bir mücadele söz
konusu bence. Milliyetçi Hareket Partili milletvekili arkadaşımız konuşmasında
gerçekten çok güzel bir şey ifade etti: “Erkekleri de dönüştürmek lazım,
erkeklerin de fikrini alarak bu komisyonda sürece dâhil etmek lazım.” Buna
tamamen katılıyoruz. Çünkü kadın-erkeği bütün olarak algıladığımız zaman aslında sorun çözülmüş
oluyor ama ayrı ayrı algılarsak, kadın kimliği üzerinden siyaset yapmaya
başlarsak ne yazık ki bu sorunu çözemiyoruz. Hiç kimse şu hâlden memnun değil.
Bu kadar kadın cinayetlerinden, işte bu kadar sokakta kadınların dövülmesinden
ne Türkiye Cumhuriyeti’nde yaşayanlar memnun ne de bizler memnunuz. O zaman
sorun nerede? Bu sorunu çözmek için, inşallah, komisyon kurulduğu zaman değerli
katkılarınızı bekliyoruz. 
Değerli milletvekilleri,
konuşmacılarımızdan birkaçı Bakanlığımızın açmış olduğu ŞÖNİM’lerle ilgili
bilgi paylaşımında bulundu, bunları da düzeltmek istiyorum. ŞÖNİM bir kere
kabul merkezidir yani oraya gelen kadın arkadaşımız sıkıntıları dinlendikten
sonra kadın konukevine yerleştirilir. Ki ayrıca Antalya örneğini hemen vereyim:
25 çalışanı var -sosyolog yok biraz önce ifade ettiğiniz gibi- psikolog,
hemşire, İŞKUR uzmanı gibi. Yani orada bir konaklama problemi yok, konaklayan
hiç kimse yok orada. Ki Antalya örneğinde -yine onu örnek vermek istiyorum-
2010-2014 Kasım ayı itibarıyla 721 tane kadının ŞÖNİM’e girişi yapılmış. Yani
aylık ortalama 50-60 kişilik kadının sığınmaevine talebinden bahsedebiliriz.
Yani Sayın Bakanımızın söylediği gibi, aslında kadın sığınmaevi problemi yok,
zaten bunları belediyelerimiz de açıyor, sorunun temeline inmemiz gerekiyor.
Temeline indiğimiz zaman da -Sayın Bakanım da ifade etti, gönlünü açarak ifade
etti, gerçekten çok güzel bir konuşmaydı- evet, bir sorun var ve gelin bunu
birlikte çözelim. Elimizi uzatıyoruz, Hükûmet olarak uzatıyoruz, Bakanlık
olarak uzatıyoruz, milletvekilleri olarak uzatıyoruz çünkü bu sorun hepimizin
sorunu. 
Ayrıca bir konuya daha temas etmek
istiyorum. Yine bir milletvekilimiz, AK PARTİ’yle ilgili, erkeğin istediği
kadın profiliyle siyaset yapmakla suçladı bizleri. Bakın, kadın milletvekili
arkadaşlarımız var burada. Birtakım eleştirilerde bulunurken dışarıdan bakmamak
gerekiyor. On iki yıldır siyaset yaptığım partimde ne kadın kimliğimle ilgili
ne demokrat kimliğimle ilgili ne muhafazakâr kimliğimle ilgili ne kıyafetimle
ilgili ne yaşam biçimimle ilgili en ufak bir dayatmayla karşılaşmadım.
Dayatmayla karşılaşsam zaten Adalet ve Kalkınma Partisinde siyaset yapmam. Bunu
söylerken, sizlerden rica ediyorum, bizim yerimize empati kurarak da söyleyin.
Yani, vitrin olarak görülmekten, vitrinmiş gibi algılanmaktan ben gerçekten
bıkmış durumdayım, bunu inşallah bir daha kullanmazsınız diyorum. 
Bir diğer konu da kadın
şiddetinin nedeni. Genel anlamda baktığımız zaman, sadece öğrenilmiş kodlar da
değil kıymetli arkadaşlar. Erkekler ne yazık ki bunu kendilerinde bir hak
görüyorlar, hak gördükleri için de… “Kadının sırtından sopayı, karnından sıpayı
eksik etmeyeceksin.” anlayışı da aslında arızalı bir anlayış. 
Ancak şuna da katılmıyorum…
Kadın-erkek eşitliğiyle de ilgili fıtrat anlamında, yaradılış anlamında Sayın
Cumhurbaşkanımızın ifadesine sonuna kadar katılıyorum. Orada hemen direkt bir
çarpıtma usulüyle…
PERVİN BULDAN (Iğdır) - O zaman
niye yaptın şimdi bu konuşmayı? 
SAKİNE ÖZ (Manisa) – Ben eşitim.
GÖKCEN ÖZDOĞAN ENÇ (Devamla) -
Hayır, kesinlikle.
Direkt bir çarpıtma usulüyle
sanki kadınlar yaradılış anlamında… 
PERVİN BULDAN (Iğdır) - Gökcen
Hanım, niye şimdi bu konuşmayı yapıyorsun?
GÖKCEN ÖZDOĞAN ENÇ (Devamla) -
Hepimiz biliyoruz bunun farklı olduğunu, neden Sayın Cumhurbaşkanı
dillendirdiği zaman eşitlik dışı davrandığı söyleniyor? Bunu hepimiz biliyoruz.
Biraz insaflı olun, sizden rica ediyorum. (AK PARTİ sıralarından alkışlar) Adil
ve hukuksal anlamda, anayasal anlamda zaten eşit olmak için dönemimizde o kadar
fazla yasa çıkarılmış ki bunları -cumhuriyet tarihine baktığınız zaman- biraz
şapkayı önünüze koyarak düşünmeniz lazım. Kadın-erkek fırsat eşitliğini
istemeyen bir parti kızlarımızın okullaşma oranlarını yükseltmek için mücadele
etmez, şartlı nakit desteklerini vermek için mücadele etmez. Bizim amacımız
kadını görünür kılmak ve gerçekten kadının karar alma mekanizmalarında yer
almasını sağlamak. Biz bu noktadan bakıyoruz. Yani, Sayın Cumhurbaşkanının bir
ifadesini hemen başka bir taraflara çekip oradan siyaseten… Şurada gerçekten
güzel bir iş yapmaya çalışıyoruz, gündemimizin bu olmaması lazım diyorum. 
Hepinizi saygı ve sevgiyle
selamlıyorum.
Teşekkür ediyorum. (AK PARTİ
sıralarından alkışlar) 
BAŞKAN – Teşekkür ederim.
Sayın milletvekilleri, Meclis
araştırması...
YUSUF HALAÇOĞLU (Kayseri) – Sayın
Başkan…
BAŞKAN – Buyurun.
YUSUF HALAÇOĞLU (Kayseri) – Sayın
Başkan, yerimden bir açıklama yapmak istiyorum.
BAŞKAN – Sisteme girin lütfen.
Buyurun. 

VI.- AÇIKLAMALAR (Devam)
16.- Kayseri Milletvekili Yusuf Halaçoğlu’nun, Antalya
Milletvekili Gökcen Özdoğan Enç ile Aile ve Sosyal Politikalar Bakanı Ayşenur
İslam’ın birleştirilerek görüşülen Meclis araştırması önergeleri üzerinde
yaptıkları konuşmalarındaki bazı ifadelerine ilişkin açıklaması

YUSUF HALAÇOĞLU
(Kayseri) – Teşekkür ederim Sayın Başkanım. 
Şimdi, az önceki
konuşmacı ve Sayın Bakanın konuşması üzerine bir söz almak istedim. 
Şimdi, Sayın
Bakan “Elimizi uzatıyoruz.” dedi. Zaten biz, bugün, Danışma Kurulu olarak bütün
partilerin... Onun el uzatmasına gerek yok, biz elimizi uzattık kendilerine;
iktidar, kendileri; biz değiliz. Dolayısıyla icra makamı olarak bizim
uzattığımız eli tutmalarını bekliyoruz biz. 
Burada, iktidar
olanlar kadına olan şiddetin artmasını nasıl engelleyeceklerini bizimle eğer
müşaverede bulunarak yapacaklarsa biz az önce hangi usulleri uygulayacaklarını
belirttik. 
İkinci olarak,
şimdi, burada, şu partiyi veya bu partiyi savunmak veya iktidarı savunmaya
gerek yok. Burada bir sorun olduğunu söyledik, bu sorunun olduğunu bütün
partiler kabul etti. Öyleyse, burada iktidar partisinin ne yapmadığını veya ne
yaptığını anlatmak yerine, hangi çözümle bu işi ortadan kaldırabileceğimizi dile
getirmemiz gerekiyordu. Bunun için araştırma komisyonu kuruluyor ama bunun için
biz diyoruz ki: Bu, kadın-erkek eşitsizliği meselesinin de ötesine geçmiş
durumda. Bakın, sadece bu yıl 29 kadın katledildi. Sığınmaevlerinin olması bir
şey ifade etmiyor, önemli olan kadının o sığınmaevlerine düşmesine engel
olacak tedbirleri almak. Dolayısıyla bunu öneriyoruz ve bu komisyonun bu işi
gerçekleştirmesi önemli diyoruz. Bunun için de biz milletvekilleri, kadın veya
erkek demiyorum, bu işi çözebilecek mercideyiz, yerdeyiz; bunu çözelim diyoruz.
Onun için de Sayın Bakana diyoruz ki: Lütfen, gelin, kanunları birlikte
çıkaralım ve bir an önce bu işi engelleyelim ama bunun cezai müeyyidelerle
olmayacağını da söylüyoruz. Eğitim meselesi başta olmak üzere, değişik rehabilitasyonlar
dâhil olmak üzere, ailelerin birtakım sosyologlarda eğitiminin yapılması başta
olmak üzere her şeyi yapalım ve bunu artık önleyelim. 
Teşekkür
ediyorum. 
BAŞKAN –Teşekkür
ederim. 
Ben de elbette
ki bu konuda bütün arkadaşlarımızı dinledim, dilekler ortak. Bu yüzden de
araştırma komisyonunun kurulmasına ilişkin önerge ortaklaşa verildi. Bugün,
burada, siyaset de yapılarak, eller birbirine uzatıldı. Umuyorum ve sanıyorum
ki eller en kısa noktada bu sorunu çözmek için buluşur. 

X.- MECLİS ARAŞTIRMASI
A) Ön Görüşmeler
1.- Mersin Milletvekili Mehmet Şandır ve 19
Milletvekilinin, kadına yönelik şiddetin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/124)
2.- İzmir Milletvekili Mustafa Moroğlu ve 38
Milletvekilinin, kadına yönelik şiddetin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/226)
3.- BDP Grubu adına Grup Başkanvekili Iğdır
Milletvekili Pervin Buldan'ın, kadına yönelik şiddet olaylarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/320)
4.- BDP Grubu adına Grup Başkanvekili Iğdır
Milletvekili Pervin Buldan'ın, kadınlara yönelik cinayet olaylarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/321)
5.- Hatay Milletvekili Mehmet Ali Ediboğlu ve 23
Milletvekilinin, toplumsal cinsiyet sorunlarının ortadan kaldırılması için
alınması gereken önlemlerin araştırılarak belirlenmesi amacıyla Meclis
araştırması açılmasına ilişkin önergesi (10/336)
6.- Aydın Milletvekili Bülent Tezcan ve 22
Milletvekilinin, kadına yönelik şiddet olaylarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/601)
7.- Antalya Milletvekili Gürkut Acar ve 24
Milletvekilinin, kadınlara ve çocuklara yönelik şiddet olaylarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/637)
8.- İzmir Milletvekili Hülya Güven ve 41
Milletvekilinin, kadına yönelik şiddetin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/958)
9.- İstanbul Milletvekili Sebahat Tuncel ve 21
Milletvekilinin, kadın sığınma evlerinin koşullarının ve ihtiyaçlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1055)
10.- HDP Grubu adına Grup Başkanvekili Bingöl
Milletvekili İdris Baluken'in, kadına yönelik şiddetin nedenleri ve azalması
için alınması gereken önlemlerin belirlenmesi amacıyla Meclis Araştırması
açılmasına ilişkin önergesi (10/1127)
11.- İstanbul Milletvekili Abdullah Levent Tüzel ve 22
Milletvekilinin, kadına yönelik şiddetin engellenmesi amacıyla Meclis
Araştırması açılmasına ilişkin önergesi (10/1128)
12.- Balıkesir Milletvekili Ayşe Nedret Akova ve 26
Milletvekilinin, aile içi şiddetin nedenlerinin ve boyutlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1126)
13.- Van Milletvekili Nazmi Gür ve 21 Milletvekilinin,
kadına yönelik şiddetin nedenlerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1137)
14.- Balıkesir Milletvekili Ayşe Nedret Akova ve 20
Milletvekilinin, kadına yönelik şiddetle mücadele konusunda alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1136)
15.- Kocaeli Milletvekili Mehmet Hilal Kaplan ve 24
Milletvekilinin, kadına yönelik artan şiddetin ve suçların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1135)
16.- İstanbul Milletvekili Celal Dinçer ve 20
Milletvekilinin, Ailenin Korunması ve Kadına Karşı Şiddetin Önlenmesine Dair
Kanun’un uygulanmasında karşılaşılan sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1133)
17.- Batman Milletvekili Ayla Akat Ata ve 21
Milletvekilinin, cinsel saldırı suçuna maruz kalan kadınların dava sürecinde
yaşadıkları sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1132)
18.- İzmir Milletvekili Birgül Ayman Güler ve 27
Milletvekilinin, kadına yönelik şiddetin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1130)
19.- Batman milletvekili Ayla Akat Ata ve 21
milletvekilinin, kadına yönelik şiddetin tüm boyutlarıyla araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1129)
20.- Mardin Milletvekili Erol Dora ve 21
Milletvekilinin, kadına yönelik şiddet uygulayanların denetimli serbestlikten
faydalanmaları hususunun araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1131)
21.- Kars Milletvekili Mülkiye Birtane ve 21
Milletvekilinin, kadınların ve çocukların cinsel suçlardan korunması konusunun
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1134)
22.- Diyarbakır Milletvekili Nursel Aydoğan ve 21
Milletvekilinin, kadın cinayeti ve kadın intiharlarında erken yaşta
evliliklerin etkisinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1138)
23.- Kırklareli Milletvekili Turgut Dibek ve 21
Milletvekilinin, kadın sığınma evlerinin kapasitesinin artırılması ve kadınları
korumaya yönelik tedbirlerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1139)
24.- Mersin Milletvekili Ali Öz ve 21 Milletvekilinin,
kadına yönelik şiddetin artmasının nedenlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1140)
25.- Kars Milletvekili Mülkiye Birtane ve 29
Milletvekilinin, kadın cinayetleri konusunda alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1141)
26.- Kırklareli Milletvekili Turgut Dibek ve 21
Milletvekilinin, kadına yönelik şiddet bağlamında ülkemizde bir kadın
politikası oluşturulması ile koruyucu ve kollayıcı tedbirlerin alınması için
konunun araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1142)
27.- İstanbul Milletvekili Sedef Küçük ve 20
Milletvekilinin, kadınların maruz kaldığı şiddetin önlenmesinin yollarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1144)
28.- HDP Grubu adına Grup Başkanvekili Iğdır
Milletvekili Pervin Buldan'ın, kadın cinayetlerinin önlenmesinin yollarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1143)
29.- İstanbul Milletvekili Binnaz Toprak ve 23
Milletvekilinin, kadın cinayetlerinin ve kadına yönelik şiddetin önlenmesinin
yollarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1145)
30.- Diyarbakır Milletvekili Nursel Aydoğan ve 27
Milletvekilinin, kadına yönelik şiddetin önlenmesinin yollarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1147)
31.- İstanbul Milletvekili Sebahat Tuncel ve 27
Milletvekilinin, kadına yönelik sistematik şiddetin önlenmesinin yollarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1146)
32.- Antalya Milletvekili Gökcen Özdoğan Enç ve 35
Milletvekilinin, kadına karşı şiddetin önlenmesine yönelik yürütülen
hizmetlerin uygulamalarının değerlendirilmesi ve eksikliklerin tespit edilmesi
için konunun araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1148)

BAŞKAN - Sayın
milletvekilleri, Meclis araştırması önergeleri üzerindeki görüşmeler
tamamlanmıştır. 
Şimdi, Meclis
araştırması açılıp açılmaması hususunu oylarınıza sunacağım: Meclis araştırması
açılmasını kabul edenler… Kabul etmeyenler… Kabul edilmemiştir… Edilmiştir. 
Ben de yürekten
tebrik ediyorum sizi. Ben de yürekten tebrik ediyorum bu kabul doğrultusunda
herkesi. 
YUSUF HALAÇOĞLU
(Kayseri) – Mecliste ilk oluyor herkesin kabul oyu vermesi herhâlde.
SAKİNE ÖZ (Manisa)
– AKP’nin, bilinçaltı olarak, kadına şiddete bakış açışını ortaya çıkardınız. 
BAŞKAN –
Yapmayın Sayın Öz, ben bir kadın olarak burada oturuyorum. Yapmayın, lütfen…
GÖKCEN ÖZDOĞAN
ENÇ (Manisa) – Hayırlı olsun. 
SAKİNE ÖZ
(Manisa) – Aynı şey, bilinçaltı…Burada da bakış açınızı bilinçaltıyla ortaya
koydunuz. 
BAŞKAN – Burada
da siyaset yapmayalım. Benim hangi partiye kayıtlı olduğumu biliyorsunuz ve
bugün Meclis Başkan Vekilliği görevini sürdürmekteyim. Lütfen…
Meclis
araştırmasını yapacak komisyonun 17 üyeden kurulmasını oylarınıza sunuyorum:
Kabul edenler… Kabul etmeyenler… Kabul edilmiştir. 
Komisyonun
çalışma süresinin başkan, başkan vekili, sözcü ve kâtip üyenin seçimi
tarihinden başlamak üzere üç ay olmasını oylarınıza sunuyorum: Kabul edenler… Kabul
etmeyenler… Kabul edilmiştir. 
Komisyonun
gerektiğinde Ankara dışında da çalışabilmesi hususunu oylarınıza sunuyorum:
Kabul edenler… Kabul etmeyenler… Kabul edilmiştir. 
Sayın
milletvekilleri, birleşime bir saat ara veriyorum.
 Kapanma
Saati: 19.16

ÜÇÜNCÜ OTURUM
Açılma Saati: 20.15
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ (Bolu)
-----0-----
BAŞKAN – Sayın
milletvekilleri, Türkiye Büyük Millet Meclisinin 18’inci Birleşiminin Üçüncü
Oturumunu açıyorum.
Alınan karar
gereğince, gündemin “Kanun Tasarı ve Teklifleri ile Komisyonlardan Gelen Diğer
İşler” kısmına geçiyoruz. 
1’inci sırada
yer alan Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ve Anayasa Komisyonu Raporu’nun görüşmelerine kaldığımız yerden
devam edeceğiz.

XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli Milletvekili
Kamer Genç’in; Türkiye Büyük Millet Meclisi İçtüzüğünün Bir Maddesinin
Değiştirilmesi Hakkında İçtüzük Teklifi ve Anayasa Komisyonu Raporu (2/242,
2/80) (S. Sayısı: 156)

BAŞKAN –
Komisyon? Yok.
Ertelenmiştir. 
2’nci sırada yer
alan Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporları’nın görüşmelerine kaldığımız yerden devam edeceğiz.
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)

BAŞKAN –
Komisyon? Yok.
Ertelenmiştir.
3’üncü sırada…
Levent Bey, bir
şey mi söyleyecektiniz?
LEVENT GÖK
(Ankara) – Bir talebim olacaktı. Siz devam edin, ondan sonra efendim yani
konuya gelin, ondan sonra.
BAŞKAN – Peki,
3’üncü sıranın ismini bir okuyayım.
3’üncü sırada
yer alan Kırıkkale Milletvekili Ramazan Can ve Isparta Milletvekili Recep Özel
ile 52 Milletvekilinin; Hâkimler ve Savcılar Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi, Artvin
Milletvekili Uğur Bayraktutan'ın; 1512 Sayılı Noterlik Kanununun 59. Maddesinde
Noterlerin Hastalıkları Hâlinde Yapılacak İşlemlere İlişkin Sorunların
Giderilmesi Hakkında Kanun Teklifi, İstanbul Milletvekili Aydın Ağan
Ayaydın'ın; 2802 Sayılı Hâkimler ve Savcılar Kanununda Değişiklik Yapılmasına
İlişkin Kanun Teklifi, Adalet ve Kalkınma Partisi Grup Başkanvekilleri Kayseri
Milletvekili Mustafa Elitaş, Adıyaman Milletvekili Ahmet Aydın, Kahramanmaraş
Milletvekili Mahir Ünal, İstanbul Milletvekili Mihrimah Belma Satır ve Amasya
Milletvekili Mehmet Naci Bostancı ile 33 Milletvekilinin; Hâkimler ve Savcılar
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Teklifi, İstanbul Milletvekili Bülent Turan ve Elâzığ Milletvekili
Şuay Alpay ile 1 Milletvekilinin; Bazı Kanunlarda Değişiklik Yapılmasına Dair
Kanun Teklifi ile Adalet Komisyonu Raporu’nun görüşmelerine başlayacağız.
3.- Kırıkkale Milletvekili Ramazan Can ve Isparta
Milletvekili Recep Özel ile 52 Milletvekilinin; Hâkimler ve Savcılar Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi, Artvin Milletvekili Uğur Bayraktutan'ın; 1512 Sayılı Noterlik
Kanununun 59. Maddesinde Noterlerin Hastalıkları Hâlinde Yapılacak İşlemlere
İlişkin Sorunların Giderilmesi Hakkında Kanun Teklifi, İstanbul Milletvekili
Aydın Ağan Ayaydın'ın; 2802 Sayılı Hâkimler ve Savcılar Kanununda Değişiklik
Yapılmasına İlişkin Kanun Teklifi, Adalet ve Kalkınma Partisi Grup
Başkanvekilleri Kayseri Milletvekili Mustafa Elitaş, Adıyaman Milletvekili
Ahmet Aydın, Kahramanmaraş Milletvekili Mahir Ünal, İstanbul Milletvekili
Mihrimah Belma Satır ve Amasya Milletvekili Mehmet Naci Bostancı ile 33
Milletvekilinin; Hâkimler ve Savcılar Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi, İstanbul Milletvekili
Bülent Turan ve Elâzığ Milletvekili Şuay Alpay ile 1 Milletvekilinin; Bazı
Kanunlarda Değişiklik Yapılmasına Dair Kanun Teklifi ile Adalet Komisyonu
Raporu (2/2397, 2/2101, 2/2209, 2/2380, 2/2418) (S. Sayısı 655)(X)

BAŞKAN –
Komisyon? Burada. 
Hükûmet? Burada.

Komisyon raporu,
655 sıra sayısıyla bastırılıp dağıtılmıştır.
Sayın
milletvekilleri, alınan karar gereğince, bu teklif, İç Tüzük’ün 91’inci maddesi
kapsamında temel kanun olarak görüşülecektir. Bu nedenle teklif, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Buyurun Sayın
Gök. 
LEVENT GÖK
(Ankara) – Sayın Başkanım, ben bir usul tartışmasıyla başlamak istiyorum söze. 
BAŞKAN – Sayın
Gök, isterseniz yerinize geçin, sisteme girin, daha iyi duyulur diğer
arkadaşlar tarafından da. 
Buyurun. 
LEVENT GÖK
(Ankara) – Sayın Başkan, gündeme gelen, Meclis gündemine gelen 655 sayılı Kanun
Teklifi, pek çok maddesi itibarıyla Anayasa’ya aykırılık teşkil etmektedir.
Burada, getirilen pek çok hüküm, aslında Anayasa Komisyonunda incelemesi
yapılıp Anayasa’ya uygunluğu denetlendikten sonra Meclisin huzuruna gelmesi
gerekirken, bu, yapılmamıştır. Bu nedenle, çok önemli gördüğümüz ve temel hukuk
prensiplerine aykırı ve Türk yargı sistemini kökünden etkileyecek derecede ağır
ihlaller gördüğümüz bu konuda Anayasa’ya aykırılık iddiasında bulunuyoruz ve bu
konuda bir usul tartışması açılmasını talep ediyorum.
BAŞKAN – Şimdi,
bu, bazı kanunlar görüşülürken tabii ki talep olarak bize iletiliyor, her
seferinde de ben tekrar etmek zorunda kalıyorum. Bu teklif, Komisyonda
görüşüldü, sıra sayısı alınıp bastırıldı. Bu noktadan itibaren Genel Kurulda bu
kanun maddeler üzerinde görüşülürken elbette ki Anayasa’ya aykırılık
iddialarında bulunacaksınız ve Genel Kurul bu konuda bir karar verecek. Divan
olarak veya Meclis Başkan Vekili olarak benim yapacak bir şeyim yok ama buna
rağmen bir usul tartışması açacağım, tutumumun bu olduğunu belirterek. 
Şimdi, lehinde…
Anlaşarak söyleyelim lütfen arkadaşlar. 
BAŞKAN – Siz
lehte misiniz Levent Bey?
LEVENT GÖK
(Ankara) – Aleyhinde.
BAŞKAN – Levent
Gök aleyhte, Hasip Kaplan aleyhte; Sayın Halaçoğlu lehte diyeceğim, Sayın Ahmet
Aydın lehte… 
Tutumumun
lehinde, Sayın Ahmet Aydın, Adıyaman Milletvekili.
Buyurun. (AK
PARTİ sıralarından alkışlar)
Süreniz üç
dakika.
XII.- USUL HAKKINDA GÖRÜŞMELER
1.- 655 sıra sayılı Kanun Teklifi’nin Anayasa’ya aykırı
olduğu gerekçesiyle Genel Kurulda görüşülüp görüşülemeyeceği konusunda Başkanın
tutumu hakkında

AHMET AYDIN
(Adıyaman) – Teşekkür ediyorum Sayın Başkanım.
Değerli
milletvekili arkadaşlarım, tabii, 655 sıra sayılı Hakimler ve Savcılar Kanunu
ile bazı kanun ve kanun hükmünde kararnamelerde değişiklik yapan bu tasarıda
görüşmelere başlamadan önce, tabii, CHP Grup Başkan Vekili arkadaşımız Sayın
Levent Gök’ün usule itirazı oldu. Aslında, pek çok kanunda bu itirazlar usulen
ileri sürüldü. Siz de az önce ifade ettiniz Sayın Başkanım: Komisyonlarda
görüşüldükten sonra Genel Kurula inen bir kanunun Anayasa’ya aykırılığını
tümden iddia edip “bunu görüşemezsiniz” gibi bir talep mümkün değil, bunu
ortadan kaldıramazsınız. Yani burada, gelen kanunun görüşülmesi gerekiyor. 
Zira, İç
Tüzük’ümüzün 38’inci maddesi de çok açık. Bir defa, komisyonlar arasında bir
hiyerarşik düzen yok. Anayasa Komisyonu, bütün komisyonların üzerinde değildir.
Bütün komisyonlar, kendi içerisinde, gelen teklif ya da tasarıları öncelikle
Anayasa’ya aykırılık iddiaları varsa onları incelerler. Adalet Komisyonunda da
bu Anayasa’ya aykırılık iddiaları incelenmiş ve hepsi reddedilmiş. Dolayısıyla,
İç Tüzük’ümüzün 38’inci maddesine de baktığımızda: “Komisyonlar, kendilerine havale edilen
tasarı veya tekliflerin ilk önce Anayasa’nın metin ve ruhuna aykırı olup
olmadığını tetkik etmekle yükümlüdürler.” Adalet Komisyonunda yapılmış bu. “Bir komisyon, bir tasarı veya teklifin
Anayasa’ya aykırı olduğunu gördüğü takdirde gerekçesini belirterek maddelerin
müzakeresine geçmeden reddeder.” 
E, komisyon bunu
görmemiş, reddetmemiş ve Genel Kurula gelmiş. Genel Kurula geldikten sonra İç
Tüzük’ün 84’üncü maddesi çok açık, uygulanır. Anayasa’ya aykırılık önergeleri,
madde 84’te tanzim edilmiş: “Bir kanun tasarı veya teklifinin Genel Kuruldaki
görüşülmesi sırasında tasarı veya teklifin belli bir maddesinin Anayasaya
aykırı olduğu gerekçesiyle reddini isteyen önergeler, diğer önergelerden önce
oylanır.” Yani nedir bu? Maddelere geçildikten sonra hangi maddeye ilişkin
Anayasa’ya aykırılık iddiası varsa, buna ilişkin bir önergeniz varsa, bu önerge,
diğer önergelerden önce işleme konulur, görüşülür, Genel Kurulun takdirine
sunulur. 
Dolayısıyla,
Genel Kurulun gündemine gelen ve şu anda görüşülmeye başlanmak üzere olan bu
tasarının, Anayasa’ya aykırılık iddiasıyla işlemden kaldırılması da mümkün
değil. Bu açıdan baktığımızda, aslında bu usul tartışmasının da açılması doğru
değildi ama Sayın Başkan, gene nezaket gösterdi her zamanki gibi.
BAŞKAN –
Teşekkür ediyorum.
AHMET AYDIN
(Devamla) – Gerçekten nezaketiyle, zarafetiyle, engin öngörüsüyle, hoşgörüsüyle
de Meclisi idare ediyor Sayın Başkanımız.
BAŞKAN – Çok teşekkür ederim.
AHMET AYDIN (Devamla) – Buna
rağmen, Sayın Başkan bu usul tartışmasını açtı, açtırdı ama Başkanın da ifade
ettiği gibi, bu saatten sonra zaten Başkanlık Divanının yapacağı bir şey yok.
84’üncü madde, maddelere geçildikten sonra uygulanır. Varsa böyle bir iddianız,
önergeniz, onları maddelerde işleme alırsınız, Genel Kurulun takdirine
sunarsınız. Bu açıdan bakıldığında, Başkanlık Divanının uygulaması yerindedir.
(Mikrofon otomatik cihaz
tarafından kapatıldı)
BAŞKAN – Teşekkür ederim Sayın
Aydın.
AHMET AYDIN (Devamla) – Lehindeyiz
ve bu yasanın görüşmelerine başlanması gerektiği kanaatindeyiz.
Teşekkür ediyorum. (AK PARTİ
sıralarından alkışlar)
BAŞKAN – Teşekkür ederim.
Aleyhte, Sayın Levent Gök
konuşacak, Ankara Milletvekili. (CHP sıralarından alkışlar)
LEVENT GÖK (Ankara) – Sayın
Başkan, değerli milletvekilleri; önemli bir kanun teklifini görüşüyoruz. Devlet
hayatında devletin kurallarının ve kurumlarının sürekliliği esastır. Bir devlet
hayatı, devletin temel kurumlarının yıllardan beri süregelen içtihatlarına,
teamüllerine, geleneklerine, göreneklerine göre oluşturulur. Bütün medeni
dünyaya baktığınız zaman, her köklü kurumun arkasında yüzyıllara dayalı bir
tarih birikimi, kültür birikimi ve toplumsal birikim vardır. 
Bugün
görüştüğümüz 655 sıra sayılı Kanun Teklifi, çok temel bir şekilde Türk yargı
sisteminin temel kurumlarını ve kurallarını altüst edici bir şekilde huzurumuza
getiriliyor. Bakanlar Kurulu tasarısı olarak gelmiyor. Meclisin ya da
uzmanların hiçbirinin görüşü alınmadan AKP’li milletvekillerinin verdikleri bir
teklifle Meclise getirilen bu kanun teklifi, Türk adalet sistemi açısından
gerçekten altüst edici özellikler taşıyor. 
Getirilen
hükümlerin çoğu, Anayasa’ya aykırıdır değerli arkadaşlarım. 7’nci maddede,
idare mahkemesi hâkimlerine hukuk fakültelerine sınavsız giriş hakkı verilerek
Anayasa’nın kanun önünde eşitlik ve hiçbir sınıfa, zümreye, kişiye imtiyaz verilemez
maddesinden tutun, Yargıtayın ve Danıştayın kökleşmiş onlarca yıllık
birikimlerini bir anda ortadan kaldıracak düzenlemelerle Türk yargı sistemi
yeniden şekillendirilmeye çalışılıyor. Bu, çok yanlış bir tutumdur. Elbette
toplumsal ihtiyaç olursa, böyle temel konularda bütün herkesin mutabakatıyla
gerekli girişimler yapılır ama sayısal çoğunluğa güvenilerek, sayısal
çoğunluğun üstünlüğüne güvenilerek yargı sistemiyle bu denli oynanması,
kurulların ve kurumların çökertilmesi kabul edilemez.
Kaldı ki AKP’li
milletvekili arkadaşlarım, örneğin, Yargıtayın daire ve üye sayısının
artırılacağı maddelerde, acaba 2007 yılında, yine Başbakan Recep Tayyip Erdoğan
tarafından verilen bir kanun teklifini, kanun tasarısını biliyorlar mı? O
zaman, Yargıtayın üye sayısını azaltan bu kanun tasarısından bugün Yargıtayın
daire ve üye sayısını artıran bir teklife giden süreçte hangi ihtiyaç neden
ortaya çıkmıştır da böylesine temel kurumlarımızı altüst ediyoruz? Bu konuların
tümü, ayrı ayrı tartışılmalı ve Anayasa’ya uygunluğu denetlenmelidir. Bu kanun,
Anayasa Komisyonuna iade edilmelidir, Anayasa Komisyonunca Anayasa’ya uygunluğu
denetlendikten sonra buraya gelmelidir. 
Değerli
arkadaşlarım, yaptığımız, basit bir iş değildir, hiçbirimiz altında kalmayalım
diye bunları söylüyorum. 
(Mikrofon
otomatik cihaz tarafından kapatıldı) 
LEVENT GÖK
(Devamla) – Sayın Başkanın tutumunun da aleyhinde olduğumu belirtir, hepinizi
saygıyla sevgiyle selamlıyorum. 
BAŞKAN –
Teşekkür ederim Sayın Gök. (CHP sıralarından alkışlar)
Lehte, Sayın Yusuf
Halaçoğlu’nun yerine Konya Milletvekili Sayın Faruk Bal konuşacak. 
Buyurun. (MHP
sıralarından alkışlar) 
FARUK BAL
(Konya) – Sayın Başkan, değerli milletvekilleri; Sayın Başkanın tutumunun
lehine söz almış bulunuyorum ama bu, İç Tüzük’ün yarattığı bir imkândır.
Tutumumun Anayasa’ya göre değerlendirmesini bu konuşmada yapmak istiyorum. 
Değerli
arkadaşlar, Anayasa, yasama, yürütme ve yargının bütün organlarını bağlayan
temel kuruluştur. Bu temel demokrasi kuruluşu olan Anayasa, elbette ki bütün
hükümleriyle her yerde cari olduğu gibi, şurada, şu anda Türkiye Büyük Millet
Meclisinde görev yapan bizleri ve Sayın Başkanı da bağlamaktadır. Bunun
istisnası yoktur. Bunun istisnasının arayışları da demokratik bir davranış
biçimi değildir. Çünkü, parlamenter demokratik sistemde hukukun üstünlüğü
esastır, hukukun üstünlüğünün en üstünde de Anayasa hükmü bulunmaktadır. 
Bu teklife geldiğimiz zaman, bu
teklif, değerli arkadaşlar, noterlerin durumlarıyla ilgili bir düzenleme ve
hâkim ve savcıların sosyal ve ekonomik durumlarının iyileştirilmesine ilişkin
bir düzenleme olarak karşımıza çıktı. Lakin, yola çıkar çıkmaz, peşine, torbayı
da aşan, çuvalı andıran bir ucube teklif hâline geldi. Herkes şaşırdı, Adalet
Komisyonunda birtakım birleştirmeler yapıldı, lakin özünü değiştiremedik. Özü
şudur: Bu torba yasa hâline dönüştürülen teklifle amaç, masum olan birtakım
düzenlemelerin yanına yapılan eklemelerle; bir, HSYK’daki çoğunluğu elde etmek;
iki, Danıştaydaki çoğunluğu elde etmek; üç, Yargıtaydaki çoğunluğu elde etmek. Bu
amaçla, Yargıtaya ve Danıştaya yeni daireler kuruluyor ve dünyanın en obez
Danıştayı, dünyanın en obez Yargıtayı hâline getiriliyor. Böyle olmakla
kalmıyor, Yargıtaydaki tüm dairelerin iş bölümlerini, siyasal üstünlük kurmak
suretiyle Danıştayda Başkanlık Kurulu, Yargıtayda Birinci Başkanlık Kurulu adı
altında teşkil edilen kurullara dairelerin iş bölümünü yapma yetkisi veriliyor,
dairelerde hangi kişilerin üye olarak görev yapacağı belirleniyor; daha ileri
giderek, hangi dosyaların hangi dairelere gideceği dahi belirleniyor. Bunun,
hukuk devletiyle, yargının bağımsızlığıyla, tarafsızlığıyla, hâkim teminatıyla
hiçbir alakası yoktur. Hâkimin bağımsızlığı, tarafsızlığı ve yargının bu gibi
korumalarla anayasal olarak güçlendirilmiş bir kuruluş olarak tutulabilmesi
imkânı bu teklifle ortadan kaldırılıyor. Dolayısıyla, bu, Anayasa’nın 2’nci
maddesinden itibaren sıralayacağınız onlarca maddesine aykırı bir tekliftir.
(Mikrofon
otomatik cihaz tarafından kapatıldı) 
BAŞKAN –
Teşekkür ederim Sayın Bal.
FARUK BAL (Devamla)
– Meclis gündemine hâkimdir. Burada Anayasa’ya aykırılık iddiaları söz
konusudur.
Teşekkür ederim.
(MHP sıralarından alkışlar) 
BAŞKAN –
Teşekkür ederim.
Usul
tartışmasında son konuşmacı, aleyhte olmak üzere, Şırnak Milletvekili Sayın
Hasip Kaplan.
Buyurun. (HDP
sıralarından alkışlar) 
HASİP KAPLAN
(Şırnak) – Sayın Başkan, değerli milletvekilleri; sizler de bir hukukçusunuz
Sayın Başkan ve iyi bilirsiniz ki kanunlar Anayasa hükümlerini değiştirmez.
Anayasa hükümlerini bırakın, bu Meclisin imzaladığı, Anayasa’nın 90’ıncı
maddesine göre Türkiye'nin tarafı olduğu Avrupa İnsan Hakları Sözleşmesi’ni,
Avrupa İnsan Hakları Mahkemesini, ondan sonra Medeni ve Siyasi Haklar
Sözleşmesi’ni, oradaki adil yargılama hükümlerini, bunların hiçbirini
değiştirmez. E, bile bile niye bu kanunları getiriyorsunuz arkadaşlar?
Bakın, şimdi, bu
kanun hükümleri… Şu Anayasa’dan birkaç madde okuyacağım: “Kişi güvenliği ve
özgürlüğü” Makul şüpheyi getiriyorsunuz. Makul şüpheyi getirdiniz bu kanunda,
Anayasa’da diyor ki: “Suçluluğu hakkında kuvvetli belirti bulunan kişiler…”
Şimdi, gizli dinlemeyi getiriyorsunuz yetmemiş gibi, zaten herkes dinleniyordu.
“Özel hayatın gizliliği”, Anayasa 20. 
Şimdi,
istediğiniz gibi arama, tarama… Bir hâkim, istediği kadar, bütün Türkiye'yi
dinleme, arama kararı verebilecek. Konut dokunulmazlığını kaldırıyorsunuz,
haberleşme hürriyetini kaldırıyorsunuz. Yani, getirdiğiniz bu hükümler
demokratik bir toplum olmanın gerekliliğini yansıtmıyor. Hukuka aykırı, İç
Tüzük 38’e aykırı, Anayasa’ya aykırı. Gidip Anayasa Mahkemesine
toslayacaksınız. Torba kanunda ben burada üç tane madde saydım, elimi de
vurdum, “Bu üçü dönecek.” dedim ve üçü de döndü. Ben de size bunu söylüyorum,
bu dönecek arkadaşlar. Ama, siz alıştınız, ne bileyim, yani iki günde bir kanun
yapmaya alıştınız. E, nasıl? “Bir şey olmaz, tekrar yaparız. Ne olacak? Anayasa
Mahkemesi kararı geriye uygulanmaz.” Ama, bir gün size lazım olacak arkadaşlar
ya, bu hukuk, bu ülke, bu adalet size de lazım olacak. Yani, sizin evinizde
priz ve sürekli kameralar olan, gizli tanıkların olduğu, gizli dinlemelerin
yapıldığı… Ya, hükûmeti eleştirmeyi buraya, bu kanuna koymuşsunuz. Hükûmeti
eleştirenin mal varlığına, üçüncü kişideki haklarına kadar el konuyor. Mülkiyet
hakkını, Avrupa İnsan Hakları Sözleşmesi 1 No.lu Ek Protokolü, her şeyi ihlal
ediyor. Şimdi, her şeyi ihlal eden bu kanunu bile bile burada görüşüp Anayasa
Komisyonunu atlamak, buradaki anayasal hükümleri dikkate almamak… “E, biz
çıkarırız.” Buyurun çıkarın kardeşim, çıkarın, istediğiniz gibi yönetin bu ülkeyi
ama tarih AK PARTİ’nin içindeki hukukçuları affetmeyecek, burayı not alın;
yanlış yapıyorsunuz, yanlış yapıyorsunuz, yanlış yapıyorsunuz… Beş ay sonra
seçime gideceğiz, bu seçime giderken bari onurlu bir iş yapın, bu tür baskı
yasalarına imza atmayın diyorum.
Sayın Başkan, vallahi, hani
“Görüşeceğim.” diyebilirsiniz ama görüşülecek bir durum yok burada. (HDP ve CHP
sıralarından alkışlar)
BAŞKAN – Çok teşekkür ederim.
Elbette, Anayasa’nın bir üst
metin olduğunu hukukçu olmam dolayısıyla biliyorum ama başka bildiğim bir hukuk
düzenlemesi daha var, o da şu anda Anayasa’ya aykırılık konusunda yapabileceğim
hiçbir yetkinin olmaması. Ben tutumumda bu nedenden dolayı bir değişiklik
yapmak durumunda değilim.

XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
3.- Kırıkkale Milletvekili Ramazan Can ve Isparta
Milletvekili Recep Özel ile 52 Milletvekilinin; Hâkimler ve Savcılar Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi, Artvin Milletvekili Uğur Bayraktutan'ın; 1512 Sayılı Noterlik
Kanununun 59. Maddesinde Noterlerin Hastalıkları Hâlinde Yapılacak İşlemlere
İlişkin Sorunların Giderilmesi Hakkında Kanun Teklifi, İstanbul Milletvekili
Aydın Ağan Ayaydın'ın; 2802 Sayılı Hâkimler ve Savcılar Kanununda Değişiklik
Yapılmasına İlişkin Kanun Teklifi, Adalet ve Kalkınma Partisi Grup
Başkanvekilleri Kayseri Milletvekili Mustafa Elitaş, Adıyaman Milletvekili
Ahmet Aydın, Kahramanmaraş Milletvekili Mahir Ünal, İstanbul Milletvekili
Mihrimah Belma Satır ve Amasya Milletvekili Mehmet Naci Bostancı ile 33
Milletvekilinin; Hâkimler ve Savcılar Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi, İstanbul Milletvekili
Bülent Turan ve Elâzığ Milletvekili Şuay Alpay ile 1 Milletvekilinin; Bazı
Kanunlarda Değişiklik Yapılmasına Dair Kanun Teklifi ile Adalet Komisyonu
Raporu (2/2397, 2/2101, 2/2209, 2/2380, 2/2418) (S. Sayısı 655) (Devam)

BAŞKAN – Şimdi, teklifin tümü
üzerindeki görüşmelere başlayacağız.
Gruplar adına ilk konuşmacı,
Hakların Demokratik Partisi Grubu adına Şırnak Milletvekili Sayın Hasip Kaplan.
Buyurun Sayın Kaplan. (HDP
sıralarından alkışlar)
HDP GRUBU ADINA HASİP KAPLAN
(Şırnak) – Teşekkür ederim Sayın Başkan.
Halkların Demokratik Partisi
Grubu adına sizleri saygıyla selamlıyorum.
655 sıra sayılı, Türkiye’ye
felaket getirecek bu pakete, yargı paketine karşı biz ne düşünüyoruz? Siz ne
yapmak istiyorsunuz? Türkiye’de hukuk yoksa, adalet yoksa, adaletin olmadığı
yerde barış da olmaz arkadaşlar. Adaletin olmadığı yerde, yani hakların
korunmadığı bir yerde barış olabilir mi? 
Şimdi, bütün Türkiye’yi açık
cezaevine çevirecek -“açık cezaevi” diyorum- bir teklifi görüşüyoruz. Bu
tekliften sonra -bu teklifte ne olacağını anlatacağım- güvenlik paketi gelecek
buraya, İçişleri Komisyonuna verildi. Burada, İçişleri Komisyonuna verilen bu
pakette de bu paketi tamamlayan durumlar var. Yani şunu söyleyeyim, Ankara’da
bir sulh ceza hâkimine gideceksiniz ve sulh ceza hâkimi şöyle bir karar
verecek: Üç yüz altmış beş gün Türkiye’de herkesin dinlenmesine, izlenmesine,
takip edilmesine… Düşünebiliyor musunuz? Öyle hâkim de çoktur. Facebook
sayfalarına bakarsanız, kimlerle ilgili ne yazdıklarını… Öyle insanlar bulunur.
Peki, burada niye buna ihtiyaç duyuyor Hükûmet? Sorun burada. 
Bakın, üç tane
kanun teklifimiz vardı bizim. Bir tanesi, tamamen adil yargılanmanın sağlanması
için… Bağımsız yargının üçlü sacayağı var; iddia, savunma ve yargı. Avrupa
İnsan Hakları Sözleşmesi’nin 6’ncı maddesi çok net, “silahların eşitliği” diye
bir kavramdan bahseder yani iddia ve savunmanın silahlarının eşitliği.
Olağanüstü mahkemelerde, sıkıyönetimlerde, örfi idarelerde, DGM’lerde, özel
yetkili mahkemelerde gördük, savcılar bir dönemler kendilerini savcı olmaktan
da öte kral olarak görüyorlardı, kral ve istediklerini yapıyorlardı, hatta
-Terörle Mücadele Kanunu duruyor daha, kaldırmadınız- her istedikleri
soruşturmada, bir gizlilik kararı koyup, avukatın dosya evrakını incelemesinin
önlenmesini istiyorlardı. Bu şekilde, savunma dosya evrakını inceleyemiyor,
teknik delillere bakamıyor, gizli tanıkları bulamıyor, ne nedeniyle
müvekkilinin suçlandığını bilemiyor, hangi suçun isnat edildiğini bilemiyor,
niçin tutulduğunu, neyle suçlandığını bilemiyor ve o insanlar aylar, yıllar,
hatta dört yıl, beş yıl hâkim önüne çıkmadan tutuklu kalıyorlardı bu ülkede;
kaldılar da, kalıyorlar da şimdi. Maşallah, hâlâ cezaevlerinde 158 bin… Adalet
Bakanın açıkladığı rakam var. Biz kanun teklifi verdik, dedik ki: “Bakın, bu düzenleme
sakattır. Bağımsız yargı kutsal savunma hakkıyla başlar. Kutsal savunma hakkına
kim saldırırsa, kutsal savunma hakkını kim ortadan kaldırırsa adaleti de
ortadan kaldırır.” Şimdi, bizim verdiğimiz bu düzenlemeye karşı, bakıyoruz,
burada ne yapılmış? Hükûmet hemen tam tersini yapmış. Yani 26’ncı maddede
“Soruşturmanın amacını tehlikeye sokacağı anlaşılırsa savcının talebi, hâkim
kararıyla, müdafi dosya evrakını inceleyemez.” diyor. Şimdi, siz burada
yargıdan bahsedebilir misiniz? Savcı bilecek, hâkim bilecek; avukat bilmeyecek,
savunamayacak kendini. Bunu siz getiriyorsunuz. 
Peki, bu, Avrupa
İnsan Hakları Sözleşmesi’nin 6’ncı maddesine uygun mu? Üçüncü fıkrasındaki “silahların
eşitliği”ne uygun değil. Peki, Medeni ve Siyasi Haklar Sözleşmesi’ne? Ona da
uygun değil. Peki, bile bile niye getiriyorsunuz bunu? Niye buna ihtiyaç
duyuyorsunuz? Bakın, çok temel bir evrensel hukuk kuralını ihlal ediyorsunuz.
Yani ihlal ettiğiniz kural, Türkiye’de zaten olmayan yargıda, zaten bağımsız
olmayan, zaten tarafsız olmayan, işlemeyen bir yargıda baroları, avukatları
susturmaktan başka bir şey değil. Avukatları susturmak isteyen çok diktatör
biliyoruz. Napolyon da “Avukatların dili kesilmelidir.” diyordu. Yani daha
başka örnekler de sayabiliriz. Adalet Komisyonu Başkanımız bu konuda çok güzel
örnekler de sunabilir. Peki, niye avukatlardan, savunmadan korkuluyor bu kadar,
neden? Bunun nedeni ne? Bunun nedenini bana kimse anlatabilir mi? Nedeni şu: Çünkü,
muhaliflerini içeri attığı zaman hiç kimsenin sesi çıkmasın isteniyor. 
Bakın, sizler
daha beş altı ay önce burada Danıştay yasalarıyla ilgili, idari yargılamayla
ilgili, istinaf mahkemeleriyle ilgili düzenlemeler yaptınız. Düzenlemeler
yaparken şunu açık açık dediniz: “Bu yargı reformu devrim niteliğindedir.” Siz
her gün devrim yapmaktan bıkmadınız. Devrim dediğiniz şeyi üç beş ay sonra
çıkıyorsunuz… “İstinaf mahkemeleriyle yargının iş yükü yüzde 75 azalacak.”
dediniz, yüzde 75. Kardeşim, yüzde 75 azalıyorsa o Yargıtaydaki daireler
azalacak, Danıştaydaki daireler azalacak, teknik bir üst yargı denetimine
dönecek. Siz ne yapıyorsunuz şimdi? Maşallah, artırıyorsunuz. Niye
artırıyorsunuz? Size ihtiyaç neden? Madem bu kadar istinaf mahkemesini devreye
koydunuz buna niye ihtiyaç duyuyorsunuz? Bunun adı nedir biliyor musunuz? Benim
yargıcım olsun, benim dediğimi yapsın, benim istediğim kararı versin.
Allah’tan korkun, acele yargı sistemini koydunuz, geçen pakette çıktı. Ama, o
acele yargılama çıkmasına rağmen -özellikle enerji, maden, kömür
ocaklarında- bir yürütmeyi durdurma kararı bir ayda çıkmadı. Bir ayda yargılama
hani bitecekti? 6 bin zeytin ağacı kesilirken dozerlerle, dozerler ezerken
zeytinleri Hükûmetiniz hepsini etti zengin, zenginleri kolladı. Danıştay kararı
da sonra geldi “Efendim, yürütmenin durdurulmasına…” Ba’de harâb-il-Basra,
ağaçlar kesildikten sonra karar geldi. Ne biçim acil yargılamaydı bu? Hani o
acil yargılama… Yani, elektronik bir karar Soma hâkimine ulaşamaz mıydı,
Soma’daki hâkime, polise anında bildirilemez miydi? Bildirilirdi. Demek ki
burada da kayırmacılık farklı işledi.
Şimdi, siz dün
bu yasayı çıkarıp bugün bunun aksini savunuyorsunuz. Ne oluyor size?
İhtiyaçlarınız beş ayda nasıl değişti, niye değişti? Makul şüphe hâline
taktınız kafayı? E, siz getirmediniz mi ya? Somut delillere dayalı kuvvetli
şüphe hâli Anayasa’da var, bu Anayasa’da demin okuduğum bu: “Suçluluğu hakkında
kuvvetli belirti bulunan kişiler...” Anayasa’da var mı? Var. Avrupa İnsan
Hakları Sözleşmesi’nde var mı? Var tabii, 5’inci maddesinde, kişi güvenliği ve
özgürlüğünde, hazırlık aşamasında -dikkat edin- kuvvetli belirti, delil arar
yani ilk alınacağı zaman. Son soruşturmada ise makul şüpheyi arar. Siz şimdi
makul şüpheyi getiriyorsunuz. Zaten 77 milyon insanımızın hepsi sizin için
makul şüphelidir, açık söylüyorum. Yani, ortada dolaşan her vatandaş potansiyel
suçlu, her an suç işleyebilir. Ne yapacağız o zaman? Kuvvetli şüpheyi
çıkaralım, makul şüpheyi getirelim, yakalayalım, içeri atalım. Kimi atalım?
Herhâlde kendi üyelerinizi atmayacaksınız. 3 tane muhalefet partisi var, bir de
Parlamento dışı partiler var. Sesini çıkaranı atacaksınız. Bu yetmedi.
Şimdi, kardeşim,
hepimiz şunu iyi bilmiyor muyuz: Meclise karşı suç, Cumhurbaşkanına karşı suç,
hükûmete karşı suç yani devlete karşı suçların hepsinin müeyyidesi ağır
cezalık, ağır müebbet değil mi? Madem öyle, tekrar bu maddelere eklediğiniz, hükûmete
karşı suçta mal varlığına el koyma ne demektir, biliyor musunuz? Ne demektir
yani malvarlığına el koyma, alacaklarına ve üçüncü kişideki haklarına? Basınsa
“Sustururum seni.”, yazarsa “Sustururum seni.”, siyasi muhalifse “Seni de
sustururum, evine de, mülküne de el koyarım, hükûmete karşı geldin ya. Bir
hâkim kararı lazım, bir sulh ceza hâkimi de bulurum canım. Sesini çıkarma,
yoksa mallarına el koyarım.” Vallahi Şuppiluliuma döneminde bile böyle bir
düzenleme yoktu. Bu kadar keyfî bir düzenleme dünyanın hiçbir yerinde yok.
Yani, sırf hükûmeti korumak için taşınmazlara, hak ve alacaklara el koyma.
Niye? “Hükûmete karşı suç.” Kardeşim, zaten hepsi var. Ağır müebbet veriyorsun,
ağır müebbet; zaten cezaevine girdi mi bir daha çıkmayacak, bir de sülalesini
de, ailesini de mal varlığıyla beraber cezalandırmak istiyorsun. Yani, karısı
da aç kalsın, çocukları da aç kalsın, hepsi perişan olsun, bir evleri varsa o
evini de elinden alın, hepsi sokağa düşsün, bunu mu istiyorsunuz? Vicdan
olayıdır, insanlık olayıdır, sadece hukuk değil ahlak olayıdır. İnsan bu kadar
acımasızlığı kime yapabilir? Sırf eleştirdi diye bir muhalifin…
Bakın, teklifin
23’üncü maddesine bakıyorum. İletişimin dinlenmesiyle ilgili kararların oy
birliğiyle alınmasını siz getirmediniz mi kardeşim, niye pişman oldunuz?
İstihbarat sizde değil mi? MİT, Başbakanın emri altında değil mi? İstediği gibi
dinleme yapamıyor mu, istediği gibi izleme yapamıyor mu, istediği gibi takip
yapamıyor mu? Yapıyor. Peki, siz niye tekrar bunu getiriyorsunuz? Var,
emrinizde güç var. Siz tekrardan bunu niye getiriyorsunuz? Bunu belediye
zabıtası aşamasına kadar yaygınlaştıracaksınız, polis, jandarma, sahil
güvenlik, özel güvenlik, dedektiflik büroları... 
Bu Hükûmet bir
dedektif hükûmet olmaya başladı arkadaşlar, hükûmet etmeyi bıraktı, dedektiflik
yapacak artık. İşi gücü dinlemek ve takip etmek. Takip etme işini takip edin
arkadaşlar, seçimler yaklaşınca bu takip işleri piyasaya geçer. Nasıl takip?
Şantaj kasetleri, dinleme, mahreme girme, kişisel hak ve hürriyetleri ihlal
etme, konut dokunulmazlığını kaldırma, özel hayatı ihlal… Bakın, kaç tane suç
saydım. Bütün bunları, CMK 140’ıncı maddede bir düzenlemeyle halledeceksiniz.
Ne güzel, ne güzel… Ya, en ilkel kabilenin de kendine göre bir hukuku var,
vicdanı var, insafı var, sınırı var arkadaşlar. Burada nerede bu sınır, bana
anlatabilir misiniz. 
Şimdi, böyle bir
dikta altındaki toplum yasasıyla siz neyi çözebilirsiniz? Biz buna karşıyız.
Biz ne demişiz? Teklif vermişiz, bilişim suçlarıyla ilgili demişiz ki: Bakın
-bir de gizli soruşturmacı olayı var, ona gireceğim- bu işleri yapmayın,
milletin mahremine girmeyin. Siz muhafazakâr adamlarsınız, insanlarsınız, sizde
edep konusu çok öne sürülür, mahremiyet denen şeylere çok değer verirsiniz,
etmeyin, eylemeyin, böyle her önüne gelen herkesi röntgenlemesin, röntgenleyip
İnternet’e, televizyona vermesin, ahlaksızlık yapmasın, bunun önlemini alın.
Verdiğimiz bu kanun teklifinin karşısında sizin getirdiğiniz kanun teklifi
rezalet bir teklif, rezalet. Sadece skandal değil, rezalet, kepazelik,
kepazelik, hukukun katli, hukukun dibe çökümü, hukukun ortadan kaldırılması,
rezalet! Bunu da hukukçular yapıyorsa o hukuk komisyonundakilerin hepsine güzel
bir madalya vermek lazım. Biliyorsunuz, her zaman pozitif madalyalar yok. 
RECEP ÖZEL
(Isparta) – Şubat ayındaki düzenlemede bunun tam tersini konuşuyordunuz. 
HASİP KAPLAN
(Devamla) – En kötü bilmem ne ödülü de bazen verilir, vermek lazım. Hukukta en
kötü hukuk ödülü neyse araştıracağım, bir yöntemini bulacağım ve size takdim
edeceğim bu geçtiği zaman. 
Şimdi, bakın,
tasarının 26’ncı maddesinde getirilen sınırlama… Bakın, yargıda gizli tanığa
niye ihtiyaç duyarsınız, gizli soruşturmaya niye ihtiyaç duyarsınız? Ya, bakın,
açık konuşalım, insan avukatın bilmediği, kimsenin tanımadığı, kimsenin
bilmediği X şahsının beyanlarına binaen hem tutuklanacak hem mallarına el
konulacak hem hayatı kararacak hem hak aradığı zaman da “Gizli soruşturmacının
beyanı var arkadaş.” diyeceksin. Var mı böyle tanık sistemi? Hani çapraz sorgu
sistemini getirmiştik? Hani Anayasa Mahkemesine bireysel başvuruyu getirmiştik?
Getirdiniz de ne oldu? Üç senede Türkiye Avrupa İnsan Hakları Mahkemesinde yine
4’üncü sıraya terfi etti. 10 bin küsur başvuru var şu an. 4’üncü sıraya geldi
biliyor musunuz? Anayasa Mahkemesinin bendine rağmen, engellemesine rağmen 10
binin üstünde başvuruyla 4’üncü sıradasınız. Anayasa Mahkemesi bireysel
başvurusu olmasaydı vallahi de billahi de 50 binin üstünde başvuru olurdu.
Niye? Bu kadar hukuksuzluğun olduğu bir ülkede, bu kadar adaletsizliğin olduğu
bir ülkede bundan ötesi ne olsun ki? Şimdi, bunlar önemli başlık noktalarıydı,
vurgu yaptığımız. 
Yargıtayla,
Danıştayla ilgili… Ya, ayıptır, adli yıllarla uğraşmayın ya, bir törenle uğraşmayın.
Ya, kişisel kaprisleri yasalaştırmayın ya, arkadaşlar ya. Bugün Feyzioğlu
Barolar Birliği Başkanıdır, yarın bir başkası gelir ya. Feyzioğlu yasası bu ya,
Türkiye Barolar Birliği Başkanı Feyzioğlu yasası yaptınız ya, yasaklama yasası.
Hâkimleri, savcıları da yasağa soktunuz. Günahları neydi? Diyelim, hadi bir
muhalife tahammül etmediniz, onu da kaldırdınız, ya hâkim ve savcıların
disiplin afları? Bize çıkarır mısınız Sayın Bakan, kaç tane hâkim, savcı
disiplin cezası almış, ne tür disiplin cezaları almışlar? Savcılık mesleğinden
gelen, hâkimlikten gelen arkadaşlarımız var. AK PARTİ’de Şuay nerede? Süha Bey burada. Bu konuda umarım
sizler güzel konuşmalar yaparsınız burada. 
Yani paralelin yaptığı disiplin
cezaları mı var çokça acaba? Onunla ilgili mi bu affa ihtiyaç duyuldu? Yoksa,
hakikaten yüz kızartıcı bir suçtan dolayı bir hâkim disiplin cezası almışsa
onu terfi mi ettireceksiniz, soruyorum. 
Şimdi, el koymadan avukatın
dosyasına, Danıştayda Başkanlar Kuruluna, yeni yetkilere… Bakın arkadaşlar, bu
Danıştay olayını basite almayın. Yakında 46 tane termik santral -HES-
özelleştirilecek, 25 şeker fabrikası özelleştirilecek, sayılarını sayarsam
aklınız şaşar. İşte, bütün bu taşeronlaşma, özelleştirme, bu zulüm, bu isyan,
madem ocaklarında ölüm… Bunların hepsine Danıştayda, idari yargıda yürütmeyi
durdurma kararı veriliyordu. Orayı da kendinize göre dizayn ederek kurtarma
çabası… Her şey size göre. Böyle olmaz ki arkadaşlar, yanlış yapıyorsunuz.
Yargıtaya 8 tane yeni daire… Suç
patlaması mı yaşıyor Türkiye? Suçlar mı patladı, ne oldu? O kadar istinaf
mahkemesinden sonra 8 daire daha. Yoksa herkesi potansiyel suçlu olarak…
“Binlerce dosya gelecek, dosya yığılması olacak, onun için yargıyı tahkim
edelim.” mi dediniz? Yok arkadaşlar, biz buna karşıyız, despotluğa karşıyız, bu
tür hukuksuzluğa karşıyız. Bunun da size hiçbir şey kazandırmayacağını
söylüyor, saygılar sunuyorum. (HDP sıralarından alkışlar)
BAŞKAN – Teşekkür ederim.
Cumhuriyet Halk Partisi Grubu adına
Muğla Milletvekili Sayın Ömer Süha Aldan konuşacak.
Buyurun. (CHP sıralarından alkışlar)
CHP GRUBU ADINA ÖMER SÜHA ALDAN
(Muğla) – Sayın Başkan, değerli milletvekilleri; uzun süredir kamuoyunun
gündeminde olan 655 sıra sayılı Yasa Teklifi’nin nihayet Genel Kurula geldiğini
görüyoruz. 
Tabii, aslında şöyle başlamak
lazım: Geçtiğimiz şubat ayında “yargı paketi” adı altında önemli bir değişiklik
yaptık, bununla yetinmedik, Haziran 2014’te bir değişiklik daha yaptık. Her
ikisinin adı da “yargı reformu”ydu. Şubat ayında yaptığımız değişiklikleri şu
anda geri alıyoruz. Şimdi, o yargı reformuysa bu ne? Bu, reformun reformu mu?
ALİ UZUNIRMAK (Aydın) – Rereform,
rereform...
ÖMER SÜHA ALDAN (Devamla) –
Şimdi, öncelikle üzerinde durulması gereken şey bu: Neden böyle bir değişiklik
amacı güdüldü?
İkinci olarak üzerinde durmamız
gereken bir şey var: Eğer bir ülkede hele ülkenin parlamentosu yargıyı bu denli
fazla konuşuyorsa o ülkenin demokrasisinde sorun vardır. Eğer bir ülkede yargı
mensuplarının adı film artistleriyle eş anlamlı bir şekilde gazete sayfalarını,
televizyon ekranlarını süslüyorsa o ülkenin demokrasisinde sorun vardır.
Yargının yapısıyla çok oynanmıştır. Gerçekten de elbette ki yargıda uzun
yıllara dayanan sorunlar vardır. Yargıda siyasallaşmaların belirtisi de
görülmüştür zaman zaman. Keza yargıdaki bu siyasallaşma girişimlerinin
çoğunluğunun bireysel olduğunu görmüşüzdür geçmişte. Ama, ne zamanki 12 Eylül
2010’da bir referandum yapılmıştır, o referandumdan sonra yargıdaki
siyasallaşma artık kurumsal bir hâl almıştır. Keza, o dönemde iktidarı oluşturan
koalisyon, belli bir dayanışma içinde yargıyı ele geçirme operasyonunu adım
adım gerçekleştirmiştir. Ama, ne var ki her zaman ülkeye egemen olan bir güç
eğer bir koalisyon yapısı içindeyse bir süre sonra güçler savaşının ortaya
çıkması da kaçınılmazdır. Bugün yaşanan, iktidarda egemen olmak, daha fazla
pastadan pay almak adına bir güç savaşından ibarettir. Keza güç savaşında üstün
olan da şu aşamada, karşısında bir anlamda sindirdiği, bir anlamda susturduğu,
bir anlamda sütre gerisine itilmesine neden olduğu yapıyı bir düşman gibi
göstererek yargıdaki o siyasallaşma adımını daha da perçinlemek istemektedir.
Bu yasa teklifi bir reform falan değildir. İşte bu, yargıya daha sağlam bir
ayakla basmanın bir aracından ibarettir. 
Bugün, tabii,
sorun şu aslında: 2014’ün içinde, hemen hemen benzer konularda 3 tane
değişiklik yapıyoruz ve Türkiye Büyük Millet Meclisinin Genel Kurulu bütün
mesaisini o yasa teklifi... Ki o teklifin altında imzası bulunan arkadaşlarımın
o tekliften hiç haberlerinin bile olmadığına eminim ben çünkü Komisyon çalışmaları
sırasında, yasa teklifinin değişikliklerinin Bakanlığın bürokratlarınca yerine
getirildiği hepimizin malumuydu ve bir mutfakta hazırlanan bir yapı getirildi,
önümüze konuldu. Peki, Türkiye Büyük Millet Meclisi, bir ülkenin Parlamentosu
aynı yıl içinde birbirine benzer konularda 3 tane yasama değişikliğini
yapıyorsa bunun bir adının olması lazımdır, buna bir ad koymak zorundayız.
Bunun adı, düpedüz, yasama görevini kötüye kullanmaktır. Ben, Adalet ve
Kalkınma Partisinden oy veren arkadaşları tenzih ediyorum. Onlar, o
bloklaşmanın etkisiyle, kendi arkadaşlarının verdiği bir teklif var, işte
iktidarlarının verdiği bir teklif var dolayısıyla onaylama ihtiyacı
hissediyorlar. Ama, gelecekte, Türk Ceza Kanunu’na böyle bir hüküm koyacağız,
bu bir ihtiyaçtır. Bugün, yasama görevi kötüye kullanılmaktadır.
Türkiye’de, pek
çok yasal düzenlemelerle karşılaştık değişik hükûmetler zamanında ama hiçbir
hükûmet döneminde, bu denli kişiye özel düzenleme görmedik. Ha, onunla da
yetinmedi bu iktidar, bugün gelinen noktada artık, zamana ve zemine göre de
yasa değişikliği yapıyor. Yani, Şubat 2014’te, 17 Aralıkta sabaha karşı kapılar
çalındığı anda bir karar veriliyor, deniyor ki: “Artık, bir evi aramak için
somut delillere dayalı kuvvetli şüphe olacak.” Onunla da yetinilmeyip “Acaba,
bizim hakkımızda filanca adliyedeki evrakların içinde ne vardır?” diye merak
içinde, bir düzenleme daha yapılıyor. Müdafilerin, avukatların dosyanın
istinasız bütününü incelemesine ortam sağlanıyor ve bugün gelinen noktada, önce
HSYK -eski HSYK- kendi içindeki yapısı itibarıyla değişim gösteriyor, öncekine
göre daha farklı davranıyor, mevcut egemen gücün daha çok yanında yer alıyor.
Sonrasında, yeni HSYK seçimleri yapılıyor, artık, yeni koalisyon kuruluyor,
yeni bir koalisyon var artık. Şunu görüyoruz ki iktidar artık, kendisine yeni
partnerler arayışı içindedir ve bunu bulmuştur. Bu da ne kadar gidecek, onu da
bilemiyoruz tabii ve iş sağlam olunca da Yargıtayın, Danıştayın yapısından
başlayarak önemli derecede değişiklikler yapılıyor. 
Bugün, yargının
üzerindeki baskıyı anlamanın en önemli yollarından bir tanesi, Sayın
Cumhurbaşkanının bu tip düzenlemeleri kamuoyuna ilk açıklayan kişi olmasıdır.
Sayın Cumhurbaşkanının görevleri arasında Meclise ya da Meclisteki milletvekillerine
“Şu yasa teklifini vereceksiniz.” telkini yoktur, imada dahi bulunamaz. Bu,
doğrudan Türkiye Büyük Millet Meclisinin iradesine yapılan bir müdahaledir. Ama,
güvenlik paketi olsun, bu yasal düzenleme olsun, biz bunu ilk ağızdan, Sayın
Cumhurbaşkanından duyduk yani Sayın Başbakan, Sayın Adalet Bakanı baypas
edilmiştir böyle bir noktada ve ne yazık ki -dün sanıyorum- Sayın Cumhurbaşkanı
bir yargıç hakkında “vatan haini” ibaresini kullanmıştır. Siyasiler, o siyasi
jargon gereği, zaman zaman, birbirine amacını aşan, hatta hakarete varan sözler
söyleyebilirler ama bir ülkenin Cumhurbaşkanı kanıtlanmadıkça bir yargıcı vatan
hainliğiyle suçlayamaz ve bunu Galataport ihalesinde yürütmeyi durdurma kararı
vermesi dolayısıyla söylemiştir. Peki, burada şunu sormak lazımdır ondan
hareketle: Yani “Galataport’a adam bir sürü yatırım yapmış, milyonlarını oraya
dökmüş, memleket için iyi bir şey ama iki yıl sonra bunun hakkında yürütmeyi
durdurma kararı verilmesi vatan hainliğidir.” gibi bir söz söyledi. O zaman,
peki, Kolin İnşaatın santraliyle ilgili, 6 bin zeytin ağacının kesilmesi
aşamasında yürütmeyi durdurma kararı veren Danıştay üyeleri de vatan haini
midir? Böyle ,mameleke intikal eden konularda bu denli duyarlı olan Sayın
Cumhurbaşkanı, 2007’den bu yana o dalgalar hâlinde süren aşamada, haksız yere
sabaha karşı evleri basılan, haksız yere gözaltına alınan, yıllarca cezaevinde
nedensiz yere, suçu dahi açıklanmadan yatanlara sebebiyet verenler için neden
tek bir kelime etmemiştir? 
Türk Silahlı
Kuvvetlerine yapılan müdahaleleri biliyoruz. Özellikle, seçkin, çağdaş, bilgili
Deniz Kuvvetlerine yapılan operasyonu acaba nasıl değerlendiriyor Sayın
Cumhurbaşkanı? Oraya yapılan müdahalede vatan hainliği izleri var mı? Onunla
ilgili ağzından şimdiye kadar hiçbir kelime duyduk mu? 
Paraya vazıülyed
eden hâllerde vatan hainliğini gündeme getirecekseniz ama bu ülkenin aydınları
içeri tıkılırken gıkınızı çıkarmayacaksınız, sonra da ortaya çıkıp sabaha karşı
Kısıklı’daki villanın önünde toplanan olduğu zaman bunları düşman göreceksiniz.
(CHP sıralarından alkışlar) Bu samimiyetsizliktir.
Yasaya gelince,
ilk 6 madde, ilk 6 maddenin içeriğinde şunlar vardır: Noterlik Kanunu’yla
ilgili düzenlemelerdir, arkadaşlar maddelere sıra geldiğinde açıklama
yapacaklar. 
7’nci madde
açıkça Anayasa’ya aykırı bir maddedir. Hukuk mezunu olmayan idari yargıçlara,
savcılara ve Danıştay üyelerine sınavsız olarak doğrudan hukuk fakültelerine
giriş olanağı tanınmaktadır. Bu, Anayasa’mızın fırsat eşitliğine açıkça
aykırıdır. Yükseköğretim Kanunu’nun 45’inci maddesinin birinci fıkrası aynen
şöyledir: “Devlet üniversitelerine yerleştirmede YÖK tarafından yapılacak
sınavla belirleme yapılır.” der. Birinci fıkra böyleyken o birinci fıkranın
altına sınavsız giriş hakkı tanımak bir kere şöyle bir açıdan çok garabettir:
İdari yargıçlar, beş yıl çalışmak şartıyla sınavsız, hukuk fakültesine
kaydolabileceklerdir. Öncelikle, bu yargıçlara saygısızlıktır bu. Bu yargıçlara
“Sizin hukuk nosyonunuz yeterli değil, siz doğru dürüst, adam gibi hâkim
değilsiniz. Onun için, size bir de hukuk fakültesine girme hakkı veriyoruz.”
demektir. Bu doğru bir şey değil. İkincisi, binlerce insan yüze yakın hukuk
fakültesinden mezun oluyor. Gençlerimiz 3 kuruşa avukatların yanında, boğaz
tokluğuna çalışmak zorundalar. Birtakım insanlara, yaşını başını almış
insanlara sırf “Mesleklerinden sonra avukatlık yapsınlar, böyle bir olanağı
tanıyalım.” diye imtiyaz tanınması gerçekten, o gençlerin emeğine
saygısızlıktır. Bu açıdan, Komisyon çalışmalarında da üzerinde dikkatlice
durduk ama ne yazık ki göz ardı edildi.
Şeylerden biri
de şudur, aslında 11’inci maddedir. Bu da Danıştay Kanunu’nun 14’üncü
maddesinde bir değişiklik yapıyor. Artık, dava dairelerinde hukuk, siyasi
bilimler, iktisat gibi dallarda eğitim insanlar ancak görev yapabiliyorlardı
Danıştay üyesi olarak, bu tamamıyla kaldırılmıştır. Şimdi, sıradan herhangi bir
kişi dava dairelerinde görev yapacaktır. Keza Danıştaya üye seçilmek için yirmi
yılın on yedi yıla indirilmesinin temelinde de sanıyorum o on yedi yıllık
bareme girecek birkaç kişi vardır, onların listeye dâhil edilmesi istenmiştir. 
Yargıtay
Kanunu’nda da benzer bir değişiklik yapılıyor, biraz önce Sayın Kaplan söyledi.
Yargıtaya ve Danıştaya üye seçiliyor. Elimde bir yasa tasarısı var; 2007
tarihini taşıyor, dönemin Başbakanı Sayın Recep Tayyip Erdoğan tarafından
imzalanmış. 1’inci maddesi şu şekilde, Yargıtay Kanunu’nun 5’nci maddesinde
değişiklik içeriyor. “Madde 5- Yargıtayda 13 hukuk, 7 ceza dairesi ve en fazla
150 üye bulunur.” diyor, 2007’de. Şimdi ne oluyor? 23 hukuk, 23 ceza dairesi,
516 Yargıtay üyesi seçilecek. Yargıtayda tetkik hâkimi sayısı 1.308’dir.
Neredeyse 2 tetkik hâkimine 1 üye düşer konumuna geliniyor, yargıtay balon gibi
şişiriliyor. Buradaki temel amaç, elbette iş yükü, şu bu falan değildir. Mevcut
bir yapı var Yargıtayda, 2014 Haziranında bu yapıyı pasifize etmek amacıyla bir
düzenleme yapılmıştır. Yapılan bu düzenleme kapsamında da amaç hasıl
olamamıştır çünkü 2014’ün Haziranındaki yasal düzenlemenin Yargıtaydaki
ittifakı bozulmuştur. Şimdiki Yargıtay Başkanının biraz da bireysel
girişimleriyle, hiç arzu edilmeyen bir Başkanlık Kurulu oluşturulmuştur. Şimdi
bu değiştirilmek istenmektedir. Bunun için ne yapılacak? Yargıtaya 129 yeni üye
seçilecektir, Yargıtayın yapısı değiştirilecektir, çok kısa süre önce, daha
haziran ayında oluşturulmuş Başkanlık Kurulu lağvedilecektir, yerine yenisi
kurulacaktır. Nereye kadar? Eğer bu anlayış sürerse, inanın bana, bir gün
Yargıtaydaki üye sayısı kürsüdeki hâkim sayısını neredeyse geçecek hâle
gelecektir. Bu komedidir, yazıktır, yargıyı bu hâle getirmek gerçekten de
ayıptır.
Bu noktada,
Yargıtay tetkik hâkimlerinin seçiminin tümüyle HSYK’ya bırakılması da hiç doğru
bir şey değildir. Yargıtaydaki daire başkanları… Ben buradan tavsiye ediyorum: Nasıl
olsa bu yeni seçileceklerle birlikte yapı değişecek, gelin bu düzenlemeyi
geçirmeyin. Yargıtaydaki daire başkanları beraber çalışacakları tetkik
hâkimlerini sorsunlar. HSYK’ya Yargıtaydaki tetkik hâkimlerini seçme hakkının
verilmesi, doğrudan, özerk bir yapı olan, üst bir yargı kurumu olan Yargıtayın
HSYK’nın emrine girmesi anlamına gelir, buna izin verilmemelidir. Zaten
bozdunuz, yapboz, yapboz derken hep bozdunuz, bari daha da bozmayın derim. 
Tabii,
düzenlemede yurt dışı teşkilatı var ama 3 tane daha önemli konu var. Yargıda Birlik
Platformu oluşturulduğu zaman, bu platformdaki hâkim ve savcılar Sayın
Başbakanla görüştüler ve çıkışta bir açıklama yaptılar, dediler ki: “Bir, maaşımız
artırılacak. İki, ucuz silah edineceğiz. Üç, disiplin affı getirilecek.”
Şöyle
söyleyeyim: Türkiye’de toplam 13 bin küsur, 14 bin hâkim ve savcı var idari
yargıda, adli yargıda. Şu anda HSYK 3. Dairede 7 bin şikâyet var. Yani, her 2
hâkim, savcıdan -kabataslak düşüneceksek- 1’isi şikâyete maruz kalmış durumda.
Bunların içinde esaslı olanlar da vardır, hayalî olanlar da vardır. Bu süre
içerisinde, 59 hâkim, savcının meslekten ihraç edildiğini gördük, biliyoruz.
Burada önemli bir nokta var, bunun üzerinde durmak istiyorum. 
Sicil affı
getiriliyor, bence çok doğru bir girişimdir, pek çok hâkim, savcıya haksızlık
yapıldığını ben biliyorum. Sırf “şucu, bucu”dur diye insanlara eziyet
edilmiştir, sudan yere cezalar verilmiştir. Bir adliyede 13 hâkim, savcı
hakkında soruşturma yapılmıştır, sırf göstermelik olsun diye -12’si aynı
suçtan muzdarip diyelim- 12’si aklanmış, 1’ine ceza verilmiştir. Bu açıdan
olumlu ama “1/4/2005 tarihinden 1/9/2013 tarihine kadar işlenmiş fiillerden
dolayı…” Şimdi, niye böyle bir tarih konuldu? 1/5/2005 tarihi, bir önceki sicil
affının çıktığı tarihtir, makuldür. Peki, “Niye 1 Eylül 2013?” derseniz: Çünkü,
hani bu Ergenekon davalarında, bu 17 Aralık sürecinde çok meşhur olan bir savcı
vardı ya, onun yurt dışına çıkış tarihi 2 Eylül 2013’tür. Anladınız mı değerli
arkadaşlar? Yani, onun soruşturma kapsamına alınması amacıyla böyle bir şey
yapılmıştır. 
AYTUĞ ATICI
(Mersin) – Kişiye özel! 
ÖMER SÜHA ALDAN
(Devamla) - Bunu yapacaksanız, lütfen, hepsini dâhil edin ya da buraya süre
koymayın, bunu özellikle istirham ediyorum. 
Şimdi, tabii,
maddelere geldiğimizde de bazı özel değerlendirmeler yapacağız ama sürem dar,
sadece bir konuya değineceğim. Müdafilerin dosyayı inceleme yetkisinde
Komisyonda ısrarla üzerinde durduğum hâlde, suç işlemek amacıyla örgüt kurma
suçu bu kapsama alınmıştır katalog olarak. Bu, avukatların dosyayı incelemesini
sonuna kadar sınırlayacak bir düzenlemedir. Bunun da madde metninden özellikle
çıkarılması gerektiğini ifade ediyor, yüce Meclisi saygıyla selamlıyorum. (CHP
sıralarından alkışlar) 
BAŞKAN –
Teşekkür ederim Sayın Aldan. 
Milliyetçi
Hareket Partisi Grubu adına İstanbul Milletvekili Sayın Murat Başesgioğlu
konuşacak. 
Buyurun. (MHP
sıralarından alkışlar) 
MHP GRUBU ADINA
MURAT BAŞESGİOĞLU (İstanbul) – Sayın Başkan, yüce Meclisin değerli üyeleri; 655
sıra sayılı Kanun Teklifi üzerinde Milliyetçi Hareket Partisinin görüşlerini
arz etmek üzere söz aldım. Sözlerimin başında şahsım ve grubumuz adına yüce
heyetinizi saygıyla selamlıyorum.
Değerli
milletvekilleri, sözlerimin başında, belki de usule taalluk etmesi sebebiyle
bir hususu dikkatlerinize sunmak istiyorum: Bu teklifin başlangıcı hâkim ve
savcılarımızın özlük haklarının iyileştirilmesine yönelik idi seçimden önce.
Sonra, 2 ayrı kanun teklifleri verilmek suretiyle 52 maddeye kadar ulaşan bir
kanun teklifiyle şu anda huzura gelinmiş vaziyette. Bu iyileştirme konusu
geciktikçe tabii Parlamentoya serzenişler başlayacak, diyecekler ki: “Ya,
muhalefet bu kanunun görüşülmesini geciktiriyor dolayısıyla hâkim ve
savcılarımız maaşlarına ulaşmakta gecikecekler.” diye bir taktik
geliştirilebilir.
RECEP ÖZEL
(Isparta) – Demeyeceğiz, demeyeceğiz. 
MURAT
BAŞESGİOĞLU (Devamla) – Zaten, yasanın hızlı gitmesi için sürükleyici maddeler
vardır. Bu teklifin de sürükleyici maddesi hâkim ve savcılarımız için
öngörülmüş iyileştirmedir. 
Burada bir
teklifimiz var, diyoruz ki: Hükûmet yahut da Komisyon, tasarıyı Komisyona
alsın, ben Sayın Halaçoğlu adına söz veriyorum, bir saat içerisinde
hâkimlerimizin maaşlarını o Komisyondan geçireceğiz. Bir saat içinde de
Meclisten, buradan geçer. Yarın, Türkiye, Meclis hâkim ve savcılarımızın
maaşlarında 1.155 TL’lik iyileştirme yapmış olarak uyanır; birinci önerim bu.
Bu olmaz gece geç saatte, yorulduk filan diyorsanız, o zaman, ilgili maddenin
başına “Bu iyileştirme 1 Kasım 2014 tarihinden itibaren yürürlüğe girer.”
diyelim. Diyelim ki bu kanun sürecek çünkü pazara kadar çalışma süresi aldınız,
ikide bir muhalefet partilerini yersiz yere kimse suçlamasın, hodri meydan!
RAMAZAN CAN
(Kırıkkale) – “Peşinen söyleyeyim.” diyorsunuz.
MURAT
BAŞESGİOĞLU (Devamla) – Hangisini seçerseniz seçin, ister Komisyona gidelim
ister burada “1 Kasım 2014 tarihinden geçerli olmak…” ibaresini önerge olarak
verelim, ikisine de hazırız. 
Değerli
arkadaşlarım, bunu olumlu buluyoruz, bu iyileştirme iyidir, çoğu ülkelerde
hâkimlere bir maaş vermezler, maaş çeki verirler, hazine çeki verirler, hiçbir
meblağ yok, hâkim yazar meblağını. Onun için, hâkimlerin maaşlarındaki
iyileştirme adaletin tecellisi açısından son derece önemli ama bu iyileştirme
emekliliklerine yansımıyor ve hâlen emekli olmuş hâkim ve savcılarımıza yansımıyor.
Bu bir eksiklik, bunun da olmasını istiyoruz. 
Adalet hizmetini
adliyelerde, hâkim ve savcılarımızın yanında üreten değerli yöneticiler var.
Kimler var? Yazı işleri müdürleri var, icra müdürleri var, kâtipler var, zabıt
kâtipleri var, mübaşirler var. Bunlara hiçbir iyileştirme söz konusu değil.
Bunların da yapılması lazım. 
Aslında, bu maaş
iyileştirmelerinin kamuda çalışan tüm kamu çalışanları için söz konusu olması
lazım. Mesela, şimdi, mülkiye ile adliye arasında çok büyük uçurum söz konusu
oldu. Aynı ilçede bir hâkim, bir kaymakam görev yapıyor, aralarında muazzam
fark var. 
Yine, Adalet
Bakanlığı olduğu için konumuz, ceza ve tevkifevlerinde, denetim müdürlüklerinde
çalışan infaz koruma memurları var, psikologlar var, öğretmenler var. Alt komisyonda
onlarla ilgili kabul ettiğimiz tazminatlar, maalesef çok düşürüldü. Mesela,
müdürler için yüzde 130 olarak kabul ettiğimiz tazminat yüzde 30’a düşürüldü.
Bu haksızlık, alt komisyonda bunu hep birlikte kabul etmiştik. Onun için,
bunların düzeltilmesi lazım; düzeltilmesi noktasında da 2 teklifimizi yüksek
dikkatlerinize sunuyoruz.
Aslında, bu
hâkim ve savcı maaşlarının bir anayasal güvenceye kavuşturulması lazım yani
ikide bir hâkim ve savcıların, hükûmetin insafına kalıp “Maaşlarımıza ne zaman
zam yapılacak?” diye beklememeleri lazım. İleri demokrasiler bunu nasıl
çözmüşler? Gayrisafi yurt içi hasılanın yüzde 2’si ile yüzde 6’sı arasında bir
payı yargı bütçesi olarak ayırmışlar; hâkim ve savcı veyahut da adalet bakanlığı
biliyor ki “2015 bütçesinde benim yargı bütçem budur, hâkim ve savcıya ve
adalet çalışanlarına yapacağım iyileştirme budur.” 
Şimdi, yanlış
hatırlamıyorsam, bizim 2014 Adalet Bakanlığı bütçesinin payı binde 48’dir,
yüzde 1 bile değildir. Bu yıl okudum Sayın Bakanın sunuşundan “Yüzde 1,66”
diyor. Bu, tabii gayrisafi hasıla mı yoksa bütçe toplam ödeneklerinden ayrılan
pay mı bilmiyorum ama 1,6 bile yargı bütçesi için düşük bir rakamdır. Ondan da
daha öteye, bu hâkim ve savcı maaşlarının mutlaka bir anayasal güvenceye
kavuşturulması lazım. Netice itibarıyla, bu, bir hâkim teminatı ve yargı
bağımsızlığı meselesidir. 
Değerli
arkadaşlarım, teklife geldiğimiz zaman yani bu yasama kalitesiyle ilgili birkaç
şey söylemem lazım müsaadenizle. Çok kısa aralıklarla, bu konuya ilişkin, aynı
gruptaki arkadaşlarımız birbirleriyle çakışan 3 ayrı kanun teklifi verdiler.
Artı, daha önce komisyonlardan geçmiş 3 tane kanun tasarısı ve teklifi şu anda
Meclis gündeminde. “Makul şüphe” yerine “somut delil” avukatın dosyaya erişimi
meselesi ve Danıştayda 2 daire kurulmasını öngören tasarı şu anda Mecliste
bekliyor. Peki, tasarı geldi, komisyonlarda görüştük, bir sürü emek, enerji
harcandı bunun maliyetini kim ödeyecek? Aslında, yasama ve yürütme ayrı olsa,
yasama hakkına hukukuna sahip çıkıp “Ey Hükûmet, beni bu kadar niye oyaladın
kardeşim? 3 tane kanun burada dururken tekrar, bu kanun teklifinin içine,
görüşüp yeni baştan niye bana görüştürme yaptırıyorsun?” diye Hükûmete sual
sorması lazım. Ama, sıkıntımız yasama ve yürütmenin ayniyeti meselesidir, iç
içe girmiştir. Şimdi, yargıyla ilgili bir atraksiyon var; yargıyı da aynı
temerküz noktasında, tek elde toplamak istiyoruz. Bunun siyasal literatürdeki
tanımı tek parti devletidir. Birazdan, parti devleti meselesine geleceğim.
Bugünkü, Sayın Başbakanımızın grup konuşmasına istinaden bazı şeyleri de
paylaşmak istiyorum. Evet, 3 tane teklif burada. Çok kısa sürelerle
değiştirmişiz, arkadaşlarımız söyledi, Ömer Bey söyledi. Makul şüpheyi dört ay
evvel değiştirmişiz, şimdi “somut delil”; tekrar makul delile dönüyoruz. Avukatın
dosyaya erişimini daha önce değiştirdik, şimdi eski hâle getiriyoruz, yapboz
hâline gelmiş yani bu kadar kısa sürelerde bir öngörüsüzlük, yasama kalitesini
bozuyor ve yasama kalitesini bozuyor ve yasama tarihine, maalesef, iyi bir
örnek bırakmıyoruz. 
Daha özelinde
teklifi incelediğimizde, ilk başta, 6 maddesi Noterlik Kanunu’yla ilişkili.
Burada dikkat edeceğimiz nokta, kişisel verilerin korunması, mahremiyetin
korunmasıdır. Noterler Birliği Başkanı geldi, açık açık sorduk “Hayır, bir
endişe yok.” dedi. Ona itimat ederek bu 6 maddeye ilişkin herhangi bir itirazımız
yok, noterlik camiasına hayırlı olsun diyoruz. 
Efendim, sicil
affındaki tarih konusunu ben de dikkatlerinize sunmak istiyorum, 14/2/2005 ile
1/9/2013 tarihleri arasını kapsıyor. Bu, kısıtlayıcı ve mağduriyetlere neden
olacak bir zaman aralığıdır. Mutlaka, bunun-2013 tarihinin- en azından yasanın
çıktığı tarihe kadar getirilmesinde fayda var diye düşünüyoruz. 
Avukatın dosyaya
erişimi noktasında, Sayın Bakan da gayret etti, bazı değişiklikler yapıldı,
suçlar sayıldı ama bunlar da kâfi gelmiyor, mutlaka bir süre sınırlamasının
söz konusu olması lazım, dosyanın gizlilik kararının kaldırılması için. 
Yine, arama,
taşınmazlara, hak ve alacaklara el koyma, iletişimin dinlenmesi, teknik
araçlarla izleme tedbirlerinde suç kataloğu genişletiliyor. Neleri katıyoruz?
“Devlet güvenliğine karşı suçlar ile bu düzenin işleyişine karşı suçların
soruşturulmasında yukarıdaki tedbirler uygulanır…” Yani, hepsi siyasal suçlar,
bu suçların müeyyideleri çok ağır, müebbet hapisten başlıyor. Mutlaka,
bunların, uygulamada çok dikkatli bir şekilde takip edilmesi gerekiyor. 
Avukatların, üç
yıllık avukatlık süresini tamamladıktan sonra hâkim ve savcı sınavına
katılmasını öngören bir düzenleme var. Bununla birlikte, yine 2575 sayılı
Yasa’nın 14’üncü maddesinin üçüncü .fıkrası kaldırılıyor, Danıştay dava
dairelerinde görev yapacak üyeler için hukuk bilgisine yer veren siyasal, idari
bilimler, iktisat ve maliye mezunu olma zorunluluğu kalkıyor. Artık, tıptan da,
veterinerlikten de yüksekokul lisansını tamamlamış bir kişinin Danıştayın
herhangi bir dairesinde üye olarak görev yapma imkânı açılıyor. Meslek taassubu
olarak almayın. Ben hukukçuyum, herkes mesleğini korumak zorunda. Yüzü aşkın
hukuk fakültesi var. O genç çocukların gözü kulağı burada, “Ağabeylerimiz bize
sahip çıksınlar, mesleklerine sahip çıksınlar.” diyorlar. Avukat olanların,
diğer mesleklere girme talebinde bulunan genç hukukçularımızın durumları iyi
değil. Bu kadar istihdam talebi varken başka branşlardan, başka disiplinlerden
Danıştaya üye almak hakkaniyete uygun değil, bunun değiştirilmesi lazım.
Ayrıca, bu, ülkemizde yıllardır yerleşik yargıç tasarımının da köklü bir
değişikliği anlamına geliyor. Yargıçlık bir kariyer mesleği, onun için hukuk
bilgisi ve bu hukuk metodolojisine yakın bilimlerin seçilmesinde, tercih
edilmesinde fayda var. 
Bunun dışında,
sayın milletvekilleri, bu tasarının en önemli özelliklerinden birisi Yargıtayın
ve Danıştayın yapısında ve işleyişinde çok önemli değişiklikler yapmasıdır. Bunu
daha önce de yaptık. Mesela Yargıtayla ilgili en son çıkardığımız yasada dedik
ki: “Kanunla Yargıtayın ceza ve hukuk dairelerini ayırmayalım.” Ya ne olsun?
“Büyük Genel Kurul kaç ceza dairesi, kaç hukuk dairesi olacağına karar versin.”
Bu şekilde kanunu çıkardık, belki en doğrusu buydu ama şimdi ona müdahale
ediyoruz; 38 daire var, 46’ya çıkarıyoruz. Ömer Bey de gayet güzel söyledi,
2007 yılında, ben de gayet iyi hatırlıyorum, Parlamentoya bir Hükûmet tasarısı
geldi, denildi ki: “Biz artık istinafa gidiyoruz. Bölge mahkemeleri kuracağız,
Danıştaya, Yargıtaya tonlarca dosya gelmeyecek, çoğu istinaflar da hallolacak.”
150 üyeli bir Yargıtay ve daire sayıları düşürülmüş bir yapı. Şimdi,
arkadaşlar, 516 üyesi olan, 46 tane dairesi olan, dünyanın en büyük Yargıtayına
sahibiz. Bu anlayışla bidayet mahkemesi yerine geçer, ilk derece mahkemeleri
hâline gelir; bu yanlış bir tasarımdır. Ha, diyeceksiniz ki “Şu anda
konjonktürel sorunumuz var, acil durum var. Seni dinleyecek durumda değiliz,
biz 46 değil, 86 yaparız.” Olur mu olur! Ama, iyi bir şey yapmayız, yarın
bundan geri dönmek durumunda kalırız. 
Yargıtaydaki
tetkik hâkimlerinin atanması Hâkimler ve Savcılar Yüksek Kurulunca olacak.
BDDK’ya, bilmem başka üst kurullara giden tetkik hâkimlerine HSYK hiçbir şey
demiyor ama Yargıtayda bir daire başkanı bir tetkik hâkimi almak isterse
alamıyor. Kim tayin edecek? HSYK tayin edecek. Yani biraz kaba bir benzetme
olacak ama danışman almak istiyorsunuz Meclis Başkanı diyor ki “Ahmet’i değil,
Mehmet’i alacaksın.” Bunu da savunmak mümkün değil. 
Evet, Yargıtayın
ve Danıştayın yapılarında çok köklü değişiklikler oluyor, üye sayıları artıyor,
daire sayıları artıyor, Başkanlar Kurulu, Başkanlık Kurulu değişiyor yani
Yargıtayda yürütmenin etkisinde olabilecek bir yapı nasıl kurulacaksa
milimetrik hesaplamalarla bu hesaplama yapılmış. Böyle bir düşüncemiz var ama
bunu yüksek yargı tasavvurunda savunmak ve bunun sürdürülebilirliğine inanmak
mümkün değil ama maalesef böyle bir yola girdiniz, bütün ikazlarımıza rağmen bu
yoldan da dönme temayülünde olmadığınız görülüyor. 
Tabii, yasa
yapma konusunda uzun çalışmalara ihtiyaç var, kurumların katkısına ihtiyaç var.
Mesela, bu yasalarda Danıştayı bilmiyorum ama Yargıtaya tek kelime sorulmuş
değil. Şu bahsettiğimiz değişikliklerin aslında kurumlardan gelmesi lazım.
Yargıtayın demesi lazım ki: “Ey Parlamento, benim şu anda üye sayım yetersiz,
daire sayım yetersiz; lütfen bir yasal düzenlemeyle bu sayıyı artırın.” ama Yargıtay
diyor ki: “Daha Başkanlar Kurulunu yeni topladık, seçimini dört ay evvel
yaptık. Şimdi kanunla tekrar müdahale ediyorsunuz; süresi gelmeden üçüncü kez
Birinci Başkanlık Kurulunun seçimini yapmak zorundayım.” Bu, bir müdahaledir.
Bu müdahale de yargı bağımsızlığına ve hâkim teminatına yapılmış olan bir
müdahaledir ve anayasal sakıncaları olan bir konudur. 
Evet, özetle
bunları ifade ettim. Değerli arkadaşlarım bölümlerde ve maddelerde daha teknik
konularda Genel Kurulumuzu aydınlatacaklar ama ben son beş dakikamı bugün Sayın
Genel Başkanımızın grup konuşması ve Sayın Başbakanımızın konuşmasına ilişkin
değerlendirmelerle bitirmek istiyorum. 
Sayın Genel
Başkanımız Devlet Bahçeli bugünkü konuşmasında istismar edilen kimlik
siyasetinin artık bitmesi gerektiğini, bu Dersim isyanıyla başlayan
tartışmaların gereksiz olduğunu, bunların bitmesi gerektiğini, Alevi
vatandaşlarımızın istismar edildiğini ileri sürerek grubumuzda önemli şeyler
ifade ettiler, dediler ki: “Başbakan, Dersim isyanıyla Alevi İslam inancına
sahip kardeşlerimizi aynı karede değerlendirerek tarihî bir hataya imza
atmaktadır. Altını çizerek söylemek istiyorum ki Alevi İslam inancına sahip
kardeşlerimizin teröristlerle yollarının kesişmesi imkânsızdır. Efendimiz’e ve
ehlibeyte gönül vermiş hiçbir vatan evladının isyancıların arasında olması
düşünülemeyecektir. Milliyetçi Hareket Partisi hiç kimsenin nereli olduğuna,
ana diline, etnik kaynağına merak salmamış, bunları mesele yapmamıştır.
Geleceğini Türk milletinin içinde gören, ay yıldızlı al bayrağın altında
yaşamaktan onur duyan herkesi Türkiye kabul ettik, bunları canımızdan bir parça
ve varlığımızın da nişanesi olarak belledik.” Ve “Cami de bizim cemevi de
bizim.” diyerek iktidara bir çağrıda bulunuyor: “Artık bu istismar konusunu bırakın,
sözün zamanı bitmiştir; gelin, sahibi olduğunuz ayrımcı ve ayrıştırıcı sözde
demokrasi paketlerinin içerisine katmadan, sorunun acilen halli yönünde ilk
adımları atalım ve Türkiye Büyük Millet Meclisi zemininde bu konuyu tamamıyla
çözelim.” ve 10 maddelik önerisini de sıralıyor. 
Şimdi, Sayın
Genel Başkanımızın bu olumlu yaklaşımına, bu konuyu istismardan kurtarma
gayretine Sayın Başbakanımız diyor ki: “Ey Bahçeli, tek parti zihniyetini
savunmak sana mı düştü? Bu söylediklerini Tunceli’de de söyle, Konya’da da
söyle.” 
Değerli
milletvekilleri, tek parti zihniyetinden, 1946 tabutluklarından ve 12 Eylül
sıkıntısından en büyük zarar gören, en büyük bedel ödeyen parti Milliyetçi
Hareket Partisidir. Olağanüstü dönemlerde ağır bedeller ödenmiştir. Onun için,
bu kadar ağır bedel ödemiş, tek partiden zulüm görmüş bir hareketin Genel
Başkanına “Tek parti zihniyetini savunuyor.” iddiasında bulunmak çok sığ bir
düşüncedir. Umarım Sayın Başbakan kastını aşmıştır.
Türk
milliyetçileri, bu kadar acı çekmelerine rağmen, acılarını yüreklerine
gömmüşler ve devletin manevi şahsiyetine hiçbir zaman saldırmamışlardır; evet,
devlet elbisesi giymiş ceberut insanları hafızalarına kazımışlardır ama
devletin manevi şahsiyetine kaşlarını kaldırmamışlardır. Biz biliriz ki devlet
olmadan ayakta olamayız. Devlet adalettir, devlet merhamettir, devlet şefkattir,
sıkıştığımız zaman hepimizin sığınabileceği bir limandır ama maalesef son
yıllarda devletin manevi kişiliğine karşı çok ağır bir saldırı var. Bunu
çeşitli vesilelerle yaptılar ve şu anda maalesef devletin temel sütunları,
temel kadroları ağır bir travmadan geçiyor. Şu anda yaşadığımız sıkıntı bu.
Aslında bu paralel yapıyla ilgili mücadele bağlamında sizler de bir devlet
tasavvurunun vazgeçilmez olduğunu gördünüz ama iş işten geçti. Şu anda birden
fazla paralel yapıyla, hangisiyle mücadele edecek noktasında… Devletin o
öldürülmüş bulunan fonksiyonlarını ve dinamiklerini hayata geçirmek
istiyorsunuz. 
Rahmetli
Alparslan Türkeş’in bir sözü var, diyor ki: “Dünyanın en alçak siyasi cinayeti
milleti devlete düşman etmektir.” Evet, uzun yıllardır bu aziz milleti devlete
düşman etmek için büyük bir gayret sarf edildi. Maalesef ve maalesef belli
noktada izler kaydedildi. Bu, şu anda içinden geçmekte olduğumuz toplumsal
sürecin en sıkıntılı anıdır. 
Onun için
değerli arkadaşlarım, iktidar muhalefet demeden herkese seslenmek istiyorum ki:
Sakın ola tek parti alışkanlıklarını benimsemeyin. Şu anda karşı karşıya
olduğumuz tehditlerin en büyüklerinden biri de demokrasiden uzaklaşmak ve tek
parti yönelimine Türkiye’yi götürmektir. Buna kapılmayın, bu heveslere
kapılmayın; ülkemizin güvenliğini sağlayın, demokrasiden uzaklaşmayın, hukukun
üstünlüğünü korumaya gayret edin ve önümüzdeki seçimlere Türkiye’yi sağ salim
götürmenin yollarını arayın. Yoksa durumumuz iyi değil. Zamanım bitti, daha
ilerisine gidemiyorum. 
Lütfen, aklımızı başımıza alalım
ve Türkiye’nin bu büyük coğrafyada savrulmadan ayakta kalmasının mücadelesini
birlikte verelim diyor, hepinize saygılar sunuyorum. (MHP sıralarından
alkışlar)
BAŞKAN – Teşekkür ederim.
Sayın milletvekilleri, gruplar
adına konuşmalar sona erdi.
Şimdi, şahsı adına ilk konuşmacı…
AYTUĞ ATICI (Mersin) – Sayın
Başkan…
BAŞKAN – Buyurun.
AYTUĞ ATICI (Mersin) – Sayın
Başkan, değerli konuşmacı konuşmasında hem kendisinin hem de Sayın Genel
Başkanlarının Alevi İslam inancından bahsettiğini hepimiz işittik. Alevilerin
inançlarının ne olduğunu Alevilere bırakmak lazım. “Alevi İslam inancı” diyerek
yeni bir polemik yaratmanın doğru olmadığını düşünüyorum, saygılar sunuyorum.
BAŞKAN –Teşekkür ederim.
Şimdi, şahsı adına konuşmalara
başlayacağız. 
İlk konuşmacı, Uşak Milletvekili
Sayın Dilek Akagün Yılmaz.
Buyurun. (CHP sıralarından
alkışlar)
DİLEK AKAGÜN YILMAZ (Uşak) –
Sayın Başkan, sayın milletvekilleri; bir yargı paketiyle daha karşı karşıyayız.

Bu yargı paketine girmeden önce,
Sayın Murat Başesgioğlu’nun tek parti döneminde zulüm görmüş bir Genel
Başkanları ve o dönemin zulüm dönemi olduğunu belirten konuşmasını ben
gerçekten çok yadırgadım. “Tek parti dönemi” dediğimiz dönem, Atatürk’ün, İsmet
İnönü’nün dönemidir. Ardından da Büyük Şef bizim Sayın Genel Başkanımız İsmet
İnönü tarafından çok partili yaşama geçilmiştir. Elbette, o dönemde, İkinci
Dünya Savaşı döneminde yaşanan acılar da vardır yani pek çok mağduriyetler de
olmuştur ama bizim ikinci Genel Başkanımız Sayın İsmet İnönü bu ülkeyi savaşa
sokmayarak bu ülkede herhangi bir şekilde insanların burnu kanamadan o savaş
günlerini geçirmesine neden olmuştur. Eğer o dönemde Sayın İsmet İnönü olmamış
olsaydı, herhâlde pek çoğumuzun babası, dedesi olmazdı. Bir, öncelikle onun
görülmesini istiyorum. 
Cumhuriyet Halk Partisine bu
şekilde vurmanın bu dayanılmaz hafifliğine artık MHP’nin katılmasını inanın ben
gerçekten yadırgadım. Bu türden konuşmaların ve görüşmelerin bize yarar
getirmediğini, aksine zarar getirdiğini, demokratik yaşamımıza da zarar
getirdiğini düşünüyorum. 
Saygılar
sunuyorum. (CHP sıralarından alkışlar)
Şimdi, yargı
paketiyle ilgili görüştüğümüzde ise bu paketin aslında konjonktürel bir
düzenleme olduğunu hepimiz biliyoruz. Yani, bundan dört ay önce, yedi ay önce
yapılan değişiklikler yeniden yapılıyor; bunu diğer arkadaşlarımız da
söylediler. Artık bütün yasaların yapboz tahtası hâline dönüştüğünü biz
biliyoruz, kanun hükmünde kararnamelerle, yasal düzenlemelerle bunların ne hâle
getirildiğini görüyoruz.
Ben şunu
öneriyorum AKP Grubuna: Fabrika ayarlarına yeniden dönelim. 2010 referandumunda
değişiklik yaptınız ya, oradaki değişikliğin en büyük nedeni zaten yargıyı
teslim almaktı; Anayasa Mahkemesini, Hâkimler ve Savcılar Yüksek Kurulunu
istediğiniz gibi dizayn edebilmekti. Onu yaptıktan sonra Yargıtay ve Danıştay
Kanunu’nda değişiklikler yaptınız. Birlikte yapılmış olan, geçmişteki cemaat
örgütlenmesiyle, “paralel yapı” dediğiniz örgütlenmeyle birlikte yapılmış olan
bu kumpasların diyelim, bu yargının üzerinde hakimiyet kurma yaklaşımının daha
sonra bumerang gibi sizi vurduğunu gördünüz, o paralel yapının hukuk dışı davranışlarını
sizler de gördünüz; bizim geçmişte Balyoz ve Ergenekon davalarında yaşadığımız
ve sizlere anlatmaya çalıştığımız şeylerin, siz daha sonra kendinize yapıldığını
iddia ettiniz. Ama ne yazık ki aslında yolsuzluk ve rüşvet davasında sizlerin
söylediği şeyler vatandaşlara çok da inandırıcı gelmedi. Vatandaşların çoğu
tarafından deniyor ki: “O yolsuzluk ve rüşvet işleri yapılmıştır, biz buna
inanıyoruz.” Ne zaman ki bu yapıldı, siz kendinizi tehlike altında gördünüz,
işte o zaman yargıyı yeniden kendiniz için dizayn etmek üzere o hareketlere
giriştiniz. Biz bunların hepsini biliyoruz. 
Şimdi, bu
teklifler nasıl geldi? İlk teklif hepinizin bildiği gibi 2 Ekimde geldi. İlk
teklifte ne vardı? Noterlik Kanunu’nda değişiklikler vardı, hâkimlerin özlük
haklarında değişiklikler vardı, bir de hâkimlere ve savcılara disiplin affı
vardı. Bunu ne için getirdiniz? 12 Ekimde bir HSYK seçimi vardı, orada
hâkimlerin ve savcıların gönlünü alabilmek amacıyla yaptınız, belki de onlara
bir anlamda da şantaj anlamında yaptınız, “Eğer kabul ederseniz, siz bizim
istediğimiz gibi bir HSYK seçerseniz bunlar geçecek, yoksa geçmeyecek.”
dediniz. Hatta, sizlerden, bir grup başkan vekiliydi zannederim, “Eğer
istediğimiz gibi olmazsa bu seçim sonuçlarını geçersiz sayarız.” dedi. Hani
millî iradeydi, hani siz seçim sonuçlarına bağlı kalıyordunuz? Burada seçim
sonuçlarını tanımayabileceğinizi söylediniz. 
İlk teklif böyle
gelmişti Adalet Komisyonuna. Ardından, HSYK seçimleri bitti, belki istediğinize
yakın bir sonuç aldınız ve 14 Ekimde ikinci teklif geldi. Artık kendinizi biraz
daha güvende hissettiniz ya o, 21 Şubatta kendinizi, bakanları, bakanların
çocuklarını, kendi taraftarlarınızı güvence altına alabilmek amacıyla yapmış
olduğunuz dinlemeler, teknik takip, gizli soruşturmacı vesair konularda, bütün
o “Biz reform yapıyoruz ve bunları demokratikleştiriyoruz.” dediğiniz şeylerde
kısmi olarak geri adımların atıldığı CMK’yla ilgili değişiklikler geldi. Aynı
zamanda, bu CMK değişikliklerini bir anlamda muhaliflere karşı kullanmak amacıyla
pek çok katalog suçlar da CMK’daki bu koruma tedbirlerinin içerisine konuldu. 
Ayrıca,
avukatların erişim hakkını… 21 Şubatta, siz o erişim hakkındaki yasakları kaldırdığınızı
beyan etmiştiniz; yeniden o erişim hakkı, dosyaya erişim hakkı engellendi. O
zaman neden siz o erişim hakkındaki yasakları kaldırıyordunuz? Çünkü, sizin
hakkınızda, AKP’nin bazı yetkilileri hakkında yapılan soruşturmalarda avukatlar
o dosyalara ulaşamıyordu. Dosyalara ulaşıldı, takipsizlikler verildi ve artık
bertaraf ettiğinizi düşündüğünüz için yeniden eski hâle getiriyorsunuz. 
RAMAZAN CAN
(Kırıkkale) – Eski hâline getirmiyoruz. 
DİLEK AKAGÜN
YILMAZ (Devamla) – Ayrıca, adli yıl açılış törenlerinin de yasaklanması ya da
ortadan kaldırılması, yasal zemininin ortadan kaldırılmasının gerekçesini de
hepimiz biliyoruz. Hem Tayyip Erdoğan’ın talebini yerine getirmek hem yüksek
yargıya bu şekilde bir gözdağı vermek, aynı zamanda avukatlara, Barolar
Birliğine de gözdağı vermek, “Eğer biz istersek sizi yasal düzenlemelerle
sustururuz.” demek için onu getirdiniz. 
Ardından üçüncü
teklifi getirdiniz, daha Komisyonda görüşmeler yokken geldi o üçüncü teklif. O
üçüncü teklifte de Yargıtay ve Danıştayın yeniden dizayn edilmesi söz
konusuydu, bunu getirdiniz ve Yargıtay ve Danıştayı istediğiniz şekilde dizayn
ediyorsunuz. Aslında, Yargıtay ve Danıştayı siz birkaç kez dizayn etmeye
çalıştınız ama istediğiniz sonuca ulaşamadınız. Ne yazık ki Yargıtayın ve Danıştayın
o hâlinden en çok muhalifler mağdur oldu; Ergenekon, Balyoz ve diğer
davalardaki insanlar mağdur oldu. Çünkü, o davaların bakıldığı ceza
dairesindekiler hiçbir belgeye bakmaksızın, hiçbir belgeyi kontrol etmeksizin
sahte delillerle bu cemaatçi yargıçlar tarafından verilen, bu ayarlanmış
yargıçlar tarafından verilen kararları onamışlardı. En çok onlar zarar
gördüler. Ama, siz, tabii, kendinizin de zarar görebileceğini düşünerek şimdi
yeniden o konuda değişiklik öneriyorsunuz. Ve yasama tekniğine o kadar aykırı
bir şey oldu ki “Alt komisyona gitsin, bunlar alelacele çıkmasın.” dememize
rağmen, son gelen teklifi alt komisyona da göndermediniz. Hatta Komisyon
aşamasında, sürekli, önergelerle, ne olduğunun bilinemediği, hatta Komisyon
Başkanının bilemediği, o önergeleri veren arkadaşların bile ne olduğunu
anlamadığı pek çok değişiklikler yapıldı. Bunu anlatmaya çalışacağım ben şimdi,
ne türden değişiklikler yapıldığını anlatmaya çalışacağım.
Şimdi, öncelikle,
Noterlik Kanunu’nda çok önemsediğim ve Komisyonda da dile getirmiş olduğum bazı
sakıncaları size iletmek istiyorum. Noterlik Kanunu’nda elektronik ortamda
işlem yapılmasıyla ilgili değişiklikler yapıldı. Elbette noterler şimdiki,
bugünkü teknolojik gelişmelere uygun olarak bunun yapılmasını isteyebilirler
ama çok sakıncalı olan ve hepimizin güvenliğini, hukuk güvenliğini ilgilendiren
bazı sakıncalar var orada. Onlardan bahsetmek istiyorum.
Şimdi “Elektronik imza,
elektronik ortamda hazırlanan belgelerle ilgili diğer kişi ve kurumlara
gönderilebilir.” deniyor. Şimdi, bunu biz Komisyonda da çok tartıştık. MİT
Kanunu’nda yapılan değişiklikle, artık, MİT istediği belgeyi istediği kurumdan
alabilecek. Bunu vermediği takdirde o kurum… Noterler diyorlar ki: “Bizim yasal
düzenlememiz bu konuda müsait değil, vermeyebiliriz.” Hayır, son olarak
çıkartılan MİT Yasası’nda, herhangi bir şekilde kendi yasalarında engel
olduğunu söyleyerek, örneğin “müşterilerimizin sırları” diyerek ya da “kişi
güvenliği” diyerek bu belgeler eğer verilmezse hapis cezası öngörülüyor. Onun
için, noterler bu elektronik ortamdaki belgeleri ve bilgileri gönderebilecek
durumdalar. Onun için, buraya bir ayrık hüküm koymak lazım, kesinlikle MİT
Kanunu’ndan etkilenmeyeceğine dair bir hüküm koymak lazım.
Aynı zamanda, güvenli elektronik
ortamda hazırlanan belgelerin, eğer istek olmazsa fiilî, fiziki ortamda
hazırlanmayacağı söyleniyor. Günümüz koşullarında biliyoruz ki biz, her zaman
için bu, bilgisayar ortamında, elektronik ortamda, İnternet ortamında olan her
şey “hack”lenebilir. Şimdi, hepimizin güvenliğiyle ilgili bir şey bu. Yani,
talep olmasa da fiziki olarak mutlaka o belgenin saklanması gerekiyor, nasıl
mahkemelerde UYAP sistemi olmasına rağmen dosyalar saklanıyorsa noterlerin de
bunu saklaması gerekiyor herhangi bir şekilde bir “hack”lenme olduğunda,
doğrudan doğruya bir müdahale olduğunda insanların hakkı hukuku ortadan
kalkmasın diye. 
Yine, Noterlik Kanunu’nda,
çerçeve 6’ncı maddede şöyle bir şey var, diyor ki: “Belge aslını…” Eğer sunması
gerekiyorsa, belge aslının sunulması gerekiyorsa...
(Mikrofon otomatik cihaz
tarafından kapatıldı)
BAŞKAN – Sayın Yılmaz, teşekkür
ederim.
DİLEK AKAGÜN YILMAZ (Devamla) –
Sayın Başkanım, bunu, neyse…
YILMAZ TUNÇ (Bartın) – Cümleyi
tamamlayabilir.
BAŞKAN – Eşit davranmak
zorundayım.
DİLEK AKAGÜN YILMAZ (Devamla) –
Bir dahaki maddeler hakkındaki görüşmelerde de bunları dile getireceğim. 
Çok alelacele hazırlanmış ve
gerçekten de hiçbir şekilde hukuk güvenliğine dayanmayan bu yasa tasarısı yarın
yine bumerang gibi sizi de, bizi de vuracak, bunu buradan söylemek istiyorum.
Teşekkür ederim. (CHP
sıralarından alkışlar)
BAŞKAN – Teşekkür ederim.
YUSUF HALAÇOĞLU (Kayseri) – Sayın
Başkanım…
BAŞKAN – Buyurun Sayın Halaçoğlu.
YUSUF HALAÇOĞLU (Kayseri) – Az
önce sayın konuşmacı, az önceki konuşmacımızın hiç ama hiç hedeflemediği bir
şekilde, partimizi suçlar mahiyette konuştu. 69’uncu maddeye göre söz
istiyoruz, Murat Bey konuşacak.
BAŞKAN – Buyurun.
İki dakika süreniz. (MHP
sıralarından alkışlar)



XIII.- SATAŞMALARA İLİŞKİN KONUŞMALAR
1.- İstanbul Milletvekili Murat Başesgioğlu’nun, Uşak
Milletvekili Dilek Akagün Yılmaz’ın 655 sıra sayılı Kanun Teklifi’nin tümü
üzerinde şahsı adına yaptığı konuşması sırasında Milliyetçi Hareket Partisine
sataşması nedeniyle konuşması 

MURAT BAŞESGİOĞLU (İstanbul) –
Teşekkür ederim Sayın Başkanım.
Belki benden oldu, tam ifade
edemedik ama konu muallakta kalmasın, tutanaklara düzgün bir şekilde geçsin.
“Tek parti” derken kastettiğim bir zihniyet meselesidir ve “Devlet elbisesini
giymiş ceberut insanları hafızamıza kazıdık.” derken cumhuriyetin kurucu
iradesine, kurucu kahramanlarına dair hiçbir sözümüz yok ama siz de takdir
edersiniz ki 1946’da Milliyetçi Hareket Partisinin ilk kurucularına
tabutluklarda eziyet edilmiştir, işkence edilmiştir. Bunu yok sayamayız ama bu,
devlet elbisesini giymiş insanların yapmış olduğu bir şeydir, bunu devlete mal
etmediğimi defaatle ifade ettim. 
Sonra, tek parti
zihniyeti sadece o tarihte değil, 12 Eylül 1980’de de var. Esas itirazım o. 
MUHARREM VARLI
(Adana) – Şimdi de var. 
AYTUĞ ATICI
(Mersin) – En okkalısı şimdi Sayın Bakan. 
BAŞKAN – Sayın
Başesgioğlu, buyurun. 
MURAT
BAŞESGİOĞLU (Devamla) – Birçok şeyle Türkiye hesaplaştı ama 12 Eylülle daha
hesaplaşmadı, o gençlerin elleri havada, 5 bin kişi öldü. O da tek parti
zihniyeti. 2014’te de tek parti zihniyetine doğru gidiş var, bunu anlatmaya
çalışıyorum. Yoksa, benim rahmetli İnönü’yle, Atatürk’le davam yok; hepsi bu ülkenin
kahramanları, kurucuları; hiç farklı düşünmüyoruz. Ama lütfen, bu tefriki iyi
anlayın, Türk milliyetçileri olarak yaslandığımız evrensel değerler şunlar:
Demokrasiye inanıyoruz, milliyetçiliğimizi besliyor; insan haklarına ve hukuka
inanıyoruz, kuru kuru bir milliyetçiliğin savunucusu değiliz. 
Teşekkür ederim.
(MHP sıralarından alkışlar) 
BAŞKAN – Ben
teşekkür ederim. 

XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
3.- Kırıkkale Milletvekili Ramazan Can ve Isparta
Milletvekili Recep Özel ile 52 Milletvekilinin; Hâkimler ve Savcılar Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi, Artvin Milletvekili Uğur Bayraktutan'ın; 1512 Sayılı Noterlik
Kanununun 59. Maddesinde Noterlerin Hastalıkları Hâlinde Yapılacak İşlemlere
İlişkin Sorunların Giderilmesi Hakkında Kanun Teklifi, İstanbul Milletvekili
Aydın Ağan Ayaydın'ın; 2802 Sayılı Hâkimler ve Savcılar Kanununda Değişiklik
Yapılmasına İlişkin Kanun Teklifi, Adalet ve Kalkınma Partisi Grup
Başkanvekilleri Kayseri Milletvekili Mustafa Elitaş, Adıyaman Milletvekili
Ahmet Aydın, Kahramanmaraş Milletvekili Mahir Ünal, İstanbul Milletvekili
Mihrimah Belma Satır ve Amasya Milletvekili Mehmet Naci Bostancı ile 33
Milletvekilinin; Hâkimler ve Savcılar Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi, İstanbul Milletvekili
Bülent Turan ve Elâzığ Milletvekili Şuay Alpay ile 1 Milletvekilinin; Bazı
Kanunlarda Değişiklik Yapılmasına Dair Kanun Teklifi ile Adalet Komisyonu
Raporu (2/2397, 2/2101, 2/2209, 2/2380, 2/2418) (S. Sayısı 655) (Devam)

BAŞKAN – Sayın
milletvekilleri, şimdi Adalet Bakanı Sayın Bekir Bozdağ konuşacak. 
Buyurun Sayın
Bakan. (AK PARTİ sıralarından alkışlar)
Süreniz yirmi
dakikadır. 
ADALET BAKANI
BEKİR BOZDAĞ (Yozgat) – Sayın Başkan, değerli milletvekilleri; sözlerimin başında
hepinizi saygıyla selamlıyorum. 
Bugün, çok
önemli bir kanun teklifinin müzakeresine başladık. Teklifin hayırlı olmasını
temenni ediyorum. 
Konuşmamda
eleştirileri değerlendirmek ve bazı hususların altını çizmek, açıklığa
kavuşturmak için değerlendirmelerde bulunacağım. 
Bir defa, bu
teklif her maddesi itibarıyla Anayasa’ya uygun bir tekliftir, Anayasa’ya
herhangi bir aykırılık teklifte söz konusu değildir. Tabii, yorum yoluyla,
değerlendirme yoluyla birtakım aykırılık iddiaları yapılabilir ama işin özünde,
esasında Anayasa’ya aykırı bir husus söz konusu değildir.
Teklifin birinci kısmında
noterlerle ilgili önemli düzenlemeler yapılmaktadır. Noterlerin yaşadığı bazı
sorunlara çözüm getirilirken noter işlemlerinin güvenli elektronik imza
kullanılarak elektronik ortamda yapılabilmesinin yasal altyapısı da
sağlanmaktadır. 
Bu teklifin içerisindeki en
önemli değişikliklerden birisi, yüksek yargıda daire ve üye sayısının artışını
öngören düzenlemeler ve bu düzenlemelerin yansımalarıdır. Yüksek yargıda iş
yükünün yoğunluğu hepimizin malumudur. 2011 yılında bu iş yükünün yoğunluğunu
ortadan kaldırmak maksadıyla bir değişiklik yapıldı ancak bugüne kadar gelen
duruma baktığımızda bu değişikliğin iş yükünde beklenen azalmayı sağlamadığı da
ortadadır. Ceza dairelerinde 2010 yılında 364.500 olan dosya sayısı 2013
yılında 355.134 olarak gözüküyor, 31/10/2014 itibarıyla da 389.469 olarak
görülüyor; tabii, derdest olanlar, devredenler dâhil. Hukuk dairelerine
baktığınızda, 2010’da 171.814 olan dosya sayısının 31/10/2014 itibarıyla
219.386 olduğunu görüyoruz. Tabii, buradaki rakamlar Yargıtay Cumhuriyet
Başsavcılığında bulunan dosyaları kapsamıyor. Ona baktığımızda da 1 Kasım 2014
tarihi itibarıyla Yargıtay Cumhuriyet Başsavcılığında derdest dosya sayısı 353
bin civarındadır. Çok büyük bir iş yükünün olduğu tartışmasızdır. Yüksek
yargıda davaların uzun süre karara bağlanamaması insanımızın yargıya olan
güvenini zedelediği gibi, hakkını daha geç elde etmesine de neden olmaktadır.
İş yoğunluğunu azaltmak için tedbirler almak bizim Parlamentomuzun önemli
görevlerinden bir tanesidir. Türkiye adil yargılanma hakkı konusunda da
uluslararası taahhütlerde bulunmuş bir ülkedir. Bu çerçevede, hem adil
yargılanmanın hem de zamanında davaların karara bağlanmasının temini, gecikmiş
adaletin önüne geçilmesi maksadıyla böyle bir değişiklik yapılması zarureti
ortadadır. Bu değişikliğin gizli bir ajandası yoktur, tamamıyla Yargıtaydaki iş
yükünü azaltmaya, oradaki dosya yoğunluğunu eritmeye dönük bir düzenlemedir. Bunun
altını özellikle çizmek isterim.
Daha önce de
2011’de bu düzenleme yapılmış, Anayasa Mahkemesine de konu taşınmış. Anayasa
Mahkemesi yaptığı yargılama sonucunda bu yöndeki iddiaları reddetmiştir; hem
daire ve üye sayısının artışı hem Başkanlık Kurulunun bu üye artışına paralel olarak
yeniden oluşturulması konusunu yasamanın takdir yetkisi içerisinde görmüş,
hukuk devletine ve yargı bağımsızlığı ilkesine aykırı değerlendirmemiştir.
Hepsini
okumayacağım ama sadece bir hususu okumak istiyorum bu karardan: “Kuralla,
Yargıtay’ın karar organlarından biri olan Birinci Başkanlık Kurulu’na, Yargıtay
Büyük Genel Kurulu’nu oluşturacak ve yeni seçilecek olan üyelerin de
iradelerinin yansıtılması sağlanmıştır. Buna göre, yeni seçilecek olsalar bile
Yargıtay Büyük Genel Kurulu’nu oluşturacak olan üyelerin Yargıtay’ın karar
organlarından biri olan Birinci Başkanlık Kurulu’nun oluşumunda iradelerinin
yansıtılmasında hukuk güvenliğini zedeleyen bir yön bulunmamaktadır. Kaldı ki
kuralla, önceki Yargıtay Birinci Başkanlık Kurulu’nda görevli üyelerin yeniden
anılan kurula seçilmesi engellenmemiştir.
Diğer taraftan, yeniden belirlenecek
olan Yargıtay Birinci Başkanlık Kurulu’nda görev yapacak üyelerin, yargı
bağımsızlığı ve hâkimlik teminatı kapsamında her türlü etkiden uzak olarak
karar verecekleri açıktır. Bu nedenle dava konusu kuralın, hukuk devleti ilkesi
ile yargı bağımsızlığı ilkesini zedeleyen bir yönü bulunmamaktadır.” 
Şu anda yaptığımız
düzenleme, Anayasa Mahkemesinin bu kararında da ifade edildiği gibi, hukuk
devleti ve yargı bağımsızlığı ilkesiyle çatışır bir niteliğe sahip değildir.
Yargıtay tetkik hâkimlerinin atanması, Yargıtayın iç işlerine, yargı
bağımsızlığına kesinlikle bir müdahale değildir. Bugün Yargıtayın üyeleri,
Danıştayın üyeleri HSYK tarafından seçilmektedir. Eğer bu mantıkla bakarsak
“Yargıtaya ve Danıştaya üye seçmek yargı bağımsızlığına, hukuk devleti
anlayışına ters.” dememiz gerekir. Bölge idare mahkemelerinin başkan ve
üyeleri, ilk derece mahkemelerinde görev yapan hâkim ve savcılar, bunların
tamamı HSYK tarafından atanmaktadır. Eğer bu mantıkla bakarsak HSYK’nın
mahkemelere hâkim ataması, savcı ataması, başkan ataması, Yargıtaya üye
seçmesi, Danıştaya üye seçmesinin tamamı hukuk devletine aykırı demektir,
tamamı yargı bağımsızlığını ihlal ediyor demektir. Bu kabul edilemez bir durum.
Çünkü, HSYK da, yargı bağımsızlığı ve hâkimlik teminatı esasına göre kurulan ve
faaliyetlerini sürdüren anayasal, idari bir kuruldur ve hepimiz HSYK’nın, yargı
bağımsızlığı ve tarafsızlığının sigortası olduğunda hemfikiriz.
O nedenle,
HSYK’nın Yargıtay üyelerini, Danıştay üyelerini seçtiği gibi tetkik hâkimlerini
seçmesi, kesinlikle yargı bağımsızlığına herhangi bir müdahale olmadığı gibi,
Yargıtayın iç işleyişine de bir müdahale değildir. Sayın Yargıtay Başkanı dün
bir açıklama yaptı. Ama, orada Yargıtay Başkanını seçen kurulun, Başkanı
seçerken, üyeleri seçerken ehliyetli, hukuk devletine ve yargının
bağımsızlığına sadık olarak karar verdiğini düşünüp tetkik hâkimlerini seçerken
bunun aksini düşünmek kabul edilebilir bir durum kesinlikle değildir. Özellikle
bunu burada ifade etmek isterim.
Bu yapılan
düzenlemenin bir benzeri Danıştayda vardır, şu anda Danıştay tetkik hâkimleri
HSYK tarafından atanmaktadır. Bundan sonraki süreçte de Yargıtay üyesi nasıl
seçiliyorsa, Danıştay üyesi nasıl seçiliyorsa, ilk derece mahkemelerine hâkim
ve savcılar nasıl atanıyorsa, bunların tamamını yapmaya nasıl HSYK yetkiliyse
aynı şekilde HSYK bu yetkisini kullanacaktır. Bunların hiçbiri Anayasa’ya,
yargı bağımsızlığına, “hukuk devleti” ilkesine kesinlikle aykırı değildir, bunu
özellikle ifade etmek isterim. 
Ayrıca,
Danıştayda Cumhurbaşkanı tarafından atanan üyelerin, hukuk fakültesi mezunu
olmayanların dava dairelerinde görev almasını engelleyen düzenleme
değiştirilmekte, dava dairelerinde görev almasına imkân verilmektedir. Bu,
yargı bağımsızlığına aykırı bir şey değildir, hukuk devletine de aykırı bir şey
değildir çünkü Anayasa Cumhurbaşkanına Danıştay üye sayısının dörtte 1’ini
atama yetkisi veriyor ve onlarda hukuk fakültesi mezunu olma şartı aramıyor,
başka şartlar arıyor. Ama ilk derecede görev yapan, vergi mahkemelerinde, idare
mahkemelerinde görev yapan hâkim ve savcılarımız arasında hukuk fakültesi
mezunu olmayan yüzlerce hâkim ve savcımız var. Bunlar bir mesleğe girmeden önce
eğitime tabi tutuluyorlar ve ondan sonra görev yapıyorlar. Eğer biz Danıştayda
Cumhurbaşkanımızın atadığı hukuk fakültesi mezunu olmayan bir harita
mühendisinin veyahut da imar konusunda uzman birinin ilgili dairede görev
yapmasını öngörmezsek veyahut da yanlış karşılarsak, o zaman idare
mahkemelerinde, vergi mahkemelerinde hukuk fakültesi mezunu olmayanların görev
yapmasına da aynı gözle yaklaşmamız lazım ki bu, fevkalade yanlış bir durumdur.
Orada da görev yapar, orada da görev yapar.
Şu anda
“Danıştayda birilerine imtiyaz mı sağlanıyor?” denirse, Danıştayda böyle 2 üye
var, onun dışındaki bütün üyeler hukuk fakültesi mezunudur, Cumhurbaşkanı
tarafından atanan üyeler. Bu hususun da altını özellikle çizmek isterim. 
Tabii, diğer bir
konu Ceza Muhakemesi Kanunu’nda yapılmak istenen değişiklikler meselesidir. Bu
konu çok tartışıldı. Ben tartışılmasını da, işin doğrusu, önemsiyorum ve doğru
görüyorum. Birincisi, makul şüphe meselesi. Ceza Muhakemesi Kanunu’nun 116’ncı
maddesindeki “makul şüphe” bu senenin şubat ayında “somut delile dayanan kuvvetli
şüphe” olarak değiştirildi. Bu değişikliği yaparken temel düşüncemiz, aramalara
kolay karar verilememesi ve ancak kuvvetli bir şüphe varsa ve bu şüpheyi
doğuran somut bazı emareler, deliller vesaire varsa o zaman karar verilmesini
arzu ediyorduk. Ancak, yasanın yürürlüğe girdiği tarihten bu yana uygulamaya
baktığımızda, uygulayıcılar bunu, suçu ve delili, daha doğrusu faili gösteren
somut delil gibi, âdeta ispat vasıtası delil gibi algılayıp uygulamaya
başladılar. Şüpheyi doğuran bir delil, birdenbire suçu ispat eden, suçluyu
gösteren delil gibi algılanıp uygulanmaya başlayınca bu arama müessesesinden
hedeflenen netice ortaya çıkmadı. Pek çok yerde -şimdi tek tek saymak çok
zaman alacak- maalesef arama kararları verilemedi. Bazı yerde savcılar vermedi,
konu hâkime taşındığı zaman hâkimler vermedi ve bunun doğurduğu pek çok
olumsuzluklar yaşadık. Bu nedenle, bu yaptığımız düzenleme bu olumsuzlukların
ve ortaya çıkan kötü uygulamanın sonuçlarını ortadan kaldırmaya dönüktür.
Makul şüphe
konusu Kıta Avrupası’nda da aynı şekilde var, “basit şüphe”, “makul şüphe”
oralarda da görüyoruz. Almanya’da “iz ve emarelerle desteklenmiş tahmin ve
basit şüphe” var, Avusturya’da “basit şüphe” var, İngiltere’de “makul bir neden
olduğu zaman” var, İtalya’da “basit şüphe” var yani pek çok ülkede de “basit
şüphe” olduğunu görüyoruz. Makul şüphe, o basit şüpheye göre daha yoğunlaşmış
bir şüphedir. 
Bir diğer konu
el koyma meselesi. Ceza Muhakemesi Kanunu’nda el koyma maddesinde katalog
suçlara ilaveler yapıyoruz. Bu öyle bir yansıtıldı ki sanki muhalif olan
herkesin malına, mülküne el konulacak, Hükûmet kendi aleyhine kim konuşuyorsa
onun bütün ticari hayatını sonlandıracak. Böyle bir takdim yapılıyor,
insafsızlıktır bu. Yani, böyle bir şey olmadığını bu takdimi yapan bütün
arkadaşlarım gayet iyi bilmektedir. Zira, el koyma maddesinde, CMK 128’de “somut
delillere dayanan kuvvetli şüphe”yi biz getirdik bir güvence olarak.
İki: El koyma
kararından önce BDDK, SPK, MASAK, Muhasebe ve Denetim Standartları Kurumundan
suçtan elde edilen değere ilişkin rapor alınması şartını da el koyma maddesine
biz koyduk.
Üç: El koyma
kararının ağır ceza mahkemesince heyet hâlinde verilmesi kuralını da biz
getirdik ve bu kararın oy birliğiyle alınmasını da getirdik, Meclisimiz kabul
etti. 
Şimdi, bu
güvencelerin hangisi ortadan kalkıyor? Hiçbiri ortadan kalkmıyor. Kişi
hürriyeti ve güvenliği bakımından, kişinin mal varlığı bakımından, hak ve
alacakları bakımından da bu güvencelerin hiçbiri ortadan kalkmıyor. Eğer bir
rapor varsa, eğer somut delillere dayalı kuvvetli şüphe varsa, ağır ceza
mahkemesi heyet hâlinde karar veriyorsa bunlarla ilgili uygulama elbette
yapılabilir. Bizim yaptığımız da burada anayasal düzene karşı suçlar, darbe
teşebbüsü diye bildiğimiz suçlar gibi bazı suçları bunun kapsamına koymaktır.
Yoksa, muhaliflerin mal varlığına, şuna buna el koyma gibi bir değerlendirme
yapılırsa o zaman darbe suçu nasıl oluşuyor, onun iyi okunması lazım. 
ÖZCAN YENİÇERİ
(Ankara) – Yolsuzluk operasyonlarına nasıl darbe diyorsunuz Sayın Bakan? Önüne gelene
darbe diyorsunuz.
ADALET BAKANI
BEKİR BOZDAĞ (Devamla) - Bunların düşünce hürriyetiyle, kişilerin muhalefet
yapma şekliyle, biçimiyle -bu düzenlemenin- hiçbir alakası yoktur. Bunu
özellikle ifade etmek isterim. 
Öte yandan,
müdafinin dosyayı incelemesi ve dosyadan örnek alması hususu da son derece
önemli bir husus. Biz, dosyadan müdafinin herhangi bir sınırlamaya tabi olmadan
örnek alınması hususunda düzenleme yaptık. O zaman savunduk da. Ben bizzat
savundum, bunun çok
ileri bir düzenleme olduğunu hem Komisyonda hem de Genel Kurulda ifade ettim.
Ancak, maddenin uygulamaya girmesinden sonra terör suçlarına ilişkin
soruşturmalarda, örgüt soruşturmalarında, uyuşturucuyla ilgili soruşturmalarda
ve başkaca pek çok soruşturmada, özellikle suçu işlemeyi meslek edinen kişiler
avukatları vasıtasıyla savcılıklarda âdeta nöbet tutuyorlar. Bir soruşturmanın
sağlıklı yürümesi, delillerin toplanması, faile ulaşılması âdeta imkânsız hâle
geliyor. Dosyanın içerisinde ne varsa hepsini alıyor. Cumhuriyet savcısı nerelere
müzekkere yazmışsa onu alıyor, hangi soruşturmanın hedefi hangi istikametse onu
görüyor. Dolayısıyla, delilleri karartma konusunda büyük bir imkân elde ediyor
ve deliller karartılıyor, kayboluyor, araştırmalar netice vermiyor. Böyle
olunca da bu tip özellikle organize suçlarla ilgili, örgütlü suçlarla ilgili
soruşturmaların akim kalması gibi bir tehlikeyle karşı karşıyayız. O nedenle,
biz, bu noktada, soruşturmanın amacı tehlikeye düşecekse hâkim kararıyla belli
evraklara ilişkin kısıtlamayı öngören düzenlemeye geri döndük. Ama, Komisyonda
değerli Komisyon üyelerinin, muhalefet partisi üyelerinin de eleştirileri
dikkate alınmak suretiyle burada bir katalog yapıldı. Bu katalogla sınırlamaya
gidildi. Umarım ki bu sınırlama yasa koyucunun amacını karşılayacak
niteliktedir.
Bakın, birkaç rakam vermek istiyorum
bunu daha iyi anlatabilmek için: 2011 yılında devreden dosyalar dâhil 6 milyon
15 bin 659 soruşturma var, 1.050 soruşturmada gizlilik kararı verilmiş. 2012
yılında 6 milyon 285 bin 102 soruşturma var, 1.064 soruşturmada gizlilik kararı
verilmiş. 2013 yılında 6 milyon 679 bin 973 soruşturma var, bunlardan
1.306’sında gizlilik kararı verilmiş. Tabii, bu rakamlara baktığınızda
milyonlarca soruşturmadan sadece belli sayıda soruşturmada gizlilik kararı
var. Şimdi, bu daraltmayla bu daha da aza inecektir, bunun kararını da hâkim
verecektir. Ben bunun bir ihtiyaç olduğuna inanıyorum. Burada birçok eleştiri
yapıldı, tabii şahsım da bu değişikliği savunan birisi olarak bu eleştirilerden
nasibini aldı ama bunu getirmek zorundayız, bunu getirmeye mecburuz, siz de
bunu yakinen biliyorsunuz. Bu, bizim soruşturmalarımızın sıhhati bakımından son
derece önemli bir düzenlemedir. Buradaki amaç, savunma hakkını kısıtlamak
kesinlikle değil, delilleri doğru bir biçimde toplamak, faillere ulaşmak ve hak
edenin hak ettiği cezaya kavuşması için etkin ve sağlıklı bir soruşturmayı
yürütmek bakımından önemli. 
Tabii, burada, hâkim ve
savcılarımızın özlük haklarına ilişkin düzenlemeler var. Bu düzenlemeler
üzerinden hâkim ve savcılarımız çok yıpratıldı, birtakım imkânlar getiren diğer
düzenlemelerle de yıpratıldı ama bilinmesini isterim ki hâkim ve savcılarımız
daha fazlasını almayı hak ediyorlar. Bütçe imkânlarımız çerçevesinde ancak bu
kadar bir iyileştirme yapabiliyoruz, imkânlarımız arttığında bunu daha fazla
yapma imkânımız da olacaktır. 
ALİM IŞIK (Kütahya) – Niye geç
kaldınız? Niye geçen yıl değil de bu yıl? Niye şimdi, niye?
ADALET BAKANI BEKİR BOZDAĞ
(Devamla) – Ben, katkılarınızdan dolayı hepinize ayrı ayrı teşekkür ediyor,
teklifin hayırlı olmasını temenni ediyorum. (AK PARTİ sıralarından alkışlar) 
BAŞKAN – Teşekkür ederim Sayın
Bakan.
ALİ ÖZ (Mersin) - Diğerlerine
niye yapmıyorsunuz?
BAŞKAN - Sayın milletvekilleri,
sorularınızı biraz sonra sorarsınız, lütfen…
Şimdi, şahsı adına Isparta
Milletvekili Sayın Recep Özel konuşacak.
Buyurun. (AK PARTİ sıralarından
alkışlar) 
RECEP ÖZEL (Isparta) – Sayın
Başkan, çok değerli milletvekilleri; hepinizi saygıyla selamlıyorum.
655 sıra sayılı Kanun Teklifi
üzerine şahsım adına söz almış bulunmaktayım. 
Söz konusu ve gündemimizdeki bu
yasa teklifiyle toplam 12 yasada değişiklik yapılmakta.
ÖZCAN YENİÇERİ (Ankara) – Yeter,
yeter!
BAŞKAN – Sayın Hocam, lütfen…
ALİM IŞIK (Kütahya) – Sayın
Başkan, yarım dakika geçiyor, zaman geçiyor, yasalaşması lazım!
RECEP ÖZEL (Devamla) – İşbu
yasanın temel amacı, yargının sorunlarının çözümü amacıyla hâkim ve savcıların
özlük haklarında birtakım iyileştirmeler yapmak, Noterlik Kanunu’nun bazı
hükümlerinin güncellenmesi, ceza uygulamasında ortaya çıkan sorunların çözümü
amacıyla…
BAŞKAN – Bu sefer de size Sayın
Hocam lütfen…
İki hocaya lütfen…
RECEP ÖZEL (Devamla) – …bazı
koruma tedbirleri ile usule ilişkin hükümlerde değişiklik yapmak, hâkim ve
savcılar hakkında bazı disiplin cezaları bakımından af getirmek, Türkiye Adalet
Akademisi tarafından yürütülen eğitim faaliyetlerinin daha etkin ve verimli bir
şekilde yürütülmesi amacıyla değişiklikler yapmak, Adalet Bakanlığına gelişen
ve değişen, büyüyen ilişkiler nedeniyle yurt dışı teşkilat kurmasına imkân
tanımak, Yargıtay ve Danıştaya yeni daireler kurulmasına imkân tanımaktır.
Hukuk devletinin
en önemli varlık şartlarından biri de yargı sisteminin adil ve etkin işleyişini
temin etmektir. Etkin işleyişin en önemli boyutu da yargılamaların makul sürede
sonuçlandırılmasını oluşturmaktır. Yargının çatışmalı çıkar alanlarını hakemlik
vasfıyla düzenleyerek sosyal barışı sağlaması sorun ve ihtilaflara süratle
çözüm bulabilmesine bağlıdır.
Ülkemizde hukuk
ve ceza yargılamalarında her yıl yaklaşık 6 milyon dosyanın ilk derece
mahkemesinin önüne geldiği göz önüne alındığında bu iş yükünün kapsam ve
sınırları daha iyi anlaşılabilmektedir. Davaların yüksek mahkemeler önünde uzun
süre beklemesi şikâyetlere neden olmakta ve Avrupa İnsan Hakları Sözleşmesi’ne
taraf olarak adil yargılama taahhüdünde bulunmuş olan ülkemizin çare arayışını
sürekli hâle getirmesini zorunlu kılmaktadır. Bu kadar yoğun iş yükü sebebiyle
yüksek mahkemelerde dosyaların yeterince incelenmeden sonuçlandırıldığı algısı
da farklı toplumsal kesimlerde varlığını maalesef korumaktadır. 
Ana hatlarıyla
bu şekilde izah edebileceğimiz işbu yasal çalışmanın, yargı paketinin içeriğini
ihtiva eden madde ve düzenlemelerine kısaca bir göz atacak olursak, Noterlik
Kanunu’ndan 6 madde ihtiva etmekte, noterliğe bazı işlemlerini elektronik
ortamda yapma imkânı getirilmektedir. 
Danıştay
Kanunu’nda yapılan değişikliklerle Danıştaya 2 daire kurulmakta, yeni üye
seçilme imkânı tanınmaktadır. Öte yandan, Danıştayın Başbakan ve Bakanlar
Kurulunca gönderilen kanun tasarısı ve kamu hizmetleriyle ilgili imtiyaz
şartlaşma ve sözleşmeleri hakkında düşüncesini bildirmek, tüzük ve tasarıları
incelemek gibi istişari nitelikli görevleri de bulunmaktadır. İstişari
görevleriyle Danıştay, yürütme organına yardımcı bir inceleme, danışma ve karar
organı vasfındadır.
Teklifle, 1868
yılında Şûra-yı Devlet olarak kurulan ve önemli bir işlevi de yürütme organına
danışmanlık yapmak olan Danıştayın bu fonksiyonu güçlendirilerek bir yeni idari
daire daha kurulmaktadır. Yargıtaydaki iş yükü nedeniyle de... Biraz önce Sayın
Bakanımız Yargıtayla ilgili daire sayısının artırılmasıyla ilgili görüşlerini
de sundu. 
Yargıtay
Başkanının dünkü açıklamasını burada sizlerle de bu sırada paylaşmak istiyorum.
Yargıtay Başkanı ve muhalefetten birtakım sözcülerimiz bu yasa teklifinin
yasalaşma sürecindeki birtakım sıkıntılarından, yasalaşma sürecine hiç uygun
olmayan koşullarda getirildiğinden bahsetmişler. Dün, Yargıtay Başkanının
açıklamasında “Bu teklifin -yani gündemdeki, bugünkü görüştüğümüz bu teklifin-
öncesinde ve hazırlanması sırasında kurumsal ihtiyaçlarımız ve taleplerimiz
sorulmadığı gibi, bir istişare arayışına da girilmemiştir.” diye bir cümlesi
bulunmakta. Hem bunu yazılı olarak sunmuş hem de sözlü olarak basına beyanda
bulunmuştur. 
Şimdi, elimde
30/10/2014 tarihli, Yargıtayın toplam 34...
FARUK BAL
(Konya) – Üç gün önce Recep Bey, üç gün.
RECEP ÖZEL
(Devamla) – Üç gün evvel değil. 30 Ekim 2014 tarihli, toplam 59 sayfalı... 1.
Daire Başkanından tutun, bütün hukuk dairesi ve ceza dairesi başkanlarının,
toplam 34 daire başkanının -bu ceza yargılaması- şu andaki, elimizdeki yasa
teklifiyle ilgili olumlu, olumsuz birtakım görüşleri bulunmakta, Yargıtay
Başsavcılığının görüşü bulunmakta. En sonunda, Yargıtay görüşlerinin
birleştirilmesi 4 sayfadan ibaret, toplam 63 sayfa görüş burada vardır. Bu
görüşleri tek tek sizlerle paylaşacak değilim. Bu 34 daire başkanının 6’sı
sadece “Teklifle ilgili olarak hiçbir görüşümüz bulunmamaktadır.” demiştir. Bir
kısmı da sadece maaş artışlarıyla ilgili, özlük haklarıyla ilgili düzenleme
hakkında görüş bildirmiş, teklifteki diğer yasa maddeleriyle, kendilerini
ilgilendiren diğer yasa maddeleriyle ilgili hiçbir görüşte bulunmamıştır.
Şimdi, ya bundan Yargıtay Başkanının haberi yok... 
YILMAZ TUNÇ
(Bartın) – Nasıl olmaz, bak, “Birinci Başkanlık”a yazılmış onlar.
RECEP ÖZEL
(Devamla) - Bütün daire başkanları da “Birinci Başkanlık” diye göndermişler,
onun vasıtasıyla Meclis Adalet Komisyonuna geldi, bütün Adalet Komisyonu
üyelerine bunlar dağıtıldı iktidar, muhalefet. Şimdi, bu görüş burada dururken
“Bize hiç danışılmadı, Yargıtay olarak bizim hiç görüşümüz istişare edilmedi.”
demenin... 
Bir de bu yasa
çalışmaları iki aydan beri gündemimizde. Ekimin başından bugüne kadar gerek
Adalet Komisyonunda, alt komisyonda ve Genel Kurul gündeminde. 
ALİM IŞIK
(Kütahya) – Recep Bey, hemen bir önerge hazırlayın, görevden alın. 
RECEP ÖZEL
(Devamla) – Siz, duruyorsunuz, duruyorsunuz... Genel Kurul gündemine
geleceğinin arifesinde açıklamada bulunmak, bizim bu adli yıl açılışlarındaki
konuşmaları, törenleri kaldırmamızın ne kadar haklı olduğunu da gösteriyor. 
TURGUT DİBEK
(Kırklareli) – Kaldırdınız yani Recep, hani kaldırmamıştınız ya?
ALİ İHSAN
KÖKTÜRK (Zonguldak) – “Kaldırmadık.” diyor Sayın Bakan.
RECEP ÖZEL
(Devamla) – Şimdi, bu düzenlemenin içerisinde 34 daire başkanından 1’i sadece,
adli yıl açılış konuşmalarının yapılmasında bir sakınca görmüş, eleştirmiş,
diğer 33 daire başkanı Yargıtaydaki adli yıl açılışlarıyla ilgili olumlu görüş
vermişlerdir, hiç eleştirmemişler, “Düzenlemeyi tasvip ediyoruz.” diye olumlu
görüş bildirmişlerdir. 
ALİ İHSAN
KÖKTÜRK (Zonguldak) – “Kaldırmadık.” diyor Sayın Bakan ya.
RECEP ÖZEL
(Devamla) – Şimdi, bunları siz de okudunuz değil mi? İçerisinde benim
söylediğimin aksine bir durum olmadığını sizler de biliyorsunuz. (CHP ve MHP
sıralarından gürültüler)
BAŞKAN – En
nihayet bunaldım.
RECEP ÖZEL
(Devamla) – Yargıtayda 1.300’ü aşkın tetkik hâkimi bulunmaktadır. Şimdi, bu
tetkik hâkimlerinin atanmasında yeni bir usule geçiyoruz, yeni bir yönteme
geçiyoruz. HSYK mevcut Yargıtay üyelerini seçme imkânına, yeterliliğine
sahipken orada daha alt görevde görev yapacak olan tetkik hâkimlerini
seçmesinde bir yeterlilik olmadığı görüşü birbiriyle çelişir. HSYK üyeleri
Yargıtaya üye seçebiliyorsa tabii ki de orada görev yapacak olan tetkik
hâkimlerini de belirleyebilir, en iyi şekilde belirleyebilir.
ÖMER SÜHA ALDAN
(Muğla) – Görüş alsın görüş, istediğimiz o.
RECEP ÖZEL
(Devamla) – Bu yasa çalışması gündemimize geldiği şekliyle özlük haklarında bir
iyileştirme getiriyordu. Yaklaşık olarak da 1.155 liralık bir iyileştirmeyi
hâkim ve savcılarımıza, ilk derece mahkemesinden Yargıtay üyelerine, Yargıtay
Başkanlık Divanına, bütün herkesi kapsayacak şekilde… Tabii ki bunun diğer
adliye çalışanlarına da yapılması, zabıt kâtiplerine, emekli olanlara da
yansıtılması inşallah ileriki zamanlarda gündemimize gelir, onlara da bu güzel
haberi verme imkânını inşallah yakalarız diye düşünüyorum. 
Bu yasa
çalışmasının önemli maddelerinden biri de disiplin affı. Disiplin affıyla
ilgili de adli yargı hâkim ve cumhuriyet savcıları ile idari yargı, hâkim ve
savcıları hakkında 14 Şubat 2005 ile 1 Eylül 2013 tarihleri arasında disiplin
suçu oluşturan fiillerden dolayı verilen uyarma, aylıktan kesme, kınama ve
kademe ilerlemesi durdurma cezalarının bütün sonuçlarının affedilmesi
öngörülmektedir. Buradaki eleştiri, “Niye tarih aralığı belirtiyorsunuz?”du. Tarih
aralığı belirtilmesi Anayasa Mahkemesi kararı gereğidir. Bütün çıkan af
yasalarında, af kanunlarında bir tarih aralığı belirtilir çünkü tarih aralığı
belirtilmediği zaman, teklifin buraya sevk edildiği tarihten görüşülme ve
yürürlüğe girme tarihi arasındaki işlenmiş olan sanki bir, tekrar, suça teşvik
anlamında da şeyler olabilir. Ondan dolayı, bu nedenlerle bir tarih aralığı
belirtilmiştir.
Tabii, çok
tartışılan diğer bir şey de “somut delil” ya da “somut delile dayalı şüpheli
delil”, “makul şüphe”. Şimdi, bunu bir yıl önce, evet, yine bu Mecliste
değiştirmiştik şubat ayında. “Makul şüphe”den vazgeçip “somut delile dayalı
şüphe”ye geçmiştik ama o tarihten bugüne sorun yasaların çıkarılmasında değil,
uygulamada yine sorunlarla karşılaşılmıştır. Uygulama, eline vermiş olduğumuz
bu malzemeyi kötü bir şekilde kullanarak hiç olmayacak, soruşturmalarda
olmayacak şekilde somut delil arama kararlarında sanki mahkûmiyet gerekçesi
oluşturabilecek şekilde delil arayarak, mahkûmiyet şeklinde bir delil aradıktan
sonra arama kararına gerekçe niye olsun? Arama kararında basit, ortada,
herkesin anlayabileceği, herkesin, normal bir insanın kabul edebileceği bir
şüphe varsa… Mahkemeler arama kararı vermesi gerekirken kesin, neredeyse
mahkûmiyet kararı derecesinde bir delil aramış ve bazı davalarda, bazı
soruşturmalarda maalesef, arama kararları verilememiş, soruşturmalar akamete
uğramış, iyi bir şekilde ceza yargılaması yapılamamıştır.
Bu nedenle,
getirilmiş olan düzenleme, daha birçok düzenleme hepimizin istediği, arzuladığı
“Evet, ben bu yargıdan memnunum.” diyen bütün Türk milletinin,
vatandaşlarımızın, yurttaşlarımızın memnun olduğu bir yargıyı tesis etmektir,
başka amacımız, gayemiz yoktur diyorum, hepinizi saygıyla selamlıyorum. (AK
PARTİ sıralarından alkışlar)
BAŞKAN –
Teşekkür ederim Sayın Özel.
Şimdi yirmi
dakika soru-cevap işlemi yapacağız. Bu yirmi dakikanın on dakikasını soruya
ayıracağız, diğer on dakikasında da Sayın Bakan sorulan sorulara cevap verecek.
Sisteme giren
milletvekilleri var, sıradan itibaren başlıyorum.
Sayın Erdoğan,
buyurun.
MEHMET ERDOĞAN
(Muğla) – Teşekkür ediyorum Sayın Başkan.
Sayın Bakan,
“çözüm süreci” adlı çözülme projenizi uygularken İmralı’da cezasını çekmekte
olan bebek katiline sekretarya kurulacağı doğru mudur? Bu doğruysa bir terör
suçlusuna sekretarya kurulmasını hangi mevzuata göre gerçekleştireceksiniz?
Görüşmekte
olduğumuz kanun teklifi yargının hangi sorunlarını çözecektir? 
Yine, Atatürk
Orman Çiftliği’ne ak saray yaparken yargı kararını siz idare olarak
tanımazsanız vatandaşın yargı kararlarına uymasını nasıl sağlayacaksınız? Ak
saraydan yapılan bir açıklamayla ak sarayın teknik özellikleri ilan edilmiş,
buraya nükleer silah, kimyasal silah, vesairenin işlemeyeceği, bunun için bu
kadar yüksek harcama yapıldığı ilan edilmiştir. Pekâlâ buraya Azrail’in
girmesini engelleyen bir sistem de var mıdır?
Teşekkür
ediyorum.
BAŞKAN – Sayın
Yeniçeri…
ÖZCAN YENİÇERİ
(Ankara) – Teşekkür ederim Sayın Başkan. 
Sayın Bakan,
makul şüpheyle tutukladığınız şahsın makul süre içinde soruşturmanın selametini
tehlikeye düşürecek diye avukatı da dosyaya bakamayacak ve siz yapılan bu
yargılamaya nasıl adalet diyeceksiniz? Makul şüpheyle ilgili açıklama yaptınız
ama ikna olmadık. “Makul şüpheli” kavramının sınırları, kapsamı ve içeriğini
kim tayin edecek? Maddi hiçbir delile dayanmayan makul şüpheli olmaktan Türk
yurttaşları kendini nasıl kurtarabilecek? Önce sakıncalı bulunarak terk edilen
bir kavrama yeniden dönülmesi hangi ihtiyaçtan kaynaklanmıştır? AKP’nin on iki
yıllık iktidarı döneminde yargının paralel unsurların eline geçtiğini
söylüyorsunuz. Yargının paralelin eline geçmesine sebep olmaktan siz sorumlu
değil misiniz? Böyle bir yapının açtığı davaların savcısı olduğunu zamanın
Başbakanı Erdoğan söylüyordu…
(Mikrofon
otomatik cihaz tarafından kapatıldı) 
ÖZCAN YENİÇERİ
(Ankara) – …paralel yargının savcısı Erdoğan hakkında işlem yapmayı düşünüyor
musunuz?
BAŞKAN – Hocam,
7 tane soru sordunuz bir dakikada, maşallah.
Sayın Işık…
ALİM IŞIK
(Kütahya) – Teşekkür ediyorum Sayın Başkan.
Sayın Bakan,
hâkim ve savcılara HSYK seçimleri öncesi ilan ettiğiniz maaş zamları sizi
amacınıza ulaştırdı mı? Buna, benzer iyileştirmelerin yargıda çalışan,
adliyelerde çalışan diğer personele de yapılmasını düşünüyor musunuz? 
İkincisi: Hâlen
Yargıtayda her üye başına düşen yıllık dosya sayısı ne kadardır, bu ortalama
rakamlar AB ülkelerinde nedir? Yeniden Yargıtayda daire sayısının artırılması
ihtiyacı nereden doğmaktadır? Bu yeni dairelere seçilecek üyelerin belli olduğu
iddiaları doğru mudur, bu konuda bir açıklama yapabilecek misiniz?
Son olarak da on
yıl ve üzerinde barolara kayıtlı avukatlara yeşil pasaport verilmesi konusunda
Bakanlığınızın bir çalışması var mıdır? 
Teşekkür ederim.
BAŞKAN – Hocam
sizde 7 soru sordunuz, berabere kaldınız.
ALİM IŞIK
(Kütahya) – Hocamla yarışamayız.
BAŞKAN – Sayın
Yılmaz, buyurun.
SEYFETTİN YILMAZ
(Adana) – Teşekkür ediyorum Sayın Başkan.
Sayın Bakan, 516
üyeli, 48 daireli bir Yargıtay dünyanın başka bir ülkesinde var mıdır, bunun
cevabını merak ediyorum.
Şimdi, bu HSYK
seçimleri yapıldı. Bu HSYK seçimlerinde -takip edebildiğimiz kadarıyla- etnik
kimlik üzerinden, mezhep, cemaat, ideoloji üzerinden bir seçim kampanyası
yürütüldü. Bu şekilde oluşan HSYK’nın hukukun üstünlüğünü gözeterek bir çalışma
yapabileceğine inancınız var mıdır Adalet Bakanı olarak? 
On iki yıldır
Türkiye’de hükûmet olarak görev yapıyorsunuz ve gelinen süre içerisinde şu anda
adalete güveninin en az olduğu bir süreci yaşıyoruz ve birçok olumsuz kararı
işte “paralel yapı” veya “yargı içindeki birtakım yapılanmalar” olarak
değerlendirdiniz. Peki, soruyorum, yani on iki yıldır bu Adalet Bakanlığını
başka ülkenin bakanı mı yönetiyor?
BAŞKAN –
Teşekkür ederim.
Sayın
Bayraktutan...
UĞUR BAYRAKTUTAN
(Artvin) – Teşekkür ediyorum Sayın Başkan.
Sayın Bakan, bu
7’nci maddede bir hinoğluhinlik var. Şimdi, 7’nci maddede, beş yıl süreyle
idari yargıda görev yapmış olan hâkimlere hukuk fakültelerini bitirme imkânı
sağlıyor. Herhâlde hukuk öğrenmek için değildir bu amaç, avukat olmak için
filan da değildir. Bakın, Noterlik Kanunu’na göre noter olabilmek için hukuk
fakültesini bitirmek gerekiyor. Muhtemelen yüksek yargıdaki hâkimler... Bakın,
1.700 noter var Türkiye’de, 600’ü yeşil pasaport taşıyor. Bu ne demektir?
Yüksek yargıdaki hâkimler görev yıllarının sonuna kadar noterlik belgesini
alarak, şarap gibi yıllandırarak son yıllarda noterliğe geçiyorlar. Muhtemelen
size şöyle bir talep olmuştur idari yargıdan ve Danıştaydan, çok iyi biliyorum,
epey düşündüm, bunları avukat olmak için yapmıyorlar, arkada bürokratlarınız da
var; muhtemelen noterliğe geçmek için bir rüşvet talep ettiler, dediler: “Biz
noterliğe geçmek istiyoruz, ne yapalım? Hukuk fakültesini bitirmedik, bir
yandan bitirelim, bir yandan mesleğimizi yapalım, bir yandan da noterlik
belgemiz şarap gibi yıllansın.” Bundan başka bir gerekçe bulamadım…
(Mikrofon
otomatik cihaz tarafından kapatıldı)
BAŞKAN –
Teşekkür ederim. 
Sayın Köktürk…
ALİ İHSAN
KÖKTÜRK (Zonguldak) – Teşekkür ediyorum Sayın Başkan. 
Sayın Bakan,
mevcut Danıştay ve Yargıtay Yasası’na göre, Danıştay ve Yargıtay üyesi
seçilebilmek için, hepimizin bildiği gibi, hâkim ve savcılık mesleğinde yirmi
yıl çalışma şartı aranmaktadır. Ancak, bu akşam görüştüğümüz teklifle bu yirmi
yıllık süre on yedi yıla düşürülmektedir. Şimdi ben size sormak istiyorum: Niye
yirmi yıl değil de on yedi yıl? Niye on sekiz yıl değil de on yedi yıl? Bu HSYK
seçimleri sırasında hâkimlere karşı maaş artışı dâhil pek çok taahhüt altına
girdiniz. Acaba, on yedi yılı doldurmuş ama yirmi yılı doldurmamış Yargıtay
üyeliği taahhütü altına girdiğiniz hâkim ve savcılar mı var? Bu yasa genel
anlamıyla kişiye özel olarak mı çıkıyor? 
BAŞKAN -
Teşekkür ederim. 
Sayın Akagün
Yılmaz…
DİLEK AKAGÜN
YILMAZ (Uşak) – Teşekkür ederim Sayın Başkan. 
Sayın Bakan,
Sivas Barosu, Afyonkarahisar Barosu ve Uşak Barosundan bu konuda talepler geldi
ve bütün baroların da aynı taleplerde bulunduğuna ben inanıyorum. Şöyle
soruyorlar bütün barolarımız: Avukatların Rolüne Dair Temel Prensipler’i,
Havana Kuralları’nı Türkiye imzalamıştır. Bu imzalanan anlaşmaya göre,
“Avukatlık Faaliyetinin Güvencesi” başlıklı 16’ncı maddesinde aynen şöyle
söylenmektedir: “Hiçbir baskı, engelleme, taciz veya yolsuz bir müdahaleyle
karşılaşmadan her türlü meslek faaliyetini yerine getirmelerini, yurt içinde ve
yurt dışında serbestçe seyahat etme ve müvekkilleriyle görüşebilmelerini
hükûmetler sağlar.” 
Şimdi, Havana
Sözleşmesi’ni Türkiye imzaladıysa bu çerçevede yurt dışında ve yurt içinde
serbestçe dolaşım hakkının avukatlara tanınması gerekmiyor mu? Yeşil pasaport
hakkı avukatlara neden verilmiyor Sayın Bakan? Bunun bir an önce çözümlenmesi
lazım. 
BAŞKAN –
Teşekkür ederim. 
Sayın Acar…
GÜRKUT ACAR
(Antalya) - Teşekkür ederim Sayın Başkan. 
Sayın Bakan,
Yargıtayın iş yükünü hafifleteceğini söylediniz bu kanun teklifinin. Bu
değişiklikleri yaparken Yargıtayın herhangi bir talebi oldu mu? Böyle bir
talebe dayanıyor mu bu teklif? Dayanmıyorsa Yargıtay Başkanının “Bu
değişiklikler yargısal kültüre, yargı bağımsızlığına ve temyiz incelemesinin
mahiyetine ciddi zararlar verebilecek nitelikler taşımaktadır.” şeklindeki
açıklamasına ne diyorsunuz?
Yargıtay Başkanı
Ali Alkan yeni seçilmiş bir yüksek yargıç olarak, ortada ciddi bir sorun olmasa
neden Bakan olarak sizinle karşı karşıya gelsin?
Bir de Sayın
Bakan, Yargıtayın yasal seçim yetkisine dayanarak belirlediği Birinci Başkanlık
Kurulunun görevine hiçbir gerekçe göstermeden 28 Haziran 2014 tarihinde son
verdiniz. Bu yasa uyarınca, henüz dört ay önce yeni bir seçim yapıldı, tecrübe
ve kıdemi önceleyerek seçilmiş bulunan yeni kurulun da görevine bu teklifle son
veriyorsunuz.
(Mikrofon
otomatik cihaz tarafından kapatıldı) 
BAŞKAN –
Teşekkür ederim. 
GÜRKUT ACAR
(Antalya) – Bu nasıl oluyor yani bunu öğrenmek istiyorum. 
BAŞKAN –
Teşekkür ederim.
GÜRKUT ACAR
(Antalya) – Yani ne zaman, ne kadar süreyle daha…
BAŞKAN – Sayın
Can…
RAMAZAN CAN
(Kırıkkale) – Arama şartları oluştuğu hâlde somut delile dayalı kuvvetli şüphe
yok…
GÜRKUT ACAR
(Antalya) – Yani, bu kurul nasıl oluşursa…
BAŞKAN – Sayın
Acar, lütfen…
RAMAZAN CAN
(Kırıkkale) – Başkanım, süremi yeniden başlatırsanız… 
BAŞKAN –
Buyurun, yeniden başlayın. 
RAMAZAN CAN
(Kırıkkale) – Arama şartları oluştuğu hâlde “Somut delile dayalı kuvvetli şüphe
yok.” diye arama kararı verilmeyen olaylar var mıdır? Telafisi güç ve imkânsız
zararlar doğmuş mudur?
Yürürlükteki metne
göre CMK 157’ye 1 -soruşturma gizlidir- CMK 153’le çelişmez mi? Ayrıca, kişinin
ifşası, lekelenmeme hakkı, masuniyet ilkesi ihlal ediliyor mu? Mukayeseli
hukukta Almanya’da durum nedir? Dinlemenin tespiti ile dinlemenin kayda
alınması arasında usul farklı mıdır?
Teşekkür
ediyorum.
BAŞKAN – Sayın
Atıcı, otuz saniye…
AYTUĞ ATICI
(Mersin) – Teşekkür ederim Sayın Başkan.
Sayın Bakan,
hukuk fakültesi mezunu olmayan yargıç ve savcılara, hukuk fakültesine sınavsız,
bedava giriş hakkı veriyorsunuz. Çok merak ediyorum, Yüksek Sağlık Şûrası’nda
görev yapan ve tıp kökenli olmayan üyelere, tıp fakültesine de sınavsız giriş
hakkı vermeyi düşünüyor mu Hükûmetiniz?
BAŞKAN – Teşekkür
ederim. 
Sayın Bakan,
buyurun.
ADALET BAKANI
BEKİR BOZDAĞ (Yozgat) – Sayın Başkan, değerli milletvekilleri; sürem
içerisinde, yettiği kadar cevap vereceğim.
Sayın
Erdoğan’ın, çözüm süreciyle ilgili soruları oldu. Bildiğiniz gibi,
cezaevlerinde kimlerin bulunacağı yasalarla bellidir. Cezaevlerinde sadece
tutuklu ve hükümlüler bulunur. Bunun dışında herhangi bir kişinin, kimsenin
bulunması mümkün değildir. Yani İmralı’ya sekretarya tartışmaları kamuoyunda
Hükûmetimizi yıpratmak için bir algı operasyonuna âdeta döndü. Sanki dışarıdan
bir özel kalem gidecek, orada bir sekreter olacak, bir düzen kurulacak gibi bir
algı yapılıyor. Bu fevkalade yanlıştır, böyle bir şey yok. 
Bakın, bir şey
söyleyeceğim: Siyaseten böyle bir şey yok. 
MEHMET ERDOĞAN
(Muğla) – Bülent Arınç yalan mı söylüyor?
AYTUĞ ATICI
(Mersin) – Sayın Arınç “uygundur” diyor.
BAŞKAN – Sayın
milletvekilleri, lütfen... 
ADALET BAKANI
BEKİR BOZDAĞ (Yozgat) – İki: Kanunen de bu mümkün değildir. Cezaevinde ancak
tutuklu ve hükümlüler olabilir. İmralı’da da Öcalan’ın yanında şu anda bulunan
hükümlüler var. Bu hükümlüler azalır, çoğalır, oradan ayrılıp giderler,
başkaları gelebilir. Bunlar her cezaevinde olan rutin uygulamalardır. Bütün
cezaevlerinde nasıl rutin uygulama oluyorsa İmralı’da da aynı uygulamalar
yapılmaktadır, bir ayrıcalık söz konusu değildir. 
AYTUĞ ATICI
(Mersin) – Bülent Arınç doğru söylemiyor o zaman? 
ADALET BAKANI
BEKİR BOZDAĞ (Yozgat) – Şu anda orada olan bazı hükümlüler var. Bu hükümlüler
değişebilir, başkaları gidebilir, artabilir, eksilebilir, kendi oradan
ayrılabilir. Biz, insanları zorla bir yerde tutamayız. 
Bir başka konu:
Atatürk Orman Çiftliği’yle ilgili bir soru sordu. Atatürk Orman Çiftliği’yle
ilgili, Ankara 11. İdare Mahkemesi, oradaki Cumhurbaşkanlığı hizmet binasıyla
ilgili bir yürütmeyi durdurma kararı verdi ancak daha sonra Danıştay –şu anda
tam hatırımda değil ama- 13. Dairesi bu yürütmeyi durdurma kararının hukuka
uygun olmadığına karar verdi ve yürütmeyi durdurma kararını kaldırdı. Şu anda
Cumhurbaşkanlığı sarayının kullanılmasını veya oranın yapımını engelleyen
herhangi bir yargı kararı bulunmamaktadır. Ben bunu Komisyonda ifade ettim, ben
yargı kararını da gösterdim orada. Bunu bir kez daha buradan ifade etmek
isterim.
SEYFETTİN YILMAZ
(Adana) – 1’inci derece sit alanını 3’üncü derece gösteren mahkeme kararı var. 
ADALET BAKANI
BEKİR BOZDAĞ (Yozgat) – Tabii, Sayın Yeniçeri’nin makul şüpheyle ilgili sorusu
oldu. Makul şüphe konusunda, ben teklifin tümü üzerindeki konuşmamda değindim.
Makul şüphe ilk defa bizim hukukumuzda yer alan bir kavram değil, esasında
2014’ün Şubat ayına kadar Türkiye’de uygulanan bir müesseseydi. O zaman somut
delile dayalı kuvvetli şüpheye çevrildi, tabii daha kolay arama kararı
verilmesin diye ancak uygulamada âdeta arama kararı hiç verilmesin diye bir
algılama ve uygulamaya yol açtı. Bunun üzerine de biz bunu bir kez daha
değerlendirme gereği duyduk çünkü pek çok konuda somut delile dayanan şüphe
aranırken, bu somut delil şüpheyi gösteren bir delil olması gerekirken âdeta
suçu ispat eden, faili gösteren bir delil gibi algılandı, uygulandı ve pek çok
sorun çıktı. İçişleri Bakanlığı bu konuda uygulamada ortaya çıkan problemlerle
ilgili bize pek çok yazı gönderdi. Şimdi biz baktığımızda pek çok delilin
kaybolduğunu, pek çok failin yakalanamadığını bu nedenle görüyoruz. Belki
yakalanacaktı, belki deliller toplanacaktı. Bu açıdan, hem faillerin
yakalanması hem de delillerin elde edilmesi bakımından makul şüpheye dönme
zarureti hâsıl olmuştur. Bunun altında başka bir düşünce kesinlikle yoktur. Vatandaşlarımızı
makul şüpheli gibi görmek değil, vatandaşlarımızın huzurunu, güvenliğini bozan;
canına, malına, namusuna kasteden faillerle ilgili, şüphelilerle ilgili gerekli
yakalama ve delilleri elde etme noktasında yaşanan sıkıntının doğurduğu bir
düzenlemedir. Bunun altında başka bir şey aranması mümkün değildir. 
İkincisi: Makul
şüpheyle tutuklama bizim hukukumuzda yok. Makul şüphe teklifte yer alınca bazı
şeyler çıktı bir yerde mahkemeyle ilgili basında bir karar yer aldı. Bir defa
şunu çok net ifade edelim: CMK’nın 100’üncü maddesi çok açık. Tutuklama kararı
verilebilmesi için aranan şüphe makul şüphe değil somut delile dayanan
kuvvetli şüphedir. Yani bir defa, makul şüpheyle tutuklama kararı eğer birisi
veriyorsa o zaman hukuka aykırı bir karar veriyor demektir, hukuku çiğniyor
demektir. Veremez, verilmesi de mümkün değildir.
Sayın Işık
“Hâkim ve savcılara ilişkin yapılan zamlar diğer adliye personeline yansıyacak
mı?” dedi. Yansımıyor şu anda çünkü bütçe imkânları çerçevesinde biz ancak bunu
yapabiliyoruz. Ancak bu yansımıyor. Onlar da elbette daha iyi bir ücreti hak
ediyorlar. 
ALİM IŞIK
(Kütahya) – Önergeyle buna dâhil edelim Sayın Bakan. 
ADALET BAKANI
BEKİR BOZDAĞ (Yozgat) – Onlara da imkânlarımız olsa daha fazla versek, ondan da
memnuniyet duyarız. Ancak, şu anda bütçe imkânları çerçevesinde sadece hâkim ve
savcılara bunu veriyoruz. 
ALİM IŞIK
(Kütahya) – Sembolik olsun Sayın Bakan. Şimdi verelim burada bir önerge. 
ADALET BAKANI
BEKİR BOZDAĞ (Yozgat) – “Peki, Yargıtay ve Danıştayda daire ve üye sayısının
artırılmasına neden gerek duyuldu ve iş yükü konusunda nedir rakamlar?” diye
soruldu. Ben konuşmamda izah ettim ama bir kez daha ifade etmek isterim: Şu
anda, Yargıtay ceza dairelerinde, 2013 yılı itibarıyla 355.134 dosya, 30/9/2014
itibarıyla 394.617 dosya var. Yargıtay hukuk dairelerinde 215 bin dosya var.
Toplam 609 bin dosya var. Ayrıca, Yargıtay Cumhuriyet Başsavcılığında da 354
bin dosya var. Yani çok büyük bir dosya yükü var. Ceza dairelerinde 1 üyeye
2.880 dosya düşmektedir. Hukuk dairelerinde de 1 üyeye ortalama bin dosya
düşmektedir.
YUSUF HALAÇOĞLU
(Kayseri) – Yeni mi oldu ki Sayın Bakan? Daha önce yok muydu?
ADALET BAKANI
BEKİR BOZDAĞ (Yozgat) – Yeşil pasaport konusunda pek çok arkadaşımız soru
sordular. Ben de avukat bir milletvekili olarak avukat meslektaşlarımızın
hepsine yeşil pasaport verilmesini gönülden arzu ettim. Komisyon görüşmeleri
sırasında arkadaşlarım dile getirdiğinde, ben bunu Dışişleri Bakanlığımızla da,
başka ilgili bakanlıklarla da müzakere ettim ve oradan şöyle bir değerlendirme
yapıldı: Şimdi, Avrupa Birliğine üye ülkeler ve başkaca bazı ülkeler,
Türkiye’deki yeşil pasaport sayısının yüksekliği nedeniyle bunun azaltılmasını
istiyor, bazı ülkeler de yeşil pasaporta vize koyuyor; örneğin, İngiltere, şu
anda yeşil pasaporta vize koymuş durumda. Başka ülkelerde de bu konuda büyük
bir baskı var. Türkiye’deki rakamla Batı ülkelerindeki rakam kıyaslandığında
bizde çok büyük sayıda yeşil pasaportlu vatandaşımız var. O yüzden, bu noktada
bir adım attığımızda belki şu andaki yeşil pasaportlularla ilgili sıkıntı da
ortaya çıkabilir dendi. Böyle bir risk gördüğümüz için bu konuda bir adım
atmadık. Ancak vize muafiyetiyle ilgili görüşmeler, biliyorsunuz, devam ediyor.
Avrupa Birliği üyeleriyle yapılan anlaşmalar çerçevesinde eğer netice alınırsa,
iki yıl içerisinde zaten bu noktada Avrupa Birliği bazında bir sıkıntı
kalmayacak bu anlaşma yürürlüğe girerse. Ancak şu aşamada bunu sınırlama
imkânımız yok çünkü öte yandan pek çok, başka, avukatlar gibi önemli meslek
icra eden vatandaşlarımız var. Onlara da bunu vermemiz gerekecek ve bu kapsam
çoğaldıkça da yeşil pasaportun şu anki uygulama alanı daha da daralabilecektir.
O yüzden şu aşamada bunu yapamıyoruz ama bu gene incelememizde duracak. Ben de
bunu takip edeceğim, tamam mı? Bunu özellikle takip edeceğim.
Ayrıca Avukatlık
Kanun Tasarısı’yla ilgili de çalışmalarımızın burada sürdüğünü özellikle ifade
etmek isterim. 
Tabii, hukuk
fakültesi mezunu olmayanlara sınavsız hukuk fakültesine girme imkânı veren
düzenleme, esasında, sizin dediğiniz gibi noterlik yapma imkânı da verir eğer
hukuku bitirirse, avukatlık yapma imkânı da verir ama noterlik yapmak için
gündeme gelmiş bu konu değil. Sadece idari yargıda görev yapan, beş yıl
hâkimlik yapmış birisi zaten hâkimlik yapıyor. Hukuk fakültesi mezununun
hedeflediği bir mesleği icra ediyor. Hukuk fakültesini okuma imkânı elde edince
kendisi bir eğitim yapacak eğer tercih ederse, etmezse zaten yapmayacak. Biz
bir imkân getiriyoruz, bir fırsat getiriyoruz. Bu aslında bir hizmet içi eğitim
olarak da görülebilir, kendini geliştirme bakımından bir fırsat olarak da
görülebilir. Şu anda kontenjanların…
(Mikrofon
otomatik cihaz tarafından kapatıldı)
BAŞKAN – Sayın
Bakan, teşekkür ederim.
UĞUR BAYRAKTUTAN
(Artvin) – Sayın Bakan, siz de gülüyorsunuz, siz de inanmıyorsunuz.
BAŞKAN – Sayın
Bayraktutan, size de teşekkür ederim.
Teklifin tümü
üzerindeki görüşmeler tamamlanmıştır.
SEYFETTİN YILMAZ
(Adana) – Sayın Başkan, bir saniye… 60’a göre kısa bir açıklama yapacağım
Bakanın ifadesiyle ilgili de.
BAŞKAN – Duymuyorum
ki Sayın Yılmaz. 

VI.- AÇIKLAMALAR (Devam)
17.- Adana Milletvekili Seyfettin Yılmaz’ın, Adalet
Bakanı Bekir Bozdağ’ın 655 sıra sayılı Kanun Teklifi’nin tümü üzerindeki
soru-cevap işlemi sırasında yaptığı konuşmasındaki bazı ifadelerine ilişkin açıklaması

SEYFETTİN YILMAZ
(Adana) – Kısa bir açıklama yapacağım, bir yanlış bilgilendirme verdi. “Bu
‘kaçak saray’ olarak ifade edilen yerle ilgili bir mahkeme kararı yok.” dedi.
Adalet Bakanı olarak şunu bilmesi gerekiyor ki, üç ay önce, 1’inci derecede sit
alanının 3’üncü derecede sit alanına çevrilmesiyle ilgili Ankara Bölge İdare
Mahkemesinin verdiği karar var ve şu anda kaçak sarayın yapılması kanuna
aykırıdır; Sayın Bakanın bunu bilmesi gerektiğini düşünüyorum. 
ADALET BAKANI
BEKİR BOZDAĞ (Yozgat) – Sayın vekilim, bilginiz yanlış. 
BAŞKAN – Tamam,
teşekkür ederim.
Teklifin tümü
üzerindeki görüşmeler tamamlanmıştır. 
Maddelere
geçilmesini oylarınıza sunuyorum: Kabul edenler… 

III.- YOKLAMA

(MHP ve CHP
sıralarından bir grup milletvekili ayağa kalktı)
YUSUF HALAÇOĞLU
(Kayseri) – Sayın Başkan, yoklama istiyoruz.
BAŞKAN – “Kabul
edenler” dedim. 
YUSUF HALAÇOĞLU
(Kayseri) – Buraya bakmadınız. 
BAŞKAN – Bir
dakika… Arkadaşlar, bir dakika… (Gürültüler)
Arkadaşlar,
sayın milletvekilleri, neden bağırdığınızı anlamadım. Bir karar bildirdim mi
size? Birdenbire böyle bir ayağa kalkıyorsunuz, kıyamet kopuyor. Yaparız… 
Ben görmemiş
olabilirim, yanımda iki tane kâtip üyem var, arkada memurlar var. “Ayağa
kalktı” dediler. Ben söze başlamadan önce ayağa kalktığınızı söylediler;
yoklama talebiniz varmış.
20 tane
milletvekili ayakta mı? 
Sayın Halaçoğlu,
Sayın Başesgioğlu, Sayın Bal, Sayın Korkmaz, Sayın Şimşek, Sayın Yılmaz, Sayın
Bulut, Sayın Torlak, Sayın Erdoğan, Sayın Erdem, Sayın Işık, Sayın Kalaycı,
Sayın Yılmaz, Sayın Yeniçeri, Sayın Adan, Sayın Çınar, Sayın Uzunırmak, Sayın
Varlı, Sayın Bayraktutan, Sayın Öztürk …
Yoklama için üç
dakika süre veriyorum ve süreyi başlatıyorum.
(Elektronik
cihazla yoklamaya başlandı) 
BAŞKAN – Grup
başkan vekili arkadaşlarımdan da ayrıca rica ediyorum, karar yeter sayısı veya
yoklama istediğinizde lütfen ayağa kalkın…
YUSUF HALAÇOĞLU
(Kayseri) – Ayaktaydım efendim. 
BAŞKAN – Yani
size söylemiyorum, genel olarak söylüyorum. 
Ve sesli olarak
söylerseniz, birbirimizi bu anlamda da üzmemiş oluruz.
(Yoklamaya devam
edildi)
BAŞKAN –
Toplantı yeter sayısı vardır. 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
3.- Kırıkkale Milletvekili Ramazan Can ve Isparta
Milletvekili Recep Özel ile 52 Milletvekilinin; Hâkimler ve Savcılar Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi, Artvin Milletvekili Uğur Bayraktutan'ın; 1512 Sayılı Noterlik
Kanununun 59. Maddesinde Noterlerin Hastalıkları Hâlinde Yapılacak İşlemlere
İlişkin Sorunların Giderilmesi Hakkında Kanun Teklifi, İstanbul Milletvekili
Aydın Ağan Ayaydın'ın; 2802 Sayılı Hâkimler ve Savcılar Kanununda Değişiklik
Yapılmasına İlişkin Kanun Teklifi, Adalet ve Kalkınma Partisi Grup Başkanvekilleri
Kayseri Milletvekili Mustafa Elitaş, Adıyaman Milletvekili Ahmet Aydın,
Kahramanmaraş Milletvekili Mahir Ünal, İstanbul Milletvekili Mihrimah Belma
Satır ve Amasya Milletvekili Mehmet Naci Bostancı ile 33 Milletvekilinin;
Hâkimler ve Savcılar Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi, İstanbul Milletvekili Bülent Turan
ve Elâzığ Milletvekili Şuay Alpay ile 1 Milletvekilinin; Bazı Kanunlarda
Değişiklik Yapılmasına Dair Kanun Teklifi ile Adalet Komisyonu Raporu (2/2397,
2/2101, 2/2209, 2/2380, 2/2418) (S. Sayısı 655) (Devam)

BAŞKAN –
Maddelere geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
On beş dakika
ara veriyorum. 
Kapanma Saati: 22.46

DÖRDÜNCÜ OTURUM
Açılma Saati: 23.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ (Bolu)
-----0-----
BAŞKAN – Sayın
milletvekilleri, Türkiye Büyük Millet Meclisinin 18’inci Birleşiminin Dördüncü
Oturumunu açıyorum.
655 sıra sayılı Kanun
Teklifi’nin görüşmelerine devam edeceğiz. 
Komisyon?
Burada.
Hükûmet? Burada.
Şimdi, birinci
bölümün görüşmelerine başlıyoruz. Birinci bölüm 1 ila 26’ncı maddeleri
kapsamaktadır. 
Birinci bölüm
üzerinde Halkların Demokratik Partisi Grubu adına Mardin Milletvekili Sayın
Erol Dora konuşacak.
Süreniz on
dakikadır.
Buyurun.
HDP GRUBU ADINA
EROL DORA (Mardin) – Sayın Başkan, değerli milletvekilleri; 655 sıra sayılı
Hakimler ve Savcılar Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi üzerinde Halkların Demokratik Partisi Grubu
adına söz almış bulunuyorum. Genel Kurulu saygıyla selamlıyorum.
1789 tarihli
İnsan ve Yurttaş Hakları Bildirisi’nin 16’ncı maddesi kuvvetler ayrılığının
anayasal devlet için zorunlu bir unsur olduğunu belirtmektedir. Kuvvetler
ayrılığı ilkesini uygulamayan siyasal yapıların bir anayasasının olamayacağı da
açıktır. Kuvvetler ayrılığı ilkesi bir ülkenin siyasi sistemini demokratik
kılan temel unsurlardan biridir. Çünkü ancak bağımsız bir yargı hukuk devleti
ilkesini hayata geçirebilir. Öyleyse yargının yasama ve yürütmeden ayrı
olmasını mümkün kılan kuvvetler ayrılığı ilkesi bir anlamda hukuk devleti
ilkesinin de ön şartıdır.
Değerli
milletvekilleri, bu çerçevede bu kanun teklifi incelendiğinde temel sorularımız
şunlardır: 
Bir: Bu teklif,
hukuk devleti ilkesini daha da güçlendirmek için mi hazırlanmıştır?
İki: Bu teklif, kuvvetler
ayrılığı ilkesini daha sağlam bir yapıya mı kavuşturmaktadır?
Üç: Bu teklif, yargının
bağımsızlığı ilkesini daha güçlendirmek için mi hazırlanmıştır? 
Kanun teklifini incelediğimizde
bu sorulara yanıt olarak “Evet.” dememiz mümkün değildir. 
Sayın Başkan, değerli
milletvekilleri; üzerinde konuştuğumuz kanun teklifinin birinci bölümünün 1 ile
7’nci maddeye kadar olan kısmı Noterlik Kanunu’nda değişiklik içermekte olup
Noterler Birliğinin görüşü de alınarak gündeme getirilmiştir. Noterlik
Kanunu’nda yapılan düzenlemeyle anılan kanunda yazılı kimi işlemlerin
elektronik ortamda ve elektronik imzayla yapılmasına olanak sağlanmaktadır.
Kanun teklifinin 7’nci maddesiyle
getirilmek istenen düzenleme ise hukuk ilkeleriyle, fırsat eşitliği ilkesiyle
bağdaşmayan, kişiye özgü menfaatler öngören iltimas niteliğinde bir
hukuksuzluğun Türkiye Büyük Millet Meclisi çatısı altında kanunlaştırılması
girişimidir. 
Değerli milletvekilleri,
4/11/1981 tarihli ve 2547 sayılı Yükseköğretim Kanunu’nun 45’inci maddesinin
(1)’inci fıkrasına eklenmesi öngörülen bentte “İdari yargıda beş yıl süreyle
görev yapmış hâkim ve savcılar ile Cumhurbaşkanı tarafından seçilmiş Danıştay
üyelerinden hukuk fakültesi mezunu olmayanlar, talepleri hâlinde Yükseköğretim
Kurulu tarafından mevcut kontenjanlara ilave olarak hukuk fakültelerine
sınavsız olarak yerleştirilir.” denilmektedir.
Tüm Türkiye yurttaşlarının hukuk
fakültelerine girebilme şartları belli sınavlara tabi tutulmuşken, Cumhurbaşkanınca
Danıştaya atanan üyelere, hukukun üstünlüğünü temsil eden bir kurumun üyelerine
hukuk ilkelerini hiçe sayan imtiyazlar tanınması her şeyden evvel hukuk devleti
ilkeleri, hukukçunun uyması gereken etik zorunluluklar ve yurttaşlar arasında
fırsat eşitsizliği yaratması nedeniyle kabul edilmesi mümkün değildir.
Değerli milletvekilleri, kanun
teklifinin 9 ile 19’uncu maddeleri arasında yer alan düzenlemeler ise özetle,
yürütmenin yargı üzerinde kurduğu hegemonyayı derinleştirmek amacı
taşımaktadır. Söz konusu maddelerde yapılan düzenlemelerle Danıştay içerisinde
önemli bir işlev gören ve Danıştay Başkanı, başkan vekilleri, başsavcı ve tüm
daire başkanlarının katılımıyla 19 kişiden oluşan Başkanlar Kurulunun yetkileri
sıralanmakta, buna karşın Danıştay Başkanının başkanlığında 3 daire başkanı ve
3 üyeden oluşan ve dar bir kurul olan Başkanlık Kurulunun ise olağanüstü
yetkilerle donatılması öngörülmektedir.
Bu yetkiler
teklifle getirilen yasal düzenlemeler çerçevesinde şöyle belirtilmiştir:
“Danıştay tetkik hâkimlerinin görev yerleri Başkanlık Kurulu tarafından
belirlenir. Görev yerleri aynı usulle değiştirilir. Üyeler, Başkanlık Kurulunun
kararı ile dairelere ayrılırlar ve hizmetin icaplarına göre, daireleri aynı
usulle değiştirilebilir. Dairelerde vuku bulacak noksanlıklar, diğer
dairelerden üye alınmak suretiyle tamamlanır. Bu üyeler Başkanlık Kurulunun
kararı ile önceden tespit edilir. İdari İşler Kurulu, idari dairelerin
başkanlarıyla her takvim yılı başında Başkanlık Kurulunca her idari daireden
seçilecek bir üye ve her dava dairesinden seçilecek bir başkan veya üyeden
oluşur. Kurulun seçimle belirlenen üyeliklerinde boşalma olması hâlinde
Başkanlık Kurulunca otuz gün içinde seçim yapılır. Üyelerin görev yerlerini,
dairelerin iş durumunu ve ihtiyaçlarını göz önünde tutarak belirlemek, zorunlu
hâllerde daire başkanı ve üyelerin dairelerini değiştirmek. Danıştay tetkik
hâkimlerinin çalışacakları daireleri, kurulları ve görecekleri işleri belli
etmek ve gerektiğinde yerlerini değiştirmek. Yetkili merciin neresi olduğu
belirtilmemiş olan yönetim işlerini belli etmek veya bu işleri yapmak.
Başkanlık Kurulu, iş bölümüne ilişkin kararın Resmî Gazete’de yayımlanmasından itibaren
on gün içinde, dairelerin iş durumunu ve ihtiyaçlarını göz önünde bulundurarak,
Danıştay daire başkanları, üyeleri ve tetkik hâkimlerinin hangi dairelerde
görev yapacağını yeniden belirler.” 
Değerli
milletvekilleri, görüldüğü üzere, Hükûmet, kontrolü açık bir biçimde yönetim,
davalar, iş bölümünün belirlenmesi, üye görevlendirilmesi, değiştirilmesi,
tetkik hâkimlerinin görevlendirilmesi, vesaire görevler Başkanlık Kuruluna
verilmektedir. Böylece, teklifin yasalaşması hâlinde, Danıştaya yeni seçilecek
üyelerin kritik dairelere yerleştirilmesi ve böylece yürütmenin yüksek yargıya
açık bir şekilde müdahalesine kapı açılmakta ve belli, önemli davaların
yürütmenin iradesine uygun biçimde sonuçlanmasına imkân oluşturulmaktadır. 
Değerli milletvekilleri, kanun
teklifinde yer alan bu değişiklikler Venedik Kriterleri’ne de aykırılık
göstermektedir. Venedik Konseyinin dikkat çektiği önemli bir nokta, yargı
üyelerinin atanması ve soruşturulması gibi, hukuk devleti için en hassas
konuların olabildiğince nesnel yöntemlerle yürütülmesidir. Yasama ve yürütmenin
yanında apayrı bir görevi icra eden yargı erki tüm baskı ve etkilerden uzak
tutulmalıdır. Oysa, Hükûmetin yargı bağımsızlığı ve kuvvetler ayrılığı
ilkelerini hiçe sayan, Danıştay içerisinde olağanüstü yetkilerle donatılmış ve
oluşum biçimi itibarıyla yürütmenin güdümünde yöntemlerle oluşturulan Başkanlık
Kurulunun bu hâli uluslararası hukukun da Hükûmetçe ciddiye alınmadığının
göstergesidir. 
Değerli milletvekilleri, yüksek
yargı kurulları faaliyette bulundukları pek çok ülkede yargının bağımsızlığı
açısından olumlu bir işlev yerine getirmektedir. Ancak, yüksek yargı
kurullarının kendilerinden beklenen bu işlevi gerektiği gibi yerine getirmeleri
bazı anayasal kurum ve güvencelerin varlığına bağlıdır. Kurul üyelerinin
seçiminden çalışma usullerine, kurulun idari ve mali bağımsızlığından
kararların niteliğine ve denetlenmelerine kadar pek çok unsur bu tür kurulların
işleyişini etkilemektedir. 
Değerli
milletvekilleri, Türkiye’deki siyasal alanın en önemli sorunlarından birisi
hukuk ve yargının toplumsal taraflar arasındaki uzlaşma alanlarının bir ürünü
olmak yerine devlet ve iktidarın bir aracı olmasıdır. Hukuk ve yargının iktidar
tekeline alınması güç ilişkilerinin hukuksal bir eşitliğe taşınmasını
engellemiş ve dahası, yargının güçlünün esaslı bir aracı olarak kalmasını da
sağlamıştır. 
Sayın Başkan,
değerli milletvekilleri; iktidar sınırlanmadığı takdirde kötüye kullanılabilir.
İktidara sahip olanlar ellerindeki gücü keyfî biçimde iktidara sahip olmayanlar
aleyhine kullandıklarında bu güç bir baskı aracına dönüşür ve iktidara sahip
olmayanların dışlanması, ezilmesi hatta yok edilmesi söz konusu olur. 
Değerli
milletvekilleri, AK PARTİ iktidarı kendisine muhalefet eden kesimlere kendi
kurguladığı adaletsiz uygulamalara rıza göstermek dışında yol bırakmak
istememektedir. Oysa, iktidar ile onun dışındakilerin eşitliğinin mutlak
biçimde korunması gereken en önemli mekân yargıdır. Ancak, Türkiye'de hukuk her
geçen gün bir aksiyon, bir gerilim türünün adı olmaktadır ve AK PARTİ
iktidarıyla da hukuk çarpıklığın derinleştirildiği bir alana dönüştürülmüştür.
Bu duygu ve
düşüncelerle tekrar Genel Kurulu saygıyla selamlıyorum. (HDP sıralarından
alkışlar) 
BAŞKAN –
Teşekkür ederim Sayın Dora. 
Cumhuriyet Halk
Partisi Grubu adına Kırklareli Milletvekili Sayın Turgut Dibek konuşacak.
Buyurun. (CHP
sıralarından alkışlar) 
CHP GRUBU ADINA
TURGUT DİBEK (Kırklareli) – Teşekkür ediyorum Başkanım.
Teklifin birinci
bölümü üzerinde Cumhuriyet Halk Partisi Grubu adına söz aldım. Öncelikle,
saygılarımla selamlıyorum sizleri değerli arkadaşlar.
Şimdi, Sayın
Bakanın -az önce dinlerken- aslında çok büyük ihtiyaç olduğunu bu maddelere,
işte, teklifteki değişikliklere ve sanki bunların birkaç ay evvel yani aylık
değişikliklerle önümüze gelmediğini ama önümüzdeki günlerde, geçen sürede de bu
değişikliklere çok büyük ihtiyaç olduğunu ve yararlı olacağını belirten
birtakım açıklamalarını izledik, dinledik daha doğrusu, yerimden ben de.
Aslında, ne olduğunu biliyoruz değerli arkadaşlar. Komisyonda ben, diğer
arkadaşlarımız bu konuda saatlerce konuştuk. Ben de az önce aldım
konuşmalarımı, sayfalarca konuşmam var. Ne olduğu belli, ne olduğu biliniyor. 
Şimdi, bu yeni
bir olay da değil yani son yıllarda -ben iki dönemdir burada, Komisyonda
arkadaşlarımla çalışıyorum- bir alışkanlık hâline geldi. Şimdi, değişiklikler
artık tasarı olarak da gelmiyor. Bakın, bu güvenlik paketini tasarı olarak
Hükûmet getirdi. Bilmiyorum, onu da herhâlde yılbaşından sonra görüşeceksiniz
veya görüşülecek ama bir tasarı olarak geldi. Niye? Tasarı olarak gelince
biraz enine boyuna incelendi, belki belli yerlerden görüşler alındı ama bu
teklif olarak geldi. Ve teklifi veren arkadaşlarımız -onlar da çok iyi
biliyorlar ki- aylar evvel de bu tekliflerin tam tersini vermişlerdi. O gün
onları dinlerken biz yine bugün söylediklerimizi aslında söylüyorduk, biz
ilkesel bakıyoruz. Hukuk devletinin gereklerini, objektif hukukun gereklerini,
işte, evrensel hukukun gereklerini orada da söyledik, Türkiye’nin geçmişinden
gelen birikimlerini, kurumlarla bu kadar kesinlikle oynanmaması gerektiğini
orada anlatmaya çalıştık. Yani, bir koalisyon var, bir koalisyon oluyor HSYK
yapısında, o koalisyona göre buraya, önümüze teklifler geliyor; o koalisyon
bozuluyor, efendim yeni bir koalisyon oluşuyor, ona göre teklifler geliyor.
Yargıtayın, Danıştayın yapısı altüst ediliyor. Bunların olmaması gerektiğini
anlattık Komisyonda ama sayısal çoğunlukla iktidar maalesef bunu alışkanlık
hâline getirdi.
Şimdi, bunu yaparken şu gerekçeye
dayanıyorlar, diyorlar ki: “Yargı mevzuatında değişikliğe ihtiyaç var, bazı
maddeleri değiştirmemiz lazım.” Ama değerli arkadaşlar, esas tehlikeli olan şu,
Sayın Bakan da çok iyi biliyor bunu: Bunu yaparken, işte, konjonktürel bir
süreç içerisinde neyle karşılaşıldıysa onları bu tekliflerin içerisine
koyuyorlar, burada olduğu gibi. Daha kötüsü şu oluyor: Kişisel birtakım
teklifler var, daha doğrusu kişisel birtakım düzenlemeler var. Yani, 17 Aralık,
25 Aralık yolsuzluk sürecini düşündüğümüzde, o sürecin içerisinde yer alan
kişileri, iktidara yakın olan kişileri koruyan, kollayan ya da onların hukuktan
kurtarılmasını, yargıdan kurtarılmasını sağlayan birtakım düzenlemeler yapıldı
geçmişte de. Şimdi de bu paketin içerisine, bu teklifin içerisine yine kişisel
düzenlemeler, yine yargı mevzuatının dışında gizlenerek konan maalesef maddeler
var. Önce bunları genel olarak belirtmek istiyorum.
Maddelere girdiğimizde, birinci
bölüm içerisinde, tabii, ilk 5-6 madde noterlerle ilgili madde. Yani, onları
Sayın Bakan da söyledi, sizler de belki söyleyeceksiniz, ihtiyaçtır, geçmişten
gelen veya noterlerin de talepleri doğrultusunda olabilir ama onun dışında,
değerli arkadaşlar, burada söylenen, işte teklifin kaçıncı maddesi, 8’inci
maddesi sanıyorum, idari yargıdaki görev yapan hâkim ve savcılarla ilgili
olarak getirilmeye çalışılan düzenleme, az önce söylediğim nitelikte olan bir düzenleme.
Yani, bunu Komisyonda da konuşmuştuk, Danıştayda ve idari yargıda görev yapan
ve hukuk fakültesi mezunu olmayan hâkim, savcılara, onlara özel bir düzenleme
getiriliyor. Aslında, Anayasa’ya aykırı bir düzenleme geliyor, eşitlik kuralına
aykırı bir düzenleme geliyor. Niye geldiğini orada da sorduk. Aslında, kötü
olan şey şu oldu: Komisyonda tüm partiler -iktidar, muhalefet olmak üzere
bizler- o önergeyi reddettik, iktidar partisi milletvekilleri de reddetti,
sizler de reddettiniz o düzenlemeyi ama gelin görün ki -7’nci maddeymiş
teklifteki- tüm maddeler görüşüldükten sonra, Sayın Bakan ısrarla, sizlerin
iradesine, Komisyon iradesine rağmen, o teklifin tekrar tekriri müzakereyle
görüşülmesini talep etti, kendisi yoktu, yardımcısı oradaydı, Bakan Yardımcısı
oradaydı, onun vasıtasıyla onu talep etti ve ne acıdır, ne yazıktır ki bizim
Komisyon olarak reddettiğimiz, iktidar partisi milletvekillerinin de çoğunun
reddettiği o değişikliği, o yürütmeden gelen taleple, baskıyla, arkadaşlar,
kabul etmek zorunda kaldınız. Anayasa’ya aykırıdır o madde, 10’uncu maddeye çok
açık bir şekilde aykırıdır. 650’ye yakın hâkim ve savcıdan bahsetti Sayın
Bakan. 
Nedir olay
değerli arkadaşlar? Şimdi, 65 yaşına kadar hâkimlik ve savcılık yapma hakları
var mı onların Sayın Bakan? Var, o görevi yapıyorlar. Hukuk fakültesi mezunu
olsalar ne olur olmasalar ne olur? O görevi yapıyorlar. 65 yaşından sonra bu
hakkı onlara, binlerce genç öğrencinin, tamam onların belki ÖSYM’deki
kontenjanlarında bir eksilme olmuyor, bunu savunma olarak getiriyor arkadaşlar,
ilave ediliyor ama onlar meslek hayatına atıldıklarında onların önünü kapatacak
-az önce burada noterlikle ilgili de bir kaygı çıktı ama- yüzlerce idari hâkim
hukuk fakültesine sınavsız girecek, devam zorunluluğu olmayacak, birtakım fark
derslerini verecekler ve sonra mezun olacaklar ve emekli olduklarında da
kendilerine herhangi bir baroya kayıt olmak şartıyla avukatlık ruhsatı
verilecek ve belki de noter olarak da noterlik belgelerini de alacaklar. 
Bu düzenleme,
belli kesime yapılmış olan özel düzenlemedir, bu paketin içerisinden maddeler
geldiğinde mutlaka çıkması gerekir değerli arkadaşlar. 
Birinci bölümde
Danıştayla ilgili maddeler var, aynı, benzer maddeler Yargıtayda da var. 
Bakın, bu
Danıştayı ben başından beri takip ediyorum yani yıllardır Adalet Komisyonunda
yer almam nedeniyle ve bütçe görüşmelerinde de genelde Danıştay üzerinde burada
söz aldım ve dolayısıyla Danıştayın yapısını takip etme fırsatım oldu. Şimdi,
Danıştayda 2010 referandumundan önce arkadaşlar, 95 üye vardı; Danıştay, idari
yargıda yüz elli yıllık bir üst mahkeme, anayasal kurum ve Osmanlıdan geliyor,
yüz elli yıllık bir kurum. Yani o kurumu altüst ettik, altüst ettiniz. 95 üye
bugün 156 üye; bu değişikliği eğer geçirirseniz üye sayısı 195 olacak. Dünyanın
hiçbir yerinde idari yargıda bir temyiz makamı, içtihat makamının böyle bir
sayısı olmaz. Ama bunu niye yaptığınızı, zaten yapmak istediğinizi az önce
söyledim. Yani koalisyon bozuldu, “Bize darbe yapıldı.” diyorsunuz, yeni bir
koalisyon yapısı oluştu HSYK’da, o HSYK yapısıyla “Biz işte, Danıştayda bu,
efendim, cemaat ekibini seyrelterek, yani sayıyı artırarak, onları etkisiz hâle
getirerek Danıştaydaki süreci acaba kendi lehimize tamamlayabilir miyiz?”
saikiyle, nedeniyle yapılıyor. Ve orada, çok acıdır, Başkanlık Kurulu,
Başkanlar Kurulu diye iki tane makam var; onlarla pinpon topu gibi bir
oraya, bir oraya oynadınız. Bakın, onlar, sanıyorum Şubat 2011 olması lazım,
6110 sayılı Yasa’da –kaçıncı paketti, üçüncü paket miydi, şimdi tam
hatırlamıyorum ama- bu yetkiler, değerli arkadaşlar, Başkanlar Kurulundaydı
daha önce, Başkanlar Kurulundaydı… Pardon, Başkanlık Kurulundaydı o yasayla
Başkanlar Kuruluna verdiniz. Yani çünkü karışık bir olay. Başkanlık Kurulu 7
kişiden oluşan bir kurul, küçük bir kurul; Başkanlar Kurulu, Danıştay Başkanı
ve tüm üyeleriyle oluşuyor. Baktınız ki, orada 7 kişilik kurulla biz bu yapıyı
düzeltebilir miyiz? Tüm yetkileri -pardon, Başkan, ben de karıştırdım şimdi-
Başkanlık Kurulundan Başkanlar Kuruluna verdiniz. Daha sonra bu yetkileri,
Başkanlar Kurulunun kullandığı yetkileri, kalktınız, şimdi, tekrar Başkanlık
Kuruluna getiriyorsunuz. Yani biz dahi içinden çıkamaz hâldeyiz değerli
arkadaşlar, o hâle geldi. Şimdi, o Başkanlık Kurulu 2013’te seçilmişti, iki
yıllık görev süreleri var, mevcut görev süreleriyle Danıştaydaki sayı arttıktan
sonra yepyeni bir düzenlemeye gidecekler, tüm daireleri değiştirecekler. İşte,
dairelerdeki üyeleri değiştirecekler, dairelerin görev alanlarını
değiştirecekler ve bu yapıyı 7 kişi orada yapacak. Yani, bu maddeler onu
içeriyor. Sayın Bakan “İhtiyaç var.” diyor, dosyalardan bahsediyor. Hiç de öyle
değil. Yani, bu dosyalardan bahsediyor, burada almıştım çünkü… Süre de kısalıyor,
geçiyor, belki maddelerde kalan kısımlarından bahsedeceğim. 
Şimdi,
değişiklikleri yapıyorsunuz süreç içerisinde. Sayın Bakan “uyarlama” dediğimiz
bir olay var. Dosyalar Yargıtayın önüne geliyor, dosyalara bakmadan mevzuatta
maddeler değişiyor, hiç bakmadan dosyaları geri gönderiyor; binlerce, yüz
binlerce dosyayı geri gönderiyor. O dosyalar yerel mahkemeden bir daha kararla
geri geliyor. Acaba bu sayıların kaçı öyle diye merak ettim, onunla ilgili bir
çalışma varsa… Yani, Yargıtaya geldi, gitti, bir daha geldi. Böyle çok sayıda
dosya var. Yani, sorun dosya sayısı değil. Koalisyon yeni bir yapı. HSYK
yapısından sonra bu yeni düzenlemeyle Danıştay ve Yargıtayda yeni bir
düzenlemeye gidiliyor.
Maddelerde
tekrar bu konuları değerlendireceğim. (CHP sıralarından alkışlar)
BAŞKAN –
Teşekkür ederim Sayın Dibek.
Şimdi,
Milliyetçi Hareket Partisi grubu adına Sayın Faruk Bal konuşacak, Konya
Milletvekili.
Yalnız, şahsınız
adına da beş dakikalık konuşmanız var, eğer Adalet ve Kalkınma Partisi Grubu
adına konuşulmazsa…
MUSTAFA ELİTAŞ
(Kayseri) – Yok.
BAŞKAN – Yokmuş.
İsterseniz, siz
de uygun görürseniz on beş dakika süre verelim size Sayın Bal.
Buyurun. (MHP
sıralarından alkışlar)
MHP GRUBU ADINA
FARUK BAL (Konya) – Teşekkür ederim. 
Sayın Başkan,
değerli milletvekilleri; hepinizi saygıyla selamlıyorum. 
Görüştüğümüz
kanun teklifi üç parça hâlinde geldi. Birinci parçasına bir diyeceğimiz yok;
noterlerle ilgili ve hâkimlik mesleğine mensup insanların yürüttükleri göreve
mütenasip bir hayat tarzına ulaşabilecekleri ekonomik imkânlara kavuşmasına
ilişkindi. Burada bir sorun yoktu, eksikti ama bir sorun yoktu. Ama, ikinci ve
üçüncü dalgalar -ki bu dalgalar AKP Hükûmeti zamanında epeyce yoğunlukla
görülmüştür- işin insicamını bozdu. 
Noterlikle
başlayalım. Noterler Birliğinin ihtiyacı olan birtakım düzenlemeler gelmiştir.
Bu düzenlemeler içerisinde, bizim Milliyetçi Hareket Partisi olarak, noterlik
mesleğine katkı olması anlamında olumlu desteğimiz vardı ve bunu olduğu gibi
yürütüyoruz. Lakin, noterlik verilerinin elektronik ortamda üçüncü kişilere
giderek özel hayatın gizliliği, ticari ilişkilerin gizliliği, markaların ve
birtakım sırların gizliliğini ihlal eder mi diye şüphemiz vardı. Bu şüpheyi
paylaştık. Ancak, Noterler Birliği bunun birtakım güvenlik duvarlarıyla engellenebileceğini
ifade etti. Temenni ederiz ki teknik bir sorun çıkmaz. İlk gelen dalgada, HSYK
seçimlerinin başlangıcında havuç-sopa şeklinde kullanılan, hâkimlere “Eğer HSYK
seçimleri olumlu biterse bu takdirde maaşları artacak.” şeklinde bir taahhüdü
oldu Hükûmetin. “Eğer istediğimiz gibi bitmezse o takdirde de bu seçimin
sonucunu kabul etmeyiz.” gibi antidemokratik bir ifadesi oldu. Bu tartışmayı
bir kenara bırakıyorum.
Ancak, yargının
içinde bulunduğu ekonomik sorunlarla boğuşan kitlesi sadece hâkim ve savcılar
değildir. En az onlar kadar ve onlardan daha fazla emek ve mesai sarf ederek,
gücünü harcayarak, enerjisini harcayarak ama onlardan çok daha az bir vaziyette
ekonomik imkânlara sahip olan kitleler de vardır; bunlar kâtiplerdir.
Osmanlının şarkısına ve bizim de şarkı dünyamıza giren “setresi uzun, eteği
çamur” olan kâtibin cebi boştur değerli arkadaşlarım. Mübaşirler ciddi bir
şekilde sorun yaşamaktadır genel idare hizmetlere geçmek ve orada daha iyi
ekonomik imkânlara kavuşabilmek için. Seçim personeli, Türkiye’nin demokratik
yapısını ortaya koyan; milletvekili, belediye başkanı, belediye meclis üyeleri,
sivil toplumun, kamu kurumu niteliğindeki organların seçiminde görev yapan
seçim personeli bu sıkıntı içerisindedir. İnfaz koruma memurlarının, yaşadıkları
hayat itibarıyla mahkûmdan farkı yoktur. Psikolojik sorunlar yaşayan ve
ekonomik zorluklar içerisinde bulunan bu kitlenin de şu niteliklerde ekonomik
talepleri vardır.
Bir: Yargı
tazminatından destek hizmetlerinde bulunan yargı mensupları da yararlanmak
istiyor. Bu en tabii hakkıdır. İki: Fazla mesai ücreti alamamaktadırlar. Oysa,
Anayasa’ya göre angaryadır bu, fazla mesai dediğimiz mesele. Çok fazla
çalışmalarına rağmen bu kitle fazla mesai ücreti alamamaktadır, iş riski
alamamaktadır. Dolayısıyla, bunların bir aile içerisinde yaşadıklarını
düşündüğümüzde, kreş, servis ve yemek gibi sorunları vardır. Demek ki bunların
da böyle bir düzenlemeye ihtiyacı vardır. Böyle bir düzenleme getirilmiş
olsaydı biz elbette ki buna destek verecektik ancak Komisyondaki ve diğer
alanlardaki taleplerimizi AKP çoğunluğu maalesef reddetmiştir.
Değerli
arkadaşlarım, ikinci dalgaya geldiğimiz zaman, ikinci ve üçüncü dalgaya
geldiğimiz zaman, masum bir talep gibi gelen birinci dalga dönüştü torba
yasasına. Torba yasasını da geçti, biraz önce bir arkadaşımızın ifade ettiği
gibi çorbaya döndü bu tasarı. Çorbayı da aştı bence, ikinci ve üçüncü dalgayla
gelen teklifler çuvala ve bu çuvalı da “AKP” damgasıyla, etiketiyle
yapıştırarak, birleştirerek yargının kafasına geçirme şekline dönüştü.
Değerli
arkadaşlarım, bu tasarının ikinci ve üçüncü bölümleriyle ilgili amaç nettir ve
kesindir, hiç kimse birbirini kandırmasın. Amaç şudur: Yargıtayda çoğunluğu
kazanmak. Nasıl kazanacaksınız? “İş çok.” falan diye birtakım mazeretler
uydurarak 120 adet yeni üye seçeceksiniz, 8 tane daire kuracaksınız, böylece
Yargıtayda daha önce beraber aynı yolda yürüdüğünüz, beraber ıslandığınız
kitleye karşı çoğunluğu elde etmiş olacaksınız. Bunun lâmı cimi yok, bu gerçek.
İkinci amaç:
Danıştayda aynı çoğunluğu elde etmek, yine beraber yürüdüğünüz yolda şu anda
istiklal mücadelesi verdiğiniz kitleye karşı çoğunluğu ele geçirmek. 
Üçüncüsü ise:
HSYK’da birtakım yeni yetkiler, yeni düzenlemelerle olağanüstü yetkiler vererek
yargının kalbi olan HSYK’yı siyasi renklere uygun faaliyetlerde bulunabilir
hâle getirebilmek. İşte, bu üçünün çoğunluğunu ele geçirmekle kalsaydı… Maruz
görmeyiz tabii; bu, yargıya siyasi müdahaledir ama burada durmuyorsunuz yani
sizi durduran bir güç olmuyor. Öyle bir vahim noktada yargının içinde bulunan
denge ve denetim araçlarını ters düz ediyorsunuz ve kontrolsüz bir yargı gücü
yaratıyorsunuz ki bu, parlamenter demokratik sisteme bir tehdit olacak noktaya
ulaşmış durumda. 
Yargı içerisinde
oluşmuş olan idari nitelikteki organların yetkilerini elinden alıyorsunuz, yeni
uydurmuş olduğunuz birtakım organlara yeni yetkiler veriyorsunuz ve bu yeni
oluşturulan organlar ile bunlara verilen yetkiler, inanın, ne 1960 ihtilalinde
ne 1971 12 Mart muhtırasında ne 12 Eylül darbesinde ne de 28 Şubatta görülmüş
boyutta. Böyle bir uygulama askerî rejimlerde, ara rejimlerde, muhtıralar
döneminde görülmemiştir. Nasıl oluyor bu iş değerli arkadaşlar? Yargıtayda
Başkanlık Divanını, “Birinci Başkanlık Kurulu” adı altındaki -eski tabirle
“divan”- divanı 120 üye ve 8 daire yeni seçiminden sonra değiştirerek Birinci
Başkanlıkta çoğunluğu elde ediyorsunuz. Çoğunluğu elde ettikten sonra… Ondan
sonrası vahim. 
Bir: Daireler
arasındaki iş bölümünü yeni oluşacak olan Birinci Başkanlık Kuruluna
veriyorsunuz yani dosyaların Yargıtayda hangi daireden hangi daireye
gideceğine, hangi dairenin hangi işe bakacağına bu Birinci Başkanlık Kurulu
karar verecek. Demek ki kimin davası neredeyse bu Başkanlık Divanı ona uygun
kararlar verebilecek bir yetkiyle donatılıyor. Böyle bir hukuk olmaz. Bu, tabii
hâkimlik ilkesine aykırıdır. İnsanların nerede yargılanacağını bilmesi en tabii
hakkıdır. Böyle bir hakkı siz parmak çoğunluğuyla elinize alıp başka bir kurula
verebilirsiniz. Verirsiniz de bu hakkaniyetli olur mu, insani olur mu, vicdani
olur mu, hukuki olur mu? Elbette ki olmayacaktır.
İkinci yetkileri
bunların: Hangi dairede hangi üye görev yapacak? Değerli arkadaşlarım, bu, eski
hâline göre Genel Kurulun görevi. Niçin? Bu, Yargıtay içerisinde bir denge
mekanizmasıdır. Yani, parlamenter sistemde sadece yasama, yürütme, yargı
arasında denge yok, yargının içerisinde de kendi dengeleri var, kendi denetim
araçları var çünkü yargının içerisinde makamlara seçilerek gelinir. O seçimin
doğal olarak ortaya koyduğu bir hesap verme sorumluluğu vardır, seçilen üye,
tekrar aday olacaktır, tekrar seçilecektir ve seçen kişilere karşı, hukuka
uygun davranıp davranmadığının hesabını da vermek zorundadır. Dolayısıyla,
böyle bir Genel Kurul yetkisinde bulunan üyelerin dairelere dağıtımının o
kuruldan alınıp sonradan çoğunluğu elde edilecek Birinci Başkanlık Divanına
verilmesi yanlış bir iştir. Bu yanlış, yargı içerisindeki denge ve denetim
araçlarını ortadan kaldıracak durumdadır. Aynı durum, Danıştayda geçerlidir.
Orada da Başkanlar Kurulundan alıyorsunuz, Başkanlık Kuruluna veriyorsunuz. 
Değerli
arkadaşlarım, bütün bunlar niçin yapılıyor? Eğri oturalım, doğru konuşalım.
Sayın Bakan, birtakım hukuki gerekçeleri ifade etmeye çalıştı ama biz
biliyoruz, bizim bildiğimiz gibi Türk milleti de biliyor, yukarıda Cenab-ı
Allah da biliyor. Siz, bu işi, 17-25 Aralık yolsuzluk, kara para aklama, altın
kaçakçılığı gibi vahim iddialar ile Hükûmetin belirli şahsiyetlerinin ve
onların çocuklarının, yakınlarının, bürokratlarının kuyruğu, hukukun kapısına
sıkışınca bunları getiriyorsunuz.
Değerli
arkadaşlarım, bundan kurtulmak için yapılacak tek yol, bağımsız ve tarafsız
yargıda yargılanmaktır. Onun dışında, yargıyla oynamakla bu işlerin sonu
gelmez. Yargıyla o derece oynadınız ki nasıl oynadığınızı ben size şimdi kanun
numaralarını vereyim, tarihlerini siz nasıl olsa bilirsiniz. Yargıtay
Kanunu’nda tam 8 defa,
on iki yıl içerisinde tam 8 defa değişiklik yaptınız. Yargıtay Kanunu ihdas
edildiği tarihten itibaren 4 veya 5 defa değiştirilmiş; sizin Hükûmetiniz
zamanında esen rüzgâra, zülfüyâre dokunan yele göre 8 defa değişiklik yapılmış.
Not alın: 4929, 5219, 5235, 6110, 6217 sayılı yasalar, 650 sayılı Kanun
Hükmünde Kararname, 6494 sayılı Kanun, 6545 sayılı Kanun. Bu kanunlarda en
büyük değişiklikler, konjonktürel gelişmelere göre zülfüyâre dokunan sert
rüzgârların etkisiyle yapılmıştır. 
Değerli arkadaşlarım, Danıştayda
-paralel gidiyorsunuz maşallah- Danıştay Kanunu’nda da tam 8 defa değişiklik
yapmışsınız. 4390, 5435, 5536, 5720, 5793, 5217, 6110 ve 643 sayılı kanun
hükmündeki kararnamelerle değişiklik yapmışsınız.
Değerli arkadaşlar, bu kanun
içerisinde yer alan Ceza Muhakemesi Kanunu’nda 11 defa değişiklik yapmışsınız.
Bir değiştirdiğinizi bir daha değiştirmişsiniz. 
Şimdi, bu değişikliklerin ana fay
hatlarına değinmek istiyorum. Ana fay hatlarından bir tanesi, 2010 Anayasa
değişikliğidir. O zaman bu kürsüde Milliyetçi Hareket Partisinin konuşmacıları
ne konuşmuşsa aynen bunlar yaşanan hadiseler oldu. O zaman bize dediniz ki:
“Siz geleceğin falını okuyorsunuz.” Fal filan değildi, bu, olduğu gibi gerçek
oldu. Şimdi de aynı şeyi söylüyoruz. Durduğumuz yer hukukun üstünlüğü,
durduğumuz yer hâkimin teminatı, durduğumuz yer yargının bağımsızlığı ve
tarafsızlığı. 
İkinci fay hattı, 17-25 Aralık ve
ondan da önce 7 Şubat 2013 MİT soruşturmasıdır. İşte, orada siz, esen
rüzgârların zülfüyârinize dokunduğunu fark edince, üzerimize gelemesinler diye
“makul şüphe” denilen kavramı… Evet, doğrudur Sayın Bakanın izah ettiği. “Bu makul şüphe
bize çalışmasın. Kendimizi nasıl koruyalım?” Bunun için, “somut delillere
dayalı kuvvetli şüphe hâli”ni getirdiniz ve buna ilişkin ek düzenlemeler
yapılarak DGM’den sonra, özel yetkili mahkemelerden sonra, geçici yetkili, özel
yetkili mahkemelerden de sonra yeni bir devlet güvenlik değil de AKP’yi koruma şeklinde
bir hukuk düzeni inşa ettiniz, onun adı da “sulh ceza hâkimlikleri”. Sulh ceza
hâkimliklerini elde edip, HSYK’daki çoğunluğu elde edip birtakım yasal
düzenlemeleri yaptıktan sonra, artık saldıracağınız bir alan var, bu da paralel
yapı. Paralel yapıya karşı, onun sığınma, hukuken savunma alanlarını daraltmak
için “makul şüphe”yi getiriyorsunuz, avukatların delillere ulaşma yetkisini
daraltıyorsunuz ve olmayacak işlere böylece imza atıyorsunuz.
Değerli arkadaşlarım, siz paralel
yapı yerine, vergi alan, asker alan, mahkeme kuran, okul açan, şehitlik açan
PKK’nın oluşturduğu paralel yapıya önce müdahale etseydiniz, bu paralel yapıyla
da hukuken uygun bir tarz içerisinde mücadele etseydiniz size bir itiraz
olmazdı ama öbür tarafta, PKK’yla oturmuş -pazarlık peşinde- Türk milletinin
kanıyla, teriyle, gözyaşıyla elde etmiş olduğu vatan toprağındaki hükümranlığı
pazarlık ediyorsunuz.
(Mikrofon otomatik cihaz
tarafından kapatıldı) 
BAŞKAN – Teşekkür ederim Sayın
Bal.
Süreniz bitti.
FARUK BAL (Devamla) - Burada
kendinizi hukuktan kurtarmak, yolsuzluktan, kara para aklamaktan, altın
kaçakçılığından kurtarmak için Danıştayı, Yargıtayı, HSYK’yı değiştiriyorsunuz,
Ceza Muhakemesi Kanunu’nu allak bullak ediyorsunuz. Bu iş, yanlış bir iştir.
Gün gelir sizin mücadele edeceğiniz, daha büyük istiklal mücadelesine muhtaç
olacağınız daha beter kapılar aralıyorsunuz. (MHP sıralarından alkışlar) 
BAŞKAN – Şahsı adına diğer
konuşmacı, Elâzığ Milletvekili Sayın Şuay Alpay, buyurun. (AK PARTİ
sıralarından alkışlar) 
ŞUAY ALPAY (Elâzığ) – Sayın
Başkan, değerli milletvekilleri; görüşülmekte olan Hakimler ve Savcılar Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Teklifi üzerinde şahsım adına söz almış bulunuyorum. Bu vesileyle, yüce
heyetinizi ve aziz milletimizi saygıyla selamlıyorum. 
Konuşmacı
arkadaşların konuşmalarını izlemeye çalıştım. Şimdi, kendileri de biriken iş
yükünden ve dosyaların azaltılmasından bahsediyorlar. Kabul etmek gerekir ki
toplum dinamik, yargı da dinamiktir. Eğer yargı, dinamik toplumun ihtiyaçlarına
cevap verirse anlam ifade eder ve problemleri çözmüş olur ama değişen, gelişen,
ekonomik ve sosyal hadiselerin gelişmesine ve zenginleşmesine bağlı olarak da
yargı mercilerinin önünde bulunan ihtilafların da değişmesi ve çeşitlenmesini
göz önüne aldığımızda, gelişen bu toplum yapısı karşısında hukukun da dinamik
olduğunu, yargının dinamik olduğunu kabul etmek lazım, bu tereddütsüzdür. 
Şimdi, bakın
arkadaşlar, biz hukuk devletinin olmazsa olmaz gerçekliği içerisinde ve hukuk
güvenliğinin sağlandığı bir hukuk devletinde problemleri çözmeye çalışıyoruz.
Yani hukuk devleti gerçekliği içerisinde yargı sisteminin adil ve etkin
işleyişinden bahsediyoruz, hepimizin ortak amacı bu. Peki, yargılamanın adil ve
etkin işleyişindeki en temel yaklaşımımız nedir? Yargılama, adil yargılanma
hakkıdır. Adil yargılanma hakkıyla ilgili olarak yine en temel yaklaşım nedir?
Davaların makul sürede bitirilmesidir, yargılanma hakkı açısından. Hem
Anayasa’mızda 141’inci maddede hem de imza koyduğumuz uluslararası
sözleşmelerde davaların makul sürede bitirilmesiyle ilgili olarak, yani makul
sürede yargılanmayla ilgili önemli prensipleri kabul etmişiz, bu konuda
tereddüt yok. Bu cepheden bakıldığında, bu cihetten bakıldığında, Türkiye,
hangi süreçlerden geçti ve hangi süreçlerden geçerken ne sıkıntılar yaşadı?
Evet, biz, son dört yıl içerisinde makul sürede yargılanma hakkıyla ilgili
olarak ve adil yargılanma hakkıyla ilgili olarak çok çeşitli düzenlemeler
yaptık ve buna bağlı olarak mahkemeler önündeki dosyalarda kısmi azalmalar oldu
ve yine toplam görülme süreleriyle ilgili belki göreceli değişiklikler oldu.
Ancak kabul etmek lazım ki... Buradan rakamla ifade edeyim: Bakın, özellikle
Yargıtayda, yüksek Yargıtayda hukuk dairelerinde 2013 yılı sonu itibarıyla
toplam dosya sayısı 165 binden -yaklaşık olarak söylüyorum- 2014 yılı Eylül
sonu itibarıyla 215 bin civarına... Yani kümülatif olarak da bakıldığında artan
bir dosya yükünden bahsediyoruz. 
Yine Yargıtayda
ceza dosyaları açısından bakıldığında -yaklaşık rakam olarak söylüyorum- 2013
yılı sonu itibarıyla 355 bin dosyadan, 2014 yılı Eylül ayı sonu itibarıyla 395
bin civarında bir rakama ulaşıyoruz. Yani, dosyalar kısa sürede bitmiyor,
birikiyor, biriktikçe de iş yükü, iş yükünün ağırlığı hem yargıyı tartışılır
hâle getiriyor hem de hâkim ve savcılarımızla ilgili tereddütleri ve yüksek
yargıda tereddütleri gündeme getiriyor. Bu, hepimizin kabul ettiği bir
gerçeklik. 
O zaman
yapılması gereken şey… Evet, biz dört yıl içerisinde değişiklikler yaptık fakat
bununla birlikte, gelişen ekonomik şartlar, sosyal şartlar, ekonomik şartlara
bağlı olarak da ihtilafların çeşitlenmesi gibi, çok çeşitli vesilelerle oluşan
bu problemi de bu yaklaşımla çözmek gibi bir gerçekliği ortaya koyuyoruz. Bunun
için de biz, sizlere de komisyonlarda bunları anlatmaya çalıştık, rakamları da
ortaya koyduk. Şüphesiz, istatistikler -yani yanıltıcı olabilir ama- büyük
oranda doğruyu söylerler, rakamlar ortada. 
Evet, yargının
iş yükünün azaltılması gibi bir gerçeklikle karşı karşıyayız ve evet, adalet
hissinin gerçekleştiği ortamda hâkim ve savcılarımızın kısa sürede dosyaları
bitirip adalet hissini gerçekleştirme noktasında bir faaliyet yapmaları gerekir
ve toplumun da bundan mutmain olması gerekir. Bu sebeple de hem Yargıtayda hem
Danıştayda daire sayısını artırıyoruz, buna bağlı olarak da üye sayılarında
artış oluyor. 
GÜRKUT ACAR
(Antalya) – İstinaf mahkemelerini niye kurmuyorsunuz?
ŞUAY ALPAY
(Devamla) – İstinaf mahkemeleriyle ilgili olarak toplumsal gerçeklik var,
bununla ilgili de süreçler devam ediyor. 
LEVENT GÖK
(Ankara) – Süreç bitmedi ama Şuay Bey.
ŞUAY ALPAY
(Devamla) - Tekraren söylemek gerekir: Toplum dinamik, yargı dinamik; böyle
oldukça da yargı, toplumun ihtiyaçlarına cevap vermek durumundadır. 
GÜRKUT ACAR
(Antalya) – Yapma, kendin de inanmıyorsun buna. 
ŞUAY ALPAY
(Devamla) – Yargı, Türkiye’de uzun süreden beri tartışılır hâldedir. Biz,
yargıyı yeniden tartışılır olmaktan çıkarmaya çalışıyoruz. Hâkim ve
savcılarımızın yaptığı işleri daha nitelikli hâle getirmeye çalışıyoruz ve onun
için onların özlük haklarında düzenlemelere gidiyoruz. 
GÜRKUT ACAR
(Antalya) – Halkı kandırıyorsunuz.
ŞUAY ALPAY
(Devamla) - Değerli arkadaşlar, yargıyla ilgili olarak, herkesin rahatsızlık
hissinden kurtulduğu ve herkesin emin olduğu, adalet hissinin gerçekleştiği bir
yargıya ulaşmak, hepimizin müşterek borcudur, müşterek vazifemizdir. Bu konuda
çaba gösteriyoruz. 
BÜLENT BELEN
(Tekirdağ) – On iki senedir çok güzel adalet sağladınız.
ŞUAY ALPAY
(Devamla) – Yaklaşımımızla ilgili olarak zaman zaman niyet sorgulamalarının
yapıldığını biliyoruz ama biz bu konuda samimiyiz, yaklaşımlarımız samimidir.
BÜLENT BELEN
(Tekirdağ) – Balyoz’da, Ergenekon’da “Savcıyız.” diyordunuz, ne oldu?
ŞUAY ALPAY
(Devamla) – Yargının problemlerini çözmek gibi tarihsel bir sorumlulukla baş
başayız ve süreç içerisinde...
(Mikrofon
otomatik cihaz tarafından kapatıldı) 
ŞUAY ALPAY
(Devamla) - Arkadaşlar, biliyorsunuz, her yargı yılının açılışında yüksek yargı
başkanları buna bağlı açıklamalar yapıyor. Gelin, hep birlikte bu problemi
çözelim ve bu konudaki yaklaşımımızı ortaya koyalım. 
Bu duygu ve
düşüncelerle yüce heyetinizi sevgi, saygıyla selamlıyorum. (AK PARTİ
sıralarından alkışlar)
BAŞKAN – Sayın
milletvekilleri, şimdi soru-cevap işlemine başlayacağız. 
Süremiz on beş
dakika, yedi buçuk-yedi buçuk olarak paylaştırdık.
Sisteme giren
milletvekillerine, soru sormaları için sırasıyla söz vereceğim.
Sayın Köktürk,
buyurun.
ALİ İHSAN
KÖKTÜRK (Zonguldak) – Teşekkür ediyorum Sayın Başkan.
Sayın Bakan,
adli yıl kutlama töreni, Yargıtay Kanunu’nun 59’uncu maddesinde düzenlenmiştir.
Bu akşam görüştüğümüz teklifle bu düzenleme yürürlükten kaldırılıyor.
Komisyondaki görüşmelerde düzenlemenin kaldırılmasının törenlerin kaldırılması
anlamına gelmediği, hem tarafınızca hem de Komisyon ve AKP sözcülerince ifade
edilmişti. Ancak az önce AKP Grubu adına konuşan Sayın Recep Özel, adli yıl
açılış töreninin kaldırıldığını söyledi. Birinci sorum: Bu açıklamalardan
hangisi doğru? Gereksiz olduğu düşüncesiyle düzenlemeyi mi kaldırıyorsunuz,
yoksa adli yıl törenlerini mi?
İkinci sorum: Bu
düzenlemenin yasadan çıkarılmasında Cumhurbaşkanının ve 10 Mayıs 2014 tarihinin
payının yüzdesi nedir? Cumhurbaşkanı, bu düzenlemenin yasadan çıkarılması
konusunda tarafınıza, Bakanlığınıza veya teklif sahiplerine herhangi bir emir
ve talimat vermiş midir?
BAŞKAN –
Teşekkür ederim.
Sayın
Bayraktutan…
UĞUR BAYRAKTUTAN
(Artvin) – Teşekkür ediyorum Sayın Başkan.
Sayın Bakan,
özellikle benim seçim yörem açısından, Artvin açısından ilginç bir durum var.
Yurt dışı yasağına ilişkin olarak verilen kararlarda Batum Havaalanı’nın
kullanılmasında ilginç bir durum var. Batum Havaalanı, dünyada iki örnekten bir
tanesi; biri İsviçre’de var, biri Türkiye’de var. Batum’a Ankara’dan veya
İstanbul’dan uçmak isteyenler, iç hat seferleriyle örneğin Hopa’ya gelecekler,
yurt dışı sayılıyor, aslında normal TC kimliğiyle uçuyorlar ama yurt dışı
yasağı uyguluyorlar bunlara. Yani buna ilişkin bir problem var, uygulamada
birçok kere bunlarla karşılaşıyoruz. Bu konuda bir genelge veya talimatınız
olacak mıdır? Batum Havaalanı’nda Hopa terminalini kullanan hemşehrilerimiz,
aslında yurt dışına gitmiyorlar, özel bir uygulama var, bir defakto durum var.
Bu konuda bir düzeltme yapmayı düşünüyor musunuz? Hopa terminalini kullanarak
yolculuk yapmak isteyenlerin, yurt dışı olmadığı hâlde, hiç yurt dışına ayak
basmadıkları hâlde bu şekildeki bir olayda mağduriyetlerini gidermeyi düşünüyor
musunuz?
BAŞKAN –
Teşekkür ederim.
Sayın Işık…
ALİM IŞIK
(Kütahya) – Teşekkür ediyorum Sayın Başkan.
Sayın Bakan, 17-25
Aralık operasyonlarından sonra, bugüne kadar kaç hâkim ve savcının hangi
gerekçelerle yerleri değiştirilmiştir? Haklarında soruşturma açılan veya
görevden alınan hâkim ve savcı var mıdır?
İkinci sorum da:
Bugün medyaya düşen haberlere göre, Diyarbakır’da PKK’lı teröristlerin bazı
sokakları kapatıp evlere, tüm dairelere PKK bayrağı astırdığı iddiaları doğru
mudur? Bu konuda herhangi bir işlem yaptınız mı veya yapmadıysanız yapmayı
düşünüyor musunuz?
Teşekkür ederim.
BAŞKAN –
Teşekkür ederim.
Sayın Yeniçeri…
ÖZCAN YENİÇERİ
(Ankara) – Teşekkür ederim.
Sayın Bakan, AKP
iktidarı döneminde yargının paralel yapının eline geçmesinin hesabını kim
verecek? Yargının paralel yapının eline geçtiği doğruysa, bu yargının verdiği
kararlardan zarar gören vatandaşların zararını kim tazmin edecek? “Paralel”
diye ifade ettiğiniz yargının mahkûm ettiği insanlarla ilgili olarak bir af
düşünüyor musunuz? Düşünülmüyorsa, bu paralel yargının vatandaşları uğrattığı
zararları nasıl telafi edeceksiniz?
Bu yasa
tasarısının, 17-25 Aralık yolsuzluk operasyonuyla bir ilgisi var mıdır? 17-25
Aralık operasyonu olmasaydı, bu yasa tasarısını getirecek miydiniz? Ayakkabı
kutularındaki dolarlar, kollardaki saatler, havuzdaki paralar ortada dururken
mahkemenin verdiği takipsizlik kararı, yargıya olan güveni sarsmamış mıdır?
BAŞKAN –
Teşekkür ederim.
Sayın Alim Işık
Hocam, Sayın Yeniçeri sizi geçti bu sefer.
ALİM IŞIK
(Kütahya) – O, bizim hocamızdır Sayın Başkan.
BAŞKAN – Evet,
herhâlde ondan.
Sayın Bulut,
buyurun.
AHMET DURAN
BULUT (Balıkesir) – Sayın Bakan, geçen gün bir konuşmanızda 300 PKK’lıyı
salıvereceğinizi söylemiştiniz. Bunu nasıl yapacaksınız, af mı çıkaracaksınız,
doktor raporuyla kılıfına mı uyduracaksınız? 
İkinci sorum:
Doğu ve güneydoğudan bir savcı “Markete alışverişe çıkamıyoruz.” diye ifade
ediyor. Bölgede savcınızın, hâkiminizin güvenliğini nasıl sağlayacaksınız?
Bunların adil karar vermeleri mümkün müdür?
Teşekkür ederim.
BAŞKAN -
Teşekkür ederim ben de.
Sayın Akagün
Yılmaz…
DİLEK AKAGÜN
YILMAZ (Uşak) – Teşekkür ederim Sayın Başkan.
Sayın Bakan,
Yargıtay ve Danıştaydaki üye ve daire artırımıyla ilgili siz ve bütün AKP Grubundan
arkadaşlar, yükün fazla olduğunu, dosyaların fazla olduğunu iddia ediyorsunuz.
İstinaf mahkemeleri, bölge adliye mahkemeleri ve bölge idare mahkemeleri ne zaman
kurulacak, ne zaman faaliyete geçecek? Onlar kurulduktan sonra da Yargıtay ve
Danıştayın daire sayısını ve üye sayısını azaltma yoluna mı gideceksiniz?
Ayrıca yargıdaki asıl sorunun siyasallaşmadan, genç hâkim ve savcıların
alınmasında, avukatlıktan geçişlerde mülakat komisyonunun objektif olmaması,
görüntülü olmaması ve sadece Adalet Bakanlığı bürokratlarından oluşuyor
olmasından kaynaklandığını biz defalarca söyledik. Mülakat komisyonunu
değiştirmeyi düşünüyor musunuz?
Teşekkür
ediyorum.
BAŞKAN – Ben teşekkür
ederim.
Sayın Acar…
GÜRKUT ACAR
(Antalya) – Teşekkür ederim Sayın Başkan.
Sayın Bakan,
demin yarım kalmıştı, o sorumu tekrar sormak istiyorum: Yargıtayın yasal seçim
yetkisine dayanarak belirlediği Birinci Başkanlık Kurulunun görevine hiçbir
gerekçe göstermeden 28 Haziran 2014 tarihinde son verdiniz. 6545 sayılı bu Yasa
uyarınca, henüz dört ay önce yeni bir seçim yapılmıştır, tecrübe ve kıdemi
önceleyerek seçilmiş bulunan yeni kurulun da görevine bu teklifle son verilmek
istenmektedir. Bu müdahale, daha ne zamana kadar devam edecektir? Yürütme, bu
kurul nasıl oluşursa memnun kalacaktır? Bu kurula üçüncü kez seçilecek olan
yüksek yargı üyelerine bu türden bir “memnuniyet” yükünü yüklemek, onlara da
haksızlık olmayacak mıdır?
Teşekkür ederim.
BAŞKAN –
Teşekkür ederim ben de.
Sayın Bakan,
buyurun…
ADALET BAKANI
BEKİR BOZDAĞ (Yozgat) – Evet, Sayın Başkanım, değerli arkadaşlar… 
Sayın Köktürk:
“Adli yıl açılışını düzenleyen maddenin yürüklükten kaldırılması, adli yıl
törenlerini yasaklama anlamına geliyor mu?” dedi. Bir defa, sayın vekilimizin
konuşmasını ben de dinledim ancak bu düzenleme, adli yıl törenlerini yasaklayan
bir düzenleme değildir. Maddenin yürürlükten kalkması, adli yıl açılış
törenlerinin yapılmasını yasaklamamaktadır, engellememektedir, sadece, bu
alanda yasayla Yargıtaya verilmiş tekel sona ermekte, adli yıl açılış
törenlerinin yapılması konusunda tam bir hürriyet getirilmektedir. Gerek
barolar gerek adliyeler zaten bunları yapıyorlar, bundan sonra da Yargıtayımız
bu adli yıl açılış törenlerini yapabilecektir.
Maddi konularda,
Komisyonda da söylediler, bazı problemler olabilir diye. Bu konuda da biz
destek oluruz sıkıntı olduğu zaman, Adaleti Güçlendirme Vakfından da destek
olabiliriz, başka bütçe kalemlerinden de. Bir düzenlemede sorun olduğunda,
maddi açıdan her türlü desteği veririz, bunu buradan özellikle ifade etmek
isterim.
Sayın
Bayraktutan’ın Batum Havaalanı’yla ilgili söylediği konu tabii benim doğru
cevap verebileceğim bir konu değil, ancak bunu ben bir vazife olarak alıyorum.
Hem Ulaştırma Bakanımızla hem de ilgili diğer yetkililerle bizzat görüşeceğim,
takibini yapacağım, özellikle bilmenizi isterim.
Tabii, Sayın
Işık’ın “17-25 Aralıkla ilgili kaç tane hâkim ve savcının yeri
değiştirilmiştir?” diye bir sorusu var. Bunlara ilişkin, “17 ve 25 Aralıkta
soruşturma yaptı” diye yeri değiştirilen bir hâkim ve savcı yok. Yani, yer
değişiklikleri var, mazeret kararnameleri yapıldı, o mazeret kararnamelerinin
içerisine bazıları başka nedenle, örneğin, diyelim ki Muammer Akkaş’tı, o,
bildiri dağıttı, işte birtakım şeyler yaptı diye, o çerçevede hizmet gereği bir
değişiklik yapıldığını biliyorum, diğerleri, mazeret kararnamesi ama o döneme
rastgeldiği için sanki bu mazeret kararnamesinde yer alanların tamamı, bunlarla
irtibatlıymış gibi kamuoyuna lanse edildi. Hizmet gereği ataması yapılanların
sayısı, -tabii, o kararnamedekilerin tamamı değil, bir kısmının bizzat talebi- çok
azdır, onu özellikle ifade etmek isterim. 
Diyarbakır’la
ilgili sorduğunuz konuyu benim incelemem lazım, ben, işin doğrusu, takip
edemedim, size yanlış bir bilgi vermek istemem buradan. Ancak, eğer dediğiniz
gibi bir şey varsa, bununla ilgili, tabii, kolluğun buna müdahale etmesi,
gereğini yapması gerekir. Zannedersem, eğer olmuşsa, müdahale de mutlaka
yapılmıştır ama süreçle ilgili doğru bir bilgi edindikten sonra benim size bilgi
verebilme imkânım olur. 
Sayın Yeniçeri,
çok uzun sorular sordu yani epey bir peş peşe sıralayınca, işin doğrusu,
hepsine cevap verme noktasında sıkıntım var, kendi de takdir eder, hepsine
cevap veremeyebilirim. Bu düzenlemelerin, Yargıtay ve Danıştaydaki üye sayısını
artıran düzenlemelerin Yargıtay ve Danıştayın iş yüküyle doğrudan ilgili
olduğunu izah ettim. Herhangi bir af düşüncemiz yok. Bunu özellikle ben ifade
etmek isterim. Burada zaman zaman söylüyorlar, böyle bir düşüncemiz yoktur.
Bunu bir kez daha buradan ifade etmek isterim. 
YUSUF HALAÇOĞLU
(Kayseri) – Ama yarın çıkabilir. 
ADALET BAKANI
BEKİR BOZDAĞ (Yozgat) - Tabii, yargının bağımsızlığı ve tarafsızlığı, hepimizin,
üzerinde hassasiyetle durması gereken bir konudur. Yargı görevi yapanların,
görevlerini yerine getirirken Anayasa’ya, kanuna ve hukuka uygun vicdani bir
kanaatle hareket etmeleri, kararlarını da bu çerçevede vermeleri, yargının
bağımsızlığı ve tarafsızlığının en somut göstergesi olur. Ben hep ifade ettim,
biz hangi düzenlemeyi yaparsak yapalım, kâğıt üzerinde yaptığımız düzenlemeler,
uygulayıcılar tarafından doğru uygulanmadığı sürece, yasal düzenlemelerle
yargının bağımsızlığını ve tarafsızlığını temin edemeyiz. Bunun gerçek manada
temini, yasal düzenlemeler yanında yargı görevi yapanların da verdikleri adil
kararlarla bunu sağlamalarıyla olur. Herhangi bir demokratik ülke, kendi
yargısı içerisinde yasalarıyla, anayasasıyla ve vicdanıyla bağlı olmayan, başka
bağlılıklarla hareket eden herhangi bir kişinin varlığına göz yumamaz. Böyle
bir varlığı görmezden gelmezlik yapamaz, yaparsa orada hukuk devleti de yok
olur, orada yargının bağımsızlığı da yok olur, sağlıklı demokrasi de yok olur.
Hepimizin, hep beraber, hukuk devletine sahip çıkmamız lazım. 
Ahmet Duran
Bulut Beyefendi, Plan ve Bütçe Komisyonu görüşmeleri sırasında sorulan bir
soruya verdiğim cevap üzerinden -zannedersem- soruyor 300 PKK’lının serbest
bırakılmasıyla ilgili. Ben bir defa, böyle bir açıklama yapmadım. “300 PKK’lıyı
serbest bırakacağız.” diye benim böyle bir açıklamam kesinlikle yok. Plan ve Bütçe
Komisyonunda olan arkadaşlarım var, buradalar, MHP’den de arkadaşlarımız var,
CHP’den de var; onlar da bunun tanığıdır. Bana sorulan soru şu: “Cezaevlerinde
bulunan, tek başına hayatını idame ettiremeyeceği heyet raporuyla sabit olan ve
raporu da Adli Tıp Kurumu tarafından onaylanmış olan kaç kişi var
cezaevlerinde?” Bunlara ilişkin rakamlar verdim, “Bunlarla ilgili ne düşünüyorsunuz?”
diye sorduğunuzda. 
Biz bu konuyu
bir insani konu olarak düşünüyoruz, görüyoruz. Yani cezaevinde olan herkes,
işlediği suç ne olursa olsun ailesinin ve sevdiklerinin devletimize emanetidir.
Onların sağlığından, her türlü ihtiyacından, güvenliğinden devlet olarak biz
sorumluyuz, bunun gereğini yapmamız lazım. Eğer bir kişinin tek başına
cezaevinde yaşayamayacağı heyet raporuyla sabitse, yatalaksa ve tedavisi için
de bunun başka bir ortama geçmesi öngörülüyorsa, bizim burada bir
değerlendirme yapmamız lazım. 
ALİM IŞIK
(Kütahya) – Bu durumda kaç kişi var?
BÜLENT BELEN
(Tekirdağ) – Sayın Bakan, saldırgan canlı bomba oluyor ondan sonra.
ADALET BAKANI
BEKİR BOZDAĞ (Yozgat) – Vicdani açıdan da bir değerlendirme yapmamız lazım,
insani açıdan da bir değerlendirme yapmamız lazım ama benim kesinlikle “Biz
bunları, PKK’lıları serbest bırakacağız.” diye bir açıklamam olmadı, olması da
mümkün değildir. Böyle bir değerlendirme yapamam ben.
YUSUF HALAÇOĞLU
(Kayseri) – Cumhurbaşkanı affıyla yaparsınız. 
ADALET BAKANI
BEKİR BOZDAĞ (Yozgat) – Yani, benim de vicdanım, böyle bir değerlendirme
yapmaya müsait değil. Benim anlayışım da müsait değil. Yani hukuk neyse
bunlarla ilgili…
ALİM IŞIK
(Kütahya) – Kaç kişi…
ADALET BAKANI
BEKİR BOZDAĞ (Yozgat) – Cezaevlerinde hasta, tutuklu ve hükümlülerden rapor
aşamasında olan veya rapor süreçleri devam eden kaç kişi olduğuna ilişkin… 
LEVENT GÖK
(Ankara) – 500’ün üzerinde… 
ADALET BAKANI
BEKİR BOZDAĞ (Yozgat) – Rakamları isterseniz yarın size takdim edeyim, şu anda
elimde net rakamlar yok. Plan ve Bütçe Komisyonunda ben açıkladım ama yarın,
isterseniz, ben size bu rakamları burada gelirim, arkadaşlarım… 
(Mikrofon
otomatik cihaz tarafından kapatıldı) 
BAŞKAN- Teşekkür
ederim Sayın Bakan. 
Birinci bölüm
üzerindeki görüşmeler tamamlanmıştır. 
Birleşime beş
dakika ara veriyorum. 
 Kapanma
Saati: 23.58 
BEŞİNCİ OTURUM
Açılma Saati: 00.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Muhammet Bilal MACİT (İstanbul)
-----0-----
BAŞKAN – Sayın
milletvekilleri, Türkiye Büyük Millet Meclisinin 18’inci Birleşiminin Beşinci
Oturumunu açıyorum.
655 sıra sayılı
Kanun Teklifi’nin görüşmelerine devam edeceğiz.
Komisyon yok.
Ertelenmiştir.
4’üncü sırada
yer alan, Ceza İnfaz Kurumları Güvenlik Hizmetleri Kanunu Tasarısı ve Adalet
Komisyonu Raporu’nun görüşmelerine başlayacağız.
4.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)

BAŞKAN –
Komisyon yok.
Ertelenmiştir.
5’inci sırada
yer alan, Dünya Posta Birliği Kuruluş Yasasına Yedinci Ek Protokolün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
5.- Dünya Posta Birliği Kuruluş Yasasına Yedinci Ek
Protokolün Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/337) (S. Sayısı: 73)

BAŞKAN –
Komisyon yok.
Ertelenmiştir.
Diğer işlerde de
komisyon bulunamayacağı anlaşılmaktadır.
Alınan karar
gereğince, kanun tasarı ve teklifleriyle komisyonlardan gelen diğer işleri
sırasıyla görüşmek için 26 Kasım 2014 Çarşamba günü saat 14.00’te toplanmak
üzere birleşimi kapatıyorum.
Teşekkür
ediyorum, iyi geceler diliyorum.
 Kapanma
Saati: 00.03





(*)(10/124), (10/126), (10/320),
(10/321), (10/336), (10/601), (10/637), (10/958), (10/1055), (10/1126),
(10/1127), (10/1128), (10/1129), (10/1130), (10/1131), (10/1132), (10/1133),
(10/1134), (10/1135), (10/1136), (10/1137), (10/1138), (10/1139), (10/1141),
(10/1142), (10/1143), (10/1145), (10/1147) esas numaralı Meclis araştırması
önergeleri tutanağa eklidir.


(X) 655 S. Sayılı Basmayazı Tutanağa
eklidir. 




