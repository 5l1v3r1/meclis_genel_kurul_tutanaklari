



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 74’üncü
Birleşim
 11
Mart 2015 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Manisa Milletvekili Erkan Akçay'ın,
üniversitelerdeki terör saldırılarına ilişkin gündem dışı konuşması
2.- Tunceli Milletvekili Hüseyin Aygün'ün, Türkiye’de
adalete ilişkin gündem dışı konuşması
3.- İstanbul Milletvekili Metin Külünk'ün, Avrupa’da
yükselen ırkçılık ve İslamofobi ile Avusturya İslam yasasına ilişkin gündem
dışı konuşması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Meral Akşener'in,
hatip kürsüsünden artan suların israf edilmemesi yönünde birden fazla kişi tarafından
arandığı ve bu suların değerlendirilmesine ilişkin konuşması

VI.- AÇIKLAMALAR
1.- Mersin Milletvekili Aytuğ Atıcı'nın, Berkin
Elvan’ın ölüm yıl dönümüne ve Millî Eğitim Bakanlığındaki kadrolaşmanın sınır
tanımadığına ilişkin açıklaması
2.- Afyonkarahisar Milletvekili Kemalettin Yılmaz'ın,
Gıda, Tarım ve Hayvancılık Bakanlığındaki kadrolaşma nedeniyle işlerin
aksadığına ilişkin açıklaması
3.- Kütahya Milletvekili Alim Işık'ın, şube
yöneticileri ile okul müdürlerinin görevden alınmalarıyla ilgili yürütmeyi
durdurma kararlarının uygulanması konusunda Millî Eğitim Bakanlığını göreve
davet ettiğine ilişkin açıklaması
4.- Isparta Milletvekili S. Nevzat Korkmaz'ın, AKP’nin
yanlış ekonomi politikaları ve Cumhurbaşkanının yersiz demeçleriyle doların
2,60 TL’nin üzerine çıktığına ve başta Cumhurbaşkanı olmak üzere Hükûmet
yetkililerinin ekonomiyi bilenlere bırakmaları gerektiğine ilişkin açıklaması
5.- Ankara Milletvekili Özcan Yeniçeri'nin, Anayasa’yı
çiğneyen Cumhurbaşkanı, siyasileştirilmiş MİT, AKP’lileştirilmiş yargı ve
AKP’nin kolluk kuvveti hâline getirilmiş emniyetiyle Türkiye’nin resmen polis
devletine dönüştürüldüğüne ilişkin açıklaması
6.- Adana Milletvekili Seyfettin Yılmaz'ın, Kadınlar
Birinci Ligi’nde mücadele eden Adana İdmanyurdu’na 8 Mart Dünya Kadınlar
Günü’nde yapılan saldırının sorumlularının bulunması gerektiğine ve Türkiye
Büyük Millet Meclisini şahsa özel yasa çıkarmaktan ziyade milletin dertlerine çözüm
bulabilecek yasama faaliyetlerinde bulunmaya davet ettiğine ilişkin açıklaması
7.- Kocaeli Milletvekili Mehmet Hilal Kaplan'ın, Berkin
Elvan’ın ölüm yıl dönümüne ve Dilovası’nda yeni bir çevre katliamı yapıldığına
ilişkin açıklaması
8.- İstanbul Milletvekili Abdullah Levent Tüzel'in,
Berkin Elvan’ın ölüm yıl dönümüne ilişkin açıklaması
9.- Mersin Milletvekili Ali Öz'ün, Tarsus ile Hatay
arasındaki arıcıların mağduriyetlerinin giderilmesi için direkt ve elden destek
sağlanması konusunda Hükûmeti duyarlı olmaya davet ettiğine ilişkin açıklaması
10.- Ankara Milletvekili Levent Gök'ün, Berkin Elvan’ın
ölüm yıl dönümüne ilişkin açıklaması
11.- Ankara Milletvekili Haluk Özdalga'nın, AKP’nin dış
siyasetinin ucuz ve sağlıksız bir zihniyet üzerine kurulu olduğuna ilişkin
açıklaması
12.- Manisa Milletvekili Erkan Akçay'ın, Berkin
Elvan’ın ölüm yıl dönümüne ilişkin açıklaması
13.- Iğdır Milletvekili Pervin Buldan'ın, Halkların
Demokratik Partisi olarak, Berkin Elvan’ın ölüm yıl dönümüne ilişkin açıklaması
14.- Diyarbakır Milletvekili Mine Lök Beyaz'ın, HDP
grup önerisi üzerinde yaptığı konuşmasındaki bazı ifadelerine ilişkin
açıklaması
15.- Kayseri Milletvekili Yusuf Halaçoğlu'nun, Hakan
Fidan’ın tekrar MİT Müsteşarlığına atanmasının kanunsuz bir uygulama olduğuna
ilişkin açıklaması
16.- Tekirdağ Milletvekili Tevfik Ziyaeddin Akbulut'un,
İzmir Milletvekili Aytun Çıray’ın 684 sıra sayılı Kanun Tasarısı’nın 58’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
17.- Hakkâri Milletvekili Adil Zozani'nin, Oturum
Başkanı TBMM Başkan Vekili Meral Akşener’in 684 sıra sayılı Kanun Tasarısı’nın
59’uncu maddesiyle ilgili önergenin oylaması sırasında İç Tüzük’ün 57’nci
maddesine göre işlem yapmasının doğru olmadığına ilişkin açıklaması




VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Şırnak Milletvekili Hasip Kaplan ve 21
milletvekilinin, antidepresan ilaçların temini ve kullanımındaki artışın
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/1248)
2.- İstanbul Milletvekili Mustafa Sezgin Tanrıkulu ve
19 milletvekilinin, kolluk güçlerinin işkence ve kötü muamele uygulamasına
neden göz yumulduğunun araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1249)
3.- Eskişehir Milletvekili Ruhsar Demirel ve 19
milletvekilinin, çocukları çalışmaya iten nedenler ile çalışan çocukların maruz
kaldığı istismar, iş kazaları ve bağlantılı hastalıkların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1250)

VIII.- GEÇEN TUTANAK HAKKINDA KONUŞMALAR
1.- Şırnak Milletvekili Hasip Kaplan'ın, 10/3/2015
tarihli 73’üncü Birleşimdeki bazı ifadelerini düzelttiğine ilişkin konuşması
2.- İstanbul Milletvekili Abdullah Levent Tüzel'in,
10/3/2015 tarihli 73’üncü Birleşimdeki bazı ifadelerini düzelttiğine ilişkin
konuşması
3.- Osmaniye Milletvekili Hasan Hüseyin Türkoğlu'nun,
10/3/2015 tarihli 73’üncü Birleşimdeki bazı ifadelerini düzelttiğine ilişkin
konuşması

IX.- ÖNERİLER
A) Siyasi Parti Grubu Önerileri
1.- HDP Grubunun, Kars Milletvekili Mülkiye Birtane ve
arkadaşları tarafından, kadın işsizliğinin nedenlerinin araştırılması amacıyla
17/12/2012 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 11 Mart 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- MHP Grubunun, 13/1/2015 tarihinde Konya
Milletvekili Mustafa Kalaycı ve arkadaşları tarafından, emeklilerin sorunlarının
araştırılması; Mersin Milletvekili Mehmet Şandır ve arkadaşları tarafından,
ülkemizdeki sayıları 9 milyonu bulan emeklilerimizin içinde bulundukları
sıkıntıların araştırılması, taban aylıklarının eşitlenmesi, maaş farklılıklarının
giderilmesi ve yaşadıkları sorunların araştırılarak alınması gereken önlemlerin
belirlenmesi amacıyla (10/148) Türkiye Büyük Millet Meclisi Başkanlığına
verilmiş olan Meclis araştırması önergelerinin, Genel Kurulun 11 Mart 2015 Çarşamba
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
3.- CHP Grubunun, Çorum Milletvekili Tufan Köse ve 19
milletvekili tarafından, Çorum ilinin turizm alanındaki sorunlarının
araştırılarak alınması gereken önlemlerin belirlenmesi amacıyla 9/5/2013
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 11 Mart 2015 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi


X.- SATAŞMALARA İLİŞKİN KONUŞMALAR
1.- Kars Milletvekili Mülkiye Birtane'nin, Diyarbakır
Milletvekili Mine Lök Beyaz’ın HDP grup önerisi üzerinde yaptığı konuşması
sırasında şahsına satışması nedeniyle konuşması
2.- Bingöl Milletvekili İdris Baluken'in, Diyarbakır
Milletvekili Mine Lök Beyaz’ın HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
3.- Amasya Milletvekili Mehmet Naci Bostancı'nın,
Ankara Milletvekili Levent Gök’ün usul görüşmesiyle ilgili konuşması sırasında
AK PARTİ Grubuna sataşması nedeniyle konuşması
4.- Ankara Milletvekili Levent Gök'ün, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında CHP Grubuna sataşması nedeniyle konuşması
5.- Kayseri Milletvekili Yusuf Halaçoğlu'nun, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında MHP Grubuna sataşması nedeniyle konuşması
6.- Hakkâri Milletvekili Adil Zozani'nin, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında HDP Grubuna sataşması nedeniyle konuşması
7.- Bingöl Milletvekili İdris Baluken'in, Bilecik
Milletvekili Fahrettin Poyraz’ın MHP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
8.- Kayseri Milletvekili Yusuf Halaçoğlu'nun, Bilecik
Milletvekili Fahrettin Poyraz’ın MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
9.- Ankara Milletvekili Levent Gök'ün, Bilecik
Milletvekili Fahrettin Poyraz’ın MHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
10.- Hakkâri Milletvekili Adil Zozani'nin, Bilecik
Milletvekili Fahrettin Poyraz’ın MHP grup önerisi üzerinde yaptığı konuşması
sırasında şahsına sataşması nedeniyle konuşması
11.- Çorum Milletvekili Salim Uslu'nun, Çorum
Milletvekili Tufan Köse’nin CHP grup önerisi üzerinde yaptığı konuşması sırasında
şahsına sataşması nedeniyle konuşması
12.- Çorum Milletvekili Tufan Köse'nin, Çorum
Milletvekili Salim Uslu’nun sataşma nedeniyle yaptığı konuşması sırasında
şahsına sataşması nedeniyle konuşması
13.- Çorum Milletvekili Tufan Köse'nin, Çorum
Milletvekili Cahit Bağcı’nın CHP grup önerisi üzerinde yaptığı konuşması
sırasında şahsına sataşması nedeniyle konuşması
14.- İstanbul Milletvekili Mehmet Akif Hamzaçebi'nin,
Şırnak Milletvekili Hasip Kaplan’ın 684 sıra sayılı Kanun Tasarısı’nın 58’inci
maddesiyle ilgili önerge üzerinde yaptığı konuşması sırasında CHP eski Grup
Başkanına sataşması nedeniyle konuşması
15.- Amasya Milletvekili Mehmet Naci Bostancı'nın,
İstanbul Milletvekili Mehmet Akif Hamzaçebi’nin sataşma nedeniyle yaptığı
konuşması sırasında AK PARTİ eski Grup Başkanına sataşması nedeniyle konuşması
16.- Şırnak Milletvekili Hasip Kaplan'ın, İzmir
Milletvekili Aytun Çıray’ın 684 sıra sayılı Kanun Tasarısı’nın 58’inci maddesiyle
ilgili önerge üzerinde yaptığı konuşması sırasında şahsına sataşması nedeniyle
konuşması
17.- İzmir Milletvekili Aytun Çıray'ın, Amasya
Milletvekili Mehmet Naci Bostancı’nın yerinden sarf ettiği bazı ifadeleri sırasında
şahsına sataşması nedeniyle konuşması
18.- Kayseri Milletvekili Yusuf Halaçoğlu'nun, Mersin
Milletvekili Ertuğrul Kürkcü’nün 684 sıra sayılı Kanun Tasarısı’nın 59’uncu
maddesiyle ilgili önerge üzerinde yaptığı konuşması sırasında Milliyetçi
Hareket Partisine sataşması nedeniyle konuşması
19.- Gaziantep Milletvekili Ali Serindağ'ın, Ertuğrul
Kürkcü’nün 684 sıra sayılı Kanun Tasarısı’nın 59’uncu maddesiyle ilgili önerge
üzerinde yaptığı konuşması sırasında Cumhuriyet Halk Partisine sataşması
nedeniyle konuşması

XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Meral Akşener’in
HDP grup önerisinin görüşmeleri sırasında konuşan hatibi uyarmamasıyla ilgili
tutumunun İç Tüzük’ün 66’ncı maddesine uygun olup olmadığı hakkında

XII.- SEÇİMLER
A) Komisyonlarda Açık Bulunan Üyeliklere Seçim
1.- Anayasa Komisyonunda açık bulunan üyeliğe seçim

XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684)
6.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688)

XIV.- YAZILI SORULAR VE CEVAPLARI
1.- İstanbul Milletvekili Mahmut Tanal'ın, Bakanlığın
akreditasyon uyguladığı basın organlarına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/58707) 
2.- İstanbul Milletvekili Abdullah Levent Tüzel'in,
Zonguldak'ta redevans süresi dolan bir maden işletmesinde çalışan işçilerin
durumuna ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/58709)
3.- Ardahan Milletvekili Ensar Öğüt'ün, İran'a yapılan
yiyecek, ilaç ve tıbbi malzeme ihracatına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/58711) 
4.- Antalya Milletvekili Yıldıray Sapan'ın, güneş
enerjisinden elektrik üretimine ve bu kapsamda yapılan çalışmalara ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/58716)
5.- Ankara Milletvekili Aylin Nazlıaka'nın, 2011-2014
yılları arasında yolsuzluk nedeniyle soruşturma veya dava açılan üst düzey
bürokratlar ile görevden alınan personele ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/58717)
6.- Ardahan Milletvekili Ensar Öğüt'ün, BOTAŞ'a açılan
davalara ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/58953)
7.- Ankara Milletvekili Zühal Topcu'nun, 2012-2014
yılları arasında Bakanlık ile bağlı kurum ve kuruluşlar tarafından yürütülen
destek ve hibe programları çerçevesinde desteklenen projelere ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/58956)
8.- İzmir Milletvekili Rahmi Aşkın Türeli'nin, enerji
santrallerine ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/58962)
9.- Ankara Milletvekili Levent Gök'ün, doğal gaz
fiyatlarında indirim yapılmasına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/58963)
10.- Balıkesir Milletvekili Ayşe Nedret Akova'nın,
Giresun SEKA Aksu Kağıt Fabrikasının özelleştirilmesine ilişkin Başbakandan
sorusu ve Maliye Bakanı Mehmet Şimşek’in cevabı (7/60079)
11.- Diyarbakır Milletvekili Altan Tan'ın, Mersin
Limanı'nda yaşanan çeşitli sorunlara ilişkin sorusu ve Gümrük ve Ticaret Bakanı
Nurettin Canikli’nin cevabı (7/60183)
12.- İstanbul Milletvekili D. Ali Torlak'ın, 2014
yılında başlatılan kamu yatırımlarına ilişkin sorusu ve Maliye Bakanı Mehmet
Şimşek’in cevabı (7/60594)
11 Mart 2015
Çarşamba
BİRİNCİ OTURUM
Açılma Saati:
14.03
BAŞKAN: Başkan
Vekili Meral AKŞENER
KÂTİP ÜYELER: İsmail
KAŞDEMİR (Çanakkale), Fehmi KÜPÇÜ (Bolu)
-----0-----
BAŞKAN – Türkiye Büyük Millet
Meclisinin 74’üncü Birleşimini açıyorum.
Teknik bir arızadan dolayı birleşime yirmi
dakika ara vermek zorundayım, sistem düzeltildikten sonra tekrar başlayacağız. Aç
kapa yapmak zorundayım.
Birleşime yirmi dakika ara veriyorum. 
Kapanma Saati:
14.04

İKİNCİ OTURUM
Açılma Saati:
14.26
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
-----0-----
BAŞKAN – Türkiye Büyük Millet
Meclisinin 74’üncü Birleşiminin İkinci Oturumunu açıyorum.
III. YOKLAMA
BAŞKAN - Elektronik cihazla yoklama
yapacağız.
Yoklama için üç dakika süre vereceğim.
Sayın milletvekillerinin oy düğmelerine
basarak salonda bulunduklarını bildirmelerini, bu süre içerisinde elektronik
sisteme giremeyen milletvekillerinin salonda hazır bulunan teknik personelden
yardım istemelerini, buna rağmen sisteme giremeyen üyelerin ise yoklama
pusulalarını görevli personel aracılığıyla üç dakikalık süre içerisinde
Başkanlığa ulaştırmalarını rica ediyorum.
Yoklama işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır,
görüşmelere başlıyoruz.
Gündeme geçmeden önce, üç sayın
milletvekiline gündem dışı söz vereceğim.
Gündem dışı ilk söz, üniversitelerdeki
terör saldırıları hakkında söz isteyen, Manisa Milletvekili Sayın Erkan Akçay’a
aittir. 
Buyurunuz Sayın Akçay. (MHP
sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Manisa Milletvekili
Erkan Akçay'ın, üniversitelerdeki terör saldırılarına ilişkin gündem dışı
konuşması
ERKAN AKÇAY (Manisa) – Sayın Başkan,
değerli milletvekilleri; üniversitelerde son günlerde artan terör saldırıları
hakkında gündem dışı söz aldım. Hepinizi saygıyla selamlıyorum.
Değerli milletvekilleri, 20 Şubat 2015
Cuma günü, İzmir’de, Ege Üniversitesi kampüsünde, Edebiyat Fakültesi tarih
bölümü öğrencisi, ülkücü kardeşimiz Fırat Yılmaz Çakıroğlu, PKK’lı
teröristlerce saldırıya uğrayarak şehit edilmiştir. Fırat Yılmaz Çakıroğlu’na
Allah’tan rahmet diliyorum; ailesine, arkadaşlarına ve camiamıza sabırlar
diliyorum. 
Olay, bölücü terör örgütü PKK’nın açık
bir saldırısıdır. Bu olay, bizde, terör örgütü ile iktidar emrindeki bazı
güvenlik ve istihbarat teşkilatlarında bazı melun grupların ortaklaşa iş
birliğiyle hazırlanan bir ortam ve tezgâh olduğu şüphesini kuvvetli şekilde
uyandırmaktadır. Bu komplolar, geçmişte olduğu gibi somuttur ve örnekleri de
vardır. 
Bu kumpasların amacı, ülkücüleri sokak
kavgasının içine çekmektir. AKP’nin açılım politikası yüzünden dağdaki terörist
şimdi şehirlerde ve üniversitelerde terör estirmektedir. AKP iktidarı, PKK’nın
bu faaliyetlerine göz yummaktadır. 
 Fırat kardeşimiz, Ege Üniversitesi
Rektörlüğüne bir dilekçe yazarak, çoğu üniversite öğrencisi olmayan PKK’lıların
üniversiteye gelerek kendilerini tehdit ettiğini dile getirmiş ve gerekli
güvenlik önlemlerinin alınmasını istemiştir. Fırat kardeşimizin bu dilekçesini
dikkate almayan ve üniversitede güvenliği sağlamayan rektör, hangi yüzle hâlâ
koltuğunda oturmaktadır? Rektörün sorumluluğu yok mudur? Fakülte koridorları
Kandil mağarası hâline getirilirken Edebiyat Fakültesi Dekanının hiç mi
sorumluluğu yoktur? PKK’nın açık tehditlerine karşı Fırat’ın güvenliğini,
okulun asayişini sağlamayan İzmir Emniyetini kusursuz sayabilir miyiz? Fırat’ı
yaralı hâlde kırk beş dakika bekleten polisler kanuni görevlerini yerine
getirmemiş, suç işlemişlerdir. Yaralı ve kan kaybeden bir insanı öylece orta
yerde bırakıp başında beklemek hangi aklın, hangi vicdanın eseridir? Şehrin bir
PKK üssü hâline gelmesine âdeta göz yuman basiretsiz vali nerededir? Kamu
güvenliği için terör örgütünden ricacı olan İçişleri Bakanı ne yapmaktadır?
Fırat için çağrılan ambulansın kırk beş dakika geç gelmesi, gelen ambulansın
yaralıyı almasının geciktirilmesi Sağlık Bakanını hiç mi rahatsız etmemektedir?
Bu kişilerin Fırat’ın şehit edilmesinde hiçbir sorumluluğu olmadığını düşünmek,
hukuken de idareten de mümkün değildir. Ancak, bugün 20’nci gün ve bu
saydıklarımızın hiçbirinden herhangi bir istifa haberi veya bir sorumluluk
işareti duymadık. Ahlaken ve vicdanen bu kadar yozlaşmış bir yönetimin
varlığından rahatsız değil misiniz? Üniversitelerimiz, PKK’nın dağ eğitiminden
geçmiş bölücü militanların üssü hâline getirilmektedir. Öğrenim özgürlüğü ve
can güvenliği kalmamıştır. “Çözüm süreci” diyerek, taviz üstüne taviz vererek
bölücü teröristi cesaretlendiren siyasi iktidar bu ihanetin başsorumlusudur.
Hükûmeti uyarıyorum: Hükûmet
üniversitelerden terörü temizlemek zorundadır. Başbakan, İçişleri Bakanı, Millî
Eğitim Bakanı üniversitelerdeki bu terörist örgütlenmelerle mücadele etme
iradesini bir an evvel ortaya koymak durumundadır. Aksi bir durum, ülkemizde
güvenlik, demokrasi, özgürlük, eğitim ve yaşama hakkının kontrolden çıkmasına
yol açacaktır.
Gençlerimiz üzerinden kirli bir oyun
oynanmaktadır. AKP-PKK ortaklığı üniversitelerde gençlerimizin hayatını
kaybetmesine yol açmaktadır. Hükûmetin İmralı’da ve Kandil’de oturduğu masa,
birlikte Türk milletine kurdukları kumpas bu cinayetlerin hazırlayıcısıdır. Ege
Üniversitesinde başta rektör ve dekan olmak üzere üniversite yönetimi, Emniyet
Müdürlüğü, Millî İstihbarat Teşkilatı ve vali de bu provokasyonların hepsinde
birer pay sahibidir. Netice itibarıyla, AKP-PKK ortaklığı Türk gençliğini
tehdit etmektedir; AKP-PKK ortaklığı insani değerleri yok saymakta, insan
ömrünün kutsiyetini göz ardı etmektedir. Bu iş birliği, güvenliğe, demokrasiye,
özgürlüğe, eğitime ve yaşama hakkına bir tehdittir.
Bu düşüncelerle hepinize saygılar
sunuyorum. (MHP sıralarından alkışlar)
BAŞKAN – Teşekkür ederim Sayın Akçay.
Gündem dışı ikinci söz, Türkiye’de
adaletle ilgili söz isteyen Tunceli Milletvekili Sayın Hüseyin Aygün’e aittir. 
Buyurunuz Sayın Aygün. (CHP
sıralarından alkışlar)
2.- Tunceli Milletvekili
Hüseyin Aygün'ün, Türkiye’de adalete ilişkin gündem dışı konuşması
HÜSEYİN AYGÜN (Tunceli) – Sayın
Başkanım, çok teşekkürler.
Altı yüz otuz altı gün evvel
katledilen, 45 kilo girdiği hastaneden 16 kilo olarak çıkan Berkin Elvan’ın
hikâyesi adaletin ne rezil durumda olduğunu gösteren tek başına bir dava olarak
gösterilebilir.
8 bin kişinin yaralandığı, 30 kişinin
gözlerinin çıktığı, 9 kişinin katledildiği Gezi olaylarıyla ilgili davalarda
kamuoyuna mal olan Ali İsmail, Ethem Sarısülük gibi kardeşlerimizin davaları
hariç, bu dosyaları devralan savcılar şu ana kadar hiçbir işlem yapmadılar. O
yüzden bu Meclise gelen Berkin Elvan’ın annesi Gülsüm Elvan şöyle dedi: “Ya
Allah’ım, benim çocuğumun başına gelen, Tayyip Erdoğan, senin de çocuğunun
başına gelsin.” Adalet işlemediği zaman böyle olur; adalet işlemediği zaman kan
davası, ilkel öç alma hukuku, kendi çocuğunu vuran polisi hedef alan özel
girişimler gündeme gelebilir. 
Bu dosyada tam 4 polisin eşkâli
belirlendi. Ve soruşturma başladıktan on ay sonra anne-babadan ifade alabilen
savcı, bu 4 polis için İstanbul Emniyet Müdürlüğüne sayısız defa yazı yazdı;
son yazdığı yazıya İstanbul Emniyeti tam beş aydır hiçbir yanıt vermedi. Ben şöyle
düşünüyorum: Bu 4 polis muhtemelen IŞİD’e katılmışlardır. Sır olup yok oldular,
bunların nerede olduğunu İstanbul Emniyeti bilmiyor. Kim olduklarını ben
biliyorum çünkü Ulusal Kriminal Büro var, bunların ismini tespit etti ama benim
açıklamam uygun olmaz ki. Eğer bir devlet varsa, yargı varsa bu kişiler
gitmeli, Berkin’in kafasına niye nişan alarak ateş ettiklerini, niye 14 yaşında
bir çocuğu öldürdüklerini orada yargıya anlatmalılar, tabii yargı diye bir şey
varsa. Yargı diye bir şey var mı, mesele bu. 
Bu dosyada tam 5 savcı değişmiş
arkadaşlar şu ana kadar. 1 savcı dört ay hiçbir işlem yapmamış. Dosyayı almış,
ne avukatlarla görüşme ne anne-babayla görüşme ne bu olayın zanlısı olan
Emniyet Müdürlüğüyle görüşme, hiçbir şey yapmamış. Ya, bu savcılık nasıl bir
meslek anlamadım ki? Gerçekten, insan biraz utanmaz mı, beş ay bir dosyada,
öldürülmüş bir çocuğun dosyasında hiçbir işlem yapmıyorsunuz? Tabii, savcıların
niye görüşmediğini ben çok iyi anlıyorum, şunun için görüşmüyorlar: “Emri ben
verdim.” diyen Tayyip Erdoğan Berkin’i katledenlere kol kanat geriyor. O yüzden
sahip çıkıyorlar, o yüzden sessiz kalıyorlar, o yüzden 14 yaşındaki bir çocuğun
ölüsünden vicdani, hukuki -yasal sorumluluklarını geçiyorum- hiçbir rahatsızlık
duymuyorlar, hiçbir işlem yapmıyorlar. Savcıların bir bölümü de bu arada
paralelmiş, AKP öyle dedi, bunların yerini değiştirdi falan; bu da inanılmaz
bir şey. Zaten hiçbir şey yapmayan savcılar… Tam 5 savcı değiştirdik şu ana
kadar.
Arkadaşlar, bugün 1’inci yıl dönümü
çocuğun ölümünün, 11 Mart 2014’ten bu yana bir yıl geçmiş. Fırat için de
başsağlığı diliyorum. Gerçekten çok üzüldüm ve öldürüldüğünde onun acısına
sahip çıktım, Ege’deki kardeşimizin, hemen söyleyeyim. Bir yıldır hiçbir işlem
yapmayan bir Emniyet örgütü var ve bu 1’inci yıl anmalarına bugün Emniyet
örgütü yine saldırdı. İstanbul Çekmeköy’de, Gezi Parkı’nda, bu kentte, Ankara
Tuzluçayır’da Berkin Elvan protestolarına, anmalarına polis saldırdı. Ya, böyle
bir adalet olur mu Allah aşkına? Yani, herhangi bir vatandaş -Tuzluçayır’da onu
anan arkadaşları söylemiyorum- herhangi biri yani evinde oturan sıradan biri
böyle bir devlete güvenebilir mi? Böyle bir devlet olabilir mi, hiçbir şekilde
mağdurların sesini duymayan? Hâlâ, Kabataş’ta birinin üzerine bilmem ne
yapmışlar, onun yalanlarıyla Türkiye gündemini meşgul ediyorlar. 14 yaşında bir
çocuk var ortada, ölmüş. Eğer biraz vicdan varsa -ben adaletten, sorumluluktan,
yasal görevden vazgeçtim, o zaten yok yani bir rejim yok ama- bu meselede adım
atılmalı. Bu meselenin daha fazla büyümemesi, kin ve nefret dalgalarına yol
açmaması, şiddetin hortlamaması… 
Bakın, adaletsizlik her yerde adaleti
tehdit eder ve bir kişiye yapılan adaletsizlik adaleti her yerde ortadan
kaldırır; bu, dünyanın her yerinde böyledir. İşlenmiş suçlara verilmeyen adalet
yeni suçların da kapısını açar, dünya tarihi bunu kanıtlıyor. 
Fazla söze gerek yok, çok duygusal
bir gün. Berkin’e Abbas Karakaya kardeşimin yazdığı bir şiirle selam etmek
istiyorum.
“Berkin Elvan
Damla damla karışacaktım
Benekli güneşle çilek tarlalarına
Aklıma sığmıyordu gökyüzü
Kalbimde kuşa dönüyordu
Suyun aydınlığı gecenin nabzıyla
İnecektim kar bahçelerine ağır ağır
Ölüm beni de bulacaktı ama…
Adıyla bilinir başkalarına insan
Mor kanatlı kelebeğiydim ben annemin 
Kısa bir nefes oldu hayatım
Ekmek almaya çıktığım o sabah
Bin yıldır kırmızı insanın kanı 
Gördüm akıttılar benimki de kırmızı
Annem annem esirgeme bakışlarını
Bulamıyor gözlerim ışığı sensiz.”
Çok teşekkür ederim. (CHP
sıralarından alkışlar)
BAŞKAN – Teşekkür ederim Sayın Aygün.
Gündem dışı üçüncü söz, Avrupa’da
yükselen ırkçılık ve İslamafobi ile Avusturya İslam yasası hakkında söz isteyen
İstanbul Milletvekili Sayın Metin Külünk’e aittir.
Buyurunuz Sayın Külünk. (AK PARTİ
sıralarından alkışlar)
3.- İstanbul Milletvekili
Metin Külünk'ün, Avrupa’da yükselen ırkçılık ve İslamofobi ile Avusturya İslam
yasasına ilişkin gündem dışı konuşması
METİN KÜLÜNK (İstanbul) – Sayın
Başkan, değerli milletvekili arkadaşlarım; Avrupa’da yabancı düşmanlığı ve
İslamofobi hakkında gündem dışı söz almış bulunuyorum. Hepinizi sevgiyle
saygıyla selamlıyorum. 
Hem Fırat Çakıroğlu kardeşimizin hem
de ölümünün 1’inci yılında Berkin Elvan evladımızın ailesiyle tekraren
başsağlığı dileklerimi ve üzüntülerimi paylaşıyorum ve yüce heyetinizi de
saygıyla selamlıyorum.
Sözlerime başlamadan önce, dün akşam
hem Brüksel Havaalanı’nda hem de Strazburg Havaalanı’nda yaşanan enteresan bir
olayı ve Avrupa’nın geldiği noktayı tespit eden bir hususu paylaşmak istiyorum.

Strazburg Parlamentosunda yapılacak
toplantılara katılmak üzere… AK PARTİ Brüksel Ofisi Başkan Yardımcısı Asiye
Bilgin Hanımefendi uçağa binmeden önce Brüksel Havaalanı’nda güvenlik
kontrolünden geçerken zorla başı açılmak istenmiş ve Asiye Bilgin Hanımefendi
başını açmamakta ısrar edince polis onun direnci karşısında sükûtla
geçiştirmiş. Ardından, Parlamentodaki çalışmalar bitip tekrar Brüksel’e dönme
yolunda Strazburg Havaalanı’nda Brüksel’de yaşadığının bir adım ötesine giderek
polis zorla Asiye Bilgin Hanımefendi’nin üzerini çıkarmasını istemiş. Asiye
Bilgin Hanımefendi “Ben Müslüman bir hanımım ve üzerimi çıkaramam, eğer kabin
varsa lütfen aramalarınızı kabinde gerçekleştirin.” demesine rağmen, ikinci bir
polis gelerek sözlü şiddetin derecesini yükseltmiş, meydan okurcasına “Burası
Strazburg, burada dediğimizi yapacaksınız.” diyerek bir kadına sözlü şiddet ve
daha ötesine giderek inanç özgürlüğü temelli tercihlerinin gereğinin zıddı bir
baskı uygulamıştır. Bu tavrından dolayı Fransız polisini kınıyoruz. Bu
tavrından dolayı Fransız makamlarını Asiye Bilgin Hanımefendi’den ve
Türkiye’den özür dilemeye davet ediyoruz. 
Fransız
polisinin bu tavrı ne anlama gelmektedir? Fransız polisinin bu tavrı yabancı
düşmanlığıdır. İslamofobinin, din düşmanlığı boyutunun geldiği noktadır. Nedir
bu? Avrupa’nın küresel olduğunu iddia ettiği değerlerinin yerelde sınıfta
kalmasıdır. Avrupa’nın kendine ait olduğunu iddia ettiği değerlerdeki
samimiyetsizliğinin, dün akşam ve de Avrupa’da son dönemde yükselen ırkçı
saldırılar, yabancı düşmanlığı temelinde iflas etmesi demektir. 
Bakın, Charlie
Hebdo saldırısından sonra Avrupa’da ırkçı saldırıların, yabancı düşmanlığının
ne noktaya geldiğinin fotoğraflarını sizlerle paylaşmak istiyorum: Bir camimiz
ve yakılmış hâli. Yılbaşı gecesi Neonazi saldırısına kurban götürülmek istenen
ama çok şükür, Stuttgart yakınlarında ailece bir aradayken Neonazi saldırısı
sonucu yaralanan, 20 dikiş atılan evladımızın hâli. Bu, bir diğer cami yangını.
Bu, Avrupa’da camilerimizin içlerine yapılmış gamalı haç işareti, Avrupa’nın
geldiği nokta. Bu, Avrupa’da yükselen başörtü düşmanlığının geldiği son nokta.
Bu, Avrupa’nın inanç özgürlüğü, demokrasi, özgürlük gibi kavramlarının,
camilerde insanların dinî ibadet alanlarının yakılarak iflas etmiş hâli. Bu,
bir Avrupalı polisin bir Türk gencine reva gördüğü muamelenin fotoğrafı. Bu,
bir caminin hâli. 
Bunlarla şunu anlatmak istiyorum:
Özellikle Avusturya’daki İslam yasasıyla da Avrupa’da Türkiye’yi sınırlandırma
gayretleri var. Avrupa’da, özellikle Avusturya yasasıyla bir laboratuvar
çalışması yapılarak Türkiye'nin Avrupa’daki vatandaşlarının dinî hizmetlerini
görmek amacıyla attığı adımları engelleme çalışmaları var. Bu anlamda Avrupa’yı
samimiyete davet ediyor, sizleri sevgiyle saygıyla selamlıyorum. (AK PARTİ
sıralarından alkışlar) 
BAŞKAN - Teşekkür ederim Sayın Külünk. 
V.- OTURUM BAŞKANLARININ
KONUŞMALARI
1.- Oturum Başkanı TBMM
Başkan Vekili Meral Akşener'in, hatip kürsüsünden artan suların israf
edilmemesi yönünde birden fazla kişi tarafından arandığı ve bu suların
değerlendirilmesine ilişkin konuşması
BAŞKAN – Bir şey
söyleyeceğim grup başkan vekillerine, beni birden fazla kişi aradı. Burada su
bardakları var ya “Azıcık içiyoruz, kalıyor, dökülüyor. Suyla ilgili, buna
yönelik, artık hayvanlara mı verilir, çiçekler mi sulanır, ne yapılır ne
edilir, dökülmesin yani kalan şey, bir yerde biriktirilsin, yazıktır,
günahtır.” diye arayanlar var. Nasıl bir şey yapılır onu bilmiyorum, paylaşmak
istedim. 
ALİ HAYDAR ÖNER (Isparta) – Tek kişilik
ped bardak konabilir.
LEVENT GÖK (Ankara) – Tümünü içmek
lazım. 
BAŞKAN – Hayır, ondan bahsetmiyorum
yani az içilip kalıyor, dökülüyor ya, bunların dökülmemesini... Ya hayvan
barınakları için ya da çiçek sulamak vesaire için kullanılmasına yönelik birden
fazla insanın talebi var. Ben sizinle paylaşmak istedim. 
Evet, şimdi, 60’ıncı maddeye göre söz
vereceğim. 
Sayın Atıcı...
VI.- AÇIKLAMALAR
1.- Mersin Milletvekili
Aytuğ Atıcı'nın, Berkin Elvan’ın ölüm yıl dönümüne ve Millî Eğitim
Bakanlığındaki kadrolaşmanın sınır tanımadığına ilişkin açıklaması
AYTUĞ ATICI (Mersin) – Teşekkür ederim
Sayın Başkan.
Büyük usta Nazım Hikmet 1956 yılında
yazdığı şiirde “Büyümez ölü çocuklar.” diyor. Büyük ustanın ilk kez yanıldığına
şahit oluyorum çünkü Berkin Elvan her gün büyüyor, büyümeye devam edecek. 
Değerli arkadaşlar, Millî Eğitim
Bakanlığında kadrolaşma sınır tanımıyor. Millî Eğitim Bakanlığı merkez
teşkilatı şube müdürleri, 434 kişi, şahsa bağlı şube müdürü olarak kadrolara
alındı yani kızağa çekildi. Daha sonra, buralara yeniden yapılandırma adıyla
kendi adamlarını, AKP’nin yandaşlarını getirdiler, buralara koydular. Daha
sonra, buralara atanan mağdurları şahsa bağlı eğitim uzmanı kadrosuna atadılar
ve özlük haklarını da ciddi şekilde azalttılar. Bunların özlük hakları gittiği
gibi, bilgi birikimleri de boşa gitti; sadece bu insanlar değil, ülkemiz de
zarara uğradı. Boş olan 426 adet şube müdürlüğü kadrosunun derhâl bu birikimli
insanlarla doldurulması gerekir diyor, teşekkür ediyorum.
BAŞKAN – Sayın Yılmaz...
2.- Afyonkarahisar
Milletvekili Kemalettin Yılmaz'ın, Gıda, Tarım ve Hayvancılık Bakanlığındaki
kadrolaşma nedeniyle işlerin aksadığına ilişkin açıklaması
KEMALETTİN YILMAZ (Afyonkarahisar) –
Teşekkürler Sayın Başkanım. 
Gıda, Tarım ve Hayvancılık Bakanlığında
gerek eleman eksikliği gerekse ehliyet, liyakat ve hakkaniyet ölçülerinden
ziyade, siyasi saiklerle veya “İş bilmezse bilmesin, yeter ki bizden olsun.”
anlayışıyla kadrolaşma yapıldığından işlerin aksadığını defalarca söyledim.
Evraklar burada, tarih, sayıları mevcut. Bayat ilçemizde bir çiftçimiz
TİGEM’den damızlık buzağı talep ediyor, verilen cevapta tahsisin yapıldığı
belirtiliyor ve tahsisi yapılan damızlık erkek buzağının ırkı, sayısı, teslim
olacağı süre ve işletme bile belirtiliyor. Çok güzel. Çiftçimiz seviniyor ancak
birileri devreye giriyor, ertesi gün gelen faksla bu tahsisin sehven yapıldığı
belirtiliyor. Bu tür uygulamalar ve bu evraklar da gösteriyor ki ya iş bilmez
kadrolar iş başında ya da adamına göre icraat yapılıyor. Acaba hangisi,
vatandaşımız merak ediyor. 
Saygılar sunarım. 
BAŞKAN – Sayın Işık...
3.- Kütahya Milletvekili
Alim Işık'ın, şube yöneticileri ile okul müdürlerinin görevden alınmalarıyla
ilgili yürütmeyi durdurma kararlarının uygulanması konusunda Millî Eğitim
Bakanlığını göreve davet ettiğine ilişkin açıklaması
ALİM IŞIK (Kütahya) – Teşekkür ediyorum
Sayın Başkan.
Bilindiği gibi, Millî Eğitim Bakanlığı
bünyesinde görev yapan şube müdürleri ile okul yöneticilerinin 2014-2015 eğitim
öğretim yılı öncesinde görevden alınarak bu kurumlara AKP’nin yandaş
sendikasının istekleri doğrultusunda yandaş yöneticilerin atanması sonucunda,
devletin okulları da, kurumları da siyasetin emrine sokulmuştur. Bir gecede
görevden alınan şube müdürleri ile okul müdürleri ve müdür yardımcıları
haklarını aramak için yargıya başvurmuşlar, birçoğu ilgili mahkemelerden
yürütmeyi durdurma veya göreve iade kararı almalarına karşın ne yazık ki bugüne
kadar görevlerine iade edilmemişlerdir. Bu hukuk tanımaz tavırlarıyla devletin
kurumlarını ve yargı organlarının kararlarını hiçe sayan Millî Eğitim Bakanını
acilen bu mağduriyetlerin giderilmesi konusunda göreve davet ediyorum ve
uyarıyorum. 
Sizlere de teşekkür ediyorum.
BAŞKAN – Sayın Korkmaz…
4.- Isparta Milletvekili S.
Nevzat Korkmaz'ın, AKP’nin yanlış ekonomi politikaları ve Cumhurbaşkanının
yersiz demeçleriyle doların 2,60 TL’nin üzerine çıktığına ve başta
Cumhurbaşkanı olmak üzere Hükûmet yetkililerinin ekonomiyi bilenlere
bırakmaları gerektiğine ilişkin açıklaması
S. NEVZAT KORKMAZ (Isparta) – Sayın
Başkanım, AKP’nin yanlış ekonomi politikaları ve Cumhurbaşkanının yersiz
demeçleriyle dolar 2,60’ın üzerinde. 
Hükûmet fert başına millî geliri 10.971
dolar olarak açıklamıştı -bu rakamı hadi doğru sayalım- son iki ayda doların
paramız karşısındaki yüzde 20 değer artışıyla fert başına millî gelir 8.763
dolara inmiş durumda, kişi başına 2.200 dolarlık bir düşme var. Halkın borcu 6
katrilyondan 350 katrilyona çıkmış; batık tüketici kredileri 127 kat, kredi
kartı borçları 24 kat artmış; halkın icralık borcu 22 katrilyonu geçmiş. Bilen
bilmeyen konuşacak, millet fakirleşecek. Bu kabul edilemez. 
Milliyetçi Hareket Partisi olarak başta
Cumhurbaşkanı olmak üzere tüm Hükûmet yetkililerinin ekonomiyi bilenlere
bırakmalarını, susmalarının konuşmalarından daha hayırlı olduğunu
hatırlatıyorum. 
Teşekkür ederim.
BAŞKAN – Sayın Yeniçeri…
5.- Ankara Milletvekili
Özcan Yeniçeri'nin, Anayasa’yı çiğneyen Cumhurbaşkanı, siyasileştirilmiş MİT,
AKP’lileştirilmiş yargı ve AKP’nin kolluk kuvveti hâline getirilmiş emniyetiyle
Türkiye’nin resmen polis devletine dönüştürüldüğüne ilişkin açıklaması
ÖZCAN YENİÇERİ (Ankara) – Teşekkür
ederim Sayın Başkan.
Cumhurbaşkanı Erdoğan, kendisini
Anayasa, yasa ya da hiçbir kurala bağlı hissetmemektedir; siyaset yapmakta,
muhalefet liderleriyle polemiklere girmekte, mitingler düzenlemekte ve
vatandaştan AKP için 400 milletvekili istemektedir. İçişleri eski Bakanı Efkan
Ala, üzerine yemin ettiği Anayasa’yı tanımadığını ifade etmiştir. Tayyip
Erdoğan ve Ala’nın kendilerini hangi Anayasa’ya göre konumlandırdıkları da
belli değildir. AKP milletvekili adayı Hakan Fidan AKP’ye mensup bir partilidir.
Adaylıktan çekildikten sonra böyle birinin MİT gibi bir millî strateji
kuruluşunun başına getirilmesi yanlış olmuştur. 
Görüldüğü gibi, Anayasa’yı çiğneyen
Cumhurbaşkanı; siyasileştirilmiş, partileştirilmiş MİT; AKP’lileştirilmiş
yargı, AKP’nin kolluk kuvveti hâline getirilmiş Emniyetiyle Türkiye resmen
polis devletine dönüştürülmüştür. AKP demokrasiye, Anayasa’ya ve hukuk
devletine kastetmekten suçludur, yargılanacaktır. 
Teşekkür ediyorum.
BAŞKAN – Sayın Yılmaz…
6.- Adana Milletvekili
Seyfettin Yılmaz'ın, Kadınlar Birinci Ligi’nde mücadele eden Adana
İdmanyurdu’na 8 Mart Dünya Kadınlar Günü’nde yapılan saldırının sorumlularının
bulunması gerektiğine ve Türkiye Büyük Millet Meclisini şahsa özel yasa
çıkarmaktan ziyade milletin dertlerine çözüm bulabilecek yasama faaliyetlerinde
bulunmaya davet ettiğine ilişkin açıklaması
SEYFETTİN YILMAZ (Adana) – Kadınlar
Birinci Ligi’nde mücadele eden Adana İdmanyurdu’na 8 Mart Dünya Kadınlar
Günü’nde bir saldırı düzenlenmiştir. Buradan, yetkilileri bir an önce bu kadın
futbol takımımıza yapılan saldırının sorumlularını bulmaya davet ediyorum. 
İkinci bir husus da: Yaklaşık yirmi iki
gündür burada iç güvenlik paketini görüşüyoruz. Bu, milletin hayrına olan bir
paket değildir, sadece şahısları korumaya yönelik bir pakettir. Şu seçimlere
gittiğimiz süre içerisinde milletimizin çok ciddi sorunları vardır; taşeron
işçileri sorunlarına çözüm bekliyor, atanamayan öğretmenlerden mühendislere
kadar, çiftçimizin, esnafımızın, BAĞ-KUR’lumuzun, bütün kesimlerin ciddi
sıkıntıları vardır. Yirmi iki gündür şahsa özel yasa çıkarmaktan ziyade, seçime
gidilen bu süreçte milletimizin dertlerine çözüm bulabilecek yasama
faaliyetlerinde bulunmaya davet ediyorum Türkiye Büyük Millet Meclisini.
BAŞKAN – Sayın Kaplan…
7.- Kocaeli Milletvekili
Mehmet Hilal Kaplan'ın, Berkin Elvan’ın ölüm yıl dönümüne ve Dilovası’nda yeni
bir çevre katliamı yapıldığına ilişkin açıklaması
MEHMET HİLAL KAPLAN (Kocaeli) –
Teşekkür ediyorum Sayın Başkan.
Öldürülmesinin üzerinden bir yıl geçen
sevgili Berkin Elvan’ı saygıyla anıyorum.
Türkiye’de “kanser ovası” denince akla
Dilovası geliyor. Yeni bir çevre katliamı var. Dilovası 5 organize sanayi
bölgesi, son dönemde yapılan katı atık depolama tesisi, kömür OSB’siyle âdeta
çevre katliamlarının yaşandığı bir yer. Türkiye’deki kanser oranının ortalama
yüzde 21 olduğu değer Dilovası’nda yüzde 32 civarında. 
Şimdi, Kocaeli Büyükşehir Belediyesi,
Dilovası’nın üzerinde orman arazisinin üzerine 1 milyon 500 bin metrekarelik
bir alana katı atık depolama ve bertaraf tesisi kurmaya çalışıyor. Yeşil
alanların olmadığı, çocuk parklarının olmadığı, sosyal donatılarının olmadığı;
sinema, tiyatro, sanat, kültür merkezleri yatırımlarının olmadığı bir belediye
nedense insanları burada ölüme terk etmeye çalışıyor. Yetkilileri uyarıyorum.
Teşekkür ediyorum.
BAŞKAN – Sayın Tüzel…
8.- İstanbul Milletvekili
Abdullah Levent Tüzel'in, Berkin Elvan’ın ölüm yıl dönümüne ilişkin açıklaması
ABDULLAH LEVENT TÜZEL (İstanbul) –
Teşekkür ederim Sayın Başkan.
Ben de bir yıl önce aramızdan ayrılan
14 yaşındaki sevgili çocuğumuz Berkin Elvan’ı anmak istiyorum. Okmeydanı’nda
bir emekçi ailesinin çocuğu olarak evinin önünde ekmek almaya giderken Gezi
direnişini bastırmak isteyen polislerin gaz fişeğiyle vuruldu, iki yüz altmış
dokuz gün direndi, sonunda milyonların katıldığı bir cenaze töreniyle ebediyete
uğurlandı. 
Cumhurbaşkanı bütün acımasızlığıyla
terörle ilişkilendirdi Berkin’i. Sevgili annesini meydanlarda yuhalatmaktan
çekinmedi ve Berkin Elvan, Gezi’de öldürülen 8 gencin âdeta simgesi oldu. 
Diğer bir yönüyle de, o oynadığı
bilyeler de aynı zamanda Gezi’deki halk direnişinin simgesi oldu ve şimdi
görüşmekte olduğumuz iç güvenlik yasasının gerekçesi hâline getirildi. 
Dava süründürülüyor, 18 polisin ifadesi
alındı ama hâlâ açılmadı. O nedenle, katiller ve azmettirenler cezalandırılsın.

Sevgili ailesinin de isteği adalet,
kardeşlik ve barış gerçekleşsin. 
Onu saygıyla anıyoruz. 
Hepinize selamlar. 
Teşekkür ediyorum. 
BAŞKAN – Sayın Öz…
9.- Mersin Milletvekili Ali
Öz'ün, Tarsus ile Hatay arasındaki arıcıların mağduriyetlerinin giderilmesi
için direkt ve elden destek sağlanması konusunda Hükûmeti duyarlı olmaya davet
ettiğine ilişkin açıklaması
ALİ ÖZ (Mersin) – Teşekkür ediyorum
Sayın Başkanım.
2012 ve 2013 yılları arasında,
özellikle Tarsus ile Hatay arasında arıcılar çok büyük bir mağduriyet
yaşadılar. Yine 2015 yılının Mart ayının altıncı ve yedinci günlerinde Akdeniz
Bölgesi’nde -özellikle bu alanda- yoğun bir arı zehirlenmesi meydana geldi.
İlçede tarım ilacından zehirlenen arılar tespit edilip hiçbir yardım yapılmadı,
sadece banka kredilerinin faizleri Hükûmet tarafından çıkartılan yasayla
ertelendi. Ama şunu unutmamak lazım ki: Arıcıların büyük çoğunluğunun
bankalardan kredi alabilmek adına ipotek ettirecekleri doğru düzgün bir
birikimleri yok. Dolayısıyla, bu arıcıların mağduriyetlerinin giderilmesi için
bu vatandaşlarımıza direkt ve elden destek sağlanması gerekmektedir. Hükûmeti
ve özellikle Tarım Bakanlığını bu noktada duyarlı olmaya davet ediyor, teşekkür
ediyorum. 
BAŞKAN – Sayın Gök…
10.- Ankara Milletvekili
Levent Gök'ün, Berkin Elvan’ın ölüm yıl dönümüne ilişkin açıklaması
LEVENT GÖK (Ankara) – Sayın Başkan, bu
iktidar, Berkin Elvan’dan korkuyor, 14 yaşında hayatını kaybeden Berkin
Elvan’ın kullandığı bilyelerden korkuyor. Bu iktidar, iç güvenlik paketine,
bütün çocukların oyunlarında kullandığı bilyeleri dâhil etmek suretiyle nasıl
korktuğunu bir kez daha gösteriyor. Berkin Elvan’dan korkan iktidar, Berkin
Elvan’ın acısının Türk geleneklerine, örf ve âdetlerimize göre yaşanmasına dahi
izin vermiyor. Bir yası azaltmak mümkünken bu yası daha da artıran, daha da
acıyı artıran yöntemlerle bugün ölümünün 1’inci yıl dönümünde Berkin’i anmak
isteyen binlerce kişiyi polis dağıtıyor, yine gaz bombaları ve tazyikli suyla
dağıtmaya kalkıyor. Korkunun ecele faydası yok. 
Sayın Başkan, sadece Berkin Elvan mı?
Uludere’de ölen gençleri anmak isteyen toplulukta bir “görevli” kartını
yakasına iliştirdi diye 7 Uludereli genci bu devlet mahkemeye verdi, biliyor
musunuz? Niçin? Kendini kamu görevlisi gibi göstermek suçundan dolayı. Yani,
orada toplanan yığınları tanzim etmek, onları organize, disiplinli bir şekilde
mezarlığa götürmek isteyen 7 genci, sadece 34 gencin anılmasının düzenli
yapılmasından dolayı mahkemeye veren bir devlet anlayışının, bugün niçin Berkin
Elvan’a tahammül edemediğini bir kez daha görüyoruz. Berkin Elvan ölümsüzdür,
yaşayacaktır ama onu katledenler, tarih önünde mutlaka er ya da geç en ağır bir
şekilde hesabını verecektir. 
BAŞKAN – Teşekkür ederim. 
Sayın Özdalga. 
11.- Ankara Milletvekili Haluk
Özdalga'nın, AKP’nin dış siyasetinin ucuz ve sağlıksız bir zihniyet üzerine
kurulu olduğuna ilişkin açıklaması
HALUK ÖZDALGA (Ankara) – Teşekkür
ederim. 
İflas etmiş Orta Doğu siyasetinin bir
göstergesi, Mısır’la ilişkilerimizin tamamen sıfırlanmış olması. AKP gerekçe
olarak “Mısır’da darbe oldu, biz darbeye ve darbecilere karşıyız.” diyor.
Mısır’ın hemen güneyinde Sudan’da da askerî darbe oldu; Albay Ömer Beşir,
seçimle iş başına gelen hükûmeti devirdi, Mısır’dakinden çok daha kanlı bir
rejim kurdu. Erdoğan ve Davutoğlu, Sudan’daki darbecileri hiç eleştirmedi;
aksine, darbeci Albay Beşir’in en yakın kankası oldular. Bu tutarsızlık acaba
neden? Çünkü Sudan’da Albay Beşir, laik bir hükûmeti devirdi, yerine İslamcı
bir rejim kurdu; Mısır’da General Sisi, İslamcı Müslüman Kardeşler yönetimini
devirdi. Demek ki AKP, darbeyi İslamcılar yaparsa destek veriyor, darbe,
İslamcı bir iktidarı devirmek için yapılırsa karşı çıkıyor. İşte, AKP’nin dış
siyaseti bu kadar ucuz ve sağlıksız bir zihniyet üzerine kurulu. 
Teşekkür ederim. 
BAŞKAN – Sayın Akçay.
12.- Manisa Milletvekili
Erkan Akçay'ın, Berkin Elvan’ın ölüm yıl dönümüne ilişkin açıklaması
ERKAN AKÇAY (Manisa) – Teşekkür ederim
Sayın Başkan. 
Biraz önceki gündem dışı konuşmam
sırasında süre bitmesi nedeniyle dile getirememiştim. Bugün, aynı zamanda,
hayatının baharında, 14 yaşında başına gaz kapsülü isabet ederek hayatını
kaybeden çocuk Berkin Elvan’ın da ölümünün 1’inci yıl dönümü. Berkin Elvan’a da
ve onun şahsında, hayatını kaybeden bütün mahzun ve masum evlatlarımıza da
rahmet diliyorum ve bu olayların Hükûmet bakımından yanlış yönetim anlayışından
kaynaklandığını özellikle hatırlatıyor ve Hükûmeti görevini yapmaya davet
ediyorum. 
Teşekkür ederim. 
BAŞKAN – Sayın Buldan…
13.- Iğdır Milletvekili
Pervin Buldan'ın, Halkların Demokratik Partisi olarak, Berkin Elvan’ın ölüm yıl
dönümüne ilişkin açıklaması
PERVİN BULDAN (Iğdır) – Teşekkür
ederim. 
Sayın Başkan, değerli milletvekilleri;
ben de, Halkların Demokratik Partisi olarak, Berkin Elvan şahsında, tüm katledilen
çocuklarımızı bir kez daha saygıyla anıyorum. 
Okmeydanı’ndaki Gezi eylemlerinde bir
polisin attığı gaz fişeğinin, başına gelmesiyle komaya giren ve iki yüz altmış
dokuz gün direndikten sonra 15 yaşında yaşama veda eden sevgili Berkin Elvan’ın
bugün 1’inci ölüm yıl dönümü. 
Berkin, vurulduğunda 45 kiloydu, ölüme
direnirken 16 kiloya düştü ve yüz binler bir araya geldi, onu ebediyete
uğurladı. Ne acıdır ki Berkin Elvan’ın katilleri hâlâ bulunamadı ve
yargılanmadı. Dolayısıyla, bütün çocuklarımızın katillerinin bir an önce
bulunması, yargılanması ve gerekli cezalara çarptırılması gerekir. 
Ben, Berkin Elvan şahsında, bir kez
daha, katledilen tüm çocuklarımızı saygıyla anıyorum ve onun ölümsüz olduğunu,
küçük yüreğinin bizim yüreğimizde yaşadığını ifade ediyor, ailesine bir kez
daha başsağlığı dileklerimizi iletiyorum. 
Teşekkür ederim. 
BAŞKAN – Gündeme geçiyoruz. 
Başkanlığın Genel Kurula sunuşları
vardır.
Meclis araştırması açılmasına ilişkin
üç önerge vardır, ayrı ayrı okutuyorum:
VII.- BAŞKANLIĞIN GENEL
KURULA SUNUŞLARI
A) Meclis Araştırması
Önergeleri
1.- Şırnak Milletvekili
Hasip Kaplan ve 21 milletvekilinin, antidepresan ilaçların temini ve
kullanımındaki artışın araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1248)
 Türkiye Büyük
Millet Meclisi Başkanlığına
Türkiye'de sadece bir yılda tam 37
milyon kutu antidepresan ilaç tüketilmiştir. Son dokuz yılda antidepresan ilaç
kullanımı yüzde 160 artarak rekor seviyeye ulaşmıştır. Antidepresan
kullanımındaki artışta, uzman olmayan doktorların da bu ilaçları yazabilmesinin
etkisi olduğu gözlenmektedir. Bu konuda gerekli araştırmaların yapılması ve
önlemlerin alınması için Anayasa’nın 98'inci, İç Tüzük’ün 104 ve 105'inci
maddeleri uyarınca Meclis araştırması açılmasını arz ve teklif ederiz.

1) Hasip Kaplan  (Şırnak)
2) Pervin Buldan  (Iğdır)
3) İdris Baluken  (Bingöl)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat Ata  (Batman)
8) Hüsamettin Zenderlioğlu  (Bitlis)
9) Emine Ayna  (Diyarbakır)
10) Nursel Aydoğan  (Diyarbakır)
11) Altan Tan  (Diyarbakır)
12) Adil Zozani  (Hakkâri)
13) Esat Canan  (Hakkâri)
14) Sırrı Süreyya Önder  (İstanbul)
15) Sebahat Tuncel  (İstanbul)
16) Mülkiye Birtane  (Kars)
17) Erol Dora  (Mardin)
18) Ertuğrul Kürkcü  (Mersin)
19) Demir Çelik (Muş)
20) İbrahim Binici  (Şanlıurfa)
21) Nazmi Gür (Van)
22) Özdal Üçer  (Van)
Gerekçe:
Ruhsal hastalıkların tüm dünyada her
geçen yıl daha çok insanı etkilediğine şüphe yok. Tabii ki Türkiye de bundan
muaf değil. Dünya Sağlık Örgütü de depresyonun 2020’li yıllarda kalp
hastalıklarından sonra hayatımızı tehdit eden ikinci önemli hastalık olacağını
tahmin ediyor. Her geçen gün zorlaşan hayat şartları ve bozulan insan
ilişkilerinin ruhsal sıkıntıları artırmasını çok tabii bulmakla beraber,
bunların teşhisinin giderek daha rahat konduğunu da gözden kaçırmamak gerekir.
Türkiye'de ilaç kullanımı geçen her yıl büyük bir artış gösterirken bu
artışlarda önemli bir yeri olan antidepresanların da kullanımının her geçen yıl
yükseldiği rakamlarla belirlendi. Ülkemizde 2003 yılında 14 milyon 238 bin kutu
antidepresan kullanılırken 2008 yılında 31 milyon 302 bin, 2010 yılında 34
milyon, 2012 yılında ise 36 milyon 881 bin kutu antidepresan kullanımı
gerçekleşmiştir. Bu, durumun nüfusun neredeyse yarısının antidepresan
kullandığı olarak yorumlanabileceğini yönündedir. İlaçları en çok yazan sağlık
çalışanlarının ise aile hekimleri, pratisyen hekimler, psikiyatristler ve
nörologlar olduğunun, depresyonla ilgili Dünya Sağlık Örgütünün raporlarına
göre toplumlarda her 5 kişiden 1’inin depresyona gireceğinin beklendiğini, 2020
yılında en fazla iş gücü kaybına neden olan rahatsızlığın depresyon olacağını
belirtilmektedir. Depresyon yaklaşık yüzde 15-25 arasında değişen oranlarda
görülüyor. Gelişmiş ülkelerde bu oranın yüzde 30'lara vardığı, Türkiye'de ise
yüzde 20-25'ler oranında olduğu tahmin ediliyor. Bu yüksek oranlar oldukça
dikkat çekiyor. Dünya Sağlık Örgütünün verilerine göre, toplumda her 5 kişiden 1’inin
ömür boyu depresyona gireceğinin beklendiği söylenmektedir. Kadınlarda riskin
erkeklere oranla 2 kat fazla olduğu da yapılan çalışmalarda da ortaya
çıkmıştır. Son yıllarda özellikle kamuoyunda ve bazı bilim çevrelerinde
psikiyatri ilaçlarının gereksiz kullanımına ve antidepresan tüketiminin
artışına dair endişeler aşikârdır. Bu endişenin temel dayanağının 2010 yılında
Türkiye'de satılan 34 milyon kutu antidepresan olduğu ortadadır. Türkiye'nin
yarısı neredeyse antidepresan kullanıyor. Ülkemizde antidepresan ilaçlarla
zehirlenmenin yüzde 14,5 gibi anlamlı bir orana sahip olduğuna değinen
araştırmalar, bu oranın yüksek olmasının ülkemizde antidepresan ilaçların
eczanelerden reçetesiz olarak kolaylıkla alınabilmesiyle açıklanıyor.
Antidepresan ilaçların son yıllarda gittikçe daha fazla reçetelenmesi,
ilaçların çoğunun maliyetlerinin çok düşük olmasıyla erişkin yaş grubunda
intihar oranlarının yüksekliğinin açıklanabileceğini belirtiyor. Antidepresan
ve antipsikotik ilaçların büyük çoğunluğu reçetesiz olarak eczanelerden temin
edilebilmektedir. Psikiyatr dışı hekimler tarafından kolayca antidepresan ve
antipsikotik ilaç yazılmasının birçok sakıncası bulunmaktadır. Ya da ilaç
kullanımı gerekmeyen birçok kişi psikiyatrik ilaçlar kullanmaktadır. Türkiye, dünyada
reçetesiz olarak ilaç satın alınabilen ender ülkelerden biri. Antidepresanlar,
hem intihar hem de vahşet eğilimini artırıyor. Türkiye'de bugün bunlar hiçbir
kontrole tabi değildir. Herkesin cebinde ağır antidepresanlar bulunmaktadır.
Bu tür antidepresan ilaçların
rahatlıkla temin edilmesi nedeniyle, insanlar en ufak bir sıkıntılarında bile
bu ilaçları alarak hem kendilerine hem de çevresindekilere zarar
verebilmektedir. Bu nedenle, antidepresan ilaçların temini ve kullanımındaki
artışın araştırılması ve önlem alınması için araştırma komisyonu kurulmasında
yarar bulunmaktadır.
2.- İstanbul Milletvekili
Mustafa Sezgin Tanrıkulu ve 19 milletvekilinin, kolluk güçlerinin işkence ve
kötü muamele uygulamasına neden göz yumulduğunun araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1249)

Türkiye Büyük
Millet Meclisi Başkanlığına
Türkiye, işkencenin ulusal düzeyde
önlenmesi için Birleşmiş Milletler (BM) İşkenceye Karşı Sözleşmeye Ek
Protokolü'ne uygun bir Ulusal Önleme Mekanizması kurmamıştır. Avrupa
Komisyonumun 2012 İlerleme Raporu’nda da Türkiye bu hususta eleştirilmiştir.
2012 İlerleme Raporu’nda kolluk görevlilerinin özellikle resmî olmayan gözaltı
merkezlerinde güç kullanmaya devam ettiklerine işaret edilmiş; ayrıca işkence
ve kötü muameleye ilişkin soruşturmaların adli birimlerce yavaş yürütüldüğüne, buna karşın
güvenlik güçlerinin karşıt iddialarına öncelik verildiğine dikkat çekilmiştir.
Bu bağlamda, işkenceyle mücadele için ulusal önleme mekanizmasının neden
kurulmadığını; işkence ve kötü muameleye ilişkin soruşturmaların adli
birimlerce neden yavaş yürütüldüğünü; kolluk kuvvetleri hakkında gelen
şikâyetlerin neden dikkate alınmadığını; kolluk kuvvetini şikâyet eden kişi
mağdurken nasıl sanık konumuna düşürüldüğünü; işkence suçundan haklarında
soruşturma açılan kolluk kuvvetlerine ceza verilmemesi yönünde politika
uygulanmasının sebeplerinin neler olduğunu; bireysel hak taleplerine karşı
kolluk güçlerinin işkence ve kötü muamele uygulamasına neden göz yumulduğunun
araştırılması ve incelenmesi amacıyla Anayasa’nın 98’inci ve TBMM İçtüzüğü’nün
104’üncü ve 105’inci maddeleri gereği, Meclis araştırması açılmasını arz
ederiz. 08/11/2012
Saygılarımızla.
1)
Mustafa Sezgin
Tanrıkulu  (İstanbul)
2)
Ali Özgündüz  (İstanbul)
3)
Ali Demirçalı (Adana)
4)
Tanju Özcan (Bolu)
5)
Mehmet Ali
Ediboğlu  (Hatay)
6)
Hülya Güven  (İzmir)
7)
Emre Köprülü  (Tekirdağ)
8)
Turgay Develi  (Adana)
9)
Haydar Akar (Kocaeli)
10)
Gürkut Acar (Antalya)
11)
Celal Dinçer (İstanbul)
12)
Ali Sarıbaş  (Çanakkale)
13)
İlhan Demiröz  (Bursa)
14)
Hurşit Güneş  (Kocaeli)
15)
Namık Havutça (Balıkesir)
16)
Osman Kaptan  (Antalya)
17)
Ramazan Kerim
Özkan  (Burdur)
18)
Mehmet Hilal
Kaplan  (Kocaeli)
19)
Ali Serindağ  (Gaziantep)
20)
Selahattin
Karaahmetoğlu  (Giresun)
Gerekçe:
Türkiye'nin 2005 yılında imzaladığı Birleşmiş Milletler (BM)
İşkenceye Karşı Sözleşmeye Ek Seçmeli Protokolü’nün (OPCAT) Onaylanmasına Dair
6167 sayılı Yasa, 12 Mart 2011 tarihinde Resmî Gazete'de yayımlanarak yürürlüğe
girmiştir. Türkiye, İşkenceyi Önleme Alt Komitesinin alıkonulma yerlerine
düzenli ve habersiz ziyaret yetkisini tanıma ve en geç bir yıl içinde
işkencenin ulusal düzeyde önlenmesi için Seçmeli Protokol'e uygun bir ulusal
önleme mekanizması kurma yükümlülüğü altına girmiştir. Ancak, böyle bir
yükümlülük üstlenilmesine karşın OPCAT gereği belirtilen en geç bir yıllık süre
olan 27 Ekim 2012 tarihinde işkencenin ulusal düzeyde önlenmesi için Seçmeli
Protokol'e uygun bir ulusal önleme mekanizması kurulmamıştır.
Avrupa Komisyonu'nun 2012 İlerleme Raporu'nda da Türkiye bu
hususta eleştirilmiştir. 2012 İlerleme Raporu'nda kolluk görevlilerinin
özellikle resmî olmayan gözaltı merkezlerinde güç kullanmaya devam ettiklerine
işaret edilmiş. Ayrıca işkence ve kötü muameleye ilişkin soruşturmaların
adli birimlerce yavaş yürütüldüğüne, buna karşın güvenlik güçlerinin karşıt
iddialarına öncelik verildiğine dikkat çekilmiştir.
Bizzat Emniyet Genel Müdürlüğünün
verilerine göre Şubat 2005-Haziran 2010 arasında işkence suçu uyarınca
haklarında soruşturma açılan 309 güvenlik görevlisinden sadece 2’si ceza
almıştır. 2011 yılında gözaltında 5 kişi yaşamını yitirmiştir. 15 kişi
ilköğretim veya ortaokulda gördükleri işkence ve kötü muamele sonucu
yaralanırken kolluk güçlerinin işkence veya kötü muamelesi sonucu yaralanan
kişi sayısı da 228 kişidir. Aynı yıl içinde cezaevlerinde 41 kişi hayatını
kaybederken 148 kişi de yaralanmıştır. 2012 yılının ilk dört ayında 281 kişi
işkence ve kötü muameleye maruz kalmıştır.
İşkenceyle mücadele için ulusal önleme
mekanizmasının neden kurulmadığını, işkence ve kötü muameleye ilişkin
soruşturmaların adli birimlerce neden yavaş yürütüldüğünü, kolluk kuvvetleri
hakkında gelen şikâyetlerin neden dikkate alınmadığını, kolluk kuvvetini
şikâyet eden kişi mağdurken nasıl sanık konuma düşürüldüğünü, işkence suçundan
haklarında soruşturma açılan kolluk kuvvetlerine ceza verilmemesi yönünde
politika uygulanmasının sebeplerinin neler olduğunu, bireysel hak taleplerine
karşı kolluk güçlerinin işkence ve kötü muamele uygulamasına neden göz
yumulduğunun araştırılması ve incelenmesi amacıyla bir Meclis araştırmasına
ihtiyaç duyulmaktadır.
3.- Eskişehir Milletvekili
Ruhsar Demirel ve 19 milletvekilinin, çocukları çalışmaya iten nedenler ile
çalışan çocukların maruz kaldığı istismar, iş kazaları ve bağlantılı
hastalıkların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1250)
Türkiye Büyük
Millet Meclisi Başkanlığına
Çocukları çalışmaya iten nedenler ile
çalışan çocukların maruz kaldığı istismar, iş kazaları ve bağlantılı
hastalıkların tespit edilebilmesi ve çalışan çocukların okula dönüşünün
sağlanabilmesi için gerekli önlemlerin alınabilmesi amacıyla, Anayasa’mızın
98’inci, Türkiye Büyük Millet Meclisi İç Tüzüğü'nün 104’üncü ve 105’inci
maddeleri gereğince Meclis araştırması açılması için gereğini saygılarımızla
arz ederiz.
1) Ruhsar Demirel  (Eskişehir)
2) Tunca Toskay  (Antalya)
3) Sümer Oral  (Manisa)
4) Emin Haluk Ayhan  (Denizli)
5) Erkan Akçay  (Manisa)
6) Münir Kutluata  (Sakarya)
7) Mustafa Kalaycı  (Konya)
8) Mesut Dedeoğlu  (Kahramanmaraş)
9) Necati Özensoy  (Bursa)
10) Adnan Şefik Çirkin  (Hatay)
11) Oktay Vural  (İzmir)
12) Hasan Hüseyin Türkoğlu  (Osmaniye)
13) Koray Aydın  (Trabzon)
14) Kemalettin Yılmaz  (Afyonkarahisar)
15) Muharrem Varlı  (Adana)
16) Ali Öz (Mersin)
17) Seyfettin Yılmaz  (Adana)
18) Emin Çınar  (Kastamonu)
19) Meral Akşener  (İstanbul)
20) Bülent Belen  (Tekirdağ)
Gerekçe:
"Çocuk işçi” kavramı, ülkemizdeki
yasalara göre 14 yaşını bitirmiş, 15 yaşından gün almamış çalışan bireyler
olarak tariflense de henüz yetişkinliğe adım atmadan sosyal ve ekonomik
yükümlülüklere boğulmuş; sokaklarda, ağır çalışma koşullarında ve riskli meslek
gruplarında çalışan, eğitimleri kaçınılmaz olarak ikinci sıraya itilen çocuklar
anlamına gelmektedir.
Türkiye İstatistik Kurumu 2006 Çocuk
İşgücü Anketi verilerine göre yaklaşık 1 milyon çocuk çalışanın olduğu ve bu
çocukların 600 binden fazlasının ağır işçi olarak çalıştığı Türkiye'de, çocuk
işçiliği konusu hem çocuk sağlığı ve eğitimi hem de kayıt dışı istihdam
açısından çalışma hayatının sorunlu alanlarından birisidir.
Çocuk işçiliğinin temelinde; gelir
dağılımındaki eşitsizlik başta olmak üzere, aşırı nüfus artışı, kırsaldan kente
yoğun göç, eğitim sistemindeki aksaklıklar, istihdam imkânlarının kısıtlılığı,
yeterli toplumsal bilincin oluşmaması, ailelerin eğitimsizliği gibi birçok
sosyal ve ekonomik neden bulunmaktadır.
Çocuk işçiliğinin ana nedeni yoksulluk
olarak gösterilmekte, ailelerin yeterli bütçeye sahip olmamaları ve özellikle
okul masraflarının karşılanmasında ailelerin yetersiz kalması veya çocuğun
işten alınması nedeniyle ailenin uğrayacağı gelir kaybının çocuğun okuldan
ayrılmasının en önemli nedeni olduğu düşünülmektedir.
Çocuklar kentsel alanda sanayi, ticaret
ve hizmet sektöründe hatta göçün etkisiyle sokakta; kırsal alanda ise iş
çeşitlerine ve mevsimlere göre değişiklik göstermekle birlikte yoğun olarak
tarım sektöründe mevsimlik işçi veya ücretsiz aile işçisi olarak çalışmaktadır.
1990 yılında Türkiye tarafından
imzalanan Birleşmiş Milletler Çocuk Hakları Sözleşmesi’nde, çocuğa
uygulanabilecek olan kanuna göre daha erken yaşta reşit olma durumu hariç, 18
yaşına kadar her insan çocuk sayılmaktadır.
Hükûmetin hayata geçirdiği 4+4+4 eğitim
sistemiyle düşürülen çıraklık yaşına ve yaygınlaştırmaya çalıştığı mesleki
eğitime uygun olarak, gelecekte işveren için gerekli ucuz iş gücünün çocuk
işçilerden temin edileceği ise rahatlıkla söylenebilir.
Aile bakımı, gözetimi ve korunmasından
mahrum çocukların cinsel istismara maruz kalabileceği ya da madde bağımlısı
olabileceği unutulmamalıdır.
Araştırmanın genel amacı, çalışma
hayatının sorunlu alanlarından biri olan çocuk işçilerin sayılarının artışına
gerekçe olan durumların tespit edilmesi, çocukların eğitimlerinin ikinci sıraya
itilmesinin nedenlerinin incelenerek gerekli tedbirlerin alınabilmesidir.
Araştırmanın alt amaçları:
1- Çocuk işçileri çalışma hayatına iten
sebepleri ve aile yapılarını belirlemek,
2-  Çocuk işçilerin yaşam koşullarını,
eğitim ve sağlık düzeylerini belirlemek,
3- Kayıtlı ve kayıt dışı çalışan çocuk
işçilerin sayıları ve çalıştıkları iş kollarını belirlemek,
4- İş kazaları sonucunda yaralanan,
hastalanan ve hayatını kaybeden çocuk işçilerin sayısını ve olguların
nedenlerini belirlemek,
5-  Çocuk işçilerin sosyal hakları ve
hak arama sürecinde kendilerinin ve ailelerinin bilgi düzeyini belirlemek,
6-  Cinsel istismara maruz kalan ve
madde bağımlısı olan çocuk işçileri belirlemek,
7-  Sayıları her geçen gün artan ve
okuldan ayrılmak zorunda bırakılan çocuk işçiler konusunda toplumun farkındalık
düzeyini belirlemek.
BAŞKAN – Bilgilerinize sunulmuştur. 
Önergeler, gündemdeki yerlerini alacak
ve Meclis araştırması açılıp açılmaması konusundaki görüşmeler, sırası
geldiğinde yapılacaktır. 
İç Tüzük’ün 58’inci maddesi uyarınca
bir düzeltme talebi vardır. 
Şırnak Milletvekili Sayın Hasip Kaplan,
buyurunuz. 
VIII.- GEÇEN TUTANAK
HAKKINDA KONUŞMALAR
1.- Şırnak Milletvekili
Hasip Kaplan'ın, 10/3/2015 tarihli 73’üncü Birleşimdeki bazı ifadelerini
düzelttiğine ilişkin konuşması
HASİP KAPLAN (Şırnak) – Teşekkür ederim
Sayın Başkan.
Dünkü, bir önceki birleşimdeki
görüşmelerde yürütmenin yasamaya karşı sorumlu olduğunu ifade etmiştim, bu
Merkez Bankası, faiz kurul konusunda. Hükûmetin, yasamaya hesap vermesi lazım,
bir terslik var, Hükûmet, Cumhurbaşkanlığı makamına hesap veriyor. Ve bu
durumdaki işleyişin, doları zıplattığını söylemiştim ve orada işte “Eğer
yasamaya bilgi vermiyorsanız, ha Bekçi Murtaza’ya vermişsiniz ha
vermemişsiniz.” gibi bir deyim kullanmıştım. Bunun çıkarılmasını istiyorum.
“Hükûmet, yasamaya karşı sorumludur. Bu nedenle, Hükûmet, yasamaya hesap
vermeli.”(x) olarak düzeltiyorum.
Yine, dün konuşurken önerge üzerinde,
burada AK PARTİ Grubu Başkan Vekiline bir soru sormuştum “JİTEM var mıdır?”
diye. Çünkü mahkemelerde geçiyor, her yerde geçiyor. Sonra da Komisyonda görev
alan… “Sayın Şahin, siz de cevap verin, nedir bu JİTEM, derin devlet
yapılanması içinde geçiyor?” Baktım ki çok fazla Şahin var Mecliste, Sayın
Başkan. Bir karışıklık olmasın diye hangi Şahin olduğu babında “Sayın İdris Şahin”(xx)
olarak düzeltilmesini talep ediyorum çünkü başka Şahinler de var.
Teşekkür ederim. (HDP sıralarından
alkışlar)
BAŞKAN – Teşekkür ederim.
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır. Okutup işleme
alacağım ve oylarınıza sunacağım.
IX.- ÖNERİLER
A) Siyasi Parti Grubu
Önerileri
1.- HDP Grubunun, Kars
Milletvekili Mülkiye Birtane ve arkadaşları tarafından, kadın işsizliğinin
nedenlerinin araştırılması amacıyla 17/12/2012 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 11 Mart 2015 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
11/03/2015
Türkiye Büyük
Millet Meclisi Başkanlığına
Danışma Kurulunun 11/03/2015 Çarşamba
günü (Bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin, İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
İdris Baluken
Bingöl
Grup Başkan
Vekili
Öneri:
17 Aralık 2012 tarihinde Kars
Milletvekili Mülkiye Birtane ve arkadaşları tarafından verilen (2143 sıra
no.lu), kadın işsizliğinin nedenlerinin araştırılması amacıyla Türkiye Büyük
Millet Meclisine verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak 11/03/2015
Çarşamba günlü birleşiminde, sunuşlarda okunması ve görüşmelerin aynı tarihli
birleşiminde yapılması önerilmiştir.
BAŞKAN – Halkların Demokratik Partisi
Grubu önerisinin lehinde Kars Milletvekili Sayın Mülkiye Birtane. 
Buyurunuz. (HDP sıralarından alkışlar)
MÜLKİYE BİRTANE (Kars) – Teşekkürler
Sayın Başkan.
Konuşmama başlamadan önce, Berkin
Elvan’ı ve ondan önce ve sonra katledilen çocukları bir kez daha buradan
anıyor, bundan sonra bu tür acıların yaşanmamasını diliyorum.
Değerli milletvekilleri, Türkiye’de
yaşamın her alanında erkeğin sahip olduğu hak ve özgürlüklerden çok daha geri
konumda olan kadının mağdur olduğu bir diğer alan da kadın istihdamıdır. Kadın
işsizliğinin nedenlerinin ve istihdam durumunun araştırılması için alınması
gereken önlemlerle ilgili vermiş olduğumuz Meclis araştırması önergemiz üzerine
söz almış bulunuyorum. Hepinizi saygıyla selamlıyorum.
Günümüzde kapitalist üretim ilişkileri
içerisinde kadın emeği çok kötü bir konumda ve üstelik en ucuz iş gücü olarak
gündemdeki yerini korumaktadır. Maruz kalınan yoğun sömürü ilişkileri, kadının
emek gücünü sermayeye eklemlemekle kalmıyor, aynı zamanda toplumsal cinsiyet
rollerinin yeniden üretilmesini de sağlıyor. Dünyanın her yerinde hükûmetler
kadın istihdamını artırmak için sermayeyi önceleyen ve bazı çözüm yollarıyla
esnek istihdam biçimlerini yasalaştırarak hayata geçiriyorlar. Nitekim Türkiye
ve dünyada milyonlarca kadın, düşük ücretle, güvencesiz ve örgütsüz bir şekilde
âdeta modern köleler gibi çalıştırılmakta veya bir o kadarı da işsiz
yaşamaktadır.
Sayın Başkan, değerli milletvekilleri;
kadının eşitsiz konumu, eğitim olanaklarına erişimi, sosyal hayata katılımı,
yönetsel ve idari kademelerde temsili verilerinde olduğu gibi istihdam
rakamlarında da çok net bir biçimde görülüyor. Dünya Ekonomik Forumu’nun 2011
yılı siyaset, eğitim, sağlık istihdam ve benzeri konularda kadın-erkek eşitliğine
yönelik hazırladığı rapora göre, Türkiye, cinsiyet eşitsizliği sıralamasında
134 ülke içinde 126’ncı sırada. Yine, ekonomiye katılımda 134 ülke içerisinde
131’inci sırada yer almaktadır. Çalışan kadınların çoğu, güvencesiz, düşük
ücretle, uzun çalışma saatleriyle ve sosyal güvenlik haklarından yoksun
koşullarda çalışmaktadırlar. 
TÜİSAD ve Kadının Statüsü Genel
Müdürlüğünün yine 2011 yılı verilerine göre, her yıl kadın istihdamında bir
gerileme gözlemlenmiştir. Buna göre, 1990’da yüzde 34, 2004’te yüzde 27,
2009’daysa yüzde 22 oranları, bu alanda hükûmetlerin, özellikle de kadına
yönelik politikalarıyla övünen AKP’nin başarı veya başarısızlıklarını
göstermektedir. 2014 yılı verilerine göre, sigortalı çalışan kadın sayısında
bir artış görülse de aslında geçici istihdamla uluslararası kurumların
verilerine olumlu yansıtılması için verileri şişirme politikası izlenmektedir.
Sigorta girişleri yapılan geçici çalışanlar, işten ayrılınca, sigorta girişleri
olduğu için yararlandıkları sosyal fonlardan da yararlanamıyorlar. Bu kandırma
politikalarına artık halkın inanmadığı gerçeği bilindiği hâlde bundan
vazgeçilmemesi de ayrı bir tartışma konusu. Bazı illerde kadın istihdamı 2014’e
göre artarken birçok ilde gerilemesinin nedenlerinin Hükûmet tarafından araştırılıp
ona göre politika belirlenmesi gerekmektedir. 
Değerli milletvekilleri, Türkiye’de
yıllara göre seyreden bu düşüşün temel nedenlerinden biri, Hükûmetin tarımda
dönüşüm politikalarındaki ustalığıdır diyebiliriz. TÜSİAD’ın 2008 verilerine
göre, kadınların tarımdaki istihdamı zaman içinde gerilemiş, 1995’te yüzde 71,
2000’de yüzde 60,5; 2006’da 48,4 olarak belirtilmiştir. Ayrıca, kayıt dışı
çalışan kadınların oranıysa yüzde 73’tür. Tekrar 2014 verilerine gelirsek kayıt
dışı çalışan kadın sayısı 4 milyonu aşmış durumda. TÜİK verileri, çalışan kadın
sayısını da ortalama olarak 7 milyon 986 gibi bir rakamla ifade ediyor, bunun 2
milyonu tarım alanında. Tarım ve hayvancılık politikalarında doğru temelde bir
düzenleme olursa aslında doğal topluma ve üretime dönüşle sağlıklı beslenme ve
yaşama konusunda da bir gelişmenin tekrar kadın eliyle olacağı gerçeği ortaya
çıkacaktır. 
Değerli milletvekilleri, kadın
istihdamının yarısını oluşturan, kayıt dışı istihdam edilen ve modern köle
konumundaki ev işçileri, ILO’nun tanımına göre, bir başkasının evinde ürettiği
hizmet karşısında ücret alan, ücret karşılığında bir başka evde çocuk veya
yaşlı bakımı, temizlik, aşçılık, bahçıvanlık gibi işlerde çalışan kesimleri
kapsıyor. Ev emekçilerinin sigortasız, güvencesiz ve sendikasız çalışma
koşullarıyla, aynı zamanda emekleri de görünmez kılınmaktadır. Her gün, birçok
ev emekçisi kadın kötü muameleye, sömürüye, her türlü şiddete, psikolojik ve
cinsel tacize maruz kalarak mağduriyetlerine yeni mağduriyetler eklenmektedir.
Aldıkları ücretler emeklerinin karşılığı olmadığı için eşit işe eşit ücret
sorunu da karşımıza çıkan başka bir boyut. Günlük ve haftalık çalışma süreleri
fazla olduğundan, yıpranmaları, hastalanmaları birçok sağlık sorununu da
beraberinde getirmektedir. 
Değerli milletvekilleri, OECD içinde,
kamuda kadın istihdamında da son sıralarda yer almaktayız. İstatistiklere göre,
kamuda çalışan 8.284 üst düzey yöneticinin sadece yüzde 7’si kadındır. Mülki
idarelerde, valilik ve kaymakamlıklarda, yerel yönetimlerde, başkanlık ve
encümenliklerde, yine Parlamentoda ve herhangi bir kurumda kadın yönetici
temsili oldukça düşük olan ülkemizde, kadınlardan ve haklarından bahsetmek tam
bir komedidir. Bu komediden kurtulmak için, özellikle kamu alanında kadın
istihdamına yönelik bir model geliştirmek en kolay kontrol edilecek alan olduğu
için yasal düzenlemelerle radikal kararlar almak gerekiyor. Her kurumda çalışan
kadın oranını belirlemek ve pratikte bunu uygulamakla başlandığında, kadının
hem cins olarak görünür olması, hem kadın-erkek eşitliğinde bir adım daha
ileriye gidilmesiyle sorun, insan hak ve özgürlükleri bağlamında çözülme
noktasına doğru ilerleyecektir. 
Değerli milletvekilleri, bakınız, daha
iki gün önce Sayın Cumhurbaşkanı, “İş hayatında kadının emeğinin sömürülmesine
karşı çıkalım.” çağrısı yaptı, kadın emeğinin sömürülmesini taciz olarak
gördüğünü belirtti, kadına yönelik şiddeti önlemek için yapılacak çalışmaları
bizatihi takip edeceğini söyledi. O zaman, tacizciyi, tecavüzcüyü koruyan,
mağdur olan kadını suçlayan anlayışı reddeden, kadının emeğini sömürmeyen
yasaları çıkarma zamanı gelmiştir diyorum. Bir taraftan kadın istihdamından
bahseden, diğer taraftan kadına “3-5 çocuk doğurun.” deyip onu çalışma
alanından uzaklaştırmak isteyen Sayın Cumhurbaşkanının kısa bir süre önce
kadınla ilgili söyledikleri cinsler arası eşitlik konusu da hâlâ sıcaklığını
korurken bugünlerde söylediklerine ne kadar inanılır bilemiyorum ama bu son
söylediklerini sıcağı sıcağına yerine getirmek için onun her dediğini yapan
AKP’ye de bu önergemizi kabul etmekten başka bir yol kalmadığını belirtmek
istiyorum. İşte, bu Parlamentoda muhalefet tarafından defalarca getirilen ve
iktidar tarafından da aynı şekilde reddedilen binlerce önergeden bir tanesinin
daha fırsatını siz iktidara yarattık, yarattık ki Sayın Erdoğan’ın gözüne
girebilesiniz diyor, hepinizi saygıyla selamlıyorum. (HDP ve CHP sıralarından
alkışlar) 
BAŞKAN –
Teşekkür ederim Sayın Birtane. 
Halkların
Demokratik Partisi Grubu önerisinin aleyhinde, İstanbul Milletvekili Sayın
Sedef Küçük. 
Buyurunuz. (CHP
sıralarından alkışlar) 
SEDEF KÜÇÜK
(İstanbul) – Sayın Başkan, değerli milletvekilleri; Halkların Demokrasi Partisi
Grubunca verilen öneri üzerine söz almış bulunmaktayım. 
PERVİN BULDAN
(Iğdır) – Demokratik Sayın Vekilim, Demokratik…
İDRİS BALUKEN
(Bingöl) - Halkların Demokratik Partisi.
BAŞKAN –
Halkların Demokratik…
SEDEF KÜÇÜK
(Devamla) – Halkların Demokratik Partisi Grubunca verilen öneri üzerine söz
almış bulunmaktayım. Yüce heyetinizi saygıyla selamlıyorum. 
Konuşmama
başlamadan önce, bir yıl önce hayattan koparılan güzel yüzlü, güzel gülüşlü
Berkin Elvan’ı ve katledilen tüm çocukları, tüm gençleri bir kez daha saygı ve
rahmetle anıyorum. 
Değerli
milletvekilleri, ülkemiz kadınlarının genel olarak yaşadıkları şiddet,
ayrımcılık, çarpık toplumsal algı gibi sorunlar silsilesine ek olarak, oldukça
ciddi ve kalıcı hâle gelmiş bir iş gücüne katılım ve istihdam sorunu
bulunmaktadır. Bu durum, sosyal ve siyasal hayatta olduğu gibi, ekonomik
hayatta da kadınların dezavantajlı konumunu pekiştirmektedir. 
İktidarın söylem
ve uygulamalarında varlığını giderek hissettiren ve kadını ikinci sınıf gören
yaklaşım, kadının asıl yerinin evi olduğunu, eşi ve çocuklarına bakmanın ise
temel görevi olduğunu sürekli vurgulamaktadır. 
Öyle bir ülke düşünün ki o ülkenin
Cumhurbaşkanı “Kadın-erkek eşitliği fıtrata aykırı, kadının önceliği annelik
olmalı.” diyebiliyor. O ülkenin Başbakan Yardımcısı “Kadın iffetli olacak,
herkesin içinde kahkaha atmayacak.” diyebiliyor. O ülkenin Sağlık Bakanı
“Kadınların annelik kariyerinin dışında bir başka kariyeri merkeze almamaları
gerekir.” diyebiliyor. E, Sayın Cumhurbaşkanından başlayarak neredeyse tüm
yürütmenin böylesi ayrımcı bir dil kullandığı bir ülkede, o ülkenin Dil Kurumu
da “müsait” kelimesinin karşılığı olarak “flört etmeye müsait kadın”
saçmalığını yerleştirebiliyor ya da İslam medeniyetini kuracak öncü nesiller
yetiştirmek için çalıştığını iddia eden bir vakfın kurucusu “Annen de olsa diz
kapağının altından göbeğine kadar ve sırtına bakamazsın, annen de olsa diz
kapağının üstü tahrik eder.” diyebiliyor ya da “Hamile kadınların sokakta
gezmesi doğru değil.” diyen kerameti kendinden menkul birisine devletin
televizyonunda program yaptırılabiliyor.
E, bunlar oluyor da aileden sorumlu
Bakan veya yetkili bir Allah’ın kulu “Yahu, siz ne saçmalıyorsunuz?” demiyor.
İşte, sorun da burada başlıyor zaten; sorun, kadının ikinci sınıf görüldüğü
yerde başlıyor; sorun, kadını yalnızca, iyi bir eş, iyi bir anne, iyi bir ev
kadını olduğunda makbul gören zihniyetin kendini açığa vurduğu yerde başlıyor.
Bu zihniyet kadınlarımızı öylesine kuşatmış durumda ki nefes alacak yerleri
yok. 
Kadını koruyacağını düşündüğümüz
yargıya ve onun sağladığı sözde adalete bakacak olursak -daha önce bu kürsüden
yine örnek vermiştim- İzmir’de polis tarafından vahşice dövülen Fevziye Cengiz
hakkında savcılık, polise mukavemet ve hakaretten sekiz yıl dokuz ay, Fevziye
Cengiz’i döven polislere ise bir yıl bir ay istiyor. İskenderun’da eski
sevgilisinin taciz ve ölüm tehditlerine maruz kalan kadına, savcı “E, niye
ilişkiye girip de bizi uğraştırıyorsun?” diyebiliyor. Bu kan dondurucu örnekler
bu ülkede yaşanıyor.
Değerli milletvekilleri, inanın kafayı
kuma gömmekle bir yere varılmıyor. Sonrasında, hunharca katledilen genç
kızlarımızın arkasından timsah gözyaşları dökünce de bu sorunlar ortadan
kalkmıyor. Eğer, günde 1 kadınımızı böylesi cinayetlere kurban veriyorsak
sorunumuz ciddiden de öte demektir.
Bakınız, “2014 Türkiye’de Kadına
Yönelik Aile İçi Şiddet Araştırması”nı yapan ekibin Proje Sorumlusu Sayın Doçent
Doktor İlknur Yüksel Kaptanoğlu siyasetçilerin söylemlerine dikkat çekiyor ve
“En üst düzeyde ‘Kadın ve erkek eşit değildir.’ derseniz, sokaktaki insanda
bunu pekiştirmiş olursunuz.” diyor. Bu, yabana atılacak bir saptama değildir.
Eğer kadınların kaç yaşında evlenmesi gerektiğinden başlayarak kaç çocuk
doğuracağına kadar her şeye müdahil olunuyorsa, zaten toplumda var olan
cinsiyetçi algı körükleniyorsa e bunun sonuçları da kaçınılmazdır. Aslında her
şiddet olayında bu sonuçlarla yüzleşiyoruz ama kimileri bunu görüyor, kimileri
de görmekten imtina ediyor, kimileri bu zihniyetle mücadele edilmesi
gerektiğini anlatmaya çabalıyor, kimileri de “Boş verin bu sorunları, cambaza
bakın.” diyor, böyle dediği için de her cinayetin, her şiddetin ortağı oluyor.
Değerli milletvekilleri, önce bu
cinneti yaratan zihniyetle hesaplaşmak gereği vardır. Bu zihniyet değişmeden ne
şiddet sorununu çözebiliriz ne istihdam sorununu. Araştırmalar göstermektedir
ki kadının eğitimi ve ekonomik hayata katılımı arttıkça şiddete uğrama oranı da
azalmaktadır. Yani, biraz önce sözünü ettiğim zihniyeti kırmanın yanı sıra
kadınlarımızın eğitim hakkından tam olarak yararlanmasını sağlamalı ve ekonomik
hayata katılımlarını artırmalıyız. 
Ama görünen odur ki hem eğitimde hem iş
gücüne katılımda ülkemizin durumu hiç de iç açıcı değildir. Bu kürsüden Dünya
Ekonomik Forumu’nun Küresel Cinsiyet Uçurumu Raporu’na muhalefete mensup
milletvekillerince defalarca atıf yapıldı, rakamlar ve oranlarla özellikle iş
gücüne katılım ve istihdam oranları karşılaştırıldı, ekonomik katılımda 142
ülke arasında ancak 130’uncu olabildiğimize, birçok Asya ve Afrika ülkesinin
bile gerisinde kaldığımıza ilişkin oranlar verildi. Zaten OECD ülkeleri
arasında son sırada olduğumuzu ve bu sırayı da hiç kimseye kaptırmadığımızı
biliyorsunuz. Hemen her AB ilerleme raporunda kadın istihdamında Türkiye’nin
hâli ortaya konulmaktadır. Avrupa Birliği Komisyonu raporlarında işaret edilen
ekonomik katılım ve fırsat eşitliği, eğitime erişim, sağlık ve siyasi gücü
elinde bulundurma açısından kadın ve erkekler arasındaki farkın önemli düzeyde
devam etmekte olduğuna her yıl vurgu yapılmaktadır. Bu söylenirken kadın-erkek
eşitliğini garanti altına alan hukuki düzenlemelere rağmen, eşitliğin sosyal
bir gerçekliğe de dönüşmediği ifade edilmektedir. Bu, önümüzde duran bir
gerçektir. Yani, kanunlar, yönetmelikler, teşviklerde sorun yok; sorun, bunları
hayata geçirecek idarenin yeterince istekli olmamasında ve idarecilerin kadını
ikinci sınıf algılayan zihniyetinde. 
Değerli milletvekilleri, kadınlarımızın
iş gücüne dâhil olmama sebeplerinin başında, ev işleriyle meşgul olmaları
gelmektedir. TÜİK toplumsal cinsiyet istatistiklerine göre, kadınlarımızın
yüzde 58,7’si bu nedenle iş gücüne katılamamaktadır. Burada ev işlerinden
kasıt, yaşlı ve çocuk bakımını da kapsadığından, bu açıdan önlem alınmasının
son derece faydalı olacağı kanısındayız. İş gücüne dâhil olmayan kadın nüfusun
iş gücüne katılabilmesi için bu işlerin bir kısmının kamusal hizmetler
kapsamında verilmesi, merkezî ve yerel yönetimlerin girişimleriyle açılacak
kreş, yuva ve bakımevleriyle karşılanması gerekmektedir ama ne devlet ne yerel
yönetimler ne de işverenler bu bakım hizmetlerinin yaygın olarak sağlanması
için istekli görünmemekte ve maliyet üstlenmemektedir. Özel sektör işletmelerinde
çocuk bakımına yönelik tesislerin sınırlılığının yanı sıra, bu tesislere sahip
bazı işletmelerdeki hizmetlerin niteliğinde de sorunlar vardır. Bu sorunlar
ortadan kaldırıldığında kadın istihdamında birtakım gelişmeler olacağı
inancındayım ama önce zihniyet, zihniyet, zihniyet diyorum.
Özellikle idarenin zihniyetinin
değiştirilmesi gerektiğinin altını bir kez daha çiziyor, hepinizi saygıyla
selamlıyorum. (CHP ve HDP sıralarından alkışlar)
BAŞKAN – Teşekkür ederim Sayın Küçük. 
Halkların Demokratik Partisi Grubu
önerisinin lehinde, Manisa Milletvekili Sayın Erkan Akçay. 
Buyurunuz. (MHP sıralarından alkışlar) 
ERKAN AKÇAY (Manisa) – Sayın Başkan,
değerli milletvekilleri; HDP’nin kadın işsizliği konusundaki grup önerisinin
lehinde söz aldım. Hepinizi saygıyla selamlıyorum. 
Değerli milletvekilleri, tabii, bu
konunun sosyokültürel, ekonomik, siyasal, eğitim ve fırsat eşitliği bakımından
çok önemli boyutları vardır fakat bu kısa süremiz içerisinde mümkün olduğunca
kadın işsizliği ve istihdam üzerinde konuyu değerlendirmeye çalışacağım.
İşsizlik verilerindeki tablolar,
maalesef, kadın istidamı konusunda oldukça olumsuzdur. Kadın işsizliği ve
istihdamı olunca, diğer işsizlik oranlarına göre daha karanlık, olumsuz bir hâl
almaktadır. 
2014 yılında kadınların işsizlik oranı
yüzde 11,9’dur. Bu işsizlik rakamı göreceli olarak düşük görülebilir ancak
burada dikkati çekmek istediğim bir başka veri daha var, o da kadınların iş
gücüne katılma oranı sadece yüzde 30,3’tür. Buna göre, Türkiye’de iş gücü
olarak kabul edilen kadın sayısı 8 milyon 729 bindir. 2014 yılında ülkemizde
sadece 7 milyon 689 bin kadın istihdam edilmiştir. Bu kadınların sadece 94 bini
işveren konumundadır. TÜİK rakamlarında, istihdam içerisinde değerlendirilmekle
birlikte, esasında gizli işsiz konumunda olan ücretsiz aile işçisi kadınların
sayısı ise 2 milyon 266 bindir. İstihdam edilen 7 milyon 689 bin kadına
karşılık, tam 20 milyon 112 bin kadın ise iş gücüne dâhil edilmemiştir. İş
aramayıp çalışmaya hazır olan kadınların sayısı 1 milyon 501 bindir ve ev
işleriyle meşgul olan kadınların sayısı 11 milyon 589 bindir. Buna göre, iş
gücüne dâhil edilmeyen her 2 kadından 1’i ev işleriyle meşgul olmak
durumundadır. Dikkat edersek, ülkemizde, ev işleriyle meşgul olan kadınların
sayısı kadın iş gücü sayısından 3 milyon fazladır; ev işleriyle meşgul olan
kadınların sayısı 11 milyon 589 bin, iş gücü olarak kabul edilen kadın sayısı 8
milyon 729 bindir. 
Kadınların düşük
iş gücüne katılım ve istihdam oranları Türkiye’nin istihdam alanındaki en
önemli sorunlarından biridir. Avrupa Birliği ülkeleriyle karşılaştırıldığında
Türkiye’deki kadın istihdam oranları son derece düşüktür. Toplumsal cinsiyet
eşitliğini sağlamayı hedefleyen Lizbon Stratejisi’nde belirlendiği üzere,
Avrupa Birliği üyesi ülkeler 2010 yılına kadar kadınların istihdam oranını
yüzde 60’lara çıkarmayı hedeflerken Türkiye’de bu oran 2014’te yüzde 30,3
seviyesindedir. Lizbon Stratejisi hedefinin çok gerisinde kalan bu oran,
Türkiye’de kadın istihdamı konusunun istihdam politikalarının merkezinde yer alması
gerektiğini göstermektedir. 
Türkiye’de kadın
istihdamının artırılması için Hükûmete büyük sorumluluk düşmektedir. Bunları
özetleyecek olursak, Türkiye’de çalışma çağındaki her 4 kadından sadece 1’inin
iş gücüne katıldığı, bunun Avrupa Birliği ülkeleriyle mukayese edildiğinde son
derece düşük olduğu artık istihdamla ilgili tüm kurumların açıklamalarında ve
bütün tespitlerde yer alıyor. Avrupa Birliğinin ilerleme raporlarında bu konuya
da sürekli atıfta bulunulduğu için, hemen her yerde kadın istihdamının
artırılması gerektiğinden söz ediliyor. Ancak, buna ilişkin olarak ne Hükûmeti
ne de ilgili bakanlıkları somut, zamanı ve hedefi belli istihdam programlarını
uygulama şeklinde maalesef göremiyoruz. 
Kadın
istihdamını artırmanın yollarından birisi de kadınların kendi hesabına
çalışması için onların eğitilmesi, danışmanlık ve kredi hizmeti verilmesidir.
Yeni istihdam alanları yaratmaya ve bunların kadınlara açık olmasını sağlamaya
ilişkin kamusal sorumluluğun kadın girişimciliğini destekleme projeleriyle
sınırlanamayacağı çok açıktır. Mesleki eğitimle kadınların vasıflılık düzeyi
artırılmalı ve ilgili kamu kurumları ve mesleki örgütler, sendikalar kadınların
ücretli işe yerleştirilmesinde aracı olmalıdır. Hükûmet kadınların ücretli
istihdamını artırmak için pozitif ayrımcılık uygulamalı ve yeni istihdam
edilecek kadınların sosyal güvenlik primlerinin bir kısmının devlet tarafından
üstlenilmesine imkân sağlayacak düzenlemeler yapılmalıdır. Bütün bunların
yapılması için ise kadın-erkek eşitliğini çalışma hayatına katmaya niyetli bir
iradenin varlığı gereklidir. 
Cinsiyete dayalı iş bölümü, kadınları
her türlü ev işinden, çocuk, hasta ve yaşlı bakımından sorumlu tutuyor. Bu
durum, kadınların eğitimden başlayarak çalışma hayatına ve siyasal alana
katılımını engelleyen büyük eşitsizliklerin kaynağında yatmaktadır. Bu iş
bölümünü değiştirecek zihnî ve yapısal dönüşüm için, önce kadınların üzerindeki
bakım yükünün toplumsal bir sorumluluk olarak kabul edilmesi gerekir. Buna
uygun kurumsal altyapının oluşturulması ve eşit şekilde erkekler tarafından da
üstlenilmesinin teşviki büyük önem taşımaktadır. Bunu ülkemiz açısından daha
somut bir şekilde ifade edersek okul öncesi eğitimin 4-5 yaş grubundaki
çocukların tamamını kapsayacak şekilde yaygınlaştırılması, 0-3 yaş çocuklar
için çok sayıda çocuk bakım yuvası, kreş ve benzeri kurumların açılması
hedeflerini mutlaka yeniden önümüze koymamız gerekir. 
Çok sayıda araştırma ev dışında
çalışmak isteyen ancak çalışamayan kadınların çocuklarını güvenle
bırakabileceği yerlerin olmamasının iş aramalarını engellediğini ortaya
koymaktadır. Kadın istihdamını artırmanın ön koşullarından birinin de bakım
hizmetlerine yönelik tesislerin yaygınlaştırılması olduğu açıktır. 
Sayın Başkan, değerli milletvekilleri;
tabii “işsizlik ve istihdam” deyince, mutlaka akla gelen önceliklerden birisi
de ekonomi fakat bugün itibarıyla, günümüzde, Türkiye ekonomisi ağır bir
bunalımın arifesindedir. Mali piyasalarda, özellikle döviz piyasasında yaşanan
sorunlar Hükûmetin ekonomiyi yönetme kabiliyetinin de kalmadığını maalesef
göstermektedir. Bu, başlı başına bir yönetim sorunudur.
Ekonomi ile
sosyal yapı birbirinden ayırt edilemez bir bütündür. Ekonomimiz ne kadar düzgün
işliyorsa sosyal hayat da o kadar barış içerisinde olur. Oysa, bugün Türkiye'de
ekonominin patlama noktasına gelmesi sosyal barışı da, sosyal hayatımızı da
ciddi manada tehdit etmektedir. Fizikte bir kural vardır: Sıkışırsa patlar.
Türkiye ekonomisi ve sosyal yapısı da her geçen gün daha şiddetli şekilde
sıkışmaktadır, buna da Türkiye'nin tepe yöneticilerinin konuşmalarının, tutum
ve davranışlarının, yanlış uygulamalarının ve politikasızlıklarının neden
olduğunu düşünüyoruz. Bu konuda elimizdeki en önemli veriler de işsizlik ve
istihdam konusunda ortaya çıkmaktadır.
İşsizlik ve
istihdam verileri kalkınmanın önemli göstergelerinden biridir. İşsizlik
oranları itibarıyla Adalet ve Kalkınma Partisi döneminde maalesef hiçbir olumlu
gelişme yoktur. İşsizlik verilerine orta vadeli program üzerinden baktığımızda,
Hükûmetin işsizlik konusundaki politikasızlığını da görmek mümkündür. 2014-2016
Orta Vadeli Program’da 2014 yılı için işsizlik oranı tahmini yüzde 9,4’tür.
2015-2017 Orta Vadeli Program’da ise bu oran yüzde 9,6’ya yükseltilmektedir ve
işsizlik oranı tahminindeki 0,2 puanlık artış Türkiye ekonomisine yaklaşık ek
600 bin işsiz vatandaş ilave etmektedir. İşsizlik oranı beklentisindeki bu
artış büyüme tahminindeki düşüşte de kendini göstermekte, dolayısıyla istihdam
da bu olumsuzluktan nasibini almaktadır.
Bu düşüncelerle muhterem heyetinizi saygıyla
selamlıyorum. (MHP sıralarından alkışlar)
BAŞKAN – Teşekkür ederim Sayın Akçay.
Halkların Demokratik Partisi Grubu
önerisinin aleyhinde, Diyarbakır Milletvekili Sayın Mine Lök Beyaz. 
Buyurunuz. (AK PARTİ sıralarından
alkışlar)
PERVİN BULDAN (Iğdır) - Mine Hanım,
kabul edin, sizi alkışlayalım.
MİNE LÖK BEYAZ (Diyarbakır) – Sayın
Başkanım, değerli milletvekillerim; AK PARTİ iktidarında “İnsanı yücelt ki
devlet yücelsin.” anlayışıyla uygulamaya koyduğumuz sosyal politikaların temel
hedefi insanımızın hayat kalitesini yükseltmektir. 
AK PARTİ’nin kuruluşundan bu yana “Güçlü
kadın, güçlü aile ve güçlü toplum” düsturuyla hareket etmekteyiz. 2002’den bu
yana ürettiğimiz bütün politikalarda kadınlarımızın haklarını gözettik ve
pozitif ayrımcılık yaptık. Toplumun yarısını oluşturan kadınlarımızın kültürel,
sosyal, siyasi varlığını ve etkinliğini, karar alma mekanizmalarına katılımını
artırmak için gerek mevzuat gerek uygulamaya yönelik pek çok adım attık. 
2004 ve 2010 yılında yapılan
değişikliklerle “Kadınlar ve erkeklerin eşit haklara sahip olduğu ve bu
eşitliğin sağlanmasında devletin sorumlu bulunduğu” ile “pozitif ayrımcılık”
ilkesi anayasal güvence altına alınmıştır. Aynı maddeyle yine, kadınlarımız,
çocuklarımız, engellilerimiz, yaşlılar, şehitler, dul, yetim ve gazilere
pozitif ayrımcılık uygulamasının önü açılmıştır. 2010 yılında “pozitif
ayrımcılık” Anayasa’ya girmiştir. 
2003 yılında aile mahkemeleri
kurulmuştur, aile içi sorunların bu ihtisas mahkemelerinde evli hâkimler
tarafından görülmesine karar verilmiştir. 
Yine, 2006 yılında “Çocuk ve Kadına
Yönelik Şiddet Hareketleri ile Töre ve Namus Cinayetlerinin Önlenmesi İçin
Alınacak Tedbirler” konulu Başbakanlık genelgesi yayınlanmıştır. 2010 yılında
kadın istihdamının artırılması ve eşit işe eşit ücret imkânının sağlanması
amacıyla yayımlanan “Kadın İstihdamının Artırılması ve Fırsat Eşitliğinin
Sağlanması” konulu Başbakanlık genelgesiyle aynı zamanda Kadın İstihdam Üst
Kurulu kurulmuştur. 
2003 yılında yine, İş Kanunu’nda “eşit
işe eşit ücret” ilkesi getirilmiştir. 2005 yılında yürürlüğe giren İş
Kanunu’nda, kadın-erkek eşitliğini gözeten ve işveren-işçi ilişkisinde cinsiyet
dâhil hiçbir nedenle ayrım yapılamayacağına dair önemli değişiklikler
yapılmıştır. 2008 yılında kadın ve genç istihdamını artırmak amacıyla İş
Kanunu’nda yapılan düzenlemeyle, kadın ve gençlerin sigorta priminin, beş yıl
süreyle kademeli olarak devlet tarafından ödenmesine başlanmıştır. 
2011’de yapılan düzenlemelerle, annelik
ve süt izinleri yeniden düzenlenmiş, isteği hâlinde babalara da ücretsiz
izinden faydalanma hakkı gelmiştir. 
Yine, Gelir Vergisi Kanunu’nda 2007’de
yapılan düzenlemeyle, kadınların ev içinde ürettikleri ürün ve mamullerden elde
edilen gelirleri vergiden muaf tutulmuştur.
2009 yılında, yasalara kadın-erkek
eşitliği bakış açısını yerleştirmek üzere, Türkiye Büyük Millet Meclisinde
Kadın Erkek Fırsat Eşitliği Komisyonu kurulmuştur. 
2011 yılında Aile ve Sosyal Politikalar
Bakanlığını kurduk ve farklı kurumları tek çatı altında toplayarak daha verimli
hâle getirdik. 
Çağ dışı uygulamaların kaldırılması
sonucu, kadınlarımızın eğitim düzeyi önemli seviyelere gelmiştir. Bugün
üniversitelerimizde eğitim gören 5 milyon öğrencinin yüzde 45’ini kızlarımız
oluşturmaktadır. Okuma yazma bilmeyen kadınların oranı 2000 yılında yüzde 19,4
iken 2013 yılında yüzde 6,6’ya gerilemiştir. Kız çocukları için net okullaşma
oranları ilköğretimde yüzde 99’a, ortaokulda yüzde 94’e çıkmıştır. Bu oranlar
cumhuriyet tarihinin en yüksek oranlarıdır.
Yine, aynı zamanda, Diyarbakır Çermik
ilçemiz kız çocuklarının okullaşması anlamında Türkiye 1’incisidir ve yüzde
99,5’luk bir orana sahiptir. 
2013 yılında kadınların iş gücüne
katılma oranı yüzde 30,8’e yükselmiştir. Kent için bu oran yüzde 28 iken kırsal
alanda daha çok kadın iş gücüne katıldı. 
Tabii ki, bildiğiniz gibi, doğu,
güneydoğuda, tarım alanında kadının iş gücünün düşmesi, aslında köy
boşaltmalar, köy yakmalar ve bölgemizin yaşadığı sorunlarla ilgilidir; biz de
yaptığımız düzenlemelerle köye dönüşü destekledik ve bunların sayısını her
geçen gün artırıyoruz. 
Yine, İş Kanunu’nda yapılan
düzenlemelerle, analık hâlinde çalışma yasağı, doğumdan önce sekiz, doğumdan
sonra da sekiz olmak üzere on altı haftaya çıkarılmıştır. 6111 sayılı Kanun’la
birlikte analık ve süt izinleri yeniden düzenlenmiştir ve yürürlüğe
konulmuştur.
İDRİS BALUKEN (Bingöl) – Sayın Başkan,
kendi vekillerini bile dinlemiyorlar.
BAŞKAN – Sayın milletvekilleri,
uğultuyu biraz kesebilirseniz… Sayın hatibin sesini biz de duyalım.
Buyurunuz.
MİNE LÖK BEYAZ (Devamla) – Destek
kredisi kullanımında kadınlara pozitif ayrımcılık uygulamasına gidilmiştir,
kadınların daha yüksek oranda kredi kullanımının önü açılmıştır. Kadın
girişimciliğini desteklemek amacıyla 2012-2014 döneminde KOSGEB tarafından
5.638 kadın girişimciye 90 milyon lira destek sağlanmıştır. Tarımsal kalkınma
kooperatiflerinin bulunduğu yerlerde kadın çiftçilere genel kooperatifçilik ve
kooperatif faaliyet alanına giren konularda eğitim verilmiştir. 
2011 yılında düzenlenen mobbing
genelgesiyle iş yerinde psikolojik tacizin önlenmesi yönünde gerekli önlemler
alınmıştır. Psikolojik tacizle mücadeleyi güçlendirmek üzere Çalışma ve Sosyal
Güvenlik İletişim Merkezi “Alo 170” üzerinden psikologlar vasıtasıyla
çalışanlara yardım ve destek sağlanmıştır.
Biraz önce Sayın Kars Vekilimiz
söyledi, “Kadın haklarından bahsetmek komedidir.” dedi. Bu, aslında bana çok
dokundu. Çünkü, biliyorsunuz, bu kürsüde bir Kürtçe cümle kurduğu için Leyla
Zana Parlamentodan çıkarılmıştı ama Leyla Zana artık bu Parlamentoda, AK PARTİ
zamanında. (AK PARTİ sıralarından alkışlar)
İDRİS BALUKEN (Bingöl) – Nasıl AK PARTİ
zamanında? Siz mi getirdiniz? Halk getirdi canım.
MİNE LÖK BEYAZ (Devamla) – Ve yine aynı
şekilde, Merve Kavakçı başörtüsü yüzünden bu Parlamentodan atılan bir
ablamızdı, kardeşimizdi. Allah’a hamdolsun ki artık Türkiye Büyük Millet
Meclisi çatısı altında bizim başörtülü arkadaşlarımız var. Bu da AK PARTİ
zamanında gerçekleşmiştir. (AK PARTİ sıralarından alkışlar)
Türkiye’de 1934 yılında seçme ve
seçilme hakkının kadınlara verilmesiyle hep övünülmüştür. Ancak, başörtülü
arkadaşlarımızın seçilme hakkı ellerinden alınmıştı. Şimdi, AK PARTİ iktidarı
sayesinde bu yaramız kapanmıştır. 
Bugün Parlamentoya baktığımızda, yüzde
14,1’lik oranımızla cumhuriyet tarihinin en yüksek katılımını gerçekleştirdik
ve biz AK PARTİ olarak da yüzde 20 ve 25’lere ulaşmayı hedefliyoruz. 
Tabii, şimdi iç güvenlik paketini
görüşüyoruz ve halkımızın da bu noktada bizden ciddi talebi var. 6-7 Ekim
olaylarında rahmetli olan Hasan Gökgöz, Yasin Börü, onları da ben tekrar rahmetle
anıyorum. Hasan Gökgöz’ün babası Mehmet amca beni biraz önce aradı: “Hep Berkin
Elvan, Allah rahmet etsin -onlara da rahmet okudu, başsağlığı diledi- ama bizim
çocuklarımızdan bahsetmiyorsunuz.” 
Biz acılarımızı yarıştırmayalım. 50
yurttaşımız 6-7 ekim olaylarında hayatını kaybetti ve iç güvenlik paketi de
aslında bundan sonra ortaya çıktı. Bu araştırma komisyonunu tabii ki kuralım
ama inşallah, yeni dönem Parlamentoda. Kadına dair ne yapılacaksa hepsini de
biz AK PARTİ kadın milletvekilleri ve erkek milletvekilleri –çünkü, onların çok
büyük desteğini alıyoruz- Başbakanımızın önderliğinde, Cumhurbaşkanımızın
liderliğinde gerçekleştireceğiz inşallah. (AK PARTİ sıralarından alkışlar)
Hepinizi saygıyla selamlıyorum. (AK
PARTİ sıralarından “Bravo” sesleri, alkışlar)
BAŞKAN – Teşekkür ederim. 
MÜLKİYE BİRTANE (Kars) – Sayın Başkan… 
BAŞKAN – Dinliyorum.
MÜLKİYE BİRTANE (Kars) - Sayın hatip
ismimi…
BAŞKAN – Sayın Birtane, sataşma için
söz isteyeceksiniz ama şu kayıtlara geçsin diye iki cümle söyleyeceksiniz, ondan
sonra söz vereceğim 
MÜLKİYE BİRTANE (Kars) – İsmime hitaben
konuştuğu için cevap hakkı doğmuştur, konuşmak istiyorum.
BAŞKAN – Tamam, buyurunuz.
X.- SATAŞMALARA İLİŞKİN
KONUŞMALAR
1.- Kars Milletvekili
Mülkiye Birtane'nin, Diyarbakır Milletvekili Mine Lök Beyaz’ın HDP grup önerisi
üzerinde yaptığı konuşması sırasında şahsına satışması nedeniyle konuşması
MÜLKİYE BİRTANE (Kars) – Teşekkür
ediyorum.
Sayın Mine Hanım, verdiğiniz örnekler
belki bugün, bu Parlamentoda doğru örnekler ama Leyla Zana’nın bu Meclise
gelişi öyle, AK PARTİ’nin veya AKP’nin lütfu değildir, Kürtlerin uzun yıllardır
çok büyük bedeller ödeyerek, mücadele vererek… Bu Parlamentodan eğer yaka paça
çıkarılıp hapse atılmışlarsa o mücadele sayesinde geldiklerinin bir
göstergesidir, bunu hatırlatmak istiyorum. 
Bir de yasal düzenlemelerden
bahsediyorsunuz. Gönül isterdi ki yasal düzenlemelerin bir de pratiğini görmüş
olsaydık, yerini bulmuş olsaydı. Bu yüzden de diyoruz, konuşunca -sataşma
noktasında- belki çok ustaca bir yaklaşımla, yapılan düzenlemeler üzerinden AKP
Hükûmetini, iktidarını övmeye çalışıyorsunuz ama Cumhurbaşkanının, bakanların
veya AKP’nin yetkililerinin kadın-erkek eşitliği konusunda söyledikleri bu
söylediğiniz yasal düzenlemelerin hiçbiriyle örtüşmüyor, aksine çok büyük çelişkiler
yaşıyoruz. Cumhurbaşkanının -az önceki konuşmamda da belirttiğim gibi- kadına
yönelik vurgulamaya çalıştığı söylemlerine artık kimse inanmıyor diyor,
hepinizi saygıyla selamlıyorum. (HDP sıralarından alkışlar)
ADİL ZOZANİ (Hakkâri) – Sayın Başkan…
BAŞKAN – Efendim?
ADİL ZOZANİ (Hakkâri) – Biraz önce,
sayın hatip konuşmasının içerisinde “Sayın Başbakanımızın başkanlığında, Sayın
Cumhurbaşkanımızın liderliğinde biz bunları gerçekleştireceğiz.” dedi. Takdir
edersiniz ki Cumhurbaşkanının Anayasa’nın 104’üncü maddesinde tarif edilen
görev ve yetkileri içerisinde bir partiye lider olma vasfı yoktur. Sayın
konuşmacının -siz müdahale etmediniz, esasında sizin orada müdahale etmeniz
gerekiyordu bu ifadeye- bunu düzeltmesi gerekiyor. Düzeltilmiyorsa sizin tutumuzun
üzerinde usul tartışması talep ediyorum.
İDRİS BALUKEN (Bingöl) – Sayın Başkan,
benim de bir söz talebim olacak. 
Sayın hatip konuşması sırasında Yasin
Börü’yle ilgili herhangi üzüntü belirtmeyen bir tutum içerisinde olduğumuzu
söyledi. Dolayısıyla, partimizi bir anlamda zan altında bıraktı. Sataşmadan söz
istiyorum Sayın Başkan.
BAŞKAN – Hepsi tamam. Bir saniye…
Mine Hanım, şimdi, Sayın Zozani’nin
sizin sözlerinizin bir cümlesine itirazı var, izlediniz mi?
MİNE LÖK BEYAZ (Diyarbakır) – Duyamadım
Başkanım.
BAŞKAN – Ben söyleyeyim. Dedi ki:
“Sayın Cumhurbaşkanı bir siyasi partinin çalışmalarıyla ilgili liderlik
yapamaz. Dolayısıyla, ya Sayın Lök sözünü düzeltsin...”
MİNE LÖK BEYAZ (Diyarbakır) –
Düzeltecek bir şey yok Başkanım.
BAŞKAN – Bir saniye, bir saniye… Ben
anlatayım, ona göre… 
“…Ya da siz
müdahale etmediğiniz için sizin hakkınızda, tutumunuz hakkında usul tartışması isteyeceğim.” 
Onun için, şimdi ben size
bildiriyorum. Düzeltecek misiniz, düzeltmeyecek misiniz?
MİNE LÖK BEYAZ (Diyarbakır) – Düzelteceğim
bir şey yok ama açıklayayım müsaade ederseniz.
BAŞKAN – Yani, anlatabildim mi ben?
MİNE LÖK BEYAZ (Diyarbakır) – Evet.
BAŞKAN - Tekrar ediyorum Sayın Lök:
“Sayın Başbakanımızın ve Cumhurbaşkanımızın liderliğinde bunları
gerçekleştireceğiz.” dediniz ya siz. “Sayın Cumhurbaşkanı Anayasa’ya göre
herhangi bir siyasi partinin gerçekleştireceği işlerde liderlik yapamaz.”
diyor, ben de size müdahale etmediğim için usul tartışması açmak istiyor.
Dolayısıyla düzeltirseniz sistemi ona göre, eğer düzeltmiyorsanız da ona göre… 
Buyurunuz.
VI.- AÇIKLAMALAR (Devam)
14.- Diyarbakır Milletvekili
Mine Lök Beyaz'ın, HDP grup önerisi üzerinde yaptığı konuşmasındaki bazı
ifadelerine ilişkin açıklaması
MİNE LÖK BEYAZ (Diyarbakır) – Ben,
tabii, bundan... Hani, Tüzük’te var mı, usul tartışması açılıyor mu, onu
bilmiyorum ama Sayın Cumhurbaşkanımız Recep Tayyip Erdoğan bizim kurucu Genel
Başkanımızdır, bizim babamızdır, liderimizdir. (AK PARTİ sıralarından alkışlar)
İDRİS BALUKEN (Bingöl) – Şu anda
Cumhurbaşkanıdır.
MİNE LÖK BEYAZ (Devamla) – Yani,
bunda benim aslında düzeltecek bir şeyim yok.
İDRİS BALUKEN (Bingöl) –
Cumhurbaşkanı bir partinin lideri olamaz.
MİNE LÖK BEYAZ (Devamla) – Ben, AK
PARTİ Kadın Kollarından yetişen bir milletvekili olarak burada görev yapıyorum.
Sayın Cumhurbaşkanımızın biz her zaman çok çok büyük desteklerini gördük.
LEVENT GÖK (Ankara) – Efendim, zaten
usul tartışmasını gerektiriyor bu sözler.
MİNE LÖK BEYAZ (Devamla) –
Tutanaklardan, ben ne demişim, ben de şimdi çıkartacağım ama hani bu dediğinizi
düzeltecek bir şey yok aslında.
İDRİS BALUKEN (Bingöl) – Usul
tartışması açın.
LEVENT GÖK (Ankara) – Teyit ediyor
efendim, usul tartışması açalım.
MİNE LÖK BEYAZ (Devamla) – Hepinizi
saygıyla selamlıyorum. (AK PARTİ sıralarından alkışlar)
BAŞKAN – Teşekkür ederim.
ADİL ZOZANİ (Hakkâri) – Usul
tartışması talep ediyoruz.
BAŞKAN - Şimdi, Sayın Zozani, bir saniye…
LEVENT GÖK (Ankara) – Gerekli artık zaten.
BAŞKAN - Ben kendi kendime usul tartışması açarım yani siz
açamıyorsunuz. 
ADİL ZOZANİ (Hakkâri) – Talep ediyorum Başkan.
BAŞKAN – Bir saniye…
ADİL ZOZANİ (Hakkâri) – Ben talep ederim, takdir sizindir.
BAŞKAN - Siz talep edersiniz, ben de açarım veya açmam. 
ADİL ZOZANİ (Hakkâri) – Takdir sizindir, evet.
BAŞKAN - Şimdi, mesele şu: Prensip olarak ben bugüne kadar,
sizlerin de konuşmaları dâhil olmak üzere -o nedenle de çok eleştirildim- söz
kesmiyorum, bir. 
İkincisi: Sadece iki konuda milletvekillerine Başkan
Vekillerinin uyarı yapma hakkı var; biri temiz bir dil kullanma, ikincisi de
“konudan ayrılma” demek üzere iki konuda. 
Onun için, şimdi, usul tartışması kısmını bir kenara
koyarak ben sataşmaya yönelik bir söz vereyim size; ondan sonra, oylamayı da
yaptıktan sonra onu düşüneceğim, size cevap vereceğim.
Siz söz
istemiştiniz.
İDRİS BALUKEN
(Bingöl) – Evet, evet.
BAŞKAN – Evet,
işte onu söylüyorum. Sataşmadan dolayı size söz veriyorum. 
Ondan sonra da
önergeyi oylayacağım. Ondan sonra o kısmını düşüneceğim, bakacağız duruma.
Buyurunuz.
X.- SATAŞMALARA İLİŞKİN
KONUŞMALAR (Devam)
2.- Bingöl Milletvekili İdris
Baluken'in, Diyarbakır Milletvekili Mine Lök Beyaz’ın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
İDRİS BALUKEN
(Bingöl) – Teşekkür ediyorum.
Sayın Başkan,
değerli milletvekilleri; hepinizi saygıyla selamlıyorum.
Sayın hatip
burada, konuşması sırasında Yasin Börü ve 6-7 Ekimde diğer yaşamını yitirenler
arasında sanki bir ayrım yapmışız gibi, o acıları paylaşmamışız gibi bir cümle
kullandı. Bu cümle doğru bir cümle değildir.
MİNE LÖK BEYAZ
(Diyarbakır) – Sayın Vekilim, babası söyledi.
İDRİS BALUKEN
(Devamla) – Biz, 6-7 Ekim olaylarında yaşamını yitiren 50 yurttaşımızın
tamamının acısını yüreğimizde hissettiğimizi ve yeni acıların yaşanmaması için
bu olayların arkasındaki bütün provokatif yaklaşımların açığa çıkarılması
gerektiğini, bunun için Meclisin de bir araştırma komisyonu kurması gerektiğini
bu kürsüden de defalarca ifade ettik, bugün de aynı şeyi ifade ediyoruz. 
MİNE LÖK BEYAZ
(Diyarbakır) – Ben de aynı şeyi söyledim.
İDRİS BALUKEN
(Devamla) – Ölümler arasında ayrım yapmak, acıları yarıştırmak asla Halkların
Demokratik Partisinin başvuracağı bir yol değildir. Keşke siz de aynı
duyarlılığı göstermiş olsaydınız, keşke Sayın Başbakan ya da sizin parti lideri
olarak tanımladığınız Sayın Cumhurbaşkanı 6-7 Ekim olaylarında bizzat polis
kurşunuyla, asker, korucu kurşunuyla ölen 36 partili arkadaşımız için de aynı
acıyı yüreğinde hissettiğini bu kadar açık yüreklilikle ortaya koyabilseydi.
Siz bunu yapmadığınız gibi, örneğin 6-7 Ekim olaylarında, Bingöl Emniyet
Müdürüne yapılan suikasttan sonra “Olayın faili olarak cezalandırdık.”
dediğiniz 4 gencin yargısız infazıyla ilgili söylemiş olduğunuz yalan ortaya
çıkmasına rağmen, halktan özür dilemediniz, o ailelerden özür dilemediniz, o
insanları Emniyet Müdürüne yapılan suikastın faili olarak infaz ettiniz, sonra
kriminal incelemeler farklı sonuçlar ortaya çıkardı, ona rağmen ailelerden,
halktan özür dilemeyen bir tutum içerisinde oldunuz. 6-7 Ekim olaylarıyla
ilgili biz Meclisin yine bir araştırma komisyonu kurarak bütün o acıları ortaya
çıkarması gerektiğini bugün de savunuyoruz. 
Genel Kurulu saygıyla selamlıyorum. (HDP sıralarından
alkışlar)
BAŞKAN – Teşekkür ederim. 
HASİP KAPLAN (Şırnak) – Sayın Başkan, Sayın Zana konusunda
kısa bir...
BAŞKAN – Şimdi, bir saniye, Sayın Levent Gök de ayağa...
LEVENT GÖK (Ankara) – Ben, usul tartışması açacağınızı
düşünerek...
BAŞKAN – Ha, yok, ona sonra, ben önce bir toparlayayım
ortalığı da ondan sonra...
IX.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Kars
Milletvekili Mülkiye Birtane ve arkadaşları tarafından, kadın işsizliğinin
nedenlerinin araştırılması amacıyla 17/12/2012 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 11 Mart 2015 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN - Şimdi, önergeyi ben oylarınıza sunacağım. 
III.- YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Yoklama istiyoruz. 
BAŞKAN – Yoklama istiyorsunuz, tamam.
HASİP KAPLAN (Şırnak) – Sayın Başkan...
BAŞKAN - Sizinki sataşma olmağı için, açıklamaya her zaman
imkân var, rica ediyorum yani, onlar tamam. 
HASİP KAPLAN (Şırnak) – Tabii, tabii.
Geçmişte Sayın Zana’nın avukatı olarak bir bilgilendirme
yapmam gerekiyor. 
BAŞKAN – Anladım. 
Ben, herkes gibi, şu anda bütün Meclis nasıl yorgunsa ben de
öyle yorgunum, kelimeleri biraz toplamakta zorluk çekiyorum. Öyle yavaş yavaş,
sakin sakin sıraya koyuyorum. 
ABDULLAH LEVENT TÜZEL (İstanbul) - Dörde kadar çalışınca
maalesef…
BAŞKAN – Sayın Gök, Sayın Hamzaçebi, Sayın Ayaydın, Sayın
Sarı, Sayın Aygün, Sayın Öner, Sayın Tayan, Sayın Çetin, Sayın Ediboğlu, Sayın
Çıray, Sayın Küçük, Sayın Şeker, Sayın Tamaylıgil, Sayın Oran, Sayın Güneş,
Sayın Loğoğlu, Sayın Köse, Sayın Bayraktutan, Sayın Akar, Sayın Kaplan. 
İki dakika süre veriyorum ve yoklama işlemini başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı yoktur. 
Birleşime on beş dakika ara veriyorum. 
Kapanma Saati: 16.13
ÜÇÜNCÜ OTURUM
Açılma Saati:
16.31
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 74’üncü Birleşiminin Üçüncü Oturumunu açıyorum.
III. YOKLAMA
BAŞKAN – Halkların Demokratik Partisi
Grubu önerisinin oylanmasından önce yapılan yoklamada toplantı yeter sayısı
bulunamamıştı. 
Şimdi yeniden elektronik cihazla yoklama
yapacağız.
Yoklama için iki dakika süre veriyorum
ve yoklama işlemini başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
IX.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Kars Milletvekili
Mülkiye Birtane ve arkadaşları tarafından, kadın işsizliğinin nedenlerinin
araştırılması amacıyla 17/12/2012 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 11
Mart 2015 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Öneriyi oylarınıza sunuyorum:
Kabul edenler… Kabul etmeyenler… Öneri kabul edilmemiştir.
Sayın Levent Tüzel burada mı? Düzeltme
talebi vardı.
ADİL ZOZANİ (Hakkâri) – Dışarıda Sayın
Başkan.
BAŞKAN – Sayın Zozani’nin yönetimim
hakkında usul tartışması talebini ben de kabul ediyorum.
MEHMET DOĞAN KUBAT (İstanbul) – Lehte…
BAŞKAN – Lehte Sayın Kubat.
LEVENT GÖK (Ankara) – Aleyhte…
BAŞKAN – Aleyhte Sayın Gök.
YUSUF HALAÇOĞLU (Kayseri) – Lehte…
BAŞKAN – Sayın Halaçoğlu lehte, Sayın
Gök ve Sayın Zozani aleyhte.
Fakat, şimdi, sözleri vermeden evvel
ben bir düzeltmeyi yaptırayım da sizin işiniz kısa…
Sayın Tüzel, düzeltme talebinizi yerine
getiriyorum.
Buyurunuz.
VIII.- GEÇEN TUTANAK
HAKKINDA KONUŞMALAR (Devam)
2.- İstanbul Milletvekili
Abdullah Levent Tüzel'in, 10/3/2015 tarihli 73’üncü Birleşimdeki bazı
ifadelerini düzelttiğine ilişkin konuşması (x)
ABDULLAH LEVENT TÜZEL (İstanbul) –
Teşekkür ederim Sayın Başkan.
Dünkü birleşimde 52’nci maddedeki
konuşmamda sehven bir ifade geçiyor, onu düzeltmek istemiştim. Siyasi partiler
kapatılmasın diye Hükûmetin vermiş olduğu Anayasa değişikliği konusunda
“Başbakan Ala öyle söylüyor.” diye sehven bu şekilde geçmiş. 
Sayın Başbakan Ahmet Davutoğlu’yla
ilgili bu düzeltmeyi yapmışken özellikle son günlerde eski Müsteşar Sayın Hakan
Fidan konusu da gündeme geldi. Biliyorsunuz, adaylığının geri çekilmesi konusu
çokça tartışıldı ve Cumhurbaşkanından bir kez daha izinsiz hareket edilemeyen
bir tablo ortaya çıktığını gördük. Sayın Cumhurbaşkanı da Başbakana, Hükûmete,
bütün devlete, bütün topluma gücü yetiyor ama dolar milyarderlerine söz
geçiremedi, biliyorsunuz, bu faiz ve dolar lobisine yenik düştü. Onlardan bir
tanesi Soma Holding, dolar milyarderlerinden. İşte, Alp Gürkan’ın “Spine Tower”
isminde gökdeleni, biliyorsunuz, bu Soma’da ölen madencilerin cesetleri
üzerinde yükseliyor. Bakın “Spine Tower”, bunun tanıtımını yapacakmış perşembe
günü. 
Biz de buradan bütün işçilere
seslenelim: Somalı madencilerin acısını, anısını yaşatmak isteyenlerin böyle
bir maden üzerinden anıt yapmak isteyenlere karşı elbette orada madencileri
yalnız bırakmaması gerekiyor. Somalı madenciler direniyorlar, kan ağlıyorlar;
tazminatlarını vermeyen Soma Holding patronu şimdi böyle gökdelenler dikiyor.
Buna hiç kimsenin seyirci kalmaması lazım. Bu gökdelen, sermayenin
acımasızlığının, fütursuzluğunun, ahlaksızlığının, vicdansızlığının, her tür
değersizliğinin resmidir aslında. Orada madenciler kan ağlarken dolar
milyarderleri böyle anıt eserler bırakıyorlar, “Şu kadar odalı, şu kadar
yükseklikte, şöyle asansörlü gelin, yatırım yapın.” diyorlar.
(Mikrofon otomatik cihaz tarafından
kapatıldı) 
ABDULLAH LEVENT TÜZEL (Devamla) – İşte
Türkiye’deki adaletsizliğin resmidir bu. 
Teşekkür ederim.
BAŞKAN – Teşekkür ederim. 
Şimdi, usul tartışmasına geçiyoruz. 
Lehte Sayın Kubat, buyurunuz. (AK PARTİ
sıralarından alkışlar) 
XI.- USUL HAKKINDA
GÖRÜŞMELER
1.- Oturum Başkanı TBMM
Başkan Vekili Meral Akşener’in HDP grup önerisinin görüşmeleri sırasında
konuşan hatibi uyarmamasıyla ilgili tutumunun İç Tüzük’ün 66’ncı maddesine
uygun olup olmadığı hakkında
MEHMET DOĞAN KUBAT (İstanbul) –
Teşekkür ederim.
Sayın Başkanım, çok değerli
arkadaşlarım; açılan usul görüşmesinde Başkanlığın tutumu lehinde görüşlerimi
ifade etmek üzere söz almış bulunuyorum. Bu vesileyle yüce heyetinizi
saygılarımla selamlarım.
Değerli arkadaşlar, az önce Diyarbakır
Milletvekilimiz Sayın Mine Lök Beyaz Hanımefendi kadınların istihdamına yönelik
bir grup önerisinin görüşülmesi sırasında kendi düşüncelerini, görüşlerini
gayet nazik biçimde bizimle paylaştı ve bu İç Tüzük’e uygun paylaşımın Sayın
Zozani tarafından Başkanın içeriğine müdahale etmesi gerektiği yönünde bir
itiraz üzerine bu tartışma açıldı. 
Şimdi, değerli arkadaşlar, Anayasa’nın
104’üncü maddesinde Cumhurbaşkanının görev ve yetkileri düzenlenmiş. Birinci
fıkrada şöyle diyor: “Cumhurbaşkanı Devletin başıdır. Bu sıfatla Türkiye
Cumhuriyetini ve Türk Milletinin birliğini temsil eder; Anayasanın
uygulanmasını, Devlet organlarının düzenli ve uyumlu çalışmasını gözetir.” 
FARUK BAL (Konya) – Doğan Bey, “AKP’yi
de yönetir.” diyor mu? 
MEHMET DOĞAN KUBAT (Devamla) – Yine,
104’üncü maddenin (b) bendinde; gerekli gördüğü hâllerde hükûmete yani Bakanlar
Kuruluna başkanlık etmek bu görev ve yetkileri arasında sayılmıştır.
Şimdi, değerli arkadaşlar,
Cumhurbaşkanının birliğini temsil ettiği milletin yarısından fazlasını
oluşturan kadınların temel sorunlarının çözümüne yönelik fikirlerini kamuoyuyla
paylaşması, bu konuda girişimlerde bulunması, gerek Hükûmete gerekse Hükûmet
dışı birtakım kurum ve kuruluşlara bu konuda telkin ve tavsiyelerde bulunması,
hatta talimat vermesi onun anayasal bir görevidir. Özellikle, kadınların, şu
son zamanlarda çok yoğun biçimde acı hadiselerle gündemimize geldiği bir
dönemde Sayın Cumhurbaşkanımızın bu tür meselelerin kökten çözümüne yönelik
yaptığı bu çağrıların ve bizim bir arkadaşımızın da Sayın Cumhurbaşkanımızın bu
görüşleri çerçevesinde bu meselelerin çözümlenmesine yönelik girişimlerine
destek vereceğini, bu konuda kendisini örnek aldığını, onun bize önderlik
ettiğini söylemesinin -İç Tüzük açısından, Anayasa açısından- bırakın onu,
normal bir milletvekilinin fikir özgürlüğü çerçevesinde bunu dile getirmesinin
İç Tüzük’ün hangi maddesine ne şekilde aykırı olduğunu çok merak ediyorum.
İç Tüzük’te, 66
ve 67’nci maddelerde, sadetten huruç ve lisanınezahet ilkeleri var. Yani, Sayın
Başkan şu kürsüdeki konuşmacıyı sadece konu dışına çıktığı zaman ve İç Tüzük’e
aykırı davrandığı zaman uyarıyla mükellef. İkincisi de eğer kaba ve yaralayıcı
sözler varsa... Arkadaşımız çok nezih bir konuşma yaptı ve hiç konunun dışına
da çıkmadı. Eğer burada İç Tüzük hükümleri uygulanacaksa, burada, 161 ve
163’ün, geçici çıkarma cezasının uygulanacağı birçok konuşma yapıldı; gerek
Meclis Başkanlığı kürsüsüne gerek Cumhurbaşkanına gerek Başbakana yönelik çok
ağır ithamlarda bulunuldu ama bu “fikir özgürlüğü çerçevesinde” denilerek
hiçbir arkadaşımız bu yöntemi zorlamadı. Eğer biz gerçekten... Fikir özgürlüğü
AİHM kararlarında da belirtilir. Sizin benimsemediğiniz, sarsıcı, belki hiç
hoşunuza gitmeyen düşünceler dile getirilebilir, bunlara hoşgörüyle bakmak
zorundasınız. Bu çerçevede, her gün burada fikir özgürlüğünden bahseden arkadaşların
bir arkadaşımızın düşüncesinden dolayı usul tartışması açmasını da çok manidar
buluyorum. 
Dolayısıyla,
Sayın Başkanımızın bu konuda hatibe müdahale etmemesini onun fikir özgürlüğüne
gösterdiği saygının bir ifadesi ve İç Tüzük’e uygun bir davranış olarak
gördüğümden dolayı Başkanımızın tutumu yerindedir diyorum, yüce heyetinizi
saygılarımla selamlıyorum. (AK PARTİ sıralarından alkışlar) 
BAŞKAN – Teşekkür ederim.
Aleyhte Sayın Zozani, buyurunuz.
ADİL ZOZANİ (Hakkâri) – Teşekkür ederim
Sayın Başkan. 
Niyet okumak iktidarın görevi olabilir;
getirdikleri İç Güvenlik Yasası’yla birlikte zaten vatandaşların niyetlerini
okuyarak gözaltına alıp hapse de attıracaklarının hazırlıklarını yapıyorlar.
Dolayısıyla, bu saatten sonra niyet okumak onların işi, okumamalılar da daha
doğrusu çünkü bunun yasal altyapısını hazırlıyorlar. Kenan Evren öyle bir cümle
kullanmıştı: “Vatandaş özgürce düşünebilir ama seslendirdiği zaman problem
oluyor.” dedi. Bu, biraz öyle bir şey. “Konuşabilirsiniz, bir şeyi ifade
ettiğiniz zaman, biz onun arkasındaki niyetinizi sorgularız.”
Efendim, Meclis Başkanlık Divanı
mekanik bir yer değildir; görevi, İç Tüzük’ü ve İç Tüzük’le birlikte basılı
olarak her milletvekillerine gönderilen, dağıtılan Anayasa’yı uygulamaktır.
Çünkü, İç Tüzük’ün 14’üncü maddesinde, Meclis Başkanının ve Başkanlık Divanının
Meclis çalışmalarının Anayasa’ya uygunluğunu gözetmek gibi bir görevi vardır. Gidersiniz
66’yı okursunuz, işinize geliyor; ben de okudum 66’yı. 14’e bir bakın, 14
çerçevesinde bir bakın diyor mu, demiyor mu; Meclis Başkanı, Başkanlık Divanı
Meclis çalışmalarının Anayasa’ya uygunluğunu gözetir diyor mu, demiyor mu?
Burada her bir milletvekilinin yaptığı bir konuşma, yasama faaliyetinin bir
aktivitesi olduğuna göre, her birimiz açısından bu Anayasa bağlayıcı mıdır,
bağlayıcı değil midir? Her faaliyetimiz açısından bağlayıcıdır. 
İtiraz ettiğim noktayı bakın
çarpıttınız, açık ifade edeyim: Ben, Sayın Cumhurbaşkanının ya da bir siyasi
parti liderinin toplumsal sorunlarda kampanyalar başlatmasına, sosyal sorumluluk
kampanyaları başlatmasına ve toplumda duyarlılığa öncülük etmesine itiraz
etmedim. Sayın hatibin buradaki ifadesi de bu değil zaten. “Biz AK PARTİ olarak” diye cümleye
başladı, “Sayın Başbakanımızın başkanlığında, Sayın Cumhurbaşkanımızın liderliğinde…”
diyor. Şimdi, bunu dediğiniz zaman, benim itiraz ettiğim nokta burasıdır ve
haklı bir itirazdır. Evet, siz mekanik olarak…
MEHMET NACİ BOSTANCI (Amasya) – Siz de yapın Zozani. 
ADİL ZOZANİ (Devamla) – Evet biz şunu söylemek istiyoruz:
Cumhurbaşkanı, Türkiye Cumhuriyeti’nin Cumhurbaşkanıdır...
MEHMET NACİ BOSTANCI (Amasya) – Siz de yapabilirsiniz.
İZZET ÇETİN (Ankara) – AKP cumhuriyetinin. 
ADİL ZOZANİ (Devamla) – …Anayasa’nın 104’üncü maddesinin
birinci fıkrası gereği herkese eşit mesafede durur. Bunu arzu ederiz, bunu
söylemek istiyoruz. Ama müsaade buyurun, müsaade buyurun… 
AYTUN ÇIRAY (İzmir) – Anayasa’yı askıya aldı, benim
Cumhurbaşkanım değil. 
ADİL ZOZANİ (Devamla) – …Sayın Cumhurbaşkanının tarafsızlık
ilkesini işletmesine ve bunu uygulamaya koymasına müsaade buyurun. Buraya çıkıp
derseniz ki: “Bizim Cumhurbaşkanımız, bizim partimizin lideri.” 
AYTUN ÇIRAY (İzmir) – Doğru söylüyorlar. 
ADİL ZOZANİ (Devamla) – O, 10 Ağustostan önceydi.
Cumhurbaşkanı oldu; Cumhurbaşkanı olarak, Cumhurbaşkanı sıfatıyla Meclise
geldiğinde biz de burada kendisini nezaketle karşıladık. 
Ben “Sayın hatibin konuşmasında bir nezaketsizlik var.”
demedim. Ancak buradaki konuşma da, tarafsızlık ilkesini mutlak bir şekilde her
faaliyetinde gözetmesi gereken bir makamda bulunan bir insanı bir partinin
tarafı gibi, bir partinin lideri gibi lanse etmeye çalıştığınız zaman itiraz
ederiz. İtiraz doğal haktır. Kendinize manevi baba görürsünüz, lider
görürsünüz, başka bir şey… O sizin sorununuz, buna bir şey demiyorum ama bizi
bağlayan şey, Anayasa’dır. Anayasa’da tarif edilmiş yetkiler ve görevler. 
Hatırlıyorum, 10 Ağustos seçimlerinden önce, altı yedi ay
öncesinde bu kürsüden ifade ettik, dedik ki: Mevcut durumda 10 Ağustostan
itibaren Türkiye’de bir yetki krizi dönemi başlayacak. Bu kürsüden ifade
etmişiz, dile getirmişiz. Getirin düzenlemelerinizi yapalım, ne yapmak
istiyorsanız bu yetki kargaşasının önüne geçecek tedbirleri alalım, dedik. Niye
getirmediniz? Şimdi, defakto uygulamaların içerisine girdiniz. E, bir yerde eğer
bir paralellik arayacaksınız, bir yerde bir korsanlık arayacaksanız bu
uygulamaların hepsi Anayasa’ya aykırı olduğuna göre adını siz koyun, ister
“paralel” deyin, ister “korsan uygulama” deyin, ister başka bir şey deyin ama
şurası açık: Anayasa’ya aykırı işlem yapıyorsunuz.
(Mikrofon otomatik cihaz tarafından
kapatıldı) 
ADİL ZOZANİ (Devamla) – Buradaki bu
ifadeler de bu çerçevede yanlıştır, itirazımız bunadır. Sayın Başkanla bir
problemimiz yok. 
BAŞKAN – Evet, usul tartışmasında lehte
Sayın Yılmaz. 
Buyurunuz. (MHP sıralarından alkışlar) 
SEYFETTİN YILMAZ (Adana) – Sayın
Başkan, değerli milletvekilleri; açılan usul tartışmasında Başkanlığın
tutumunun lehinde söz almış bulunuyorum. Yüce heyetinizi saygıyla selamlıyorum.

Burada Sayın Meclis Başkanının hatibin
konuşmasına müdahale etmemesinde bir problem yok ama şunu ifade etmek lazım:
Sayın hatibin konuşması doğru bir konuşma olmamıştır. 
Şimdi, Cumhurbaşkanlığı makamına
baktığınızda, herkesin saygı göstermesi gereken bir makamdır. Biz Milliyetçi
Hareket Partisi geleneği olarak, hem Anayasa olarak hem töremiz gereği,
Cumhurbaşkanlığının saygın bir makam olduğunu ifade ediyoruz ama öncelikle bu
makamın saygınlığını korumakla görevli olan Sayın Cumhurbaşkanı Recep Tayyip
Erdoğan’ın kendisidir. 
10 Ağustos seçimlerinden önce Sayın
Genel Başkanımızın şu ifadesi bugünleri işaret ediyordu: “Sayın Recep Tayyip
Erdoğan’dan Cumhurbaşkanı olmaz, olmamalı.” derken tam da bugünleri işaret
ediyordu. Orada iki tane sebebi vardı Genel Başkanımızın ifadesinin. Bir:
Hakkında 17-25 Aralıkta kendisi ve çocuklarını kapsayan asrın yolsuzluğunu
içine alan bu şaibelerden birtakım usulsüz hâkim ve savcı atamalarıyla kurtulsa
bile, millet vicdanında bu 17-25 Aralıktaki asrın yolsuzluğuyla ilgili soru
işaretleri devam ediyordu. İkincisi de geldiği gelenek itibarıyla, tavır
itibarıyla Cumhurbaşkanlığı makamında tarafsızlığını muhafaza edemeyeceği
noktasında kesin yaptığı tavırlardan dolayı tespitlerimiz vardı. Sayın Genel
Başkanımız bugünleri ifade etti ve bugün gelinen nokta bunu gösteriyor.
Şimdi, değerli milletvekilleri,
öncelikle Adalet ve Kalkınma Partisinin görevlerinden bir tanesi de
Cumhurbaşkanlığı makamının saygınlığını korumak çünkü Anayasa’mızın gerek
101’inci maddesi gerek 103’üncü maddesi gerekse 104’üncü maddesi… 101’inci
maddede, Cumhurbaşkanının seçildiği andan itibaren partiyle ilişiği kesilir,
diyor. Ben şimdi buradan vicdanınıza soruyorum: Burada kürsüye çıkıp ne
derseniz deyin, şu anda Recep Tayyip Erdoğan’ın, Cumhurbaşkanının partiyle
ilişiği kesilmiş midir? Hayır efendim, her noktada partiyle ilgili olaylara
müdahale ediyor; milletvekili adaylarının tespitinden tutun, kimin milletvekili
olup kimin milletvekili olmayacağına kadar Hakan Fidan’ın milletvekili olup
olmaması Cumhurbaşkanının sorumluğu içerisinde mi? O, partinin iç meselesidir,
yapar veya yapmaz veya X şahsının AK PARTİ’den aday olması Cumhurbaşkanını
ilgilendiren bir husus değildir çünkü Cumhurbaşkanının tarafsız olması
gerekiyor. Burada, bakın 103’üncü maddede ne diye yemin ediyor? Diyor ki: “…üzerime
aldığım görevi tarafsızlıkla yerine getirmek için…namusum ve şerefim üzerine
andiçerim.” Şimdi, bu söze, bu yemine uymak lazım ama ne yapıyor? Cumhurbaşkanı
devletin imkânlarıyla neredeyse AK PARTİ’nin genel başkanı gibi mitingler
düzenliyor “açılışlar” adı altında. Kimin parasıyla yapıyor bunu? Devletin ve
milletin parasıyla yapıyor. O mitinglerinde neyi ifade ediyor? AK PARTİ’ye 400
milletvekili istiyor.
RECEP ÖZEL (Isparta) – “AK PARTİ’ye”
demiyor, “bir partiye” diyor.
SEYFETTİN YILMAZ (Devamla) – “Bir
parti” dediğinin AK PARTİ olduğunu sen de iyi biliyorsun, biz de iyi biliyoruz,
bütün kamuoyu da iyi biliyor. Yani şimdi bunu vicdanen kabul etmemiz mümkün mü?

Burada 104’üncü madde de kurumlar
arasında uyum içerisinde çalışmayı gerektiriyor. Şimdi, elinizi vicdanınıza
koyun…
AYTUN ÇIRAY (İzmir) – Hangi vicdan?
SEYFETTİN YILMAZ (Devamla) – Bütün
milletvekillerine sesleniyorum: Bunu başka bir cumhurbaşkanı yapmış olsaydı ne
derdi? Çıkıp külhanbeyi bir ifade tarzıyla “Eğer siyasete çok meraklıysan
forslarını çıkar, gel, siyaset meydanı burası, siyaseti burada yap.” derdi
çünkü bunu defalarca dedi. Anayasa Mahkemesi Başkanı, AK PARTİ’nin
kapatılmasıyla ilgili sadece Başkanın oyuyla AK PARTİ kapatılmaktan
kurtulduğunda kahraman Anayasa Mahkemesi Başkanıydı ama aleyhinde verdiği
kararın hemen sonrasında “Cüppeni çıkar, siyaset meydanına gel.” ifadesini
kullanan Cumhurbaşkanı.
RECEP ÖZEL (Isparta) – Mukayesen iyi
olmadı. Uymadı, uymadı, hiç uymadı. 
SEYFETTİN YILMAZ (Devamla) – Evet,
aynen uyuyor. Çünkü bugün Cumhurbaşkanının yaptığı dün söyledikleriyle tezat
teşkil ediyor. 
Siz, devleti temsil ediyorsunuz,
Türkiye Cumhuriyeti’nin devletini temsil ediyorsunuz. Siz, Adalet ve Kalkınma
Partililerin Cumhurbaşkanı değilsiniz. Siz, tüm milletin Cumhurbaşkanısınız.
Bunun gibi davranmak zorundasınız. Bu, devletin kurumlarını yok eder,
Cumhurbaşkanlığı makamına saygısızlık olur, Cumhurbaşkanlığı makamını yıpratır.
Devletin makamlarını yıpratmaya da kimsenin hakkı yoktur. Devletin kurumları
yıpranırsa devlet yıpranır, devletin kurumları çökertilirse devlet çökertilir.
Bugün bunlar işinize gelebilir ama yıpranan bir Cumhurbaşkanlığı makamı Türkiye
Cumhuriyeti devletinin bekası açısından tehlike arz eder. 
(Mikrofon otomatik cihaz tarafından
kapatıldı) 
SEYFETTİN YILMAZ (Devamla) – Onun için,
Cumhurbaşkanı siyaset yapacaksa forslarını çıkarıp gelsin. (MHP sıralarından
alkışlar) 
BAŞKAN – Teşekkür ederim Sayın Yılmaz. 
Aleyhte Sayın Gök. 
Buyurunuz. (CHP sıralarından alkışlar) 
LEVENT GÖK (Ankara) – Sayın Başkan,
değerli milletvekilleri; tabii, seçimler yaklaşınca, AKP milletvekillerinin
listelerde yer alma kaygısını, endişesini ve listeleri de gerçekte kimin
yapacağının bilindiği gerçeği karşısında burada Cumhurbaşkanına övgüler
dizmelerini, Cumhurbaşkanına âdeta Başbakanı da aşan bir şekilde onun emrinde
olduğunu bildiren sözcükler söylemelerini biz yadırgamıyoruz. Çünkü, biz
biliyoruz ki bu Cumhurbaşkanı, Anayasa’nın 101’inci maddesinde yazıldığı
anlamda seçildiği anda partisiyle ilişiğini kesmemiştir, Anayasa’yı
çiğnemiştir. Cumhurbaşkanı partisiyle ilişiğini kesmediği gibi, AKP’liler de
Cumhurbaşkanıyla olan siyasi birliklerini kesmemişlerdir; hâlâ yönetici odur,
hâlâ lider odur, Ahmet Davutoğlu ortada yoktur. Durum bu kadar acıdır ve
gerçektir, acı ve gerçektir. 
Şimdi, Cumhurbaşkanı, burada,
tarafsızlığı üzerine yemin ediyor, tarafsızlığını çiğneyen o kadar örnek var
ki, hangi birini verelim değerli arkadaşlarım, hangi birini verelim? 
İç güvenlik paketini konuşuyoruz.
Cumhurbaşkanı o konuda ahkâm kesiyor, diyor ki: “Bu yasa er ya da geç çıkacak.”
Kime diyor bunu? Meclise diyor. Kim çıkartacak bu yasayı, kim “Kabul” oyu
kullanacak? AKP’li üyeler. O yüzden buradan ayrılamıyorsunuz, Cumhurbaşkanının
gözünden düşmemek için, Cumhurbaşkanı nezdindeki itibarınız sarsılmasın, listelerde
yer alalım diye bir telaş sergiliyorsunuz. 
A. EMİN ÖNEN (Şanlıurfa) – Milletvekili
nerede olacak başka? Meclis Genel Kurulunda olur tabii. Ne alakası var?
Milletvekili zaten burada olur. 
RECEP ÖZEL (Isparta) – Başka nerede
olalım ya? Burada olmayalım, nerede olalım, nereye gidelim? 
LEVENT GÖK (Devamla) – Bakın,
Cumhurbaşkanı bunu söyledi, ben bu kürsüden haykırdım, “Bu paket er ya da geç
çıkacak.” diyen bir Cumhurbaşkanı Meclis üzerinde vesayet kurmuştur. Yüreğiniz
varsa çıkın buraya, deyin ki: “Cumhurbaşkanı, o senin işin değil, o Başbakan
ile bizim işimiz, Meclisin işi. O konuda karar verecek olan kişi biziz. Biz
senin talimatlarınla hareket etmeyiz.” diyen bir yürekli AKP’li milletvekili
arıyorum! Arıyorum! “Egemenlik kayıtsız şartsız milletindir.” yazıyor burada.
Vesayet altındasınız hepiniz. Vesayet sizi eziyor. (AK PARTİ sıralarından
gürültüler)
FAHRETTİN POYRAZ (Bilecik) – Başkan!
Başkan! 
LEVENT GÖK (Devamla) – Cumhurbaşkanı
daha dün muhtarlara diyor ki: “Engelleye engelleye daha 50’inci maddeye
geldiler.” Kim engelliyor? Muhalefet engelliyor. 
RECEP ÖZEL (Isparta) – Evet.
LEVENT GÖK (Devamla) – Cumhurbaşkanı
taraf arkadaşlar, taraf, hem de AKP’nin içinde lider gibi taraf. 
MEHMET METİNER (Adıyaman) – Taraf,
demokrasiden taraf!
LEVENT GÖK (Devamla) – Kim engelliyor?
Muhalefet engelliyor. Bir Cumhurbaşkanı böyle mi konuşur? Bir Cumhurbaşkanı der
ki: “Bu yasa Parlamentoda enine boyuna tartışılır, önüme gelir, karar veririm.”
Hayır, Cumhurbaşkanı işin içinde. Er ya da geç çıkacakmış; bu yasanın fazlası
yokmuş, eksiği varmış. 
MEHMET METİNER (Adıyaman) – Doğru
söylüyor.
LEVENT GÖK (Devamla) – Değerli
arkadaşlar, siz kimi kandırıyorsunuz? 
Cumhurbaşkanı tarafsız da değil ayrıca,
ülkeyi bölüyor, kutuplaştırıyor. Az önce burada konuşan arkadaşımız
Cumhurbaşkanının kadınlarla ilgili yaptıklarını anlatıyor. Daha geçen gün
Cumhurbaşkanı demedi mi “İnadına dekolte giyin, biz inancına, tarihine bağlı
nesiller, düşünen gençler yetiştireceğiz.” diye? Hani siz kıyafetiyle
uğraşmazdınız insanların? Dekolte giymesi sizi niye ilgilendiriyor insanların?
Hani, nerede sizin özgürlükçü anlayışınız? Hepiniz çuvallıyorsunuz. 
Cumhurbaşkanı şu anda Türkiye
demokrasisinin önündeki başsorundur değerli arkadaşlar. Bir kere, AKP’li
milletvekilleri bu iradeye karşı çıkmadığı müddetçe burada milletvekilliği
görevini layıkıyla yerine getiremezsiniz. 
MEHMET METİNER (Adıyaman) – O bizim
irademiz karşı çıkmıyoruz, o bizim irademiz!
LEVENT GÖK (Devamla) – Daha gördük,
Başbakanın “Gelince memnun olduk.” dediği Hakan Fidan’ın nasıl böyle adaylığın
elinden alındığını ve Başbakanın çırpınışları karşısında dahi MİT
Müsteşarlığına siyasi etiğe aykırı olarak tekrar geri getirildiğini gördük. Ses
çıkarttığınız oldu mu? Yok, çıkartamazsınız. 
MEHMET METİNER (Adıyaman) – Biz sağlam
iradenin arkasındayız. 
LEVENT GÖK (Devamla) – Sizin
hiçbirinizin vesayet altında ses çıkartacak gücü yoktur. Siz sadece kuru
kalabalıklara, muhalefetin üzerine baskı yapın; polisin şiddetiyle,
TOMA’larıyla muhalefeti ezmeye kalkın. 
Bunlar bize sökmeyecek değerli
arkadaşlar. Cumhurbaşkanı haddini bilecek! (AK PARTİ sıralarından gürültüler)
“Cumhurbaşkanına Egemenliğin kayıtsız şartsız milletin olduğu gerçeğini buradan
haykıracağız.” deyin. Bir Cumhurbaşkanı bunu söylediği anda bunu reddetmeyen
bir AKP Grubuna bu sözler müstahaktır. 
FAHRETTİN POYRAZ (Bilecik) – Sayın
Başkan, doğru konuşsun. 
LEVENT GÖK (Devamla) – Kalkın buradan
eleştirin, yüreğiniz varsa eleştirin, yüreğiniz varsa eleştirin
Cumhurbaşkanını. İradenizi ve tüm düşünce sistematiğinizi Cumhurbaşkanınıza
emanet etmişsiniz. 
FAHRETTİN POYRAZ (Bilecik) – Haddini
sen bileceksin! 
LEVENT GÖK (Devamla) – Bundan hayır
gelmez, bundan hayır gelmez. Biz burada demokrasiyi savunuyoruz, Anayasa’yı
savunuyoruz, Cumhurbaşkanını anayasal çizgi içinde çalışmaya zorluyoruz. Bunu
yapsın, hepimizin saygısını kazansın ama bunu yapmayan bir Cumhurbaşkanının
burada korunmasına da Meclis Başkanı müsaade etmemelidir. 
FAHRETTİN POYRAZ (Bilecik) – Sen kimsin
ki Cumhurbaşkanına laf diyeceksin? Sen kimsin?
LEVENT GÖK (Devamla) – Hepinizi
saygıyla selamlıyorum. (CHP sıralarından alkışlar)
MEHMET METİNER (Adıyaman) – Haddinizi
bileceksiniz! O, sağlam iradenin arkasında.
MEHMET NACİ BOSTANCI (Amasya) – Sayın
Başkan…
BAŞKAN – Söz vereceğim size.
Sayın milletvekilleri, kürsüdeki
konuşmacının…
MEHMET NACİ BOSTANCI (Amasya) – Sayın
Başkan…
BAŞKAN – Siz yerinize oturun, size ben
söz vereceğim ama şunu bitireyim.
Kürsüdeki konuşmacının sözlerine
birleşimi yöneten başkanın müdahalesi disiplin hükümleri hariç iki şekilde
olabilmektedir. Birincisi, İç Tüzük’ün 66’ncı maddesine göre, görüşülen konu
üzerinde konuşmaya davet etmek için; ikincisi de İç Tüzük’ün 67’nci maddesine
göre, kaba ve yaralayıcı ifadeler sarf eden milletvekilini temiz bir dil
kullanmaya davet etmek için. 
ADNAN YILMAZ (Erzurum) – Her şey var.
MURAT YILDIRIM (Çorum) – Dili de temiz
değil. 
MEHMET METİNER (Adıyaman) – Her ikisini
de yaptı. 
BAŞKAN – Bunun dışında konuşmacıyı,
sözlerinin uygunluğu, isabetliliği bakımından içerik denetimine tabi tutup
uyarmak Başkanın yetkisinde bulunmadığı gibi “kürsü dokunulmazlığı” kavramına
da aykırıdır. 
YILMAZ TUNÇ (Bartın) – Öyle bir usul
tartışması açmakla hata ettiniz. Vakit kaybı, vakit. Yazık değil mi? Bir de
beşer dakika sözleri.
BAŞKAN – Bu usul tartışmasının sonucunu
söylüyorum muhteremler. 
Sayın Bostancı, buyurunuz. 
MEHMET NACİ BOSTANCI (Amasya) – Efendim
“Vesayet altındasınız.” diyerek grubumuza hakaret etmiştir.
İDRİS ŞAHİN (Çankırı) – Usul
tartışmasıyla alakalı gerçekten müdahale etmeniz gerekiyor. 
BAŞKAN – Buyurunuz. (AK PARTİ
sıralarından alkışlar)
X.- SATAŞMALARA İLİŞKİN
KONUŞMALAR (Devam)
3.- Amasya Milletvekili
Mehmet Naci Bostancı'nın, Ankara Milletvekili Levent Gök’ün usul görüşmesiyle
ilgili konuşması sırasında AK PARTİ Grubuna sataşması nedeniyle konuşması
MEHMET NACİ BOSTANCI (Amasya) – Sayın
Başkanım, değerli arkadaşlar… 
MURAT YILDIRIM (Çorum) – Şeflik dönemi!
MEHMET NACİ BOSTANCI (Devamla) –
…burada hiç kimse had bildirme makamında değil. Demokrasilerde had bildirecek
yegâne yer millettir. (AK PARTİ sıralarından alkışlar) Millet de sandıkta had
bildirir. Levent Bey ve arkadaşları her seçimde zaten hadlerini öğrenselerdi
bugün daha farklı bir yerde otururlardı. O yüzden, onların kelimelerle had
bildirme lafı yerine milletin bir gerçeklik olarak iradesi her şeyin yerine
geçer onu belirteyim. 
İkincisi: Burası herkesin özgür
iradesiyle karar verdiği bir Meclis. CHP’liler ne kadar özgürse, HDP’liler,
MHP’liler ne kadar özgürse bir parti disiplini ve hiyerarşisi içerisinde, emin
olun, en az onlar kadar AK PARTİ de özgürdür ve kendi iradesiyle karar verir.
(AK PARTİ sıralarından alkışlar) 
LEVENT GÖK (Ankara) – Keşke öyle olsa!
MEHMET NACİ BOSTANCI (Devamla) –
Üçüncüsü: On üç yıldır AK PARTİ iktidarda. Allah’a şükür bu ülkede kapalı gezen
de var, dekolte gezen de var. Kafamızın içinde bir Türkiye düşünmek yerine
sokağa çıkıp baksak bu ülkenin gerçekliğini görürüz. Dekolte giyene kimse
karışmıyor ama hâlâ başında örtü olanlara “karafatmalar” diyen insanlar var ne
yazık ki bunu da belirteyim.
LEVENT GÖK (Ankara) – Ayıp, ayıp!
AYTUN ÇIRAY (İzmir) – Utanmıyorsunuz
ya!
MEHMET NACİ BOSTANCI (Devamla) – Bir
başka husus, bir başka husus: Beyler, gece iki olduğunda yine başlarsınız
“Angarya.”, “Çalışmaya hayır.”, “Bizi zorla çalıştırıyorsunuz.” Peki, şimdi ne
yapıyoruz biz? Daha birinci grup önerisi bile bitmemiş ve saat 17.00. 
LEVENT GÖK (Ankara) – Bunlar yasama
faaliyeti değil mi?
MEHMET NACİ BOSTANCI (Devamla) – Bu,
bir angaryadır. 
LEVENT GÖK (Ankara) – Bunlar faaliyet
değil mi?
MEHMET NACİ BOSTANCI (Devamla) – Bu,
Meclisin çalışmasını engelleme adına fiilî bir durum yaratarak buradaki
Meclisin, İç Tüzük çerçevesinde, çalışmasını engelleme girişimidir. Bu
angaryaya “Hayır.” diyoruz. Şimdi çalışamıyorsak gece 02.00’den sonra
çalışacağız.
Saygılar sunuyorum. (AK PARTİ
sıralarından alkışlar) 
LEVENT GÖK (Ankara) – Sayın Başkan…
BAŞKAN – Bir saniye…
RECEP ÖZEL (Isparta) – Hiçbir şey
demedi ya!
BAŞKAN – Bir saniye… 
YUSUF HALAÇOĞLU (Kayseri) – Sayın
Başkan…
ADİL ZOZANİ (Hakkâri) – Sayın Başkan… 
BAŞKAN - Şimdi, sayın milletvekilleri
ve sayın grup başkan vekilleri; 2007’den beri ben bu Mecliste görev yapıyorum.
Çok kritik kanunları beraber geçirdik, birbirinizle kafa göz yararak kavga
ettiğiniz kanunları da beraberce geçirdik. Herkes bilir ki vesayet altında
olmak gibi… 
Sayın Bostancı size hiç yakıştıramadım,
“Vesayet altındasınız.” sözünü geri almanızı rica ediyorum sizden.
MEHMET NACİ BOSTANCI (Amasya) – Hayır,
ben demedim.
MEHMET YÜKSEL (Denizli) – Size demedi. 
BAŞKAN – Şahsım için, benim şahsım için
söyledi. 
Sayın Başkan…
MEHMET NACİ BOSTANCI (Amasya) – Hayır
efendim, hayır. (AK PARTİ sıralarından “Size demedi.” sesleri)
BAŞKAN – Bana demediyseniz o zaman ben
geri aldım.
AHMET YENİ (Samsun) – CHP söyledi Sayın
Başkan, CHP söyledi.
BAŞKAN – Ben geri aldım, o zaman ben
geri aldım tamam çünkü…
MEHMET NACİ BOSTANCI (Amasya) – Hayır,
hayır.
BAŞKAN – Tamam, geri aldım.
FAHRETTİN POYRAZ (Bilecik) – Diğeri
söyledi Başkanım.
BAŞKAN – Ben de geri aldım. 
ADNAN YILMAZ (Erzurum) – Hayır, hayır,
Bostancı demedi efendim. Diğerine söyledi Sayın Başkanım, diğerine söyledi.
AHMET YENİ (Samsun) – CHP söyledi.
BAŞKAN – Ya tamam, müsaade buyurun. 
Ben diyorum ki şahsıma Sayın Başkan
“Vesayet altındasınız.” dedi diye anladığım için herkese bir açıklama
yapmıştım. Şimdi “Ben böyle bir şey demedim, size demedim.” dediği için de
sözümü geri aldım, özür dilerim. Bu başka bir şey, sıra sıra gidiyoruz. Ben çok
yorgunum, kafamı karıştırmayın. 
Şimdi, dolayısıyla, burayla ilgili yani
burayı yöneten şahısla ilgili itirazlarınız olabilir yöntemler olarak, onun da
yolu usul tartışması ama kişiselleştirmeden meseleleri götürmemizde fayda var.
Buyurunuz. 
ADİL ZOZANİ (Hakkâri) – Sayın Başkan,
Sayın Bostancı biraz önceki konuşmalarında “Bu olup bitenler angaryadır, fiilî
engellemedir.” dedi. Benim açtığım usul tartışmasına binaen bu ifadeleri
kullandı, sataştı.
MEHMET METİNER (Adıyaman) – Meclisin
çivisini çıkardınız. 
BAŞKAN – Sayın Halaçoğlu, siz ne
diyorsunuz?
YUSUF HALAÇOĞLU (Kayseri) – Aynı
sebeple yani Tüzük’e uygun buradaki verdiğimiz Danışma Kurulu önerilerini
angarya olarak nitelendiren bir anlayışı kabul etmemiz mümkün değil. 
BAŞKAN – İlk Sayın Gök başlamıştı
anladığım kadarıyla.
Buyurunuz.
LEVENT GÖK (Ankara) – Bu konuda?
BAŞKAN – Evet, sizin sözünüz üzerine
gittiği için. Yalnız mümkün olduğunca şahsileştirmeden konuları, özel rica
ediyorum hepinizden.
Buyurunuz.
4.- Ankara Milletvekili
Levent Gök'ün, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında CHP Grubuna sataşması nedeniyle konuşması
LEVENT GÖK (Ankara) – Sayın Başkan,
değerli milletvekilleri; ben burada AKP’li arkadaşlarımdan vesayet altında
kalmadıklarını kanıtlamalarını istedim. 
RECEP ÖZEL (Isparta) – Ya, biz sana mı
kanıtlayacağız? 
LEVENT GÖK (Devamla) – Cumhurbaşkanının
bu sözleri yenir yutulur değildir. 
YILMAZ TUNÇ (Bartın) – Sen kanıtla,
sen! Bu kadar direnişin sebebi ne, kanıtla!
AHMET YENİ (Samsun) – Kimsin sen?
LEVENT GÖK (Devamla) – Bakın, ben geçen
gün kavgalı oturumdan sonra buradan konuşma yapmışım. Bu sözlerimi burada aynen
tekrarladım. 
YILMAZ TUNÇ (Bartın) – Hangi vesayet
altındasınız?
LEVENT GÖK (Devamla) – “Siz kendinizi
vesayet altında kabul ediyor musunuz?” diyorum. “AK PARTİ sıralarından ‘Evet.’
sesleri.” Değerli arkadaşlar, bunlar sizlere yakışmıyor. 
MEHMET CEMAL ÖZTAYLAN (Balıkesir) –
Sana ne! Sana ne!
AHMET YENİ (Samsun) – Sana ne! AK
PARTİ’den sana ne!
LEVENT GÖK (Devamla) – Bana nesi… Beni
ilgilendirir. Siz Cumhurbaşkanının vesayeti altında olamazsınız. 
ZİVER ÖZDEMİR (Batman) – Size mi
soracağız?
LEVENT GÖK (Devamla) – Sizin lideriniz
Başbakan Ahmet Davutoğlu’dur, ancak onunla istişare edersiniz. Tamam mı? 
AHMET YENİ (Samsun) – Yahu sizi
ilgilendirmez.
LEVENT GÖK (Devamla) – Ben size
yerinizi, görevinizi hatırlatıyorum.
AHMET YENİ (Samsun) – Sen kendi partine
bak.
LEVENT GÖK (Devamla) – Sayın Başkan,
burada Meclisten, İç Tüzük’ten kaynaklanan haklarımızı kullanıyoruz. Verilen
grup önerilerinin her biri ülkemizin önemli sorunlarını ilgilendiren
konulardır. 
MEHMET METİNER (Adıyaman) – Sizi ne
ilgilendirir bizim ilişkimiz ya?
LEVENT GÖK (Devamla) – “Partimizin ve
diğer partilerin burada görüşlerini saptayarak ortak bir nokta bulur muyuz.”
anlayışı içerisindeyiz. Önemli konular tartıştık. Bakın, az önce HDP Grubunun
verdiği öneride kadınların işsizliği konusunu tartıştık. Önemsiz bir konu
mudur? Araştırılmayacak bir konu mudur? Bunu angarya olarak gören bir anlayışı
ben gerçekten anlamakta güçlük çekiyorum. 
Sayın Bostancı, keşke bu konuda AKP
Grubunu da serbest bıraksanız, nüfusumuzun yarısını oluşturan kadınlarımızın
işsizlik sorununu, diğer sorunlarını ortakça araştıracağımız bir komisyon
kursak, bunu bekliyoruz. E, muhalefet bunu talep ediyor, niye reddediyorsunuz? 
Paralel yapıyla ilgili önerge
getiriyoruz, paralel yapı varsa araştıralım diye AKP’liler reddediyor. 
AHMET YENİ (Samsun) – Ya, bize
karışamazsınız siz. Size mi soracağız?
LEVENT GÖK (Devamla) – Sevgili
yurttaşlarım, dün faiz lobisini araştıralım diye önerge getirdik, AKP Grubunun
oylarıyla reddedildi. Paralel yapıyla ilgili önerge getirdik, AKP Grubunun
oylarıyla reddedildi. Bunlar, sizin gerçek yüzünüzün görülmesi açısından da
yararlı oluyor. (CHP sıralarından alkışlar)
AHMET YENİ (Samsun) – Size mi
soracağız, oy kullanmada size mi soracağız?
MEHMET METİNER (Adıyaman) – Yasama
faaliyeti yapıyoruz.
MEHMET NACİ BOSTANCI (Amasya) –
Zabıtlara geçsin diye söylüyorum.
BAŞKAN – Evet.
MEHMET NACİ BOSTANCI (Amasya) –
“Angarya” kelimesi bizden çıkmadı. “Angarya” kelimesini daha önceki zamanlarda
da Meclis gece ikide yasama çalışması yaparken arkadaşlar ifade ettiler. 
İDRİS BALUKEN (Bingöl) – Gece ikide
çalışınca angarya olur tabii.
MEHMET NACİ BOSTANCI (Amasya) - O zaman
ifade ettiğiniz “angarya” durumu asıl şimdi söz konusu, benim dediğim budur.
BAŞKAN – Tamam.
AYTUN ÇIRAY (İzmir) – Sayın Başkanım,
Sayın Bostancı…
YILMAZ TUNÇ (Bartın) – Grup başkan
vekilin yok mu?
AYTUN ÇIRAY (İzmir) –
…milletvekillerini kastederek “Siz çalışmaları angarya olarak gördünüz saat
ikiye kadar, şimdi de size angarya çalışmayı böylece göstereceğiz.” diyerek
milletvekillerine sataşmada bulunmuştur.
RECEP ÖZEL (Isparta) – Allah Allah!
BAŞKAN – Yok, şöyle dedi. Hayır
sataşmıştır, sataşmamıştır ayrı da.
YILMAZ TUNÇ (Bartın) – Otursun yerine
Sayın Başkan.
AYTUN ÇIRAY (İzmir) – Tutanaklara
bakın.
BAŞKAN – Söylediği şey başka. Sayın
Çıray, söylediği şey başka. 
Şimdi, önce grup başkan vekillerini
sırasıyla halledelim, cümle başka.
Buyurunuz Sayın Halaçoğlu. (MHP
sıralarından alkışlar) 
5.- Kayseri Milletvekili
Yusuf Halaçoğlu'nun, Amasya Milletvekili Mehmet Naci Bostancı’nın sataşma
nedeniyle yaptığı konuşması sırasında MHP Grubuna sataşması nedeniyle konuşması
YUSUF HALAÇOĞLU
(Kayseri) – Teşekkür ederim Sayın Başkan.
Şimdi, “angarya”
dedik, şundan dolayı dedik: Saat ikiden sonra yaptığınız konuşmalar için,
görüşmeler için söyledik.
RECEP ÖZEL
(Isparta) – Siz konuşuyorsunuz, biz konuşmuyoruz ki!
LEVENT GÖK
(Ankara) – Konuşun Recepciğim, konuşun.
YUSUF HALAÇOĞLU
(Devamla) – Biz usulüne ve Tüzük’e uygun olarak…
RECEP ÖZEL
(Isparta) – Biz görüşüyoruz, siz konuşuyorsunuz.
YUSUF HALAÇOĞLU
(Devamla) – …milletin yararına olmayan bir kanun üzerinde üzerimize…
YILMAZ TUNÇ
(Bartın) – Sana göre o, sana göre!
YUSUF HALAÇOĞLU
(Devamla) – …düşen millet adına görevi yerine getiriyoruz.
MEHMET NACİ
BOSTANCI (Amasya) – Biz de.
YUSUF HALAÇOĞLU
(Devamla) – Yani, milletin yararına olmayan bir yasada, Tüzük’ün bize verdiği,
muhalefete verdiği millet yararına olan bir konuda engelleme çalışmasını
yapıyoruz. Bu, bizim, Tüzük’e göre hakkımızdır.
YILMAZ TUNÇ
(Bartın) – Yok öyle bir hak Tüzük’te.
YUSUF HALAÇOĞLU
(Devamla) – Hakkımız var mı, yok mu görüyorsunuz, vardır.
YILMAZ TUNÇ
(Bartın) – Hangi madde, hangi maddede var? Hangi Tüzük maddesinde var?
YUSUF HALAÇOĞLU
(Devamla) – Dolayısıyla, bu saatte yani saat beşte yaptığımız, verdiğimiz
Danışma Kurulu önerilerini ki…
YILMAZ TUNÇ
(Bartın) – Kanunun engellenmesi hangi maddede var?
YUSUF HALAÇOĞLU
(Devamla) – Danışma Kurulu önerileri Tüzük’e uygundur. 
YILMAZ TUNÇ
(Bartın) – Kanunun görüşülmesinin engellenmesi hangi maddede var?
YUSUF HALAÇOĞLU
(Devamla) – Bu Danışma Kurulu önerilerinin burada görüşülmesi Tüzük gereğidir.
YILMAZ TUNÇ
(Bartın) – Hangi Tüzük maddesinde var?
RECEP ÖZEL
(Isparta) – Hocam, Danışma Kurulu değil, grup önerisi bu.
YUSUF HALAÇOĞLU
(Devamla) – Dolayısıyla, Tüzük’te bunların görüşülmesi gerektiği için
görüşüyoruz… 
YILMAZ TUNÇ
(Bartın) – Bir tane madde söyle, madde?
YUSUF HALAÇOĞLU
(Devamla) – …ve dolayısıyla buna “angarya” demeniz zaten kanunlara ve Tüzük’e
ne kadar aykırı olduğunuzu ve aslında hukuk dışı olduğunuzu ortaya koymaktadır.
YILMAZ TUNÇ
(Bartın) – “Angarya” diyen sizsiniz.
BAŞKAN – Sayın milletvekilleri,
lütfen…
RECEP ÖZEL
(Isparta) – Hocam, grup önerisi bu, Danışma Kurulu değil.
YUSUF HALAÇOĞLU
(Devamla) – Dolayısıyla, grup önerileri, araştırma önergeleri… 
RECEP ÖZEL
(Isparta) – Hah!
YUSUF HALAÇOĞLU
(Devamla) – Meclis araştırması önergeleri Tüzük gereğidir ve bu millet adına
yapılmaktadır. 
RECEP ÖZEL
(Isparta) – Kanun görüşmesi de Tüzük gereği.
YUSUF HALAÇOĞLU
(Devamla) – Hâliyle milletin problemlerini burada dile getirmeyi “angarya”
olarak nitelendiren bir zihniyetin hem hukuka hem de Meclise saygısı olmadığı
ortaya çıkmaktadır. 
YILMAZ TUNÇ
(Bartın) – “Angarya” diyen sizsiniz. 
MEHMET NACİ
BOSTANCI (Amasya) – Bu bir öz eleştiri.
YUSUF HALAÇOĞLU
(Devamla) – Dolayısıyla, bunu kabul etmemiz mümkün değil. Eğer “angarya”
diyorsanız, Anayasa’yı açın, Anayasa’da angaryanın ne olduğunu görürsünüz…
RECEP ÖZEL
(Isparta) – O da size uyuyor Hocam.
YUSUF HALAÇOĞLU
(Devamla) – …o çerçeve içerisinde hareket ederseniz. Dolayısıyla, buraya çıkıp
bizim Tüzük’teki millet hakkına konuşmamızı engelleyemezsiniz. (MHP
sıralarından alkışlar)
BAŞKAN – Sayın Zozani,
buyurunuz.
Grubunuz adına
konuşuyor değil mi? Milletvekili olaraksa katiyen söz vermeyeceğim, o zaman siz
gelip konuşursunuz.
İDRİS BALUKEN
(Bingöl) – Grup adına.
BAŞKAN –
Buyurunuz.
6.- Hakkâri Milletvekili
Adil Zozani'nin, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında HDP Grubuna sataşması nedeniyle konuşması
ADİL ZOZANİ
(Hakkâri) – Teşekkür ederim Sayın Başkan.
Biz başta
söyledik, biz sürede sıkıntı yaşamayız. “Bu pilavdan dönenin de kaşığı
kırılsın.” dedik, öncesinden dedik.
MEHMET NACİ BOSTANCI (Amasya) – Gece
ikide ses yok! 
ADİL ZOZANİ (Devamla) - Gece ikide,
gece üçte, beşte devamlı çalışalım, tamam mı?
MEHMET NACİ BOSTANCI (Amasya) – Hayhay!

ADİL ZOZANİ (Devamla) - Ona hiç
itirazımız yok.
MEHMET NACİ BOSTANCI (Amasya) – Var,
ettiniz. 
ADİL ZOZANİ (Devamla) - Angarya
konusuna gelince, bakın, bizim itiraz ettiğimiz nokta şu: Şimdi, bir yerden
çıkıp buraya geleceksiniz, İç Tüzük’ü elinize alacaksınız “Efendim, muhalefet
bunu suistimal ediyor.” Muhalefet sizi oraya davet ediyor, uymaya davet ediyor.
Neye? İç Tüzük 73’e aykırı bir işlem yapmışsınız, buraya getirmişsiniz,
gerekçeleri olmayan maddeleri burada görüştürüyorsunuz; yasama yöntemine aykırı
bir işlemdir. Size hatırlatıyor, uymuyorsunuz. İç Tüzük 35’inci maddeye göre
aykırı bir işlem yapmışsınız, buraya getiriyorsunuz, muhalefet buna itiraz
ediyor, size hatırlatıyor, onu da yok sayıyorsunuz. Meclis Başkanını İç Tüzük
13’üncü maddeye uymaya davet ediyor, Meclis Başkanı İç Tüzük’e uymadığını beyan
ediyor fiilen. O sizin aklınıza gelmiyor, İç Tüzük 68 hiç aklınıza gelmiyor
hiçbir şekilde, ondan sonra gelip burada diyorsunuz ki “Efendim, İç Tüzük’ü
suistimal ediyorsunuz.” Hayır, İç Tüzük’ü biz suistimal etmiyoruz, siz İç
Tüzük’ü yok sayıyorsunuz.
Mevcut durumda Sayın Cemil Çiçek emekli
oluyor, kendisine önerim şu, çok para kazanır bundan: Bir sahaf dükkânı açsın,
Meclis İçtüzüğü’nü satsın. Hiç okumamış ama o sahaf dükkânında Meclis
İçtüzüğü’nü satsın. Yetmiyorsa Sayın Ayşe Nur Bahçekapılı ile Sayın Sadık
Yakut’u da yanına kalfa olarak alabilir. 
Teşekkür ediyorum. (HDP sıralarından
alkışlar) 
AHMET YENİ (Samsun) – Ayıp şeyler
bunlar ya!
BAŞKAN – Yani şahsileştirmeyin diye
ricada bulundum ama yapmayın. 
IX.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun, 13/1/2015
tarihinde Konya Milletvekili Mustafa Kalaycı ve arkadaşları tarafından,
emeklilerin sorunlarının araştırılması; Mersin Milletvekili Mehmet Şandır ve
arkadaşları tarafından, ülkemizdeki sayıları 9 milyonu bulan emeklilerimizin
içinde bulundukları sıkıntıların araştırılması, taban aylıklarının eşitlenmesi,
maaş farklılıklarının giderilmesi ve yaşadıkları sorunların araştırılarak
alınması gereken önlemlerin belirlenmesi amacıyla (10/148) Türkiye Büyük Millet
Meclisi Başkanlığına verilmiş olan Meclis araştırması önergelerinin, Genel
Kurulun 11 Mart 2015 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
BAŞKAN - Evet, Milliyetçi Hareket
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
 Tarih:
11/3/2015
Türkiye Büyük
Millet Meclisi Başkanlığına
Danışma Kurulunun 11 Mart 2015 Salı
günü (bugün) yaptığı toplantısında, siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük'ün 19'uncu maddesi
gereğince Genel Kurulun onayına sunulmasını arz ederim.
Saygılarımla.
 Oktay
Vural 
 (İzmir)
 MHP
Grup Başkan Vekili 

13 Ocak 2015
tarih, 3607 sayıyla TBMM Başkanlığına verilen Konya Milletvekili Mustafa
Kalaycı ve arkadaşlarınca emeklilerin sorunlarının araştırılması ile 20/10/2011
tarih ve (10/148) esas numaralı, Mersin Milletvekili Mehmet Şandır ve
arkadaşlarınca verilen ülkemizdeki sayıları 9 milyonu bulan emeklilerimizin
içinde bulundukları sıkıntıların araştırılması, taban aylıklarının eşitlenmesi,
maaş farklılıklarının giderilmesi ve yaşadıkları sorunların araştırılarak
alınması gereken önlemlerin belirlenmesi amacıyla verilmiş olan Meclis
araştırması açılması önergelerimizin 11 Mart 2015 Çarşamba günü (bugün) Genel
Kurulda okunarak görüşmelerinin bugünkü birleşiminde yapılması önerilmiştir.
BAŞKAN –
Milliyetçi Hareket Partisi Grubu önerisinin lehinde Konya Milletvekili Sayın
Mustafa Kalaycı. 
Buyurunuz. (MHP
sıralarından alkışlar) 
MUSTAFA KALAYCI (Konya) - Sayın Başkan,
değerli milletvekilleri; emeklilerin sorunlarının araştırılması ve alınması
gereken önlemlerin belirlenmesi amacıyla Meclis araştırması açılması için
Milliyetçi Hareket Partisi Grubu olarak verdiğimiz önerge üzerine söz aldım. Bu
vesileyle hepinizi saygılarımla selamlıyorum.
Sosyal Güvenlik Kurumunun en son
açıkladığı 2014 Kasım ayı verilerine göre ülkemizde 10 milyon 875 bin emekli,
dul ve yetim aylık ve gelir almaktadır.
Uzun bir çalışma hayatından sonra
emekliye ayrılan insanlar, gelecek endişesi duymadan, ömrünün geri kalan
kısmını huzurlu, mutlu ve insanca yaşamayı hayal etmektedir. Ancak, ülkemizde
emeklilerimiz mutlu değildir. Emekliler gelecekten umutsuz bir hayat
sürdürmektedir. Emekliler dardadır, emekliler zordadır; emekliler çile
çekmekte, feryat etmektedir ama ne yazık ki yıllarca emek verenlerin sessiz
çığlığına AKP Hükûmeti kulak asmamaktadır. Bugün, emekliler insanca
yaşayamıyorsa, mutlu ve huzurlu değilse, aldıkları aylık yetmiyorsa, şiddetli
geçim sıkıntısı çekiyorsa ve borçtan bunaldıysa bunun faili de, müsebbibi de,
sorumlusu da AKP hükûmetleridir. Emeklilerimizin cebine giren her kuruş da
zamlara, faize, vergiye gitmektedir. AKP, emekliyi borca batırmış, krize
sokmuş, elinde avucunda ne varsa gasbetmiştir. Emeklilerimiz yıldan yıla
fakirleşmiş, sefalete demir atmışlardır. 
Emeklilerin büyük çoğunluğu açlık
sınırının altında aylık almaktadır. Emekliler aldığı aylıkla kendi giderlerini
karşılayamazken bir de işsiz kalan çocuğuna ve onun ailesine bakmak durumunda
kalmışlardır. 
AKP, emeklileri enflasyonla aldatmakta,
3-5 kuruş maaş zammıyla avutmaktadır. Ocak ayında 2 milyon memur emeklisine
yüzde 3, 9 milyon SSK ve BAĞ-KUR emeklisine de yüzde 2,32 oranında maaş zammı
vermiştir. Emeklilere reva görülen zamlar böyle. Buna göre SSK emeklilerinin
aylığı kaç lira arttı biliyor musunuz? Ben söyleyeyim: 24 lira. Peki, BAĞ-KUR
emeklilerimizin emekli aylığı kaç lira arttı haberiniz var mı? 13 lira, 15
lira. AKP Hükûmetine diyorum ki: Bu ayıp size yeter. 
Ey Cumhurbaşkanı, ey Başbakan, ey AKP
Hükûmeti; içi boş sözlerle ekonominin iyi durumda olduğunu, Türkiye'nin
zenginleştiğini, kişi başına millî gelirin 11 bin dolara vardığını söyleyip
duruyorsunuz. Mademki öyle, emeklilere payını niye vermiyorsunuz? Emeklinin
hakkını para kasalarına, ayakkabı kutularına mı istifliyorsunuz? Soruyorum:
Emekliye 15-20 lira zam verirken hiç sıkılmadınız mı, hiç yüzünüz kızarmadı mı?
Ama, nerede! Bunlarda utanacak, kızaracak yüz yok. Baksanıza, Maliye Bakanı
emekli aylıklarındaki artışların enflasyonun oldukça üzerinde gerçekleştiğini
söylüyor. Tabii ki bunların tuzu kuru, bunların emeklileri hiç düşündüğü yok,
öyle bir dertleri yok. Kendileri katrilyonluk saraylarda, köşklerde,
trilyonlarca liralık makam uçağı ve makam arabalarında sefa sürsün, emekliler
ise sürünsün. Bunların anlayışı bu. Aslında, bunlara 700 lira BAĞ-KUR emekli
aylığı verelim de emekli aylığı yüksek miymiş, alçak mıymış bir görsünler. 
Emekliye sürekli masal okuyan bu Maliye
Bakanının, bu Hükûmetin hayat pahalılığından, gıda fiyatlarına gelen zamlardan
acaba haberi var mıdır? Acaba kömürün, tüp gazın fiyatından, doğal gaz
faturasından, elektrik faturasından bilgileri var mıdır? Emekliye verilen maaş
artışı açık ve gizli zamlarla kabaran elektrik faturalarındaki artışı bile
karşılamıyor. Sadece elektrik faturası emekli aylığının önemli bir kısmını alıp
götürüyor. Bir de utanmadan yandaş şirketler zarar etmesin gerekçesiyle hırsızların
çaldığı elektriğin parasını dürüst vatandaşların sırtına yüklüyorsunuz. Zaten
bu zihniyet hırsızlara, kaçakçılara, rüşvetçilere sahip çıkmakta pek mahirdir.
Değerli milletvekilleri, AKP Hükûmeti
emeklileri sürekli hayal kırıklığına uğratmıştır. Bugün emeklilerimizden en
fazla aldığımız şikâyet emekli aylığının neden düşük olduğudur,
"Filancadan daha fazla hizmetim var, daha çok prim ödedim, benim emekli
aylığım onunkinden neden az?" diye haklı olarak soruyorlar. AKP,
emeklilere verdiği sözleri tutmamıştır, emekli aylıkları arasındaki eşitsizlik
ve dengesizlikleri gidermemiştir. Verilen sözlerin aksine, emeklilerin SSK,
BAĞ-KUR, Emekli Sandığı ayrımı aynen sürmektedir.
İntibak düzenlemesi olarak takdim
edilen kanunla sadece 2000 öncesi SSK emeklileri için kısmi iyileştirme
yapılmıştır, 2000 ve sonrası emeklilerin aylıklarındaki eşitsizlik görmezden
gelinmiştir. Süper emeklilerin, BAĞ-KUR emeklilerinin mağduriyeti hiç dikkate
alınmamıştır.
2008 yılında çıkarılan kanunla emekli
aylıklarındaki refah payını yüzde 100'den yüzde 30'a düşüren, emekli aylığı
hesabında aylık bağlama oranını azaltan AKP iktidarıdır. Bundan dolayı,
eskisine nazaran çok düşük emekli aylığı bağlanmakta, eski ve yeni emeklilerin
aylıkları arasındaki fark her geçen yıl artmaktadır. O nedenle, emekli
aylıkları arasındaki eşitsizliğin daniskasını yapan AKP Hükûmetidir.
Bakınız,
emekliler banka promosyonu alabilmek için sekiz yıldır mücadele vermektedir.
AKP Hükûmeti bunu bile becerememiştir. Herkes banka promosyonu alırken emekliler üvey evlat
muamelesi görmektedir. Sosyal Güvenlik Kurumu yıllık 120 katrilyon lirayı aşan
emekli aylıkları ödüyor ama emekliler bu ödemeleri yapan bankalardan promosyon
almıyor. Ey Hükûmet, herkes alıyor da emekliler sekiz yıldır neden promosyon
alamıyor? Neden emeklilerin yanında değil de faiz lobisinin tarafındasınız?
Neden emekli aylıklarını faiz lobisine yıllardır bedava kullandırıyorsunuz?
Diğer taraftan "Sağlık hizmetleri ücretsiz."
diyorsunuz ama muayene parası, katılma payı, reçete parası, kutu parası, fark
ücreti diye yaptığınız kesintiler nedeniyle emekliler maaşının ne olduğunu bile
bilememektedir. Bugün emekli aylığının önemli bir kısmı sağlık kesintilerine
gitmektedir.
Yine emekli bir iş bulsa, iş yeri çalıştırsa emekli
aylığının yüzde 15'i kesilmektedir. Vergi kaçakçılarını, kara paracıları,
rüşvetçileri affeden AKP Hükûmeti emeklinin ümüğünü sıkmaktadır. Emekli esnafa
“Niye çalışıyorsun?” diye borç çıkarmaktadır. Emekli olup çalışan esnafımızdan
her gün şikâyet alıyoruz. Taksiciden dolmuşçuya, bakkaldan tamirciye, berberden
lokantacıya kadar tüm esnafımız bu borçlar nedeniyle Hükûmete ateş
püskürmektedir. AKP Hükûmeti, kaç para emekli aylığı verdiğine bakmıyor, bir de
emekli esnafın "Emekliyken niye çalıştın?" diye maaşını kesiyor. AKP Hükûmeti
emekliye zulüm yapmaktadır. İş yeri açan, katma değer yaratan, gençlere iş
imkânı sunan emekli esnaf ödüllendirilmesi gerekirken cezalandırmaktadır. Ama
bilesiniz ki emekliler, gördüğü zulüm üzerine 7 Haziranda AKP'yi sandığa
gömecektir.
Değerli milletvekilleri, Milliyetçi Hareket Partisi olarak
emekli aylıklarının iyileştirilmesi ve emekli aylıkları arasındaki eşitsizlik
ve dengesizliklerin giderilmesi amacıyla verdiğimiz kanun teklifi Türkiye Büyük
Millet Meclisi gündeminde görüşülmeyi beklemektedir. Bu teklifte, ödedikleri
primler ve bağlanan aylıklar gözden geçirilmek suretiyle, emekli aylığının
yüzde 50'sine varan oranlarda emekli, dul ve yetimlere iyileştirme
zammı ödenmesini öngörüyoruz. Esasen en düşük emekli aylığı bin liranın üzerine
çıkarılmalıdır. Hiçbir emeklimiz açlık sınırının altında aylık almamalıdır.
Emekli aylıklarındaki farklılıklar süratle iyileştirilmeli, dengeye
getirilmeli, intibak sağlanmalıdır.
Sağlık hizmetlerinde alınan bazı
katılma payları ve emekli aylığından yapılan prim kesintileri kaldırılmalıdır.
Emeklilikte yaşa takılanlar görmezden
gelinmemelidir. Emeklilikte yaşa takılanlar için bahaneler üretilmemelidir.
Asgari emeklilik şartlarına ulaşamadıkları için emekli aylığına hak
kazanamayan, emeklilikte yaşa takılan, prim gün sayısına takılan kardeşlerimize
kolaylıklar sağlanmalıdır.
Emekli aylığı bağlanması için gerekli
parametreler gözden geçirilmeli, kazancın güncellenmesindeki yüzde 30’luk refah
payı oranı yüzde 100 olarak yansıtılmalıdır.
Emekli aylıklarının artışında sadece
enflasyon değil, büyümeden de pay verilmeli ve bu çerçevedeki hesaplama ayrı
bir endeksle yapılmalıdır.
Teşekkür ediyor, saygılar sunuyorum.
(MHP sıralarından alkışlar)
BAŞKAN – Teşekkür ederim Sayın Kalaycı.
Milliyetçi Hareket Partisi Grubu
önerisinin aleyhinde Hakkâri Milletvekili Sayın Adil Zozani. 
İZZET ÇETİN (Ankara) – Adil Zozani,
emeklilere karşı mısın sen?
MÜSLİM SARI (İstanbul) – Aleyhinde mi
konuşacaksın?
BAŞKAN – Sayın Çetin bir şey söyledi…
Buyurunuz.
ADİL ZOZANİ (Hakkâri) – Sayın Çetin
Çarşı’ya karşı ama ben emeklilere karşı değilim, onu söyleyeyim. 
İZZET ÇETİN (Ankara) – Ben Çarşı’nın ta
kendisiyim.
ADİL ZOZANİ (Devamla) – Sayın Başkan,
değerli milletvekilleri; şekil şartı gereği aleyhte konuşuyorum ama bu
önergenin aleyhinde olmak mümkün değil. Tabii ki konuşmamın içeriği boyutuyla
da lehinde bir konuşma yapacağım. Sizleri saygıyla selamlıyorum.
ALİ RIZA ÖZTÜRK (Mersin) – Ama sen
“aleyhinde” dedin. Ben onu duydum.
ADİL ZOZANİ (Devamla) – Değerli
milletvekilleri, şimdi, Türkiye’de emeklilerin son iki ay içerisinde maaşları
mevcut durumda bile üçte 1 oranında eridi. Yani yüzde 3’lük zamdan falan söz
edildi ama esasında her emeklinin maaşı son iki ay içerisinde üçte 1 oranında
eridi. Neye göre eridi? Döviz kurundaki dalgalanmalar nedeniyle eridi. Peki, bu
döviz kurundaki dalgalanmalar kime yaradı? Emekliye yaramadığı kesin çünkü 800
lira maaş alan bir emeklinin alım gücü üçte 1 oranında düştü mevcut pozisyonda
ama bu döviz kurundaki dalgalanmalar birilerine yaradı. Kime yaradı? Banka
hesaplarında dövizi olanlara yaradı. Emeklilerin banka hesaplarında döviz
olmadığına göre, kimlerin bankalarda döviz hesabı varsa üzerine alınabilir bu
konuda, hele hele bunlar iktidar mensuplarıysa bu konuda üzerlerine
alınmalılar. Çünkü döviz kurundaki dalgalanma ve özellikle TL’nin değer
düşüşünden medet uman, kâr uman yöneticilerin bu ülkede varlığını artık
hissediyor herkes. Herkes bunu konuşuyor, “Birileri bankalarındaki hesapları
şişsin diye, kâr elde etsin diye özellikle bu krizlere çanak tutuyor.” diyor ve
devletin en tepe noktasındaki insanlar bunu yapıyorsa emekliyi düşünecek
birilerinin iktidar cenahında olabileceğini düşünmek de biraz safdillik olur. 
Şimdi, bakın, yaklaşık bir aydır iç
güvenlik yasa tasarısını konuşuyoruz, torba tasarıyı konuşuyoruz, bir ay geçti
ama iç güvenlik yasa tasarısından önce bu Meclisin komisyonlarında görüşülen
bir tasarı daha vardı, o da iş güvenliğiydi. İş güvenliğini siz getirmiyorsunuz
Meclisin gündemine, tasarı olarak komisyonlardan geçti, torba teklif olarak şu
anda Meclis Genel Kurulu sırasında bekliyor. 
İZZET ÇETİN (Ankara) – Bunların derdi
iç güvenlik, iş güvenliği değil!
ADİL ZOZANİ (Devamla) – Getirmiyorsunuz
iş güvenliğini buraya, iç güvenliği getiriyorsunuz.
İZZET ÇETİN (Ankara) – Her gün 4 kişi
ölüyor!
ADİL ZOZANİ (Devamla) – Yan yana
koyarız. Ben biraz sonra sizinle bazı rakamları paylaşacağım, hangisinin daha
acil olduğuna siz karar verin. 
Bakın, Türkiye’de sizin iktidarlarınız
döneminde yılda ortalama 1.221 işçi yaşamını yitiriyor, yılda ortalama 1.221
işçi yaşamını yitiriyor. Mevcut durumda Çalışma ve Sosyal Güvenlik Bakanlığını
yürüten Sayın Bakanın döneminde bu ortalama yılda 1.600’dür, yılda 1.600 işçi
hayatını kaybediyor. Ya, Orta Doğu savaşında yılda bu kadar insan ölmüyor, Orta
Doğu’daki savaşta yılda ortalama bu kadar insan ölmüyor, siz hangi iç
güvenlikten söz ediyorsunuz? İş güvenliği daha acil bir konu değil miydi?
Getirseydiniz buraya, insanlarımızın çalışma koşullarını düzenleseydik, insani
koşullar getirseydik. Niye getirmiyorsunuz? Size bu lazım, çünkü sizi bu
koruyor, iş güvenliği korumuyor, işçinin güvenliği sizin açınızdan hiç önemli
değil. Hatta ve hatta, işçilerin bu ölüm oranının yüksekliğini, uluslararası
sermaye kurumlarına, Türkiye’ye davet etmek istediğiniz sermayedarlara da bir
iftihar meselesi olarak sunabiliyorsunuz, “Bakın, işçiler ölüyor ama sermayedar
tazminat ödemek durumunda değildir.” diyebiliyorsunuz. Şimdi, böyle koşullarda
siz neden söz edebilirsiniz arkadaşlar? 
Bakın, AB ülkelerinde istihdam edilen
yüz bin kişi başına ölümlü iş kazası oranları burada. Bu sonda gördüğünüz
grafik Türkiye’ye ait, yüz binde 14,3. Bu, Türkiye'nin; 27 Avrupa ülkesi
içerisindeki grafiğimiz budur. Hepsinin toplamından daha fazla bir
noktadasınız. 
İZZET ÇETİN (Ankara) – Sen Türkiye’yi
Orta Doğu ülkeleriyle kıyasla da gör. 
ADİL ZOZANİ (Devamla) – Madencilik
sektörüyle ilgili bir istatistik, 20 AB ülkesiyle ilgili istatistik burada, 11
-yüz binde 1 kaza üzerinden söylüyorum- Türkiye 171. Bu sizin eseriniz. 
Bir istatistik daha vereyim maden
sektöründeki iş ölümleriyle ilgili. Bu grafikleri ben üretmedim, siz de girin,
bu grafikleri İnternet’ten çok rahatlıkla bulursunuz hem de devletin resmî
kurumlarının verdiği grafiklerdir bunlar, istatistiklerdir, rahatlıkla
ulaşabilirsiniz. Bunun önüne geçebilecek, bu yüz karası grafiği tersine
dönüştürebilecek, iş ölümlerini ortadan kaldırabilecek ya da asgariye
indirebilecek tedbirleri burada görüşmek var iken neyinize Meclisi bu kadar iç
güvenlik paketiyle meşgul ediyorsunuz? Ne pahasına bunu yapıyorsunuz? Kendinizi
koruma pahasına, bunun için. Derdiniz kendinizi korumaktır. Demokrasiyi,
eşitlik ilkelerini vesaire; hiçbirini hatırlamaz oldunuz. Hatırlamadığınız için
de üçüncü gözle kendinize bakma yetisini yitirmiş oldunuz. Hükûmet olarak,
iktidar partisi olarak bu vasfınızı yitirdiniz, kendinizi görmüyorsunuz. 
Açık ifade ediyorum, çok iyi biliyorum,
biraz sonra bir konuşmacınız çıkacak, diyecek ki: “Gündemimizdeki iç güvenlik
paketi nedeniyle… Biz bunun aciliyetine inanıyoruz. Bu nedenle… Zaten yasama
döneminin de sonuna geldik. Komisyon kurmanın bir anlamı kalmamıştır. Taraf
olsak bile, artık bu komisyonu kurmayacağız.” Açıklamanız bu. Bunun için zahmet
etmeyin, gelip burada konuşmayın. Matbu konuşmanızı zaten biz burada biliyoruz,
anlıyoruz. Refleksleriniz bu konuda belirgin ve net.
Bir şey söyleyeyim. İkinci…
FAHRETTİN POYRAZ (Bilecik) – Artı başka
bir şey daha söyleyeceğim, art bir şey daha söyleyeceğim yani.
ADİL ZOZANİ (Devamla) – Siz gelip
burada söylersiniz.
FAHRETTİN POYRAZ (Bilecik) – Zaten
geleceğim.
ADİL ZOZANİ (Devamla) – Anlaşılan, siz
konuşacaksınız.
FAHRETTİN POYRAZ (Bilecik) – Ben
konuşacağım.
ADİL ZOZANİ (Devamla) – Bunlara da
cevap verirsiniz, umut ediyorum.
FAHRETTİN POYRAZ (Bilecik) – Tabii,
tabii.
ADİL ZOZANİ (Devamla) – Ben zevkle sizi
dinleyeceğim Sayın Vekilim eğer siz konuşacaksanız.
Bu tablolara ilişkin olarak…
FAHRETTİN POYRAZ (Bilecik) – Yalnız
onlar önergeyle alakalı değil.
ADİL ZOZANİ (Devamla) – Gelip burada
cevap verirsiniz her şeye…
FAHRETTİN POYRAZ (Bilecik) – Önergeyle
ilgili, şimdi, ona göre konuşalım.
ADİL ZOZANİ (Devamla) – Önerilerimizi
yapıyoruz, önerilerimiz var. İş güvenliği paketinin muhalefet şerhlerini
okuyun, zahmet edin okuyun, orada önerilerimiz çok açık ve nettir. Hepsine
önerilerimizi koyuyoruz, hepsine biz kafa yoruyoruz, okuyoruz. Okumadan gelip
burada yasama faaliyetlerine katılım sağlamıyoruz, bunu bilesiniz. Biz
dersimize çalışıyoruz, siz de dersinize çalışın.
Emeklinin sofrasındaki ekmek her gün
bir dilim daha küçülüyor. Yaşam koşulları insani boyutların çok çok altına indi,
açlık sınırında insanları yaşatıyorsunuz. Resmî rakamla 10 milyon insanın yaşam
koşullarından söz ediyoruz. Bunun sizi ilgilendiriyor olması gerekir, bu
konunun sizi ilgilendiriyor olması gerekir.
Bakın, emeklilikte yaşa takılan
yaklaşık 460 bin insan sorunu var Türkiye’de. Memnun olurum, buraya
çıktığınızda bu insanların sorunlarının giderilmesi konusunda… Emeklilikte yaşa
takılan insanların sorunlarını nasıl çözeceksiniz, bu konuya bir cevap
vermenizi umut ediyorum.
İDRİS BALUKEN (Bingöl) – Çalışma Bakanı
söz verdi Adil Bey.
ADİL ZOZANİ (Devamla) – Sayın Bakan
çıksın, burada bir cevap versin, umut ediyorum. 
Bakın, bu insanlara deli gömleği
giydirdiniz; ironi yapmıyorum, bu insanlar kendilerini görünür kılmak için,
sorunlarını ifade etmek için sokakta deli gömleğiyle dolaşmaya başladılar. Siz
görebildiniz mi? Göremediniz ve her gün bu insanların sorunları büyüyor, bu sel
büyüyor, bir sele dönüştü bu insanların sorunu. Bu sel sizi götürür, emin olun
bu sel sizi götürür ama bari giderken arkanızdan “Allah razı olsun.” diyecek
insan bırakın, birisinin size hayır duası etmesini bırakın. Türkiye zenginden
ibaret değildir, Türkiye müteahhitten ibaret bir ülke değildir. Türkiye’nin 77
milyon insanının sorunlarını sorun ediniyorsanız getirin -bakın, Meclisin gündeminde
vardır- eksiklerini de tamamlayalım, İş Güvenliği Yasası’nı getirelim,
emeklilerimizin de sorunlarını içine alacak şekilde bu sorunu çözelim.
Hepinize saygılar sunuyorum. (HDP
sıralarından alkışlar)
BAŞKAN – Teşekkür ederim Sayın Zozani.
Milliyetçi Hareket Partisi Grubu
önerisinin lehinde, İstanbul Milletvekili Sayın Müslim Sarı. 
Buyurunuz. (CHP sıralarından alkışlar)
MÜSLİM SARI (İstanbul) – Teşekkür
ederim Sayın Başkan.
Milliyetçi Hareket Partisinin
emeklilerin sorunlarının araştırılmasıyla ilgili vermiş olduğu araştırma
önergesinin gündeme alınıp alınmamasıyla ilgili söz almış bulunuyorum. Hepinizi
saygıyla selamlıyorum.
Konuşmama başlamadan önce -bugün önemli
bir gün- AKP faşizminin ve polis şiddetinin ulaştığı boyutların sembol
isimlerinden biri Berkin Elvan’ın ölüm yıl dönümü. Kendisini saygıyla anıyorum.
Bundan sonra da, bundan on yıl sonra da, yirmi yıl sonra da Türkiye’nin
siyasetiyle ilgili bugün içinden geçtiğimiz döneme ilişkin söz söyleyecekler,
tarih yazıcıları bugünü kara bir leke olarak yazacaklar ve Berkin Elvan ve
Berkin Elvan gibiler daha çok anılacak bu ülkede.
Şimdi, emeklilerin çok ciddi sorunları
var, çok ciddi problemleri var. Tabii, on dakikalık bir zaman süresi içinde
bunları anlatabilmek çok kolay değil ama kısa bir özet yapacak olursak şunları
söyleyebiliriz: Bir kere, 10 milyonun üzerinde bir kitleden bahsediyoruz. Resmî
rakamlara göre 6 milyon civarında işçi emeklisi, 2,5 milyon civarında
BAĞ-KUR’lu ve 2 milyonun biraz üzerinde memur emeklisi olmak üzere Türkiye’de
10,5 milyon civarında emekli var ve bu emeklilerin de çok büyük problemleri
var. Ve beklenir ki iktidar partisi, bu kadar büyük bir kitlenin, kendi
etkiledikleri insanlarla beraber, eşleriyle ve çocuklarıyla beraber çok ciddi
oy potansiyeline ulaşan bu kitlenin sorunlarına karşı çok daha duyarlı olsun
ama maalesef durum böyle değil. 
Emeklilerin en önemli problemlerinden
biri hiç kuşku yok ki gelirleriyle ilgili problemlerdir. Emekliler bugün çok
zor koşullarda, çok kıt olanaklarla yaşamaya çalışmaktadırlar. Emeklilerin çok
büyük bir kısmının gelirleri Türkiye’de tespit edilmiş açlık sınırının bile
altındadır. Bakınız, 2014 yılı sonu itibarıyla SSK’da en düşük tarım emeklisi
911 lira, BAĞ-KUR tarım emeklisi 611 lira, Emekli Sandığı emeklisiyse 1.273
lira almaktadır. Bu, emeklilerin onurlu bir yaşam için ve sosyal hayata
katılmalarını sağlayabilecek olanakların çok çok altındadır. 
Bakınız, emekliler hangi durumda: 2012
yılında Türkiye Emekli Profili Anketi yapıldı. Bu anketten çok enteresan
sonuçlar çıktı: Emeklilerin yüzde 84’ü “Gelirlerimiz yetersiz.” diyor. Geçinmek
için başkalarına muhtaç olan emeklilerin oranı yüzde 30 yani Türkiye'de her 10
emekliden 3’ü diyor ki: “Ben geçinemiyorum, geçinmek için başkalarına
muhtacım.” Peki, kimler bunlar? Bunların yüzde 73’ü çocuklarından yardım alarak
ancak yaşayabildiklerini söylüyorlar, yüzde 16’sı yakın akrabalarından yardım
alarak yaşayabildiklerini söylüyorlar, yüzde 7’si devletten, yüzde 4’ü de
dernek ve vakıflardan.
Yine bu ankete göre, emeklilerin yüzde
28’i maaşlarının dörtte 1’ini sadece ve sadece gıda harcamalarına ayırmak
zorunda kalıyor, yüzde 38’i maaşlarının yarısını gıda harcamalarına ayırmak
zorunda kalıyor, yüzde 20’si maaşlarının dörtte 3’ünü gıda harcamalarına
ayırmak zorunda kalıyor, yüzde 14’ü de tamamını gıda harcamalarına ayırmak
zorunda kalıyor yani düşünün, sadece ve sadece aldıkları maaşla gıdalarını
temin edebilen ve onun ötesinde hiçbir harcama yapamayan geniş ve büyük bir
emekli kitlesiyle karşı karşıyayız. 
Emeklilerin yüzde 28’i gecekonduda
yaşıyor, yüzde 27’si kiracı, yüzde 56’sı ise evlerini sadece ve sadece sobayla
ısıtabiliyor. Emekliler bu durumda, bu koşullarda.
Dolayısıyla, emekli maaşlarının
iyileştirilmesi ve onların gelirlerinin onurlu ve hakça yaşamak için ihtiyaç
duydukları seviyeye çıkartılması bir önceliktir. AKP hükûmetleri döneminde
bunun yapılmadığını görüyoruz, yapılmadığı için bugün bu sorunlar bu noktaya
kadar gelmiş. Cumhuriyet Halk Partisi olarak biz, emeklilerin gelirlerinin
iyileştirilmesi için onlara sadece hedef enflasyonu kadar değil, hedef
enflasyonun da üzerinde -reel olarak- reel büyümeden de, refahtan da pay
verilmesini bir politik öncelik olarak önceliyoruz ve bunu hem seçim
bildirgelerimize koyduk hem de politikalarımızın ana metinlerinden biridir. 
Türkiye'de, emekliler, onurlu bir
yaşamı devam ettirebilmek için, idame ettirmek için ihtiyaç duydukları
gelirlere Cumhuriyet Halk Partisi iktidarında önümüzdeki dönemde
kavuşacaklardır ve bunu sağlayacaklardır, bundan hiç kimsenin kuşkusu olmasın.
Bir başka sorun: Ücretlerdeki, emekli
maaşlarındaki dengesizlik. Bununla ilgili, intibakla ilgili bir düzenlemenin
bir an önce gündeme getirilmesini Cumhuriyet Halk Partisi çok hararetle savundu
ve istedi ancak AKP adına “intibak” dedi fakat intibaktan çok uzak bir
düzenlemeyi getirdi, bu Mecliste, Parlamentoda geçirdi. Biz bunun intibak
olmadığını söyledik ve bu yasal düzenleme emeklilerin ücretleri arasındaki
ücret farklılıklarını, eşit durumda olanların durumlarının eşitlenmesini
sağlayamadı. Dolayısıyla, Cumhuriyet Halk Partisi bunu da en kısa sürede
yapacaktır. 
Üçüncü önemli bir sorun: Sosyal
güvenlik destek primi kesintileri. Bakınız, bir taraftan uyguladığınız ekonomik
politikalarla, belirlediğiniz ücret politikalarıyla emeklileri açlık sınırının
altında yaşatıyorsun, aldığı maaşlarla geçinemez hâle getiriyorsunuz, bir
yandan da bu emekli kendi adına iş yapmaya kalktığında ondan ayrıca yüzde 15
destek primi kesintisi yapıyorsunuz. Bu hiç hakkaniyete uygun değil. Örneğin,
bir bakkal dükkânı açan bir emekli 375 liraya kadar ayda destek primi kesintisi
ödemek zorunda kalıyor. Bu şekilde yaklaşık 600 bin emekli var. Ve Cumhuriyet
Halk Partisi söz veriyor, sosyal güvenlik destek primi kesintisini de
kaldıracak önümüzdeki dönemde. 
Emeklilerle ilgili bir başka sorun
-gerçi bu emeklilerle doğrudan ilişkili değil ama dolaylı yollardan ilişkili-
yaşa takılanlar meselesi. Bakınız, emeklilikle ilgili prim ödeme gün sayılarını
tamamlamış oldukları hâlde yaşları yeterince müsait olmadığı için, ilgili
mevzuata göre ilgili mevzuatın altında kaldığı için emekli olamayan insanlar
var. Bu insanların sayısı, bize verilen rakamlara göre, bugün itibarıyla 412
bin. Dolayısıyla, 400 binlik, 500 binlik bir kitlenin, sosyal güvenlik
sisteminin parametrelerinde bir esneklik sağlayarak onların emekli olmalarını
sağlayabilecek bir düzenlemeyi hep beraber hayata geçirebiliriz, biz Cumhuriyet
Halk Partisi olarak bundan yanayız. Elbette ki mali dengelerin, aktöryel
dengelerin bozulmasından yana değiliz ancak aktöryel dengeleri bozmadan, mali
dengeleri bozmadan geçiş sisteminin esnekliğinde birtakım ayarlamalar yaparak
bunu da çok rahat bir biçimde gerçekleştirebiliriz diye düşünüyorum. 
Bir başka sorun:
Sağlık giderleri. Emeklilerin en önemli problemlerinden biri sağlık giderleri
çünkü bunlar yaşlı insanlar ve çok önemli bir kısmı sürekli ilaç kullanmak
zorunda ve sağlık hizmetlerini çok daha fazla talep etmek zorunda olan
insanlar. Ama bunların sağlık giderleri için alınan katılım payları, emekliler
için çok önemli bir problem hâline gelmiş durumda. Muayene katılım ücretleri,
özel hastane fark ücretleri, tetkik fark ücretleri, erken muayene ücretleri,
ilaç ve tıbbi cihaz gibi, katılım payları gibi çok yüksek miktarlarda ücretleri
ödemek zorundalar. Bununla ilgili düzenleme yapılması şarttır. 
Emeklilerin en
önemli problemlerinden biri, sosyal yaşamdan dışlanmışlıktır. Mesele sadece
gelir meselesi değildir, Türkiye’de ciddi bir yaşlılık politikasına ihtiyaç
vardır. Daha doğrusu, yaşlı insanlara ilişkin bir politika geliştirmeye ihtiyaç
vardır ve emekliler bunun en önemli eksenlerinden biridir. Bakınız, emeklilerin
yüzde 72’si gazete okumadığını söylüyor, emeklilerin yüzde 88’i kitap
almadığını söylüyor, emeklilerin yüzde 86’sı tiyatroya hiç gitmediğini
söylüyor, yüzde 81’i sinemaya hiç gitmediğini söylüyor. Yani, sosyal yaşam
aktivitelerinden giderek dışlanan, giderek kendisini işe yaramaz gibi hisseden,
sadece evlerinde oturan, dışarıya çıkamayan, dışarıdaki hayatla bir ilişki
kuramayan, entegre olamamış geniş bir kitleden bahsediyoruz. Dolayısıyla, büyük
ve güçlü, çerçevesi genişletilmiş bir yaşlılık politikasına ihtiyaç var ve
emekliler bunun en önemli unsurlarından biri. 
Emeklilerin bir
başka problemi, ücret pazarlıklarında kendilerinin bir taraf olarak ve muhatap
olarak alınmamasıdır. Kamunun ve devletin iki dudağının arasında, sadece
onların belirlediği ücretleri alabilen ancak kendi fikirlerinin sorulmadığı,
bir pazarlık unsuru hâline dönüştürülemediği, dolayısıyla sosyal toplumun bir
gereği olarak, sivil toplumun bir gereği olarak kendilerini karar alma süreçlerinin
içinde göremedikleri bir durum söz konusu. Bunun da kaldırılması gerekir. 
Dolayısıyla,
emeklilerin sorunları büyük, vaktimiz yeterli değil ama buradan söz veriyoruz
ki sayıları 11 milyonu bulan emekli, Cumhuriyet Halk Partisi iktidarında rahata
kavuşacak. 
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ederim Sayın Sarı. 
Milliyetçi Hareket Partisi Grubu
önerisinin aleyhinde Bilecik Milletvekili Sayın Fahrettin Poyraz, buyurunuz.
(AK PARTİ sıralarından alkışlar)
FAHRETTİN POYRAZ (Bilecik) – Saygıdeğer
Başkanım, değerli milletvekili arkadaşlarım; öncelikle hepinizi en kalbî
duygularımla selamlıyorum.
Milliyetçi Hareket Partisinin
emeklilerin sorunlarının araştırılması ve alınması gereken önlemlerin
belirlenmesiyle ilgili olarak verdiği araştırma önergesiyle ilgili olarak
grubumun görüşlerini ifade etmek üzere söz almış bulunuyorum.
Evet, konuyu önemsiyoruz, öncelikle
bunu ifade edelim. Hakikaten, toplumumuzun yaklaşık 10 milyon kişisini
ilgilendiren bir sorundan bahsediyoruz ve bu sorunun konuşulmasını da
önemsiyoruz ama yeri gelmişken şu tespiti de yapmamız gerektiği kanaatindeyim:
Değerli arkadaşlar, bir değerli arkadaşımın söylediği gibi, Meclisin şu andaki
çalışma takvimi, istesek de bu konuyu en azından bugün için enine boyuna oturup
konuşmak, araştırmak, komisyonlar kurmak ve bunu rapora bağlamak noktasında
yeterli değil. Bu gerçeği bir kere kabul edelim ama bugün, en azından bu önerge
vesilesiyle bile konuşulması önemli. 
Bizim açımızdan da şu açıdan önemli:
Evet yani siz muhalefet olarak konunun kendi zaviyenizden görebildiğiniz
eksikliklerini, yanlışlıklarını söyleme noktasında gündeme getirilmesini
istemiş olabilirsiniz ama iktidar açısından, bizim açımızdan baktığımız zaman
da şu on iki on üç yıllık iktidarımız döneminde, AK PARTİ hükûmetleri
döneminde, emeklilerin sorunlarının tespiti ve hafifletilmesi noktasında neler
yaptığımızı da ifade etmemize imkân sağlayacak. Peki, neler yaptık? 
ALİ ÖZ (Mersin) – Neler yaptınız?
FAHRETTİN POYRAZ (Devamla) – Neler
yaptık; şunu söyleyelim, bir tespit yapalım: Değerli arkadaşlar, 2002 yılı
öncesine bakıldığı zaman emeklilik sisteminde dağınık bir yapı var; 5 ayrı
kanun, 5 ayrı yapı ve bu yapı çerçevesinde de karmaşık bir yapıdan bahsediyoruz
ve bir standart yok, norm birliği yok. 
Yapılan şey nedir? Değerli arkadaşlar,
yapılan şey: Öncelikle sistem eleştirisiyle, yeni bir sistem önerisiyle, yeni
bir sistem modeliyle birlikte tüm emeklilik sistemi tek çatı altında toplandı.
Hatırlarsanız, daha önceki sistemde
özellikle temel sorunlardan bir tanesi olan, emeklilerimizin temel
sorunlarından bir tanesi olan sağlık sistemi birbirine geçmiş, arapsaçı hâline
gelmişti…
ALİ ÖZ (Mersin) – Şimdi daha da
arapsaçı Hocam. 
FAHRETTİN POYRAZ (Devamla) - …ve bir
standart birliği yoktu, Emekli Sandığına bağlı olan emeklilerimiz diğerlerine
göre sağlık hizmetlerinden azami ölçüde yararlanırken BAĞ-KUR’lular bu
hizmetlerden yararlanamaz ve SSK’lılar ise sadece SSK hastanelerine mahkûm
edilmiş, oradan hizmet alır vaziyetteydi. Ne oldu? Şu andaki hastaneler
birleştirilerek tüm sağlık sisteminden yararlanma imkânı getirildiği gibi, onun
da ötesinde bütün vatandaşlarımıza kendi doktorunu seçme hakkı getirildi.
ALİ ÖZ (Mersin) – Allah başımıza dert
vermesin, başka bir şey söylemiyorum. 
FAHRETTİN POYRAZ (Devamla) – Daha da
öte gidildi, ne oldu? Özellikle bakıma muhtaç olan emeklilerimize evde bakım
hizmetinden istifade etme imkânı getirildi. 
Daha anlatılabilecek çok şey var ama
hangi birini tek tek sayayım, burada sadece birkaç tane örnekle konuyu gündeme
getireceğim, o da nedir? Öncelikle, engelli çocuğu olan annelere eksik olan
primlerini ödeyerek erken emekli olma imkânı bu dönemde getirildi. Kısmi
çalışanlara çalışma sürelerini otuz güne tamamlayarak erken emekli olma imkânı
bizim dönemimizde getirildi. Bağımsız çalışanlara da iş kazası geliri alma
imkânı getirildi. Ve ister kabul edin ister kabul etmeyin ama yine bu dönemde
emekli olan insanlarımıza emekli aylıklarını evlerinde alma imkânı getirildi.
Aşağı yukarı sayıları 3,5 milyonu bulan ve emekli olmak isteyip de imkânı
olamayanlara, özellikle, 2008 yılında Halk Bankasıyla yapılan protokol
çerçevesinde borçlanma, 2011 yılında da Ziraat Bankasıyla yapılan protokolle de
borçlanarak emekli olma imkânı getirildi. Rakamlara boğmayacağım, sürem de sınırlı.
Değerli arkadaşlar, sorun önemli, onun
farkındayız; yapılacak çok işimiz var, onun da farkındayız. Ama, açıkçası, şunu
da anlamakta zorluk çekiyorum değerli arkadaşlar: Biz diyoruz ki, şu anda
Meclisin gündeminde iç güvenlik kanunu var; evet, bir an önce iç güvenlik
kanununu konuşalım, bitirelim, arkada gelen torba kanunlarda –İş Kanunu’ndan
bahsettik az önce- İş Kanunu’nu ilgilendiren hükümler de var arkadaşlar. Kaldı
ki İş Kanunu’nu ilk defa çıkartan da, uygulamaya koyan da bu Hükûmet. Şimdi,
diyorsunuz ki: “Biz engelleyeceğiz.” Ya, engelleyin, kabul ediyoruz, engelleyin
ama ya, bizim sistemimizde Anayasa Mahkemesi diye bir yer yok mu arkadaşlar?
Hazırlarsınız gerekçelerinizi, bu kanunda yanlış olarak gördüğünüz hususlar
neyse onları alırsınız, Anayasa Mahkemesine götürürsünüz; Anayasa Mahkemesinde,
eğer ileri sürdüğünüz savlarınız, iddialarınız doğruysa, kabul görürse zaten
Anayasa’ya aykırı olan, eksik olan hususlar iptal edilir, değerlendirmeye
alınır. Hadi, Anayasa Mahkemesinden vazgeçtik… 
YUSUF HALAÇOĞLU (Kayseri) – O zaman
Meclise gerek yok ki. 
FAHRETTİN POYRAZ (Devamla) – Başkanım,
Anayasa’dan vazgeçtik, Anayasa Mahkemesinden. 
MEHMET GÜNAL (Antalya) – Siz hep
vazgeçiyorsunuz Anayasa’dan zaten. 
FAHRETTİN POYRAZ (Devamla) – Önümüzde
bir genel seçim var. Bütün muhalefet partileri olarak çıkıp diyorsunuz ki:
“Vatandaş iç güvenlik kanununa karşı. Vatandaş bunu bize söylüyor.” Bütün
muhalefet partileri bunu söylüyor, değil mi? E, ne güzel işte, iktidar partisi
olarak biz de vatandaşın karşı olduğu bir kanun çıkartıyorsak sizin elinizde
bir imkân, bir koz var. 
YUSUF HALAÇOĞLU (Kayseri) – Niye
seçildik? Millet aleyhine olan bir şeye engel olmak için. 
FAHRETTİN POYRAZ (Devamla) – Çıkın
meydanlara -önümüzde sandık var üç ay sonra, dört ay sonra- ve deyin ki: “Biz
karşı çıktık arkadaşlar. Bakın, bu AK PARTİ şunu, şunu, şunu yapıyor.” deyin. 
YUSUF HALAÇOĞLU (Kayseri) – Onu
söyleyeceğiz zaten. 
MEHMET GÜNAL (Antalya) – Vatandaş bize
yanlışı söyle diye yetki verdi, iktidarın yanlışlarını eleştir diye yetki verdi.

YUSUF HALAÇOĞLU (Kayseri) – Burada
oturmayalım o zaman, hiç gerek yok Meclise. 
FAHRETTİN POYRAZ (Devamla) – Sonuçta da
kararı verecek olan halk değil mi? Meclise itibar etmiyorsunuz, millî iradeye
itibar etmiyorsunuz, Anayasa Mahkemesine itibar etmiyorsunuz. Sonuçta kararı
verecek olan millet.
HASAN HÜSEYİN TÜRKOĞLU (Osmaniye) – Ya,
niye Anayasa Komisyonu var o zaman?
FAHRETTİN POYRAZ (Devamla) – Lütfen
millete itibar edin. Diyorsanız ki: “Önümüzde seçim var, biz iktidara
geleceğiz.” işte buyurun, hodri meydan ama engelleme yaparak daha nereye kadar
varacaksınız? 
MEHMET GÜNAL (Antalya) – Siz dayatma
yaparak nereye kadar varacaksınız, onu bir söyle bakalım. Siz dayatmayla nereye
varacaksınız Sayın Poyraz?
FAHRETTİN POYRAZ (Devamla) – Biz de
çıkacağız vatandaşlara diyeceğiz ki: Arkadaşlar, bu kanun şunu şunu getiriyor;
arkada, torba kanunlarda, diğer kanunlarda şu şu hususlar da vardı ama
muhalefet de bunu istemedi.
YUSUF HALAÇOĞLU (Kayseri) – Bunu
söyleyin, söyleyin. 
FAHRETTİN POYRAZ (Devamla) – Yani, bak
açıkça söylüyorum, biz size çok teşekkür ediyoruz. Yani, biz özellikle
muhalefetin aynı konuda bir araya gelmesi noktasında vatandaşımıza zaman zaman
derdimizi anlatmakta zorluk çekiyorduk ama şu anda gördük ki muhalefet yekvücut
olmuş, olduğu gibi AK PARTİ’yi karşısına almış, AK PARTİ’ye karşı siyaset
yapıyor. Ya, biz de bunu meydanlarda anlatmakta zorluk çekiyorduk, seçim öncesi
öyle güzel birleştiniz ki, biz de millete çıkıp bunu anlatacağız, emin olun
anlatacağız. 
ALİM IŞIK (Kütahya) – Anlatın, anlatın.
MEHMET GÜNAL (Antalya) – Anlat, anlat,
heyecanlı oluyor!
ALİM IŞIK (Kütahya) – Telefon açıyor
Artvin’den bir emekli, “Ne söylüyor bu?” diyor.
FAHRETTİN POYRAZ (Devamla) - En iyi
kararı da haziran seçimi geldiği zaman millet verecek. (AK PARTİ sıralarından
alkışlar)
Ben hepinizi en kalbî duygularla
selamlıyor, iç güvenlik kanunu gündemde olduğu için bu kanunun görüşülmesi
noktasında önerinin aleyhinde olduğumu belirtiyor, hepinize saygılar sunuyorum.
(AK PARTİ sıralarından alkışlar)
BAŞKAN – Teşekkür ederim.
İDRİS BALUKEN (Bingöl) – Sayın Başkan…
YUSUF HALAÇOĞLU (Kayseri) – Sayın
Başkan…
BAŞKAN – Evet.
İDRİS BALUKEN (Bingöl) – Sayın hatip
konuşması sırasında bütün muhalefet partilerini kastederek “Millî iradeye
saygılı değilsiniz, sandıktan çıkan sonuca saygılı değilsiniz.” diyerek
sataşmada bulundu.
YUSUF HALAÇOĞLU (Kayseri) – Biz de aynı
şeyden…
LEVENT GÖK (Ankara) – Biz de aynı
konuda…
ADİL ZOZANİ (Hakkâri) – Sayın Başkan,
şahsıma dönük de sataşma var.
BAŞKAN – Yok.
ADİL ZOZANİ (Hakkâri) – Var efendim,
lütfen izah edeyim.
BAŞKAN – Bir saniye… Hayır, sırayla
gideyim. 
ADİL ZOZANİ (Hakkâri) – Siz bakın,
ondan sonra…
BAŞKAN - Grup başkan vekilleri var
önce.
Buyurunuz.
X.- SATAŞMALARA İLİŞKİN
KONUŞMALAR (Devam)
7.- Bingöl Milletvekili
İdris Baluken'in, Bilecik Milletvekili Fahrettin Poyraz’ın MHP grup önerisi
üzerinde yaptığı konuşması sırasında Halkların Demokratik Partisine sataşması
nedeniyle konuşması
İDRİS BALUKEN (Bingöl) – Sayın Başkan,
değerli milletvekilleri; hepinizi saygıyla selamlıyorum.
Aslında sayın hatibin çıkıp bu kürsüden
özür dilemesi gerekiyor. 
FAHRETTİN POYRAZ (Bilecik) – Buyurun,
yanlış bir şey varsa dileriz.
İDRİS BALUKEN (Devamla) – Hiçbir siyasi
parti millî iradeye, sandıktan çıkan sonuca saygısız bir tavırla burada siyaset
yürütmüyor. Sandıkla ilgili denklemi siz yeterince doğru oturtamıyorsunuz.
Sandık eşittir demokrasi ilkesini siz yanlış yorumluyorsunuz. Sandıktan sonra,
sandıktan çıkan çoğunluğun azınlığın haklarını korumasıyla demokrasi ancak
mümkün olur. Bir parti sandıktan çıkan sonuçla iktidar oldu diye o çoğunluğa
güvenerek kendi canının istediği her şeyi yasalaştıramaz. Böyle bir şey yoktur.
FAHRETTİN POYRAZ (Bilecik) – Anayasa
Mahkemesi onun için var.
İDRİS BALUKEN (Devamla) – Tam tersine,
ne kadar muhalefetin sesine kulak verirseniz, denetlenebilirlik, hesap
verebilirlik açısından ne kadar erdemli davranırsanız, bu ülkedeki kuvvetler
ayrılığını ne kadar göz önünde bulundurursanız o ölçüde siz demokrasiyi korumuş
olursunuz. Burada, biz, muhalefet partisi olarak kendi işimizi yapıyoruz. Her
bir muhalefet milletvekili kendi seçmeninden oy alırken “Oraya gidin, iktidar
partisinin getirdiği yasalara onay verin, ne getirirlerse hiçbir zorlama
yapmayın.” diye oy almadı. Hepimiz sizinle ilgili kuşkuları olan, kaygıları
olan seçmenlerden oy aldık ve oy alırken de bize dediler ki: “Biz bu iktidar
partisine güvenmiyoruz. Bunlar yarın öbür gün Meclise istedikleri yasaları
getirince, siz onların karşısına çıkıp bizim adımıza denetim görevini yapın
diye size oy veriyoruz.” dediler, muhalefet partileri de şu anda onu yerine
getiriyor. Dolayısıyla, burada kullandığınız cümleler son derece talihsiz
cümlelerdir. Size -eğer gerçekten demokrasiye inanıyorsanız- maksadını aşan bu
cümlelerden dolayı buraya gelip bir açıklama yapmak ve muhalefet partilerinden
özür dilemek yakışır diyorum.
Genel Kurulu
saygıyla selamlıyorum.
BAŞKAN – Sayın
Halaçoğlu…
YUSUF HALAÇOĞLU
(Kayseri) – Aynı sebeple Sayın Başkan... Yani, millî iradeyi, bizim buradaki
varlığımızı hiçe sayarak Anayasa Mahkemesinden sadece söz ediyor. Bu sebeple…
BAŞKAN –
Buyurunuz. (MHP sıralarından alkışlar)
8.- Kayseri Milletvekili
Yusuf Halaçoğlu'nun, Bilecik Milletvekili Fahrettin Poyraz’ın MHP grup önerisi
üzerinde yaptığı konuşması sırasında Milliyetçi Hareket Partisine sataşması
nedeniyle konuşması
YUSUF HALAÇOĞLU
(Kayseri) – Teşekkür ederim Sayın Başkan.
Değerli
milletvekili arkadaşlar, Değerli Milletvekilim; sizin fikirlerinize dayanacak
olursak o zaman muhalefet partilerine hiç gerek yok.
FAHRETTİN POYRAZ
(Bilecik) – Öyle bir şey demedim; Hocam, öyle bir şey demedim.
YUSUF HALAÇOĞLU
(Devamla) – İktidar gelsin, istediği kanunu çıkarsın…
FAHRETTİN POYRAZ
(Bilecik) – Hocam, öyle bir şey yok.
YUSUF HALAÇOĞLU
(Devamla) – Dinleyin, dinleyin.
FAHRETTİN POYRAZ
(Bilecik) – Öyle bir şey demedim ama. 
YUSUF HALAÇOĞLU
(Devamla) – Dinleyin, dinleyin. 
FAHRETTİN POYRAZ
(Bilecik) – Ya ben öyle bir şey söylemedim.
MEHMET GÜNAL
(Antalya) – Hocam, iktidara da gerek yok, Sayın Cumhurbaşkanı hepsini
halledecek onların, bunlar da kalmayacak.
FAHRETTİN POYRAZ
(Bilecik) – Ben öyle bir şey söylemedim ama.
YUSUF HALAÇOĞLU
(Devamla) - …muhalefet var olsun ama sesini hiç çıkarmadan bunları kabul etsin,
ondan sonra da “Bu, Anayasa’ya aykırıdır.” diye Anayasa Mahkemesine giderek
meseleyi çözsün.
Ya arkadaşlar,
herhâlde, siyasi partilerin hem varlıkları hem Mecliste yer almaları hem de
demokrasideki en önemli görevleri iktidarı denetlemek değil midir, iktidarın
yaptığı yanlışları ortaya koymak değil midir, yapacakları yanlışları engellemek
değil midir? Şimdi, biz bu görevi yerine getiriyoruz Tüzük’ün bize verdiği
haklar çerçevesinde. Yani, biz burada gerekli direnci gösteririz, buna rağmen
çoğunluğunuza dayanarak siz bu kanunu çıkarırsınız çıkarabilirseniz,
çıkardıktan sonra biz Anayasa Mahkemesine gittiğimiz gibi, sizin söylediniz
tarzda, millete de gideriz, sizin her yaptığınız buradaki yanlışı tek tek
anlatırız. 
FAHRETTİN POYRAZ
(Bilecik) – Biz de yapıyoruz.
YUSUF HALAÇOĞLU
(Devamla) – Siz de gidin anlatın; bakalım, size, karşınıza ne tür sorular
çıkacağını da göz önüne alın.
RAMAZAN CAN
(Kırıkkale) – Millet hakem olsun.
YUSUF HALAÇOĞLU
(Devamla) – Ve ayrıca eğer buradan çıkacak olursa bu yasa, yarın o vatandaş
nelerle karşı karşıya geldiğini zaten görecektir ve siz onun yüzüne bakacak
hâle bile gelemeyeceksiniz, karşısına bile çıkamayacaksınız.
FAHRETTİN POYRAZ
(Bilecik) – Bundan mutlu olman lazım Hocam, meydan size kalıyor.
YUSUF HALAÇOĞLU
(Devamla) – Dolayısıyla, demokrasinin, millî iradenin tecelli ettiği yer
Türkiye Büyük Millet Meclisidir, iktidar da muhalefet de Tüzük’e göre hareket
etmek, kanuna göre hareket etmek zorundadır. Eğer muhalefet birtakım meselelere
karşı çıkmıyorsa görevini yerine getirmiyor demektir ve milletin temsilcisi
olarak, millet bize “Oturun, gidin, orada sessiz kalın, iktidar istediği kanunu
çıkarsın.” diye oy vermedi. Dolayısıyla, böyle bir anlayış, Türkiye Büyük
Millet Meclisine ve millî iradeye hakarettir. Lütfen, bu konudaki sözlerinizi
düzeltin. 
Teşekkür ediyorum. 
FAHRETTİN POYRAZ (Bilecik) – Ben öyle
bir şey demedim ki Hocam, sen şimdi kendi kendine…
BAŞKAN – Teşekkür ederim. 
Sayın Gök, buyurunuz. 
9.- Ankara Milletvekili
Levent Gök'ün, Bilecik Milletvekili Fahrettin Poyraz’ın MHP grup önerisi
üzerinde yaptığı konuşması sırasında Cumhuriyet Halk Partisine sataşması
nedeniyle konuşması
LEVENT GÖK (Ankara) – Sayın Başkan,
değerli milletvekilleri; eğer doğru tekse ve bütün muhalefet partileri de bunda
birleşmişse o zaman hepiniz kendinize dönüp bakacaksınız değerli arkadaşlar,
değerli AKP’li kardeşlerim. 
Bu ülkenin çok can alıcı konuları var.
Biz diyoruz ki: Polis insanları öldürmesin. Haklı bir talep mi? Haklı bir
talep. Siz ne diyorsunuz? “Polis gerekirse etkisiz hâle getirsin.” Biz buna
karşıyız. Niçin siz bu konuda bizlerle uzlaşmıyorsunuz? İnsan hayatına değer
veriyorsanız muhalefetin çizgisine gelirsiniz. Şu anda, muhalefet Türkiye’de
demokrasiyi, insan haklarını, hukukun üstünlüğünü savunuyor. 
Valilere olağanüstü yetkiler
veriyorsunuz. Dün de konuştuk; İzmir Valisi kalkmış, nerede basın toplantısı
yapılacağını, nerede yapılamayacağını, ne olursa gösteri olacağını yayınlıyor
değerli arkadaşlarım, daha bu yasa çıkmadan bunları yapıyor. Biz diyoruz ki: Bu
yasa çıktıktan sonra siz, tutun bu valilerin neler yapabileceklerini bir
düşünün. Bu konudaki eleştirilere hak vermek durumundasınız. 
Siyasi partiler demokratik siyasi
hayatın vazgeçilmez unsurlarıdır. Öyle mi? Burada herkes kafa yoruyor, herkes
düşüncelerini üretiyor ama sizler de muhalefetin ileri sürdüğü iddiaları,
savunmaları ve düşünceleri değerlendirmek durumundasınız. 
Şimdi, diyorsunuz ki: “Biz sizi
meydanlarda anlatacağız.” Biz de sizi anlatacağız. 
Sevgili yurttaşlarım, bugün kadınların
işsizliği konusu konuşulsun, Meclis araştırsın bu konuyu diyoruz, AKP’liler
bunu reddettiler. Şimdi, emeklilerin sorunları araştırılsın diye bir önerinin
oylamasını yapacağız, bu oylamaya lütfen 10 milyona yakın emeklimiz dikkat
etsin. Emeklilerin sorunları araştırılsın diye bir önergeye iktidar partisi
nasıl oy kullanacak? Hodri meydan, az önce hodri meydan diyordunuz, biz de size
hodri meydan diyoruz. İşte Halep, işte arşın!
Hepinizi saygıyla selamlıyorum. (CHP
sıralarından alkışlar)
BAŞKAN – Teşekkür ederim Sayın Gök.
Sayın Zozani…
ADİL ZOZANİ (Hakkâri) – Sayın Başkan,
biraz önceki konuşmamda iş güvenliğiyle iç güvenlik paketlerini kıyaslayan
konuşmacı bendim. Sayın Poyraz konuşmasında benim bu değerlendirmelerime atıfla
orada bu yasa çalışmasını engellemeye çalıştığımızı ifade etti, sataştı;
sataşmadan söz istiyorum.
BAŞKAN – Söz vereceğim de, engellemiyor
musunuz?
ADİL ZOZANİ (Hakkâri) – İzah edeyim mi
Sayın Başkan?
BAŞKAN – Hayır, hayır, başka bir şey
söylüyorum. Ya, söz vereceğim dedim de…
ADİL ZOZANİ (Hakkâri) – Müsaade
ederseniz…
FAHRETTİN POYAZ (Bilecik) – Sayın
Başkanım, “Zozani” ismini nerede telaffuz etmişim?
ADİL ZOZANİ (Hakkâri) – O cevabı
kürsüde vermek istiyorum Sayın Başkan.
BAŞKAN – Ben size söz vereceğimi
söyledim de güzel bir şey söylüyorum.
ADİL ZOZANİ (Hakkâri) – Sayın Başkanım…

FAHRETTİN POYRAZ (Bilecik) - Sayın
Başkanım Zozani’nin ismini nerede telaffuz etmişim? Sayın Başkanım...
BAŞKAN – Efendim?
FAHRETTİN POYRAZ (Bilecik) – Nerede
telaffuz etmişim ismini beyefendinin?
ADİL ZOZANİ (Hakkâri) – Sayın Başkan,
ben o konuyla ilgili olarak sizin sorunuza da cevabı kürsüde vermek istiyorum.
İDRİS BALUKEN (Bingöl) – Konuşmasından
alıntı yaptı.
BAŞKAN – Tamam, buyurun.
10.- Hakkâri Milletvekili
Adil Zozani'nin, Bilecik Milletvekili Fahrettin Poyraz’ın MHP grup önerisi
üzerinde yaptığı konuşması sırasında şahsına sataşması nedeniyle konuşması
ADİL ZOZANİ (Hakkâri) – Teşekkür ederim
Sayın Başkan.
Şimdi, zaman zaman muhalefet partisi
hatipleri de “engelleme” kavramını kullanıyor, doğru bulmuyorum, biz
engellemeye çalışmıyoruz. Biz yanlış yapılan bir yasamanın düzeltilmesi
çabalarını ortaya koyuyoruz. Biz bir düzeltme faaliyeti içerisindeyiz;
düzeltiyoruz, yanlışı düzeltmeye çalışıyoruz, yanlışı ortaya koymaya
çalışıyoruz. Dolayısıyla bizim buradan yasa çıkmasın diye bir gayretimiz yok.
Biz buradan doğru yasalar çıksın, yasalar doğru yapılsın diye buradayız. 
Şimdi, bizim buradaki elekten geçtikten
sonra bir eksik kalırsa Anayasa Mahkemesi orada devreye girer, onun için
söylüyorum. Ama ben buna rağmen başka bir şey söyleyeyim: Emin olun, Türkiye'de
iç güvenlik sorunu sadece sizde var, o da nasıl biliyor musunuz? Siz güvenliği
bozmayın, Türkiye'de iç güvenlik sorunu yok. Nasıl söylüyorum? 
Bakın, değerli arkadaşlar, sokaktaki
polisinize sahip çıkarsanız, sokaktaki polise sahip çıkarsanız, güpegündüz
çocukları kurşunlayan polise sahip çıkarsanız, gerekli cezayı verirseniz,
yasaları onlar açısından işletirseniz iç güvenlik sorunu olmaz Türkiye’de.
Polisin kamera kayıtlarıyla tespit edildi mi, edilmedi mi? Yolun kenarına
patlayıcı madde koyan polisler bu ülkede tespit edildi mi, edilmedi mi? Tespit
edildi. Ne zaman tespit edildi? Daha bir iki ay önce ya, daha bir iki ay önce.
FAHRETTİN POYRAZ (Bilecik) – Başkanım,
bana nerede cevap var burada? Hangi cümlesinde benim ifademle ilgili bir cevap
var?
ADİL ZOZANİ (Devamla) - Kurşunlayan
polisi, çocukları kurşunlayan, gaz bombasıyla öldüren… Bakın, 184 çocuğun ismi
burada sayıldı, 184 çocuğun burada ismi ifade edildi, hangisinin failiyle
ilgili olarak bir cezalandırma oldu? Enes Ata kameraların önünde can verdi, 9
yaşındaki Enes Ata kameraların önünde can verdi. Enes Ata’ya kurşun sıkan
polisi siz yargıladınız mı, yargılamadınız mı? İç güvenlik sorunu, evet, sizin
açınızdan vardır çünkü sizin kendiniz sorunsunuz.
Teşekkür ederim. (HDP sıralarından
alkışlar)
BAŞKAN – Milliyetçi…
IX.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun, 13/1/2015
tarihinde Konya Milletvekili Mustafa Kalaycı ve arkadaşları tarafından,
emeklilerin sorunlarının araştırılması; Mersin Milletvekili Mehmet Şandır ve
arkadaşları tarafından, ülkemizdeki sayıları 9 milyonu bulan emeklilerimizin
içinde bulundukları sıkıntıların araştırılması, taban aylıklarının eşitlenmesi,
maaş farklılıklarının giderilmesi ve yaşadıkları sorunların araştırılarak
alınması gereken önlemlerin belirlenmesi amacıyla (10/148) Türkiye Büyük Millet
Meclisi Başkanlığına verilmiş olan Meclis araştırması önergelerinin, Genel
Kurulun 11 Mart 2015 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
III.-
YOKLAMA
(CHP ve MHP sıralarından bir grup milletvekili ayağa kalktı)
LEVENT GÖK (Ankara) – Yoklama istiyoruz
Sayın Başkan.
BAŞKAN – Milliyetçi Hareket Partisi
Grubu önerisini oylarınıza sunmadan evvel bir yoklama talebi vardır.
Sayın Gök, Sayın Hamzaçebi, Sayın
Öztürk, Sayın Köse, Sayın Çetin, Sayın Günal, Sayın Türkoğlu, Sayın Yılmaz,
Sayın Çınar, Sayın Öz, Sayın Işık, Sayın Tunay, Sayın Çıray, Sayın Tamaylıgil,
Sayın Öztrak, Sayın Susam, Sayın Aldan, Sayın Türmen, Sayın Seçer, Sayın İrbeç.
İki dakika süre veriyorum ve
başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
IX.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun, 13/1/2015
tarihinde Konya Milletvekili Mustafa Kalaycı ve arkadaşları tarafından,
emeklilerin sorunlarının araştırılması; Mersin Milletvekili Mehmet Şandır ve
arkadaşları tarafından, ülkemizdeki sayıları 9 milyonu bulan emeklilerimizin
içinde bulundukları sıkıntıların araştırılması, taban aylıklarının eşitlenmesi,
maaş farklılıklarının giderilmesi ve yaşadıkları sorunların araştırılarak
alınması gereken önlemlerin belirlenmesi amacıyla (10/148) Türkiye Büyük Millet
Meclisi Başkanlığına verilmiş olan Meclis araştırması önergelerinin, Genel
Kurulun 11 Mart 2015 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Milliyetçi Hareket Partisi
grup önerisini oylarınıza sunuyorum: Kabul edenler… Kabul etmeyenler… Kabul
edilmemiştir.
LEVENT GÖK (Ankara) – Sayın Başkan, biz
emeklilerin sorunlarının araştırılmasını istiyoruz. Evet, bütün yurttaşlarımız
görsünler, emeklilerin sorunlarının araştırılması AKP’nin oylarıyla
reddedilmiştir. 
RECEP ÖZEL (Isparta) – Biz gerekeni
yaparız Sayın Başkan. 
LEVENT GÖK (Ankara) – Bunu kayıtlara
geçirelim Sayın Başkan, emeklilerin sorunlarının araştırılması önerisi AKP’li
milletvekillerinin oylarıyla reddedilmiştir. Bütün Türkiyeli yurttaşlarımızın
bunu bilmesinde yarar vardır. 
MEHMET NACİ BOSTANCI (Amasya) –
Efendim, iktidar emeklilerle ilgili çok çeşitli çalışmalar yürütüyor, çok
çeşitli haklar veriyor; yegâne alan burası değil, öyle bir araştırma önergesi
değil. Dolayısıyla, bu bir propagandadır, başka bir şey değil. 
YUSUF HALAÇOĞLU (Kayseri) – Bütün
Meclisin çalışma gündemi sona erdikten sonra beyefendiler çalışma yapıyorlarmış!

BAŞKAN – 58’inci maddeye göre bir söz
düzeltme talebi mevcuttur. 
Osmaniye Milletvekili Sayın Hasan
Hüseyin Türkoğlu, buyurunuz. (MHP sıralarından alkışlar)
VIII.- GEÇEN TUTANAK
HAKKINDA KONUŞMALAR (Devam)
3.- Osmaniye Milletvekili
Hasan Hüseyin Türkoğlu'nun, 10/3/2015 tarihli 73’üncü Birleşimdeki bazı
ifadelerini düzelttiğine ilişkin konuşması
HASAN HÜSEYİN TÜRKOĞLU (Osmaniye) –
Teşekkür ederim Sayın Başkan.
Dün İç Tüzük 37’ye göre söz almış ve
Emniyet mensubu personelin ek göstergeleriyle ilgili bir konuşma yapmıştım. Bu
konuşmam sırasında, AKP hükûmetlerinin polislerin sorunlarını bildiğini ama
bunlara kayıtsız kaldığını ifade etmiştim. Bu ifademi “Sözlerini yerine
getirmemişlerdir.”(*) şeklinde düzeltmek istiyorum.
Sayın Başkan, saygıdeğer milletvekilleri;
birkaç günden beri konuşulan MİT Müsteşarı Hakan Fidan’ın AKP’den milletvekili
aday adayı olması ve geri dönmesine ilişkin bir tartışma var. Bu tartışma
çerçevesinde milletvekilliği adaylığından vazgeçen Hakan Fidan, tekrar MİT
Müsteşarı olarak görevlendirildi. Bununla ilgili, topluma yasal bir prosedür
uygulandığı söylendi ama bu doğru değil. Şöyle ki: MİT Kanunu’nun 14’üncü
maddesi, MİT fiilî kadrosuna atananların göreve başladıktan sonra beş yıl
geçmeden ayrılmaları durumunda tekrar göreve atanmaları için en az beş yıl
geçmesini öngörüyor. Hakan Fidan 17 Nisan 2010 tarihinde MİT Müsteşar
Yardımcılığına atanıyor. Bu -haber olmuş- Milliyet gazetesinin 17 Nisan 2010
tarihli nüshası, bu da Sabah gazetesinin 17 Nisan 2010 tarihli nüshası; MİT Müsteşar
Yardımcılığına Başbakanlık Müsteşar Yardımcısı Hakan Fidan’ın atandığını
gösteriyor.
Şimdi, bize bu atamanın yasal olduğu
söyleniyor ama MİT Kanunu’na göre, beş yıl geçmeden evvel Hakan Fidan’ın buraya
atanması mümkün değil. Vikipedi’de Hakan Fidan’ın öz geçmişi gösteriliyor.
Burada 17 Nisan 2009’da MİT Müsteşar Yardımcılığına atandığı söyleniyor…
ALİM IŞIK (Kütahya) – Bak, bak, bak,
sahtekârlık yapıyorlar yani.
HASAN HÜSEYİN TÜRKOĞLU (Devamla) - …ama
dün Vikipedi’deki Hakan Fidan’a ait sayfada onlarca değişiklik yapılmış yani
sahte belge üretilmiş ve Başbakan bu sahte belge üzerinden topluma doğruları
söylemiyor.
(Mikrofon otomatik cihaz tarafından
kapatıldı)
HASAN HÜSEYİN Türkoğlu (Devamla) –
Cumhurbaşkanı Anayasa’yı çiğniyor, Meclis Başkan Vekili İç Tüzük’ü çiğniyor,
İçişleri Bakanı “Anayasa’yı tanımam.” diyor.
YILMAZ TUNÇ (Bartın) – Allah, Allah!
HASAN HÜSEYİN TÜRKOĞLU (Devamla) – Eğer
onlar Anayasa’yı tanımazlarsa bir gün birileri de çıkar “Biz de bu
Cumhurbaşkanını ve bu Bakanı, bu Hükûmeti tanımıyoruz.” diyebilirler. Bunun adı
anarşi ve kaostur. Sizleri uyarıyorum.
Türk milletinin milletvekillerini
saygıyla selamlıyorum. (MHP sıralarından alkışlar)
BAŞKAN – Teşekkür ederim Sayın Hasan
Hüseyin Türkoğlu.
Ben birleşime on beş dakika ara
veriyorum.
 Kapanma
Saati: 18.08
DÖRDÜNCÜ OTURUM
Açılma Saati:
18.29
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 74’üncü Birleşiminin Dördüncü Oturumunu açıyorum.
YUSUF HALAÇOĞLU (Kayseri) – Sayın
Başkan, bir söz almak istiyorum.
BAŞKAN – Buyurun.
VI.- AÇIKLAMALAR (Devam)
15.- Kayseri Milletvekili
Yusuf Halaçoğlu'nun, Hakan Fidan’ın tekrar MİT Müsteşarlığına atanmasının
kanunsuz bir uygulama olduğuna ilişkin açıklaması
YUSUF HALAÇOĞLU (Kayseri) – Şimdi
-kayıtlara girmesi açısından- MİT Müsteşarının ilk atandığı tarih 17 Nisan
2010, gazeteler tümüyle yazıyor bunu, Müsteşar Yardımcılığına atanmış, mayıs
ayında da Müsteşarlığa atanmış. Bunun için Millî Güvenlik Kurulu toplanmış, 19
Şubat 2010 tarihinde Millî Güvenlik Kurulu toplanmış, burada karar alınmış.
Şimdi, çok önemli bir husus tabii ki bu. Hem MİT Kanunu’nun
ihlali hem normal prosedürdeki atamalarla ilgili ihlal hem de birçok devlet
memurunun ve görevlisinin görevini suistimal derecesinde bir durum ortaya
çıkıyor. MİT Müsteşarının, tabii ki Resmî Gazete’de yayımlanmamasına rağmen,
gazetelerde, tümüyle her türlü gazetede ilk Müsteşar Yardımcılığına atandığı
tarih 17 Nisan 2010’dur, Müsteşarlığa atandığı tarih ise -ondan hemen sonra-
Mayıs 2010’dur. Bunun için Millî Güvenlik Kurulu toplantısı yapılmıştır çünkü
MİT Kanunu’na göre müsteşarın atanması için Millî Güvenlik Kurulunda karar
alınması, Başbakanın inhası ve Cumhurbaşkanının onayı gerekiyor. Dolayısıyla,
19 Şubat 2010 tarihinde toplanan Millî Güvenlik Kurulu toplantısında MİT
Müsteşarlığıyla ilgili karar alınmış. Müsteşar ise milletvekili seçimi için 7
Şubat 2015 yılında istifa etmiştir, 10’unda da görevini bırakmıştır. Yani,
Milli Güvenlik Kurulu toplantısından dokuz gün önce görevini tamamen
bırakmıştır beş yıl dolmadan ve tekrar görevine dönme söz konusu olmuştur. 
Şimdi, şu arada, istifa ettikten sonraki dönemde Millî
Güvenlik Kurulu toplanmamıştır çünkü kanuna göre Millî Güvenlik Kurulunun onayı
gerekmektedir. Toplanmadığı için Millî Güvenlik Kurulu atama yapılamaz.
Dolayısıyla, bu atama hem beş yılı doldurmadığı için yanlıştır hem Millî
Güvenlik Kurulu toplantısı yapılıp karar alınmadığı için yanlıştır,
kanunsuzdur. Dolayısıyla, şu an aldığı tüm maaşlar dâhil, buna imza atanlar
dâhil tümü suçlu duruma düşmektedir. Yani beş yılını doldurmamış, istifa eden
bir müsteşar tekrar göreve getirilemez. 
(Mikrofon otomatik cihaz tarafından kapatıldı) 
YUSUF HALAÇOĞLU (Kayseri) - Dolayısıyla, kanunlara aykırı
hareket edilmiştir. Bunun sorumluları zamanı gelince hesaba tutulacaktır,
herkesin bilmesini istiyoruz.
YILMAZ TUNÇ
(Bartın) - Hocam, kanunları eksik söylüyorsun. Devlet Memurları Kanunu’nun
59’unu bir oku.
YUSUF HALAÇOĞLU (Kayseri) – Devlet Memurları
Kanunu’na göre, 2 kere kamu görevinden istifa ederseniz 3’üncü kere
atanamazsınız.
İDRİS ŞAHİN (Çankırı) - İstisnai
kadrolar var, onlara bir bak istersen Hocam.
BAŞKAN – Cumhuriyet Halk Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım.
IX.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Çorum
Milletvekili Tufan Köse ve 19 milletvekili tarafından, Çorum ilinin turizm
alanındaki sorunlarının araştırılarak alınması gereken önlemlerin belirlenmesi
amacıyla 9/5/2013 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 11 Mart 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
 11/3/2015
Türkiye Büyük
Millet Meclisi Başkanlığına
Danışma Kurulunun 11/3/2015 Çarşamba
günü (bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Levent
Gök
 Ankara

 Grup
Başkan Vekili
Öneri:
Çorum Milletvekili Tufan Köse ve 19
milletvekilinin Çorum ilinin turizm alanındaki sorunlarının araştırılarak
alınması gereken önlemlerin belirlenmesi amacıyla 9/5/2013 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
(904 sıra no.lu) Genel Kurulun bilgisine sunulmak üzere bekleyen diğer
önergelerin önüne alınarak 11/3/2015 Çarşamba günlü birleşimde sunuşlarda
okunması ve görüşmelerinin aynı tarihli birleşiminde yapılması önerilmiştir.
BAŞKAN – Cumhuriyet Halk Partisi Grubu
önerisinin lehinde Çorum Milletvekili Sayın Tufan Köse.
Buyurunuz. (CHP sıralarından alkışlar) 
TUFAN KÖSE (Çorum) – Teşekkür ediyorum
Sayın Başkan.
Öncelikle, konuşmama başlamadan önce,
bir yıl önce çocuk yaşta kendisine silah doğrultularak, tüfek doğrultularak
öldürülen Berkin Elvan’ı buradan rahmetle anıyorum. Kendisine silah doğrultan
faşist ellerin bir gün kırılacağını bütün yurttaşlarımın bilmesini istiyorum.
Değerli arkadaşlarım, Çorum’un
turizmini de konuşacağız, sanayisini de konuşacağız; Çorum’u konuşacağız bugün
biraz. Ben, öncelikle, size Çorum’u anlatmak istiyorum. Çorum, Türkiye’de
sanayisini kendi kendine müteşebbislerinin çalışmasıyla, gayretiyle geliştirmiş
Orta Anadolu’da, Orta Karadeniz’de bir kentimizdir. Şöyle anlatmak gerekirse:
Çorum, belli sektörlerde marka olmuş, belli sektörlerde Türkiye ortalamasının
üzerinde üretim yapan bir kenttir. Örnek olsun, kiremit sektöründe Türkiye’deki
üretimin yüzde 40’ını yapmaktadır. Yumurta ihracatının toplamda yüzde 25’ini
Çorum sağlamaktadır. Yine, tuğla sektöründe de Türkiye’de yüzde 10 gibi bir üretimle söz sahibidir. Yine,
makine sanayi, hakeza çok gelişmiştir, birçok dallarda gerçekten kendi
müteşebbislerinin girişimcilik ruhuyla belli bir noktaya gelmiştir. Ama Çorum
sanayisi hiçbir zaman desteklenmemiştir devlet tarafından. 2 tane devlet
yatırımımız var birisi çimento birisi şeker sanayisi. Çimento, geçmişte
özelleştirildi, şeker sektörü de herhâlde Şeker Kanunu’yla beraber o da
özelleştirilerek özelleştirme kurbanı yapılacak sanayilerden biri olacaktır. 
Şimdi, Çorum sanayisi iyiye gitmiyor diyorum. Niye gitmiyor?
Örnek olsun, Çorum’da bir devlet hastanesi inşaatı yapılıyor. Devlet hastanesi
inşaatının şartnamesine şöyle bir hüküm konuluyor: “Dış duvarlar gaz betonla
örülecek.” E, kardeşim, Çorum kiremit sektöründe, tuğla sektöründe Türkiye’de
söz sahibiyken sen nasıl olur da Çorum’da yapılan bir devlet hastanesine gaz
beton kullanımını şart olarak koşabilirsin? (CHP sıralarından alkışlar) Böyle
bir şey düşünülebilir mi, olabilir mi?
Şimdi, Çorum’da sanayi iyiye gitmiyor diyoruz. Çorum
sanayicilerinin beklediği tek bir şey var devletten; böyle bize teşvik verin,
yatırım yapın filan diye beklentisi yok. Ne istiyor? Demir yolu istiyor. Şimdi,
bir hava yolu istiyorlar Çorum’da, bizim sayın milletvekillerimiz de buna
dâhil, Çorum milletvekillerimiz de. İşte, Hükûmet programına alındı, efendim,
yok “Çalışmaları yapılıyor, etüt ihale edildi.” filan. Ben, Devlet
Demiryollarının kitapçığına bakıyorum, 2023’e kadar yapılacak demiryolları
arasında Çorum’daki hızlı tren yolu yok. Gelirken de araştırdım, tekrar 2014
bütçesine baktım, 2015 bütçesine baktım, 1 lira dahi ödenek konulmamış. Ama
bundan daha kötüsü, bizim Çorum sanayisi istediği... Elbette hızlı tren istiyor
ama taşımacılığa dönük olarak bir konvansiyonel tren yolu da istiyor. Çorum
sanayisinin gelişmesi ancak yük trenciliğiyle mümkün olabilecektir. Bu konuda
hiçbir gelişme olmadığını hep beraber biliyoruz. 
Şimdi, değerli arkadaşlarım, Çorum’da tarım da geriye
gidiyor. Çorum’da sulu tarım maalesef yapılamıyor. Şimdi, sulu tarım adına
Çorum’da 2 tane proje var: Birisi Koçhisar Barajı, birisi Obruk Dutludere
sulama kanalları ihalesi. Bunlardan, 229 milyon lira birinin yatırım tutarı
var, 45 milyon lira harcanmış, bu sene konulan ödenek sadece 5 bin lira. Yine
Obruk Dutludere sulaması için de yatırım bedeli 82 bin lira, 5 bin lira
civarında -5 milyon lira civarında- bir para harcanmış, bu sene için konulan
para da 10 milyon lira. Yani sulu tarım adına da hiçbir şey yapılmıyor
Çorum’da. Çorum’da hayvancılık da geriye gidiyor, şeker fabrikalarının
özelleştirilmesinden kaynaklı şeker pancarı tarımı da geriye gidiyor. 
Bu arada “şeker” deyince... Çorum’da
gerçekten teknolojisi iyi, çalışır, kâr eden bir şeker fabrikamız var; şeker
fabrikamızda da 110 geçici işçimiz var. Yaklaşık on sekiz yıldır, yirmi yıldır,
yirmi yedi yıldır çalışanlar var -yılda dört ay çalışıyorlar- gençliklerini,
ömürlerini oraya vermişler ve usta hâline gelmişler, usta olmuşlar. Şimdi,
Şeker Fabrikaları Anonim Şirketi diyor ki: “Türkiye genelinde ben 480 işçi
alacağım.” Neyle alacaksın? “Merkezî sistem sınavla.” Kardeşim, bu
çalışanların, gençliklerini oraya verenlerin durumu ne olacak? Bu şekilde
Çorum’da da, Türkiye'nin genelinde de iş barışı bozuluyor maalesef.
Şimdi, değerli arkadaşlarım, Çorum’da
tren yolu yok dedim, Çorum’da sulamayla ilgili herhangi bir yatırım yok. Peki,
kara yollarıyla ilgili bir yatırım var mı? Bizim arkadaşlarımız geliyor,
zannedersem Başbakan Yardımcısı da geldi, Bülent Arınç da geldi, diyor ki:
“İskilip-Tosya yolunu yapacağız, açacağız.” filan. Gelmişti o zaman hastanenin
temelini atarken, İskilipli Atıf Hoca Hastanesinin temelini atarken. Ona da
baktım bugün gelirken, ne yapmışlar Çorum’da İskilip-Tosya yoluyla ilgili? Ta
1999’da başlamışlar, “2011’de bitirilecek.” denmiş; 2013’te en son “2017”
demişler. 39 bin yatırım tutarı var, 19 bin lira harcanmış, bu sene konulan
ödenek komik, 51 bin lira koymuşlar. Yani, oralara gidip de hava atmanın,
oralara gidip Çorumluları kandırmanın yeri değil. 
Yine, İskilip’ten Çankırı’ya giden
yolla ilgili 2 lira ödenek koymuşlar, 2 bin lira ödenek koymuşlar. Komik
komik ödenek koymuşlar. 
İDRİS ŞAHİN (Çankırı) – Yanlış söyleme,
İskilip-Çankırı arasının ihalesi yapıldı.
TUFAN KÖSE (Devamla) - Hastane
yatırımları aynı. 
Değerli arkadaşlarım, Çorumlu
kandırılıyor, Çorum hizmet alamıyor ama aldığı hizmette de Çorum’da acayip bir
ayrımcılık var. Bizim köy muhtarları çok korkuyor, köy muhtarlarımız çok
korkuyor. Niye korkuyorlar, biliyor musunuz? Gidiyorlar, diyelim ki bir yatırım
yaptıracaklar köylerine, iki tane liste çıkartıyorlar: Bir, “Nüfus sayısınız
kaç sizin, köylerin?” Nüfus sayısı 50, 100, 200, neyse; o yetmiyor, “Acaba
AKP’ye kaç tane oy çıkmış? AKP’ye ne kadar oy çıkmış? Bir de ona bakacağız.”
diyorlar.
Şimdi, bununla ilgili bir şey
söyleyeceğim size. Bakın, dikkatlice dinleyin arkadaşlar, net bir şey
söylüyorum ya, başka bir şey söylemiyorum: Çorum merkezde 42 köy var, 5 köye
kilit taşı yapılmış, Cumhuriyet Halk Partisinin oyları çok olan 5 köye. Tam 37
köyde de AKP’nin oyları çokmuş, 37 köye kilit taşı yapılmış. Çorum’daki oyları
yanlış anlamayın, Çorum’da 120 oy, sıfır oy; 80 oy, sıfır oy; 320 oy, sıfır oy
yani böyle oylar, oy dağılımı böyle. Bakın, Sungurlu’da yine öyle, CHP’nin oy
aldığı 72 tane köye, insanın yaşadığı 72 köye 1.300 tane… 5 köy toplam, tamamı
AKP’li. Uğurludağ’da 5 köye kilit taşı yapılmış, tamamı AKP’li. Bakın, 189
nüfuslu Kızağılı köyüne 4.271 metrekare kilit taşı yapılmış; 400 nüfuslu
Küçükerikli köyüne sıfır, kanalizasyon da yok. Alaca hakeza öyle, 9 AKP’li, 2
CHP’li. 120 nüfuslu İsaağacı köyüne 950 metrekare kilit taşı yapılmış, 134
nüfuslu Boğaziçi köyüne 3.485 metrekare. Yani Çorum’da sosyal barış da
bozuluyor, toplumsal barış da bozuluyor. 
Örnek olsun, Oğuzlar Belediyesini bu
sene Cumhuriyet Halk Partisi aldı. Oğuzlar’da 2004’te de, 2006’da da don olayı
yaşanmıştı ve tek geçim kaynakları olan ceviz ürünü donmuştu. 2004’te, 2006’da
doğal afet kapsamına alınan Oğuzlar, 2014 yılında belediyenin CHP’ye geçmesiyle
beraber doğal afet kapsamına alınmadı. Bu, ayrımcılık değil midir?
Şimdi, değerli arkadaşlarım, köylerin
isimlerini vereceğim ama yetmiyor. Büğet köyü, 567 nüfusu var, 6.975 metrekare
almış; başka bir köy, çok daha küçük bir köy bunun 3 katını almış.
Değerli arkadaşlarım, Çorum’da işler
iyiye gitmiyor. Geçen ben burada bir konuşma yaptım, dedim ki: Ya, toplum yararına
çalışmadan işçiler dağıtılıyor ama CHP’li belediyelerin olduğu yerlere çok az
veriliyor bu toplum yararına çalışmadan kontenjan. Sayın Salim Uslu çıktı,
“Herkese ihtiyacı kadar verdik." dedi. Ben bir daha tekrar etmek
istiyorum, ihtiyaç neye göreymiş? Sayın Uslu da buradan dinlesin, görsün toplum
yararına çalışmadan kontenjanları. Hemen bulacağım şimdi, örnek olsun, 89.700
nüfuslu AKP’li belediyelere 287 kontenjan verilmiş, 11.300 nüfuslu CHP’li
belediyelere 11 tane, 34.200 nüfuslu MHP’liye de 10 tane verilmiş. Bakın, çok
ilginç örnek arkadaşlar, iyi dinleyin: 1.200 nüfuslu Boğazkale, AKP’li, 23
kontenjan; 33.000 nüfuslu Sungurlu -ki Boğazkale Sungurlu’dan ayrılmış- 5
kontenjan. Neresinde bunun adalet, neresinde kalkınma? Yani Çorum’da adalet de
yok, kalkınma da yok maalesef. 
RECEP ÖZEL (Isparta) – Ya, muhalefetin
belediye başkanları çalışmıyor ki.
HAKAN ÇAVUŞOĞLU (Bursa) – Takip et.
TUFAN KÖSE (Devamla) - Bakın, burada,
işte örneklerin hepsi burada. Kargı hakeza, 5 bin nüfuslu Kargı 28; 5 bin
nüfuslu Mecitözü 5. Ayıp değil mi arkadaşlar bu, yazık değil mi, yakışıyor mu
yani bu?
Bakın, Çorum’da sosyal barışı
bozuyorsunuz dedim. Çorum’da Hıfzı Veldet Velidedeoğlu var, “Nutuk”u “Söylev”
olarak Türkçeye çeviren ordinaryüs profesör, Anayasa Komisyonunun üyesi 1961’li
yıllarda; parktaki ismi kime dokunduysa Belediye Başkanı onu kaldırdı, başka
bir isim verdi, maalesef başka bir isim verdi.
Değerli arkadaşlarım, şimdi siz tabii,
Çorum’da sosyal barışı bozuyorsunuz da Türkiye’de bozmuyor musunuz? Yani sosyal
barışı sadece Çorum’da bozsanız vallahi bir Çorum feda olsun AKP’ye, bir Çorum
kurban olsun ama Türkiye’de de bozuyorsunuz.
“Bülent Arınç’a suikast” diyerek kozmik
odayı tam bir ay aradınız.
RECEP ÖZEL (Isparta) – Çorum’la bunun
ne alakası var ya? Sen Çorum’da kal, Çorum’da.
TUFAN KÖSE (Devamla) - Çok alakası var,
şimdi geleceğim.
Sümeyye’ye suikast iddiasıyla da
herhâlde Cumhuriyet Halk Partisini şu anda ya kapatacaksınız ya arayacaksınız. 
Şimdi “Sümeyye” deyince aklıma geldi,
bak, iyi dinleyin. “3 çocuk, 5 çocuk” diyor ya Sayın Cumhurbaşkanımız, ben
baktım şimdi Cumhurbaşkanımızın torunlarına, vallahi ben sayısını
söylemeyeceğim, merak edenler İnternet’e girsinler, Cumhurbaşkanımızın 4
çocuğundan kaç torunu olduğunu bulsunlar.
İDRİS ŞAHİN (Çankırı) – Daha gençler,
yaparlar.
TUFAN KÖSE (Devamla) - Yani millete
söylemekle bu işler olmuyor, önce kendiniz yapacaksınız doğruyu, önce doğrunun
yanında olacaksınız yoksa adalet de olmaz, kalkınma da olmaz. (CHP sıralarından
alkışlar)
HAKAN ÇAVUŞOĞLU (Bursa) – Demek ki
sorumluluk yokmuş, sadece bir temenni.
BAŞKAN – Teşekkür ederim Sayın Köse.
SALİM USLU (Çorum) - Sayın Başkan…
BAŞKAN – Efendim?
SALİM USLU (Çorum) – İsmimi zikrederek
adaletsiz olduğumuzu ifade etti, ben izin verirseniz bir iki cümleyle söylemek
istiyorum.
BAŞKAN – Buyurun. (AK PARTİ
sıralarından alkışlar) 
X.- SATAŞMALARA İLİŞKİN
KONUŞMALAR (Devam)
11.- Çorum Milletvekili
Salim Uslu'nun, Çorum Milletvekili Tufan Köse’nin CHP grup önerisi üzerinde
yaptığı konuşması sırasında şahsına sataşması nedeniyle konuşması
SALİM USLU (Çorum) – Sayın Başkanım,
çok teşekkür ederim.
Sayın Köse’nin ifade ettiği hususlar
hilafıhakikattir, belirtmek istiyorum.
Bir defa “Sanayi iyi gitmiyor.”
dediler, Çorum’da işsizlik oranı yüzde 5’e düşmüştür sağladığımız teşvikler ve
destekler sayesinde.
Demir yolu
Hükûmet programına alınmıştır. 2 hatlı, çift hatlı bir tren yolu inşasının, Sayın
Başbakanımız Çorum’a gittiğinde tarihini de açıklayacak. 
Alaca’da sulama başladı, üç etapta
bitecek. Onu bilhassa ifade etmek isterim. 
Sosyal barışı bozacak herhangi bir
girişim yok, ayrımcılık söz konusu değil. Nitekim Sayın Tufan Köse’nin
bahsettiği Mecitözü Belediye Başkanımız kendisiyle bana geldiler. İçme suyu
konusunda yardımcı olduk. 550 bin liralık hibe su borusu gönderdik. Bir ayrımcılık
söz konusu olsaydı bunu yapmazdık. (AK PARTİ sıralarından alkışlar) 
Yine, Laçin Belediyesine çöp kamyonu
gönderdik. Kendileri aracın önüne bize teşekkür mesajı yayınladılar. 
Onun dışında toplum yararına
çalışmada Çorum Belediyesine hiç kimseyi vermedik. Adaletten ziyade orada
nerede, ne kadar ihtiyaç varsa ona göre bir adam gönderiliyor. Onu da biz
yapmıyoruz, İŞKUR yapıyor. Onu da bilhassa belirtmek isterim. 
Onun dışında Uğurludağ’da Şendere
Barajı’nın -54 köyün su ihtiyacı var- hemen orada ihalesi yapılmıştır. Oraya 8
milyon TL para gönderilmiştir. Kısa zamanda bitecektir. 
Bence Sayın Köse bunları
söyleyeceğine bize gelse, bizden bilgi alsa en azından daha doğru bilgileri
kendisine vermiş oluruz. Kendisi de biliyor da siyaseten burada bunları söylemesi
gerekiyor. 
İZZET ÇETİN (Ankara) – Bakanlık verir
o bilgileri. Niye sana gelsin?
SALİM USLU (Devamla) – Çorum bir
barış ve huzur şehridir. Geçmişteki yaralarını sarmıştır. Kalkınmadan gereken
payını hakkaniyetli bir şekilde almaktadır ve biz de Çorum milletvekilleri
olarak canhıraş bir şekilde hiçbir ayrımcılığa fırsat vermeden çalışıyoruz.
Bunu arz etmek istedim. Saygılar sunuyorum. (AK PARTİ sıralarından alkışlar)
TUFAN KÖSE (Çorum) – Sayın Başkan…
BAŞKAN – Evet.
TUFAN KÖSE (Çorum) – Sayın Uslu
ismimi de belirterek bana sataşmıştır. Cevap vermek istiyorum. 
İDRİS ŞAHİN (Çankırı) – Bir şey
demedi “Bütün Çorum milletvekilleri olarak çalışıyoruz.” dedi Tufan Bey.
RECEP ÖZEL (Isparta) – Seni de
kastetti. 
BAŞKAN – Buyurun.
12.- Çorum Milletvekili
Tufan Köse'nin, Çorum Milletvekili Salim Uslu’nun sataşma nedeniyle yaptığı
konuşması sırasında şahsına sataşması nedeniyle konuşması
TUFAN KÖSE (Çorum) – Teşekkür
ediyorum Sayın Başkan.
Şimdi, Sayın Uslu, tabii kendine göre yanıtlar verdi. Sayın
Uslu bizim Çorum’dan da milletvekili arkadaşımızdır. Zaman zaman kendisiyle
konuştuğumuz oluyor ama ben net rakamlar söylüyorum Sayın Uslu, bir şey
söylemiyorum ki. Bakın, şey ortada. 1.200 nüfuslu Boğazkale bir beldedir.
Bakın, arkadaşlar, 1.200 nüfus, 23 tane toplum yararına çalışmadan eleman almış, 33
bin nüfuslu Sungurlu 5 tane alabilmiş. Yani bunun neresi izaha tabi, ben onu
çok bilemiyorum yani. Bakın, çok net bu.
RECEP ÖZEL (Isparta) – Orada iş çoktur,
orada iş azdır. 
SALİM USLU (Çorum) – Sadece kamuya
verilmiş, Çorum’a hiç verilmemiş.
TUFAN KÖSE (Devamla) – Hayır,
fazlasıyla istiyor. Fazlasıyla Sayın Uslu.
Şimdi, Mecitözü aynı, Kargı… Biri 28
tane alıyor, biri 5 tane alıyor. İkisi de beşer bin nüfuslu. Yani bunun neresi
izaha tabi, bilmiyorum.
Şimdi, sulama iyiye gitmiyor diyorum.
Bakın, Koçhisar Barajı’nı şeyi ortada… 
SALİM USLU (Çorum) – Ne kadar yatırım
yapılmış?
TUFAN KÖSE (Devamla) – Bütçeden aldım
ben bunu, bütçeden aldım. 229 milyon lira, 45 milyon lira harcanmış. Bu seneki
ödenek, 5 milyon lira ödenek. Çok az değil mi?
Obruk Dutludere, 10 milyon lira bu
seneki ödenek. 
Yol dedim. İskilip-Tosya yolundaki
ödenek bu sene çok düşük. Size söyledim az önce yani. 
SALİM USLU (Çorum) – 60 milyon harcadık
oraya. 
TUFAN KÖSE (Devamla) – Yatırım burada
yazıyor Sayın Uslu, yatırım burada yazıyor, burada yazıyor; 2 bin lira. Yani
yıllardır yapılmıyordu zaten, yıllardır yapılmıyor.
Bakın, İskilip Devlet Hastanesine
gönderilen ödenek de bu sene çok düşük. Bakın, onu da hemen söyleyeyim size.
Burada resmî kayıtlar, sizin kayıtlarınız. İskilip Devlet Hastanesine 2 bin
lira gidiyor, 2 milyon lira gidiyor İskilip Devlet Hastanesine.
Çorum Devlet Hastanesi diyoruz. 166 bin
liralık yatırım tutarı var, 20 bin lira gidiyor, 20 milyon lira. Yani bu
ödeneklerle nasıl bitireceğiz biz bu işi?
Kilit taşı olayında, samimiyetle
söylüyorum değerli arkadaşlar, net bir ayrım var. Çorum’da -yürekten
söylüyorum, samimiyetle söylüyorum, ben başka konuya girmeyeceğim bugün- AKP’ye
oy verenler ile CHP’ye oy veren köylerin arasında net bir ayrımcılık var. Ne
adalet var ne kalkınma var vallahi de billahi de. 
RECEP ÖZEL (Isparta) – Yemin etme ya,
yemin etme. Bak çarpılırsın.
TUFAN KÖSE (Devamla) – Hiç bunun kabul
etmem aksini. Gerçekten de bir ayrımcılık var. Başka konuyu söylemiyorum, başka
konu söylemeyeceğim. Başka bir konu olursa söylerim. CHP ve AKP’li seçmenlerin
olduğu köylerin arasında net ayrım var.
Teşekkür ediyorum. (CHP sıralarından
alkışlar) 
BAŞKAN – Teşekkür ederim Sayın Köse.
IX.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Çorum
Milletvekili Tufan Köse ve 19 milletvekili tarafından, Çorum ilinin turizm
alanındaki sorunlarının araştırılarak alınması gereken önlemlerin belirlenmesi
amacıyla 9/5/2013 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 11 Mart 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Cumhuriyet Halk Partisi Grubu
önerisinin aleyhinde Çorum Milletvekili Sayın Cahit Bağcı.
Buyurunuz. (AK PARTİ sıralarından
alkışlar) 
CAHİT BAĞCI (Çorum) – Sayın Başkan,
değerli milletvekili arkadaşlarım; sizleri saygıyla selamlıyorum.
Cumhuriyet Halk Partisinin grup
önerisini hatırlatıyorum: Sayın Tufan Köse’nin de altında imzası olan, onun
birinci imza olarak verdiği ve 9 Cumhuriyet Halk Partisi milletvekilinin imza
koyduğu grup önerisi, Çorum’da turizmin sorunları. 
Değerli arkadaşlar, turizmle ilgili tek
bir cümle duydunuz mu burada Sayın Köse’den? Duymadınız. Sayın Köse’nin, tabii,
bugünlerdeki Çorum’a yönelik olarak bu kürsüden küçülen bir Çorum fotoğrafı
sunma kaygısını anlıyorum. Bunu siyasi bir değerlendirme, seçmene yönelik
olarak da bir değerlendirme biçimi olarak görüyorum ama bunu da Çorum’a yapılan
bir haksızlık olarak ifade ediyorum.
Değerli arkadaşlar…
HASAN HÜSEYİN TÜRKOĞLU (Osmaniye) –
Saraya yapacağına Çorum’a yapıyor, ne yapsın?
CAHİT BAĞCI (Devamla) – Siz bir aydır
burada saray türküsü söylüyorsunuz, biz on üç yıldır Türkiye’ye yapılan yatırımları
anlatıyoruz.
Değerli arkadaşlar, Sayın Köse Çorum’un
küçüldüğünü söyledi. Çorum’a on üç yılda belediye yatırımları, belediye
harcamaları dâhil 8,5 milyar TL harcanmıştır. Bunun 5,8 milyar TL’si kamu
yatırımıdır yani merkezî yönetim bütçesinden ayrılan yatırım toplamı 5,8 milyar
TL’dir. Çorum’da bugün hiçbir sulama projesi ihale edilmemiştir Sayın Köse.
Tımarlı Sulama Projesi önümüzdeki günlerde ihale edilecek. Kızılırmak bölgesi
yani Bayat, İskilip ve Uğurludağ ilçemizde 112 bin dönüm araziyi sulayacak bir
proje önümüzdeki günlerde ihale edilecek.
Şunu söyleyeyim, Devlet Planlama
Teşkilatından gelen birisi olarak söyleyeyim Sayın Köse: Rakamları iyi okumak,
iyi anlamak lazım. Bakın, burada bir yatırım programında bir rakam varsa onun
ihale edilebilmesi için, o işin ihale edilebilmesi için ayrılan yüzde 10
ödeneğidir. “Başlangıç ödeneği” deriz biz buna. 
Şimdi Sayın Köse demir yoluyla ilgili
burada bir değerlendirmede bulundu -Devlet Demiryollarından kontrol ettim,
takip ettim- yok diye. 62’nci Hükûmet Programı’nda Sayın Başbakanımız bu
kürsüden Çorum’un da içinde bulunduğu demir yoluyla ilgili 2023 hedefleri
içerisinde “Kırıkkale-Çorum-Samsun demir yolu yapılacaktır.” demiştir. Yetmez,
2015 yılı yatırım programındadır. Şimdi, size yatırım programındaki sayfasını
da söyleyeyim değerli arkadaşlar. İlgili kuruluş: Türkiye Cumhuriyeti Devlet
Demiryolları. Projenin ismi: Etüt Proje İşleri. Proje kodu: 2015E0080… diye
başlıyor. İsmi: Kırıkkale-Çorum-Samsun Demir Yolu Projesi. Başlama ve bitiş
tarihleri: 2015’te başlayacak, 2016 yılında bitecek. Ödeneği: Toplam ödenek 10
milyon, 2 milyon TL başlangıç ödeneği konulmuştur ve Devlet Demiryollarından
aldığımız bilgiyi az önce Sayın Uslu da ifade ettiler. 
Kırıkkale-Çorum-Samsun Demir Yolu
Projesi; çift hatlı, konvansiyonel -kendisinin de ifade ettiği gibi- Çorum’un
beklentilerini karşılayacak ve özellikle yük taşımacılığı ve yolcu
taşımacılığını birlikte yapacak bir demir yolu projesi önümüzdeki günlerde
ihale edilecektir. Ben buradan hayırlı olmasını diliyorum.
RAMAZAN CAN (Kırıkkale) – Cahit ağabey,
Kırıkkale de var, Samsun da var. 
CAHİT BAĞCI (Devamla) –
Kırıkkale-Çorum-Samsun. Kırıkkale’ye de hayırlı olsun. Sungurlu’da bir istasyon
olacaktır, Çorum Organize Sanayiye yakın bir istasyon olacaktır; Çorum merkez,
Merzifon, Havza, Kavak ve Samsun’a ulaşacaktır. 
İZZET ÇETİN (Ankara) – Hayırlı olsun da
kaç yılda bitecek, onu söyle!
CAHİT BAĞCI (Devamla) – İki yılda
projesini tamamlayacağız, inşallah 2017 yılında yatırım programına alınmasıyla
birlikte beraberce -sizleri de davet ederiz- kazmayı vururuz, beraberce beton
atarız.
İZZET ÇETİN (Ankara) – Oooo!
CAHİT BAĞCI (Devamla) – Değerli
arkadaşlar, bir diğer konu: Şu da Çorum demir yolunun haritasıdır ve bu yatırım
görüşmelerinde Sayın Ulaştırma Bakanımız tarafından Plan Bütçeye sunulan
kitapçıktan alınmıştır. Bu kitapçık burada Bütçe Komisyonu üyelerine
dağıtılmıştır. 
Yeri gelmişken, gündem olmuşken küçülen
Çorum fotoğrafını sunmaya çalıştı burada Sayın Köse. Çorum, değerli arkadaşlar,
ihracatı ithalatından fazla olan bir ildir. Yaklaşık 300 milyon dolarlık dış
ticaret hacmi olan, 187 milyon dolar ihracat yapan, Çorum merkezli ihracat
yapan… Buna da özellikle dikkatinizi çekiyorum çünkü menşe olarak Körfez yani
Marmara Bölgesi üzerinden ihracatlar Çorum’a yazılmamaktadır. Bununla ilgili
girişimlerimizi de biz Plan Bütçe Komisyonunda da ifade ettik. Nerede üretim
gerçekleşiyorsa oraya yazılması yani pazarlamayı yapan şirket İstanbul veyahut
da Marmara Bölgesi’nde, Kocaeli’de… Örneğin, bildiğimiz bir firma, Yalova’da merkezi,
Yalova üzerinden ihracat gerçekleştirmektedir ama Çorum’da üretimi
gerçekleştirmektedir. Çorum dış ticaret fazlası veren, Türkiye’nin cari açığını
küçülten ve işsizliği yüzde 6’nın altında olan, kendi evinde oturma oranı en
yüksek olan illerden birisidir ve kişi başına da otomobili en fazla olan
illerden bir tanesidir. Millî gelirden payı ve refahı en yüksek illerden bir
tanesidir. 
İZZET ÇETİN (Ankara) – Ya, göç var,
göç. 
CAHİT BAĞCI (Devamla) – Rakamları doğru
değerlendirelim. 
Değerli arkadaşlar, son olarak, Sayın
Köse Çorum’un, hiçbir şekilde, turizmiyle ilgili bir değerlendirme yapmadı ama
ben rakam vermek istiyorum. Çorum’da bir Çorum Müzesi vardır, Boğazköy’de bir
müzemiz vardır; Kültür Bakanlığımızın girişimiyle ana yurtlarına dönmesi için girişimde
bulunulan eserlerden bir tanesi, miraslardan bir tanesi Sfenks Boğazköy’e geri
kazandırılmıştır. Boğazköy’de bir müzemiz vardır, Alacahöyük’te bir müzemiz
vardır, inşallah Ortaköy’e de bir müze yapacağız. 
Bu arada, Hitit Üniversitemize bağlı
olarak, Çorum’da bir turizm fakültesi kurulmasıyla ilgili girişimlerimiz devam
etmektedir. Rektörümüze teşekkür ediyorum, kendisi de büyük gayret gösteriyor.
Yüksek Öğretim Kuruluna sunulan bir yatırımdır. 
Son olarak, değerli arkadaşlar, Çorum’la
alakalı olarak son rakamları vereyim, Sayın Köse de duysun. 2010 yılında
Çorum’da hem turizm işletmeli hem de belediye belgeli tesislerdeki konaklama
sayılarını veriyorum: 2010 yılında toplam 94 bin konaklama gerçekleşmiş, 2012
yılında 119 bin konaklama gerçekleşmiş ve 2014 yılı rakamı, 182 bin konaklama
gerçekleşmiştir. Daha detaylı rakamlar var, hangi müzemizi ne zaman, kaç kişi
ziyaret etti, turizm gelirleri nelerdir, bu alandaki harcamalar nelerdir,
bunlara da değinmek istemiyorum çünkü kendisi imzaladığı araştırma önergesiyle
ilgili bir değerlendirme yapmadı. 
Son olarak, ben, köylerimizin bir
değerlendirmeye tabi tutularak bir ayrımcılık yapıldığı kanaati oluşturmasını
doğru bulmuyorum, yani “Şu köy Sünni köy, şu köy Alevi köy.” şeklinde bir
değerlendirme yapılmasını doğru bulmuyorum. Ancak kendisi bazı köy isimleri
verdi. Ben hemen kendi doğduğum, yakın tanıdığım köylerden örnekler vereyim
-kendisi de çok iyi bilir- Mehmetdedetekkesi köyümüz kilitli taş yapılmıştır,
Obruk köyümüz kilitli taş yapılmıştır, Kumbaba köyümüz kilitli taş yapılmıştır,
İnegazili köyümüz kilitli taş yapılmıştır; hepsi de -ben 2007 yılından beri
milletvekiliyim- benim hatırladığım dönemlerde yapılmıştır. Başka köyler de
vardır. En son Dodurga, Laçin, Osmancık üçgeninde bulunan, sürekli içinden
geçtiğiniz Gökgözler köyümüze de tam 6 bin metrekare kilitli taş döşenmiştir.
Hiçbir köyümüze ayrımcılık yapmıyoruz, Obruk-Dutludere Sulama Projesi’nden de,
Sayın Köse, en fazla sizin ismini zikrederek kullandığınız köylerimizden bir tanesi
yararlanmaktadır. 
Ben bu duygu ve düşüncelerle, bugün
Cumhuriyet Halk Partisinin -her ne kadar üzerinde konuşulmasa da- önergesi
vesilesiyle Çorum’la ilgili değerlendirmelerimi, düşüncelerimi sizlerle
paylaşma imkânı buldum. 
Hepinizi saygıyla sevgiyle
selamlıyorum. (AK PARTİ sıralarından alkışlar)
TUFAN KÖSE (Çorum) – İsmimi de
zikrederek yanıltıcı bilgi verdiğimi söyledi.
BAŞKAN – Buyurunuz.
X.- SATAŞMALARA İLİŞKİN
KONUŞMALAR (Devam)
13.- Çorum Milletvekili
Tufan Köse'nin, Çorum Milletvekili Cahit Bağcı’nın CHP grup önerisi üzerinde
yaptığı konuşması sırasında şahsına sataşması nedeniyle konuşması
TUFAN KÖSE (Çorum) – Ben Sayın Bağcı’ya
da Sayın Uslu’ya da teşekkür ediyorum, bana açıklama fırsatı verdiler.
Şimdi, Çorum turizminin geriye
gittiğini, Sayın Valinin açıklamalarına bakarlarsa -aralık ve ocak ayı
içerisinde- zaten görürler. Çorum Valisi açıklamış, “Sanayide ve tarımda kırdık
kabuğumuzu. Turizmde de karanlıktan çıkartacağım Çorum’u.” demiş. Demek ki
turizmde karanlıkta. Bu kadar basit. Çorum Valisinin açıklamaları… 
Şimdi, değerli arkadaşlar, “Hükûmet
programında var.” diyor Sayın Bağcı. Şimdi, Hükûmet programında var, doğru yani
açıkladı, burada söyledi. Ama bakın, siz “2013’te bitireceğiz.” dediğiniz, 2011
yılı… Burada resmî belgelerle konuşuyorum. 2011 yılında demişsiniz ki: “Biz
2013 yılında bitireceğiz.” Örnek olsun, neresi? İşte, Çorum’daki Koyunbaba
Köprüsü’nü varsayalım, 2014’teki programda 2017’ye atmışsınız. Yani üç yılın
içerisinde üç yıl ötelemişsiniz. Daha da ödenekler çok az, bu gidişle sekiz on
yılda da bitmez. Yani Çorum’daki demir yolu da öyle yapılabilir bir şey değil.
Bunlar, tabii, biraz belki de Çorum’a reklam olsun diye yapıldı ama Devlet
Demiryolları –ben KİT Komisyonu üyesiydim bundan iki sene önce- iki sene önce
kendi kitapçığında bir harita çıkarttı. Kitapçıktaki haritada Kırıkkale’den
Çorum’a doğru uzanan bir hızlı tren hattı maalesef yok, maalesef yani 2018’de…
2016’da fizibilitesi ve etüdü bitecekmiş, bitsin, görelim bakalım yani bunun
bitişi 2023’ten sonra. O hatlar da yok, İnternet’e de girdiğinizde bunların
hepsi görülüyor yani sizin “Yapacağız.” dediğiniz tarihlere ayırdığınız
ödeneklerle yetişme ihtimali yok. 
Mehmetdedeobruk konusunda teşekkür
ederim. Sayın Bağcı’nın köyüdür orası, bölgesidir yani öyle söyleyeyim ama ben
size rakamlar verdim Sayın Bağcı, bir tane Mehmetdedeobruk kurtarmıyor işi,
inanın, siz de biliyorsunuz bunları. Buraya geliyorsunuz, söylüyorsunuz ama ben
mezhep falan da konuşmadım farkındaysanız, siz söylediniz. Cumhuriyet Halk
Partisine az oy çıkan köyler hem kilit taşında hem kanalizasyonda… Bakın,
Çavuşköyü var Çorum’da, 300 nüfuslu, daha kanalizasyonu yok, artık kilit
taşından vazgeçtik. Şimdi, projeye aldılar, ben bu sözü söyledim diye belki
geri de çevirebilirler, böyle de bir tehlike var. Çorumlu muhtarlar korkuyor,
bu kadar basit. (CHP sıralarından alkışlar)
BAŞKAN – Teşekkür ederim.
IX.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Çorum
Milletvekili Tufan Köse ve 19 milletvekili tarafından, Çorum ilinin turizm
alanındaki sorunlarının araştırılarak alınması gereken önlemlerin belirlenmesi
amacıyla 9/5/2013 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 11 Mart 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN - Cumhuriyet Halk Partisi Grubu
önerisinin lehinde söz yok.
Aleyhinde Kırıkkale Milletvekili Sayın
Ramazan Can. (AK PARTİ sıralarından alkışlar)
RAMAZAN CAN (Kırıkkale) – Sayın Başkan,
değerli milletvekilleri; Genel Kurulu saygıyla selamlıyorum.
CHP grup önerisi üzerine söz almış
bulunuyorum.
Burada, tabii, önergeye baktığımızda
turizm sorunlarıyla ilgili ama turizmle ilgili de bir şey konuşulmadı, isterseniz
ben de turizmden bahsedeyim. 
Çorum, Karadeniz Bölgesi’nin İç
Anadolu’ya açılan kapısıdır. Anadolu’nun kültür mozaiği içerisinde eşsiz bir
konuma sahiptir. Yedi bin yıl öncesine ait kültürel verilere rastlanan Çorum’da
ilk organize devleti kuran Hititler’in başkenti Hattuşa yani Boğazkale’dir.
Hattuşa, Anadolu’nun kalbinde, UNESCO tarafından Dünya Kültür Mirası Listesi’ne
alınmış ülkemizdeki 9 değerden biridir. 1834 yılında Fransız mimar tarafından
keşfedilmiştir. Hitit uygarlığı en az Mısır uygarlığı kadar eski, zengin bir
uygarlıktır. Hititliler ile Mısırlılar arasında yapılan Kadeş Anlaşması’nın
metin tabletleri de Boğazkale’de bulunmuştur. 
Hititlerin diğer
önemli merkezi arkeolojide “Arinna” olarak bilinen Alacahöyük ören yeri de 13
Kral Mezarı, Hatti Tunç Güneş Kursu ve Sfenksli Kapıları görülmeye değer tarihî
yerlerdendir.
Hitit uygarlığının yanı sıra her biri
sanat eseri olan Selçuklu ve Osmanlı dönemine ait cami, köprü ve kalelerle
süslü Çorum yaylaları, İncesu Kanyonu ve diğer güzelliklerle turizm zenginidir.
Meşhur leblebisi, Osmancık Kargı pirinciyle dünyaya nam salmıştır. Alacahöyük
ve Boğazkale tarihî mezarları Hitit ve Frig dönemlerine ait eserlerdendir. Son
dönemlerde özellikle, Milletvekillerimiz Sayın Murat Yıldırım, Salim Uslu ve Cahit
Bağcı’nın katkılarıyla Çorum bir marka şehir hâline gelmiştir.
Yine, Çorum Belediye Başkanımız, iki
dönemdir belediye başkanlığı yapan Sayın Muzaffer Külcü’nün de katkılarıyla
Çorum, Anadolu’nun parlayan yıldızı olmuştur.
Sayın Başkan, değerli milletvekilleri;
grup önerisini Genel Kurulun takdirine sunuyor, hepinizi saygı ve muhabbetle
selamlıyorum. (AK PARTİ sıralarından “Bravo” sesleri, alkışlar)
BAŞKAN – Teşekkür ederim.

 III.-
YOKLAMA

(CHP sıralarından bir grup milletvekili
ayağa kalktı)
LEVENT GÖK (Ankara) – Yoklama istiyoruz
Sayın Başkan.
BAŞKAN – Yoklama talebi vardır.
Sayın Gök, Sayın Hamzaçebi, Sayın
Altay, Sayın Serindağ, Sayın Köse, Sayın Öğüt, Sayın Öner, Sayın Çetin, Sayın
Özkes, Sayın Kaplan, Sayın Türmen, Sayın Ayaydın, Sayın Susam, Sayın Toprak,
Sayın Düzgün, Sayın Tayan, Sayın Aydın, Sayın Öztrak, Sayın Türeli, Sayın
Aldan.
Yoklamayı başlatıyorum, iki dakika süre
veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
IX.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Çorum
Milletvekili Tufan Köse ve 19 milletvekili tarafından, Çorum ilinin turizm
alanındaki sorunlarının araştırılarak alınması gereken önlemlerin belirlenmesi
amacıyla 9/5/2013 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 11 Mart 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN - Cumhuriyet Halk Partisi Grubu
önerisini oylarınıza sunuyorum: Kabul edenler... Kabul etmeyenler... Kabul
edilmemiştir.
Gündemin “Seçim” kısmına geçiyoruz.
XII.- SEÇİMLER
A) Komisyonlarda Açık
Bulunan Üyeliklere Seçim
1.- Anayasa Komisyonunda
açık bulunan üyeliğe seçim
BAŞKAN – Anayasa Komisyonunda boş
bulunan ve Cumhuriyet Halk Partisi Grubuna düşen 2 üyelik için seçim yapacağız.
Gösterilen adayları ayrı ayrı oylamaya sunacağım.
Birinci adayımız, Mersin Milletvekili
Sayın Ali Rıza Öztürk. 
Oylarınıza sunuyorum: Kabul edenler...
Kabul etmeyenler... Oy birliğiyle kabul edilmiştir.
İkinci adayımız,
Muğla Milletvekili Sayın Ömer Süha Aldan. 
Oylarınıza sunuyorum: Kabul edenler…
Kabul etmeyenler… Oy birliğiyle kabul edilmiştir. 
Birleşime bir saat ara veriyorum. 
 Kapanma
Saati: 19.08
BEŞİNCİ OTURUM
Açılma Saati:
20.13
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), Dilek YÜKSEL (Tokat)
-----0-----
BAŞKAN – Sayın milletvekilleri, Türkiye
Büyük Millet Meclisinin 74’üncü Birleşiminin Beşinci Oturumunu açıyorum.
Alınan karar gereğince, sözlü soru
önergelerini görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz.
1'inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz.
XIII.- KANUN TASARI VE TEKLİFLERİ
İLE KOMİSYONLARDAN GELEN DİĞER İŞLER
A) Kanun Tasarı ve
Teklifleri
1.- Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın'ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç'in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN - Komisyon? Yok.
Ertelenmiştir.
2'nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı Kanunu Tasarısı ve
Avrupa Birliği Uyum Komisyonu ile Adalet Komisyonu Raporları (1/484) (S.
Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Ceza İnfaz
Kurumları Güvenlik Hizmetleri Kanunu Tasarısı ve Adalet Komisyonu Raporu’nun
görüşmelerine kaldığımız yerden devam edeceğiz.
3.- Ceza İnfaz Kurumları Güvenlik Hizmetleri
Kanunu Tasarısı ve Adalet Komisyonu Raporu (1/742) (S. Sayısı: 616)
BAŞKAN – Komisyon? Yok.
Ertelenmiştir.
4’üncü sırada yer alan, Askeri Hakimler
Kanunu ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.
4.- Askeri Hakimler Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet Komisyonu
Raporu (1/1008) (S. Sayısı: 685) 
BAŞKAN – Komisyon? Yok.
Ertelenmiştir.
5’inci sırada yer alan, Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Sayın Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Sayın Bülent Turan'ın; Nüfus Hizmetleri Kanununda
Değişiklik Yapılması Hakkında Kanun Teklifi, Çanakkale Milletvekili Sayın
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Sayın Mustafa Sezgin Tanrıkulu ve Kocaeli
Milletvekili Sayın Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Sayın Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Sayın Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Sayın Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Sayın Engin
Altay, Ankara Milletvekili Sayın Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Sayın Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporlarının
görüşmelerine kaldığımız yerden devam edeceğiz.
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Selahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Selahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684)----(x)
BAŞKAN – Hükûmet ve Komisyon? Yerinde.
İç Tüzük’ün 91’inci maddesine göre
temel kanun olarak görüşülen tasarının, geçen birleşimde, üçüncü bölümünde yer
alan 56’ncı maddesi kabul edilmişti. 
Yeni bir madde ihdasına dair iki önerge
vardır, şimdi ilk önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "2803 sayılı
Kanunun ek 2 nci maddesi aşağıdaki şekilde değiştirilmiştir.
"EK MADDE 2- İl jandarma komutanı
ile merkez ilçe jandarma komutanı hakkında il valisince, ilçe jandarma komutanı
hakkında…
YUSUF HALAÇOĞLU (Kayseri) – Çekiyoruz.
BAŞKAN – Çekildi. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 56.
Maddesinden sonra aşağıdaki maddenin eklenmesi ve madde numaralarının buna göre teselsül ettirilmesini arz ve
teklif ederiz.
MEHMET AKİF HAMZAÇEBİ (İstanbul) – Geri
çekiyoruz.
BAŞKAN – Çekildi. 
57’nci maddede üç önerge vardır, biri, Anayasa’ya
aykırılık önergesidir, sırasıyla okutup işleme alacağım. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü’nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2803
sayılı Kanunun ek 3 üncü maddesi aşağıdaki şekilde değiştirilmiştir.
"EK MADDE 3- İl ve ilçe jandarma
komutanları ile karakol komutanlarının izinleri, ilgili komutanlıkların
planlaması da dikkate alınarak mahalli mülki idare amirlerinin onayı ile
verilir."" şeklindeki 57 nci maddesinin aşağıdaki şekilde
değiştirilmesini arz ve teklif ederiz.

 Mehmet Erdoğan  Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Alim Işık  Mesut
Dedeoğlu Seyfettin Yılmaz
 Kütahya Kahramanmaraş Adana
 Emin
Çınar
 Kastamonu
“MADDE 57- 2803 sayılı Kanunun ek 3
üncü maddesi aşağıdaki şekilde değiştirilmiştir.
"EK MADDE 3- İl ve ilçe jandarma
komutanları ile karakol komutanlarının izinleri, ilgili komutanlıkların
planlaması doğrultusunda mahalli mülki idare amirlerinin uygun görüşü alınarak
verilir.""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2803 sayılı Kanunun ek 3 üncü
maddesi aşağıdaki şekilde değiştirilmiştir.
"EK MADDE 3- İl ve ilçe jandarma
komutanları ile karakol komutanlarının izinleri, ilgili komutanlıkların
planlaması da dikkate alınarak mahalli mülki idare amirlerinin onayı ile
verilir”” şeklindeki 57. maddesinin Tasarı metninden çıkarılmasını arz ve
teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Ali
Haydar Öner Celal Dinçer
 Çanakkale Isparta İstanbul
 Mehmet Ali Susam
 İzmir
BAŞKAN – Şimdiki önerge Anayasa’ya
aykırılık önergesidir, okutup işleme alacağım:
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 57 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Hüsamettin Zenderlioğlu Abdullah
Levent Tüzel Erol Dora
 Bitlis İstanbul Mardin
 Demir Çelik Adil
Zozani
 Muş Hakkâri

BAŞKAN – Komisyon katılıyor mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan.
BAŞKAN – Sayın Hükûmet, katılıyor
musunuz?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Sayın Zozani, buyurunuz.
ADİL ZOZANİ (Hakkâri) – Teşekkür ediyorum
Sayın Başkan. 
Değerli
milletvekilleri, şimdi, esasında sizlerin bu tasarıda en çok önemsediğiniz
maddeleri konuştuğumuzun farkındayız. Yani bu maddeleri bir şekilde size
versek, alın kullanın, gerisinin hepsi boştur dersek hiç itiraz etmezsiniz, bunu
biliyoruz, farkındayız. Ama bakın, bu düzenlemeleri yaparken esasında siz
geçmişteki faili meçhullere yasal kılıf oluşturduğunuzun farkında değilsiniz.
Yasalarda şöyle bir kural vardır: “Lehe düzenlemeler geriye doğru işletilir.”
Bu düzenlemeler bu hâliyle geçtiği zaman, geçtiğimiz yıllarda işlenmiş bütün
faili meçhul cinayetlere bir şekilde yasal kılıf oluşturmuş olacaksınız.
Çocukları güpegündüz sokak ortasında öldüren devlet görevlilerinin yargılama
dışı bırakılmasına bir yasal zemin hazırlamış olursunuz. İşte, biz de bu
nedenle itiraz ediyoruz. Bunların, bu şekilde bu düzenlemelerin olmaması
gerekir diyoruz. 
Yoksa,
geçenlerde de defalarca söyledik: Jandarmanın, İçişleri Bakanlığına
bağlanmasında bir beis olur mu? Şimdi, kolluk kuvvetlerinin yönetim şeklini,
hiyerarşisini değiştirebilirsiniz; bu, tasarrufunuzdadır, yapabilirsiniz;
Parlamento, siyasi irade birlikte böyle bir düzenleme yapabilir, buna
itirazımız yok ama yaparken aradaki çelişkileri de bertaraf ederek yapmamız
gerektiğini söylüyoruz. Geçen gün de söyledim, bugün de söyledim, tam da o
maddeleri konuşuyoruz: Eğer, gerçekten siz böyle bir düzenlemeyi yapıyorsanız… 
Bakın, hemen
arkanızda oturuyor, aynı rütbeden insanlar oturuyor, şu rütbeden burada oturan
insanlar emekli oldukları zaman 100 bin lira para alacaklar ama general
rütbesinden emekli oldukları zaman 1,5 milyon lira para alacaklar. İşte,
düzeltiyorsanız bunu da düzeltin, ondan sonra biz de size hak verelim.
Teşekkür
ediyorum.
İDRİS BALUKEN
(Bingöl) – Karar yeter sayısı…
BAŞKAN – Karar
yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
yoktur.
Birleşime on beş
dakika ara veriyorum.
Kapanma Saati: 20.27
ALTINCI OTURUM
Açılma Saati:
20.45
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), Dilek YÜKSEL (Tokat)
-----0-----
BAŞKAN – Sayın milletvekilleri, Türkiye
Büyük Millet Meclisinin 74’üncü Birleşiminin Altıncı Oturumunu açıyorum.
684 sıra sayılı Kanun Tasarısı’nın
57’nci maddesi üzerinde Hakkâri Milletvekili Sayın Adil Zozani ve
arkadaşlarının önergesinin oylamasında karar yeter sayısı bulunamamıştı. Şimdi
önergeyi tekrar oylarınıza sunacağım ve karar yeter sayısı arayacağım. 
Kabul edenler… Kabul etmeyenler… Kabul
edilmemiştir, karar yeter sayısı vardır. 
Kanun tasarısının görüşmelerine
kaldığımız yerden devam edeceğiz. 
Komisyon ve Hükûmet burada. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Selahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Selahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2803 sayılı Kanunun ek 3 üncü
maddesi aşağıdaki şekilde değiştirilmiştir.
"EK MADDE 3- İl ve ilçe jandarma
komutanları ile karakol komutanlarının izinleri, ilgili komutanlıkların
planlaması da dikkate alınarak mahalli mülki idare amirlerinin onayı ile
verilir” 
şeklindeki 57. maddesinin tasarı
metninden çıkarılmasını arz ve teklif ederiz.
Mehmet Ali Susam
(İzmir) ve arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ MEHMET ALTAY
(Uşak) – Katılmıyoruz Sayın Başkanım.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN – Sayın Serindağ, buyurunuz.
(CHP sıralarından alkışlar)
ALİ SERİNDAĞ (Gaziantep) – Teşekkür
ederim Sayın Başkan.
Sayın Başkan, 57’nci madde jandarma
subay ve astsubaylarına verilecek izin konusunu düzenliyor. Aslında, kamu
görevlilerinin izin sorunları belki o kadar çok üzerinde durulması gereken
sorun gibi görülmeyebilir. Ancak buradaki düzenleme, jandarmayla ilgili
tasarrufun sadece kamu hizmetlerinin gerektirdiği bir düzenleme olmaktan ziyade
jandarmayı tümüyle siyasallaşmaya götüren bir düzenleme, bu izin konusu da bunu
gösteriyor.
Şimdi, madde ne diyor? “İl ve ilçe
jandarma komutanları ile karakol komutanlarının izinleri, ilgili komutanlıkların
planlaması da dikkate alınarak mahalli mülki idare amirlerinin onayı ile
verilir.” Yani şimdi, Konya’yı düşünün, Konya merkez ilçesine bağlı bilmem
neredeki karakolun karakol komutanının iznini vali verecek. Böyle bir şey
düşünülemez, buna gerek var mı? Burada olması gereken şuydu: Mülki idare
amirinden yıllık izin onayı alınır ama izin zamanını belirleme yetkisi kendi en
yakın amirine –burada ne olur, en yakın komutanına- bırakılır. Olması gereken
buydu ama bunlar böyle yapmıyorlar, tam tersine, en yakın amiriyle ilgisini
kesecek şekilde bir düzenleme yapıyorlar.
Şimdi, bu tasarıdan çok bahsettik, bu
tasarının getireceği sakıncalardan çok bahsettik. Bu tasarı çıkmadan bile bazı
valilerin nasıl hareket edeceklerine dair ipuçları yavaş yavaş ortaya çıkıyor.
Mesela, İzmir Valiliği bir karar almış ve bunu tüm kamu kurumlarına, sivil
toplum örgütlerine göndermiş. Bilmiyorum, belki elinizde vardır bu, bu kararı
okuyun, sıkıyönetim uygulamalarına benzer tedbirler alınmış burada. Yani, bu
karara göre, İzmir'de, şayet bu karara uyulur ise hiçbir sivil toplum örgütü
doğru dürüst basın açıklaması yapamaz, toplantı, gösteri yürüyüşü düzenleyemez,
düşüncesini rahatça ifade edemez. Bu, tasarı çıkmadan evvelki bir düzenleme;
tasarı çıktıktan sonraki düzenlemelere siz gidin, bakın. Ne diyor? “Anayasa’nın
25, 26 ve 34’üncü maddeleriyle temel esasları belirlenen düşünceyi açıklama ve
yayma hürriyeti -yani böyle bir hürriyetin varlığından bahsediyor Sayın Vali-
gerçek ve tüzel kişiler tarafından ‘basın açıklamaları’ adı altında
kullanılırken kamu düzenini bozan, çevre ve gürültü kirliliğine yol açan,
halkın günlük yaşamını zorlaştıran, zorunlu ihtiyaçların karşılanmasını, huzur
ve sükûnu engelleyen faaliyetler olarak cereyan etmektedir.” Yani basın
açıklamalarını Sayın Vali bu şekilde değerlendirmektedir. Ne yapıyor? Efendim,
gürültü kirliliği yaratıyormuş, çevre kirliliği yaratıyormuş, yok efendim,
işte, insanların günlük yaşamını etkiliyormuş. 
Her toplantı ve gösteri yürüyüşü, basın
açıklaması da dâhil, mutlaka insanların dikkatini çekmek için yapılır. Yoksa
niçin yapılsın? Başka bir anlamı olmaz ki. Siz insanların dikkatini bir noktaya
çekmek istiyorsanız o konuyla ilgili basın açıklaması yaparsınız veya toplantı
yaparsınız. Dikkati çekmeyecek bir toplantıyı yapmanın bir anlamı var mı? Ama,
değerli arkadaşlarım, bununla artık bu bile zorlaştırılıyor. 
Arkadaşlar, bu size bir fikir vermiyor
mu? Bakın, siz de buna muhatap olacaksınız; sadece muhalefet muhatap olmayacak,
siz de muhatap olacaksınız. Jandarmayı siyasallaştırıyorsunuz, emniyeti zaten
siyasallaştırdınız. Zaten bir sayın milletvekili daha önce öyle demişti,
“Emniyet cemaate ihale edildi.” demişti, şimdi jandarmayı da öyle yapıyorsunuz.
Kendi güvenlik gücünüzü yarattıktan sonra bir de toplumu bu şekilde cendereye almak
istiyorsunuz. Bu toplum bir noktada patlar, bunu sürekli biz ikaz ediyoruz Bu
şekilde toplantı ve gösteri yürüyüşünü yok ederseniz, insanları cendereye
alırsanız, insanların bir araya gelmelerini engellerseniz, bu toplum bir
noktada patlar, bunun zararını herkes görür, en çok da siz görürsünüz. Bakın,
bunu hiç unutmayın. 
Jandarma sadece Türkiye'de yok, Avrupa
Birliğinin pek çok ülkesinde var: Fransa’da var, İtalya’da var, Portekiz’de
var, İspanya’da var.
Değerli arkadaşlarım, İtalya ve
Fransa’da önemli dış temsilcilikler bile jandarma tarafından korunur.
(Mikrofon otomatik cihaz tarafından
kapatıldı) 
ALİ SERİNDAĞ (Devamla) – İtalya’da
sahil güvenlik görevi var. Başbakanlığı, Parlamentoyu, Cumhurbaşkanlığını ve
kritik kurumları jandarma korur.
O nedenle -bundan sonraki maddelerde de
görüşümü açıklamaya devam edeceğim- gelin, bu sevdadan vazgeçin ve bu tasarıyı
geri çekin diyorum.
ÖZCAN YENİÇERİ (Ankara) – Vazgeçmezler,
vazgeçmezler!
ALİ SERİNDAĞ (Devamla) – Hepinize
saygılar sunuyorum. (CHP sıralarından alkışlar)
MEHMET AKİF HAMZAÇEBİ (İstanbul) –
Karar yeter sayısı istiyoruz Sayın Başkan.
BAŞKAN – Önergeyi oylarınıza sunacağım
ve karar yeter sayısı arayacağım. 
Kabul edenler… Kabul etmeyenler…
Elektronik cihazla yapıyorum ve iki
dakika süre veriyorum. 
(Elektronik cihazla oylama yapıldı)
BAŞKAN – Evet, karar yeter sayısı
vardır, önerge reddedilmiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü’nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2803
sayılı Kanunun ek 3 üncü maddesi aşağıdaki şekilde değiştirilmiştir.
"EK MADDE 3- İl ve ilçe jandarma
komutanları ile karakol komutanlarının izinleri, ilgili komutanlıkların
planlaması da dikkate alınarak mahalli mülki idare amirlerinin onayı ile
verilir."" şeklindeki 57 nci maddesinin aşağıdaki şekilde
değiştirilmesini arz ve teklif ederiz.
Mehmet Erdoğan
(Muğla) ve arkadaşları
“MADDE 57- 2803 sayılı Kanunun ek 3
üncü maddesi aşağıdaki şekilde değiştirilmiştir.
"EK MADDE 3- İl ve ilçe jandarma
komutanları ile karakol komutanlarının izinleri, ilgili komutanlıkların
planlaması doğrultusunda mahalli mülki idare amirlerinin uygun görüşü alınarak
verilir.""
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ MEHMET ALTAY
(Uşak) - Katılamıyoruz Sayın Başkanım.
BAŞKAN – Hükûmet, katılıyor musunuz?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılamıyoruz Başkanım.
BAŞKAN – Adana Milletvekili Sayın
Seyfettin Yılmaz, buyurunuz. (MHP sıralarından alkışlar)
SEYFETTİN YILMAZ (Adana) – Sayın
Başkan, değerli milletvekilleri; 684 sıra sayılı Kanun Tasarısı’nın 57’nci
maddesi üzerinde verdiğimiz değişiklik önergesi hakkında söz almış bulunuyorum.
Yüce heyetinizi saygıyla selamlıyorum.
Evet, konuşmanın başında, burada önemli
bir kanunu görüşeceğiz ama bu kanunda ne yazık ki Orman Bakanı var. Yani,
şimdi, şunu hakikaten söylüyorum, bakın, açıklıkla söylüyorum: Altı yıl
içerisinde Orman Bakanlığında ne düzen kaldı ne intizam kaldı. İnşallah bu
düzensizlik ve nizamsızlık bu Meclis Genel Kuruluna da yansımaz. 
MAHİR ÜNAL (Kahramanmaraş) - Hayır, sen
oradan ayrıldığın için mi öyle oldu?
SEYFETTİN YILMAZ (Devamla) - Değerli
milletvekilleri, şimdi, bu 50’nci madde ile 66’ncı madde…
OSMAN BOYRAZ (İstanbul) - Yani, düzeni öyle
bozmuşsun ki altı yıldır düzeltemiyor.
SEYFETTİN YILMAZ (Devamla) –
Düzeltemiyor, düzeltemez de, düzeltemez. İnşallah 7 Haziranda biz geleceğiz,
düzelteceğiz, onu ifade edeyim.
Şimdi, Orman Bakanını bırakıyorum.
Önümüzdeki hafta gensoruda onunla ilgili hazırlıklarımız var, orada konuşacağız
bu konuyu. Şimdi konumuza konsantre olalım. 
Değerli milletvekilleri, bakın, burada
öğleden önce de MİT’le ilgili görüşmeler yapıldı. Şu anda, devletin bütün
kurumlarını yok eden bir iktidar anlayışı var, on üç yıl içerisinde, çok açık
ve net söylüyorum. Bunu her platformda da dile getireceğiz. On üç yılın
sonunda, on üç yıldır bir mağduriyet edebiyatıyla seçime her girdiğinizde
karşınıza bir kurumu alarak ve o kurumları yok ede ede on üç yıldır bu noktaya
geldiniz. Şimdi de iç güvenlik paketi diye bir paket getirdiniz. Sanki on üç
yıldır Türkiye'nin iç güvenliğini çok iyi sağladınız, eksiklikleri yeni
gördünüz on üç yıl sonra, şimdi, canhıraş, bu kanun çıkmazsa Türkiye'nin iç
güvenliği tehlikeye girecekmiş gibi kamuoyunda bir algı oluşturuyorsunuz. 
Değerli arkadaşlar, Türkiye Cumhuriyeti
kanunları, yasaları ve gelenekleri olan bir devlettir. Bu devletin kurumlarını
yok ederseniz bu devleti yok edersiniz. Şimdi, Millî İstihbarat Teşkilatı gibi
Türkiye devletinin iç istihbaratını ve dış istihbaratını sağlayan MİT
teşkilatının başında Hakan Fidan var. Hakan Fidan, AK PARTİ’den aday adayı
olmak üzere tüm kamu görevlileri gibi istifa etti. Bu bile doğru değil, MİT
gibi önemli bir kurumun başındaki insanın bir partiden milletvekili olması bile
doğru değil ama velev ki istifa etti, sonra Cumhurbaşkanı ile Başbakan arasında
bir anlaşmazlık oldu. Başbakan “Benim görüşüm doğrultusunda istifa etti.” dedi.
Cumhurbaşkanı da dedi ki: “Çok kırıldım Hakan Fidan’a. Bu istifası doğru olmamıştır.”
Ve bir baktık ki iki gün önce Hakan Fidan MİT Müsteşarlığına geri atanıyor. 
Şimdi, değerli milletvekilleri, burası
yasa yapan bir Meclis. MİT Müsteşarı bu kanunlar varken, bu yasalar varken
yeniden nasıl atandı, bir kişi çıksın, bunu izah etsin. Seçim Kanunu’na
baktığınız zaman Seçim Kanunu net bir şekilde ifade ediyor: “Seçimlerin
sonuçlanmasından bir ay sonra müracaatı hâlinde görevine döner.” diyor. Özel
çıkarılan MİT Kanunu’nun 13’üncü ve 14’üncü maddelerini incelediğinizde beş yıl
şartı aranıyor. Şimdi, işin enteresan tarafı -çok net söylüyorum- 2010 yılının
Nisan ayında MİT Müsteşarlığı görevine atanan Hakan Fidan’ın, burada sizin çok
güvendiğiniz bir havuz medyası da dâhil olmak üzere, o havuz medyası da MİT’e
atanma tarihi olarak neyi gösteriyor? 17/4/2010 tarihini gösteriyor. Fakat, bu
MİT Müsteşarı MİT
Kanunu’nun 14’üncü maddesi gereğince… Şimdi, arkadaşlarımız tespit etti -işte,
Hasan Hüseyin Türkoğlu burada- Vikipedi’de, bakın. 10 Martta değişiklik
yapılıyor burada ve 2010 olan başlangıç tarihi kaça çevriliyor biliyor musunuz?
2009’a çevriliyor. 
Şimdi, ben size soruyorum: MİT
Müsteşarı gibi önemli bir makamda bulunan bir kişi… Bunu birinin açıklaması
lazım. Bu, evrakta sahtekârlığa girer -bakın, çok açık söylüyorum, bu doğruysa-
bu, dolandırıcılığa girer. Bir MİT Müsteşarı bunu yapıyorsa bunun MİT
Müsteşarlığı sorgulanır. Bunu bu Meclisin açığa çıkarması lazım. İktidar
partisinin grubuna sesleniyorum: Bu eğer bu anlatılanlar gibiyse, bu belgeler
gibiyse bu, evrakta sahtekârlıktır. Böyle bir MİT Müsteşarının olduğu yerde 7
Haziran seçimleri güven altında yapılmaz, 7 Haziran seçimlerine şaibe karışır.
Bu MİT Müsteşarı görevde olduğu müddetçe yüce Meclisten ilan ediyorum: 7
Haziran seçimlerinde şaibe olacaktır…
İSMAİL GÜNEŞ (Uşak) – Şimdiden
bahaneyi buldun yani.
MEHMET NACİ BOSTANCI (Amasya) –
Şaibeli seçim!
SEYFETTİN YILMAZ (Devamla) - …ama bu
şaibenin önüne geçeceğiz. MİT Müsteşarını da atasanız, kanunları da
değiştirseniz, algı operasyonu da yapsanız, polis devletine de geçseniz 7
Haziranda bu millet size ders verecek, unutmayın. Hiçbir iktidar korku
imparatorluğuyla tarihte ayakta kalmamıştır. Siz de korku imparatorluğuyla,
yasaların arkasından dolanarak, yasaları yok sayarak, evrakta sahtekârlık
yaparak iktidarda kalamayacaksınız; bunu görün. O zaman da göreceksiniz ki bu
yasalar dönüp size uygulanacak, o zaman “Biz ne yaptık?” diyeceksiniz.
Hepinize teşekkür ediyorum. (MHP
sıralarından alkışlar)
BAŞKAN – Teşekkür ederim. 
III.
YOKLAMA
(MHP ve CHP sıralarından bir grup
milletvekili ayağa kalktı)
YUSUF HALAÇOĞLU (Kayseri) – Sayın
Başkan, yoklama talebimiz var.
BAŞKAN - Yoklama talebi vardır. 
Sayın Türkoğlu, Sayın Erdoğan, Sayın
Halaçoğlu, Sayın Başesgioğlu, Sayın Yılmaz, Sayın Belen, Sayın Işık, Sayın
Akçay, Sayın Yeniçeri, Sayın Yılmaz, Sayın Çınar, Sayın Çirkin, Sayın İrbeç,
Sayın Torlak, Sayın Adan, Sayın Şimşek, Sayın Uzunırmak, Sayın Oral, Sayın
Özkes, Sayın Şeker, Sayın Erdemir.
İki dakika süre veriyorum.
Yoklama işlemini başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır.
XIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Polis Vazife ve Salahiyet Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile İstanbul Milletvekili Mahmut Tanal'ın; Nüfus Hizmetleri Kanununda
Değişiklik Yapılmasına Dair Kanun Teklifi, İstanbul Milletvekili Bülent
Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Selahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Selahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Kabul edilmemiştir. 
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
Yeni madde ihdası için iki adet önerge
vardır, ilkini okutuyorum:
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu
Raporları'nın (1/995, 2/422, 2/514, 2/909, 2/1518, 2/1579, 2/1632, 2/2443,
2/2469) "2803 sayılı Kanunun ek 3 üncü maddesi aşağıdaki şekilde
değiştirilmiştir.
"EK MADDE 3 - İl ve ilçe jandarma komutanları ile
karakol komutanlarının izinleri, ilgili komutanlıkların planlaması da dikkate
alınarak mahalli mülki idare amirlerinin onayı ile verilir.""
şeklindeki 57 inci maddesinden sonra gelmek üzere aşağıdaki maddenin ihdas
edilmesini ve diğer maddelerin buna göre teselsül ettirilmesini arz ve teklif
ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Bülent Belen Alim
Işık  Mesut Dedeoğlu
 Tekirdağ Kütahya Kahramanmaraş
 Ali Öz  Emin
Çınar Seyfettin Yılmaz...
 Mersin Kastamonu 
HASAN HÜSEYİN TÜRKOĞLU (Osmaniye) –
Çekiyoruz. 
BAŞKAN – Çekildi. 
Diğer önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal’ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Selahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Selahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun; 57. Maddesinden sonra aşağıdaki
maddenin eklenmesi ve madde numaralarının buna göre teselsül ettirilmesini arz
ve teklif ederiz.
 Ali Serindağ Haydar
Akar
 Gaziantep  Kocaeli...
ALİ SERİNDAĞ
(Gaziantep) – Çekiyoruz.
BAŞKAN –
Çekildi.
Madde 58’de biri
Anayasa’ya aykırılık olmak üzere üç adet önerge vardır, sırasıyla okutup işleme
alacağım. 
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2803
sayılı Kanuna aşağıdaki ek madde eklenmiştir.
"EK MADDE 6
- İçişleri Bakanı, bu Kanundaki yetkilerinden bir kısmını gerektiğinde
sınırlarını yazılı olarak açıkça belirlemek şartıyla ilgisine göre Jandarma
Genel Komutanına veya valilere devredebilir."” şeklindeki 58 inci
maddesinin aşağıdaki şekilde değiştirilmesini arz ve teklif ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Bülent Belen Alim
Işık Mesut Dedeoğlu
 Tekirdağ Kütahya Kahramanmaraş
 Adnan Şefik Çirkin
 Hatay
"MADDE 58- 2803 sayılı Kanuna
aşağıdaki ek madde eklenmiştir. "EK MADDE 6- İçişleri Bakanı, bu Kanundaki
yetkilerinden bir kısmını gerektiğinde sınırlarını yazılı olarak açıkça
belirlemek şartıyla Jandarma Genel Komutanına devredebilir.""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal Kaplan'ın;
2559 Sayılı Polis Vazife ve Salahiyet Kanununda Değişiklik Yapılmasına İlişkin
Kanun Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcü'nün; Polis Vazife ve Salahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun,
"2803 sayılı Kanuna aşağıdaki ek
madde eklenmiştir.
"EK MADDE 6- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak
açıkça belirlemek şartıyla ilgisine göre Jandarma Genel Komutanına veya
valilere devredebilir.""
şeklindeki 58. maddesinin Tasarı
metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Ali
Haydar Öner Celal Dinçer
 Çanakkale Isparta İstanbul
 Mehmet Ali Susam Aytun
Çıray
 İzmir İzmir
BAŞKAN – Şimdiki önerge Anayasa’ya
aykırılık önergesidir, okutup işleme alacağım.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 58 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan 
Nazmi Gür Gülser Yıldırım
 Iğdır Van Mardin
 Hüsamettin Zenderlioğlu Abdullah
Levent Tüzel Demir Çelik
 Bitlis İstanbul Muş
 Erol Dora Hasip
Kaplan
 Mardin Şırnak
BAŞKAN – Komisyon katılıyor musunuz?
İÇİŞLERİ KOMİSYONU SÖZCÜSÜ MEHMET ALTAY
(Uşak) – Katılmıyoruz Sayın Başkan.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkan.
BAŞKAN – Sayın Kaplan, buyurunuz. (HDP
sıralarından alkışlar)
HASİP KAPLAN (Şırnak) – Sayın Başkan,
teşekkür ederim.
Bakın, arkadaşlar, 25 bin uzman çavuş,
18 bin astsubay, 4.500 subay ve sayısı 50 bin olarak düşünülen sözleşmeli er.
Bu düzenlemeleri yaptınız. 1990’ların JİTEM’i var ve çözüm sürecinin bir
başlığı adalet ve hakikatle yüzleşme komisyonu kurulmasıdır. 1990’ların,
bunların faillerinin açığa çıkarılması, derin devletin, cinayetlerin, köy
yakılmalarının, öldürmelerin... Eğer, doğru bir şey yaptığınıza inanıyorsanız,
çıkarsınız bu kürsüde “JİTEM vardır -Avrupa İnsan Hakları Mahkemesi
kararlarında, üst yargıda, her yerde geçiyor- bu yapılanma yanlıştır, biz de AK
PARTİ Hükûmeti olarak bu tür yapılanmalara karşıyız.” diye açık açık
söylersiniz çünkü çözüm sürecinde gerçeklerle yüzleşme, tıpkı Güney Afrika’da
olduğu gibi, İngiltere’de olduğu gibi, İspanya’da olduğu gibi bir tarihsel
gereklilik. Diğer bir noktaya geçelim.
Bu 1990’lı yıllar 2015’te sizin önünüze
gelecek. Bu yaptığınız düzenlemeleri yaparken bunları düşünmediniz.
Bir konu daha
var, bu konuda da Hükûmet tarafı ile ana muhalefetten bir cevap istiyorum.
Bugün, Sayın Baykal bir açıklama yaptı, dedi ki: “Doğrudur, biz Şubat 2003’te,
şimdiki Sayın Cumhurbaşkanı Recep Tayyip Erdoğan’ın talebi, çağrısı üzerine Boğaz’da bir yemek
yedik. Lüfer yedik.” dedi. Lüferleri güzeldir Boğaz’ın, bilirsiniz. Fakat bu
lüfer olayında, Sayın Başbakanın yasağı var, Başbakanın yasağının kaldırılması
için meşhur o geçici 1’inci madde var ya Anayasa’da “Bu ara seçimlerde
uygulanmaz.” diye, seçimlere bir sene kalan hükümleri kaldıran düzenlemeyi
getirdiler. Şimdi, bu pazarlıkta deniliyor ki “Başbakan olması için Sayın
Erdoğan’ın yolu açılacak, Sayın Baykal’ın da cumhurbaşkanlığı yolu açılacak.”
Şimdi, burada… (AK PARTİ sıralarından “Ya kim diyor bunu?” sesi) 
Sayın Baykal’ın bizatihi açıklaması.
Hükûmet burada, iktidar burada, çıkın kardeşim söyleyin. Ana muhalefet de
burada. Bu oyun nerede bozuldu, tren hangi istasyonda devrildi? Bir kere bunun
hesabını açık açık söyleyin. Getiriyorsunuz Anayasa düzenlemelerini ama yüzde
10 barajını getirmek konusunda da hiçbir gayretiniz yok. Çok demokrasi havarisi
kesiliyorsunuz, maşallah! 
Mademki öyle, söyleyin bakayım, hangi
konularda anlaştınız? Yakın tarihtir. Bu yakın tarihteki sayfaları bir açın
bakayım da milletimiz görsün. 
Ve ben şuna davet ediyorum: İktidar
ve ana muhalefet, 2015 seçimlerine başka bir görüşme var mı kafada,
düşünüyorlar mı? Onu da söylemek istiyorum. İnanıyorum, buna cevap verirsiniz.
Ve yeter diyorum.
İDRİS BALUKEN (Bingöl) – Karar yeter
sayısı.
BAŞKAN – Karar yeter sayısı
arayacağım.
Önergeyi kabul edenler… Kabul
etmeyenler… 
Sayar mısınız arkadaşlar.
İDRİS BALUKEN (Bingöl) – Sayın
Başkan, bariz yok. (AK PARTİ sıralarından “Var, var.” sesleri)
BAŞKAN – Elektronik oylama yapıyorum.
İki dakika süre veriyorum. 
(Elektronik cihazla oylama yapıldı)
BAŞKAN – Karar yeter sayısı vardır,
önerge reddedilmiştir.
MEHMET AKİF HAMZAÇEBİ (İstanbul) –
Sayın Başkan, Sayın Hasip Kaplan konuşmasında eski Genel Başkanımız Sayın Deniz
Baykal’ın ismini de anmak suretiyle kendisine göre bir değerlendirme yaptı. O
nedenle söz istiyorum efendim.
BAŞKAN – Doğru, haklısınız. Hatta cevap
da istedi.
Buyurunuz Sayın Başkan.
X.- SATAŞMALARA İLİŞKİN
KONUŞMALAR (Devam)
14.- İstanbul Milletvekili
Mehmet Akif Hamzaçebi'nin, Şırnak Milletvekili Hasip Kaplan’ın 684 sıra sayılı
Kanun Tasarısı’nın 58’inci maddesiyle ilgili önerge üzerinde yaptığı konuşması
sırasında CHP eski Grup Başkanına sataşması nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; 2003 yılının şubat ayı sonları ve Sayın
Deniz Baykal –o zaman Cumhuriyet Halk Partisi Genel Başkanı- ile zamanın Adalet
ve Kalkınma Partisi Genel Başkanı Sayın Tayyip Erdoğan arasında İstanbul
Boğazı’nda yenen bir yemekten hareketle, Sayın Hasip Kaplan “Orada ne
konuşuldu, hangi pazarlıklar yapıldı? Tayyip Erdoğan’a Başbakanlık yolunun
açılması karşılığında Sayın Deniz Baykal’a Cumhurbaşkanlığı mı vadedildi? Bu
pazarlıklar nasıl yapıldı?” falan gibi soru işareti yaratmaya yönelik bir
değerlendirme yaptı.
Sayın Baykal bugün bir açıklama yaptı,
gayet açık bir şekilde söylüyor: “2003 yılının Şubat ayı sonunda Sayın Tayyip
Erdoğan’la oturduk, 1 Mart tarihli tezkereyi konuştuk. Onun dışında hiçbir şey
konuşmadık.” dedi. Yani “Sayın Baykal açıklasın.” diyorsunuz Sayın Kaplan,
Sayın Baykal zaten açıklamasını yapmış. Konu Sayın Tayyip Erdoğan’ın
milletvekilliği yolunun açılmasıysa onu o tarihte, 22’nci Dönem Parlamentosunda
Türkiye Büyük Millet Meclisinde olan arkadaşlar gayet iyi hatırlayacaktır,
Cumhuriyet Halk Partisinin demokrasi anlayışı gereği Sayın Tayyip Erdoğan’ın
siyaset yasağının kaldırılmasına Cumhuriyet Halk Partisi oy vermiştir. Bu,
demokrasinin gereğidir. Bir parti yüzde 34 oranında oy almışsa onun genel
başkanı siyasi yasaklı olduğu için Parlamento dışındaysa “Hayır, bu, Parlamento
dışında kalsın.” demek demokrasiye inanmamak demektir, demokrasiyi reddetmek
demektir. 
Ha “Sayın Tayyip Erdoğan demokrasiye,
demokrasinin kurumlarına inanan bir kişi midir?” derseniz, hayır, Sayın Tayyip
Erdoğan giderek otoriter bir yönetimi kurmaya çalışan bir kişidir. Maalesef,
onun siyasi seyri bu şekilde oldu. Ama, Cumhuriyet Halk Partisi o zaman doğru
yapmıştır. Bugün de olsa siyasi yasaklı bir kişinin mensubu olduğu, genel
başkanı olduğu siyasi parti büyük bir oy oranıyla Parlamentoya gelmişse o
yasaklı kişinin yasağını kaldırmak demokrasinin ve Parlamentonun görevidir diye
düşünüyorum.
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederim Sayın
Hamzaçebi.
HASİP KAPLAN (Şırnak) – Sayın Başkan,
ben bunu kendim uydurmadım, haber burada. Yani haber servislerinde, İnternet’te
var bu açıklama. Sadece “Lüfer yedik.” demiyor Sayın Baykal, başka şeyler de
var.
MEHMET AKİF HAMZAÇEBİ (İstanbul) – “1
Mart tezkeresini konuştuk.” diyor.
HASİP KAPLAN (Şırnak) – Sadece 1 Mart
tezkeresi değil çünkü 9 Martta ara seçimler Siirt’te yapıldı, 9 Martta yapıldı
ve 9 Martın öncesine denk gelen bir tarih, bu tarihte geçici bir maddeyle
Anayasa değişikliği yapıldı. Yani şu an hani “Parti kapatılmasın.” diyor AK
PARTİ’liler, düzenleme getiriyor. Barajı indirin diyoruz; getirin, hep beraber
çıkaralım, memleket demokrasi görsün böyle diyoruz; arkadaşlar hep karşı çıkıyorlar.
Yani illa biz de lüfer mi yiyelim Boğaz’da, ne yapalım yani? Bu yöntemi de bize
anlatsalar, Parlamento dışında, Boğaz’da lüferle nasıl çözülüyor bu işler, biz
de anlasak. Yani iktidar ile ana muhalefet kamuoyunu doğru bilgilendirmek
zorunda. Benim söylemek istediğim bu. 
BAŞKAN – Anladım.
HASİP KAPLAN (Şırnak) – Yani Sayın
Başkanım, bayağı, 3 sayfa, uzun bir açıklama. 
ADİL ZOZANİ (Hakkâri) – Bence kürsüde
oku.
HASİP KAPLAN (Şırnak) – Yok,
arkadaşların zaten İnternet’leri var.
MEHMET NACİ BOSTANCI (Amasya) – Sayın
Başkan…
BAŞKAN – Sayın Bostancı…
MEHMET NACİ BOSTANCI (Amasya) –
Efendim, eski Genel Başkanımızın otoriter bir yönetim kurmaya çalıştığı ve
demokrasiyle bağlantılı olmadığına dair eleştiri üzerine…
BAŞKAN – Yani Sayın Hamzaçebi’nin
sataştığını söylüyorsunuz.
MEHMET NACİ BOSTANCI (Amasya) – Evet.
BAŞKAN – Buyurun.
MEHMET AKİF HAMZAÇEBİ (İstanbul) –
Efendim, doğruları ifade etmek sataşma mıdır?
BAŞKAN – Şimdi, işte, kimden, nereden
mülhem olduğunu tespit ettim.
15.- Amasya Milletvekili
Mehmet Naci Bostancı'nın, İstanbul Milletvekili Mehmet Akif Hamzaçebi’nin
sataşma nedeniyle yaptığı konuşması sırasında AK PARTİ eski Grup Başkanına
sataşması nedeniyle konuşması
MEHMET NACİ BOSTANCI (Amasya) – Sayın
Başkanım, değerli arkadaşlar; elbette, iktidara gelmiş olan bir siyasi partinin
genel başkanının siyaset dışı bırakılması ne ahlaka ne demokrasiye uygun
düşmezdi. CHP’nin o dönemdeki desteğini de saygıyla karşılarız. Demokrasilerde
bu tür ilişkiler ve destekler her zaman olur, mukabelesi de aynı nezaket çerçevesinde
gerçekleştirilir. 
Esasen, iktidara gelmiş bir siyasi
hareketin genel başkanını dışarıda bırakacak bir siyasi atmosferin de kimsenin
hayrına olmayacağı çok açıktır çünkü eğer muhalefetseniz, iktidar olmak
istiyorsanız iktidardaki bir siyasi heyetin bir nevi, bel altı vuruşa uygun bir
pozisyonda ortaya koymak sizin de işinize gelmez. Dolayısıyla buradaki desteği
biz anlayışla ve demokrasiye uygun bir şekilde bir tavır olarak
değerlendiririz. 
Ancak, şu otoriterleşme meselesi bir
şarkı nakaratı gibi durmadan söyleniyor. Bakın, demokrasinin kuralları açıktır.
Demokrasilerde yöneticileri seçimle getirirsiniz, bu birinci ilkedir. İkincisi,
seçimle geri çağırabilirsiniz. Üçüncüsü, temel hak ve hürriyetlerin varlığıdır.
Dördüncüsü, muhalefetin iktidar olabilme yollarının açıklığıdır. Türkiye’de bu
4 ilke de mevcuttur. Muhalefet acaba, iktidar olma imkânını buldu da biz
“Gitmeyiz.” mi dedik? Muhalefet çoğunluk olmak için çaba gösterdi, kendisini
öyle takdim etti de AK PARTİ zorla mı oturdu? Türkiye’de temel hak ve
hürriyetlere ilişkin tartışmalar yapılıyor. Doğru, yapılsın ama Türkiye’nin
demokratikleştiği çok açık. Demokrasinin temel kuralları Türkiye’de yaşıyor.
Bunları siyasi polemik olarak görürüz. 
Saygılarımı sunarım. (AK PARTİ
sıralarından alkışlar) 
BAŞKAN – Teşekkür ederim. 
XIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2803 sayılı Kanuna aşağıdaki ek
madde eklenmiştir.
"EK MADDE 6- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak
açıkça belirlemek şartıyla ilgisine göre Jandarma Genel Komutanına veya
valilere devredebilir.""
şeklindeki 58. maddesinin Tasarı
metninden çıkarılmasını arz ve teklif ederiz.
Ali Serindağ
(Gaziantep) ve arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ MEHMET ALTAY
(Uşak) – Katılmıyoruz Sayın Başkan.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN – İzmir Milletvekili Sayın Aytun
Çıray, buyurunuz. (CHP sıralarından alkışlar)
AYTUN ÇIRAY (İzmir) – Sayın Başkan,
değerli arkadaşlar; asıl konuşmama geçmeden önce iki konuya dikkat çekmek
istiyorum.
Bunlardan bir tanesi Sayın Hasip
Kaplan’ın biraz önce söylediği yüzde 10 barajı meselesi. Yüzde 10 barajının -ki
demokrasinin, bence, olmazsa olmaz ve geri kalan şeylerin tartışılmasının ilk,
ön şartıdır- bundan sonra, yapılan çözüm sürecinin ön şartı olarak kabul
edilmesi çağrısını yapıyorum. Eğer yüzde 10 barajı düşmezse bu Hükûmetle hiçbir
şey görüşmeyin, kimse görüşmesin çünkü hiçbir şey samimi değildir o zaman
değerli arkadaşlar. Ön şart budur.
İkincisi: İzmir Valisi bugün bir
genelge yayımlamış. Biraz önce Sayın Valim burada okudu. Size çağrıda, Hükûmete
çağrıda bulunuyorum: Bu zibidi Valiyi derhâl görevden alın! Bu zibidilik! (AK
PARTİ sıralarından “Aa” sesleri, gürültüler) 
Değerli arkadaşlar, Erdoğan, kendisinin
de inanmadığı yemini ettikten sonra otarşik bir başkanlık sistemi kurmak için
harekete geçmiştir. Halkın haber alma hürriyetinin olmadığı; devletin
uçaklarının, arabalarının, güvenlik bürokrasisinin ve paralarının kullanıldığı,
adil olmayan bir seçimle Cumhurbaşkanı seçilmiştir. Hep söylüyorum, haber alma
özgürlüğünün olmadığı seçimler adil değildir, kanuni olsa dahi siyaseten
gölgelidir. İşte bugün sarayda oturan şahıs, böyle bir seçimle oraya gelmiştir.
Hatırlayın lütfen, “Anayasa'ya... üzerime aldığım görevi tarafsızlıkla yerine
getirmek için bütün gücümle çalışacağıma Büyük Türk Milleti ve tarih huzurunda,
namusum ve şerefim üzerine andiçerim.” diye yemin eden Erdoğan daha yemininden
bir gün önce AKP kongresine katılmış, katılmakla kalmamış, muhalefet
partilerine çatmıştı. Hukukun üstünlüğünü koruyacağına yemin edecek bir
şahsiyetin yemin töreninden bir gün önce…
RAMAZAN CAN (Kırıkkale) – Ya, önerge
üzerinde konuş ya!
AYTUN ÇIRAY (Devamla) - … en üst hukuk
olan Anayasa’yı çiğnediği, yolsuzluk davalarını örtbas etme ön şartıyla bir
Başbakan atayacağını açıkça belli ettiği bir ortamda, bizim, onun yemin
törenine katılmamakla çok doğru yaptığımızı şimdi bir kez daha görüyorum.
Nitekim birkaç gün önce bunu kendisi de teyit etti, “Ben tarafsız bir Cumhurbaşkanı
olmayacağım.” diye açık beyanda bulundu. Şimdi, bir siyasi partiye milletvekili
talep ediyor. 
Değerli arkadaşlar, Erdoğan birçokları
gibi yürürlükte olan Anayasa’yı beğenmeyebilir, onu değiştirmek de isteyebilir
ancak yürürlükte olduğu sürece hepimiz gibi ona uymak zorundadır. Aksi hâlde,
devlet krizi çıkar, anarşi ortaya çıkar. Bir zamanlar “Anayasa’yı bir defa
delmekle bir şey olmaz.” diyenlere rahmet okutan bu zorba zihniyet eğer
Anayasa’yı delik deşik etmek istiyorsa buna izin verilemez. Ancak, Anayasa ve
yasalara uymayanları uydurmak sadece muhalefet partilerinin ve Meclisin görevi
değildir, Hükûmet ve Sayın Davutoğlu başta olmak üzere kuvvetler ayrılığının
diğer kurumları harekete geçmek zorundadır. Çünkü Cumhurbaşkanlığı seçiminden
sonra, Anayasa, Erdoğan tarafından ihlal edilmekle kalmamış, iğdiş edilmiştir
arkadaşlar. 
RAMAZAN CAN (Kırıkkale) – Hadi oradan!
AYTUN ÇIRAY (Devamla) – Beyler,
unutmayalım ki demokrasi bir kurumlar ve kurallar rejimidir. Ne var ki Erdoğan
Anayasa’yı açıkça askıya almışken muhalefet partisi dışındaki anayasal kurumlar
felce uğramış gibi durmaktadırlar. 
YILMAZ TUNÇ (Bartın) – O kürsüyü
kirletme! O kürsüyü kirletmeye hakkın yok!
AYTUN ÇIRAY (Devamla) – Bu ülkede
kimsenin suç işleme özgürlüğü olamaz. 
METİN METİNER (Adıyaman) – Sana hiç
yakışıyor mu?
AYTUN ÇIRAY (Devamla) – Yargıtay ve
Anayasa Mahkemesinin Anayasa’yı toplumsal bir sözleşme yerine canı istediğinde
çiğneyebileceği bir kurallar manzumesi gibi gören Erdoğan’a bir hukuk dersi
vermeleri gerekmektedir. (AK PARTİ sıralarından “Hadi oradan!” sesleri) 
METİN KÜLÜNK (İstanbul) – Sen mi hukuk
dersi vereceksin?
AYTUN ÇIRAY (Devamla) – Aksi hâlde,
yargı ve Hükûmet, görevi ihmal ve kötüye kullanma suçunu işlemiş olur. (AK
PARTİ sıralarından gürültüler)
HAKAN ÇAVUŞOĞLU (Bursa) – Özlüyorsunuz,
çok özlüyorsunuz ama yok yok tek parti.
BAŞKAN – Sayın milletvekilleri, lütfen…
AYTUN ÇIRAY (Devamla) – Kendinin de
meşruiyet kaynağı olan Anayasa’yı ve hukuk kurallarını, tağyir, tebdil ve
ilgaya teşebbüs eden birine kimse suç ortağı olmasın, hesabı sorulacaktır. (CHP
sıralarından alkışlar)
METİN KÜLÜNK (İstanbul) – Tek parti
şeflik döneminden bahset, tek parti. Tarihinize bakın tarihinize, aynaya bakın.
Faşist tarihin adamısınız siz! Faşizmin ayak sesleri sizin tarihinizde!
MEHMET METİNER (Adıyaman) – Haydi
oradan! Sağlam irade hepinizi çarpacak, çarpacak; 7 Haziranda görüşeceğiz.
MEHMET NACİ BOSTANCI (Amasya) – Sayın
Başkan, İç Tüzük’ün 67’nci maddesi temiz bir dille konuşmayı talep eder. O
kürsüye çıkanların da milletvekili olma sıfatlarından kaynaklanan böyle bir
dille konuşma zorunlulukları vardır. Beyefendi temiz bir dil kullanmamıştır,
argo ifadeler kullanmıştır. Kendisini kınıyoruz. (AK PARTİ sıralarından
alkışlar)
HASİP KAPLAN (Şırnak) – Sayın Başkan… 
AYTUN ÇIRAY (İzmir) - Sayın Başkan…
ZÜLFÜ DEMİRBAĞ (Elâzığ) – Millet
haziranda temiz bir dille cevap verecek.
BAŞKAN – Bir saniye, sırayla.
Buyurun.
HASİP KAPLAN (Şırnak) - Sayın Hatip
benim ismimi zikrederek…
BAŞKAN – Buyurun Sayın Kaplan.
X.- SATAŞMALARA İLİŞKİN
KONUŞMALAR (Devam)
16.- Şırnak Milletvekili
Hasip Kaplan'ın, İzmir Milletvekili Aytun Çıray’ın 684 sıra sayılı Kanun
Tasarısı’nın 58’inci maddesiyle ilgili önerge üzerinde yaptığı konuşması
sırasında şahsına sataşması nedeniyle konuşması
HASİP KAPLAN (Şırnak) – Sayın hatibe
hatırlatmak istiyorum “Yüzde 10 seçim barajı çözüm sürecinin şartı olsun.”
demişti. Ben, Dolmabahçe’de açıklanan 10 maddeyi tekrar okuyorum, bunun kaç
tanesi yüzde 10 barajıyla ilgili daha açık bir fikir verir:
1) Demokratik siyaset tanımı ve
içeriği, bakın, demokratik siyaset tanımı ve içeriği. 
2) Demokratik çözümün ulusal ve yerel
boyutlarının tanımlanması.
Yine demokrasiyle ilgili. 
3) Özgür vatandaşlığın yasal ve
demokratik güvenceleri.
Bunların hepsi sadece barajı değil,
Siyasi Partiler Yasası’nı, seçim yasalarını, bütün antidemokratik yasaları,
hepsini beraber kapsıyor. En önemlisi, çözüm sürecinde... Ki güvenlik paketine
neden etkin direniş ve muhalefet ettiğimizi AK PARTİ bir türlü anlayamıyor.
Çözüm sürecinde demokrasi-güvenlik
ilişkisinin kamu düzenini ve özgürlükleri koruyacak şekilde ele alınması.
Özgürlükleri koruyacak şekilde; tabii,
burada kantar güvenlikten, polis devletinden yana kaçtığı için uyarıyoruz
burada durmadan. 
Yüzde 10 barajını burada çok konuştuk
arkadaşlar. Seçim barajı milletin iradesine saygı demektir, milletin oylarını,
yurttaşın oylarını çalmamak demektir, özgür bir şekilde milletvekilini seçmek
demektir, bu partiye milletin iradesinin yansıması demektir. Eğer gerçekten
demokrasiye inanan zerre kadar bir parti lideri, yönetimi, ekibi varsa Kenan
Evren’in, darbecilerin yüzde 10 barajının arkasına saklanmaz. Siyasi partilerle
ilgili hüküm getirdiniz, Anayasa Komisyonunda görüşülüyor, eğer yüreğiniz varsa
hodri meydan, davet ediyoruz sizi, gelin barajı kaldıralım, bu seçime herkes
özgürce katılsın! Var mı o yürek sizde, var mı? 
Yeşil kravatlı Sayın Külünk, var mı o
yürek sende? (HDP sıralarından alkışlar, AK PARTİ sıralarından gürültüler)
BAŞKAN – Buyurun.
AYTUN ÇIRAY (İzmir) – Sayın Başkanım,
Sayın Grup Başkan Vekili beni kirli bir dil kullanmakla suçladı. Bunu
kullanmadığımı ifade etmek istiyorum.
MEHMET NACİ BOSTANCI (Amasya) –
Efendim, “zibidi” kelimesini kullandı. Argo... Argo...
17.- İzmir Milletvekili
Aytun Çıray'ın, Amasya Milletvekili Mehmet Naci Bostancı’nın yerinden sarf
ettiği bazı ifadeleri sırasında şahsına sataşması nedeniyle konuşması
AYTUN ÇIRAY (İzmir) – Değerli
arkadaşlar, “zibidi” demek Türk Dil Kurumuna göre “Yersiz ve zamansız davranış
göstermek.” demektir, bundan ibarettir. Diğer yandan... (AK PARTİ sıralarından
gürültüler)
RECEP ÖZEL (Isparta) – Yani, sen nesin?
O zaman sen de zibidisin!
BAŞKAN – Sayın milletvekilleri,
lütfen...
AYTUN ÇIRAY (Devamla) – Şimdi, biraz
önce... (AK PARTİ sıralarından gürültüler)
AHMET YENİ (Samsun) – Yazıklar olsun
be!
AYTUN ÇIRAY (Devamla) – Siz onunla
kafanızı yormayın. Asıl, kafanız neden karıştı, moraliniz neden bozuk
biliyoruz. Bu yüzde 10 meselesi var ya, yüzde 10 meselesi, sizin boynunuzda bir
demokrasi çıngırağı gibi sallanıyor, demokrasiye olan tavrınızın göstergesidir.
(AK PARTİ sıralarından gürültüler)
MEHMET METİNER (Adıyaman) – Faşist
geçmişinize bakın!
AYTUN ÇIRAY (Devamla) – Yüzde 10 barajı
turnusol kâğıdıdır, herkes için turnusol kâğıdıdır; yüzde 10 barajı sizin için
de turnusol kağıdıdır, yüzde 10 barajı Halkların Demokratik Partisi için de
turnusol kâğıdıdır. İnşallah, Türk milleti bu turnusol kâğıdına bakıp kimlerin
demokrat olduğuna, kimlerin terbiyeli, beyefendi olduklarına, özellikle Adalet
ve Kalkınma Partisinin grup toplantılarını izleyenler kimlerin terbiyesi
konusunda karar vereceklerdir. 
Saygılar sunarım. 
BAŞKAN – Teşekkür ederim. 
MEHMET METİNER (Adıyaman) – Hadi
oradan!
AHMET YENİ (Samsun) – Sayın Başkan,
ağzından çıkan pis sözü düzeltmeyecek mi? 
RECEP ÖZEL (Isparta) – Hadi geç yerine,
zibidilik yapmayın! Zibidilik yapmayın, yerinize geçin!
XIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum…
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Karar yeter sayısı arayacağım.

Kabul edenler… Kabul etmeyenler…
MEHMET AKİF HAMZAÇEBİ (İstanbul) – Yok,
yok, yok Sayın Başkan. 
BAŞKAN – Elektronik oylama yapıyorum. 
İki dakika süre veriyorum. 
(Elektronik cihazla oylamaya başlandı) 
MEHMET METİNER (Adıyaman) – “Zibidi”yi
zibidiye iade ediyoruz.
AHMET YENİ (Samsun) – Sayın Başkan,
valiye “zibidi” dedi, bir şey demeyecek misiniz? İzmir Valisine “zibidi” diyen
bir milletvekiline bir cevabınız yok mu sizin? 
YILMAZ TUNÇ (Bartın) – Hiçbir uyarınız
olmayacak mı? 
KEMALETTİN YILMAZ (Afyonkarahisar) –
Kalkıp da sen ver Ahmet Efendi, kalk da sen ver. 
MEHMET ERDOĞAN (Muğla) – Sen ver, sana
sataştı Ahmet Yeni, sen cevap ver, sen. 
KEMALETTİN YILMAZ (Afyonkarahisar) – Az
bile söyledi. 
BAŞKAN – Ben çok şey yaptım da gerisi
nokta, nokta, ünlem. 
(Elektronik cihazla oylamaya devam edildi)

BAŞKAN – Evet,
karar yeter sayısı vardır, önerge kabul edilmemiştir. 
Diğer önergeyi
okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"2803 sayılı Kanuna aşağıdaki ek
madde eklenmiştir.
"EK MADDE 6- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak
açıkça belirlemek şartıyla ilgisine göre Jandarma Genel Komutanına veya
valilere devredebilir.""
şeklindeki 58. maddesinin aşağıdaki
şekilde değiştirilmesini arz ve teklif ederiz.
 Yusuf
Halaçoğlu (Kayseri) ve arkadaşları
“MADDE 58- 2803 sayılı Kanuna aşağıdaki
ek madde eklenmiştir.
“EK MADDE 6- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak
açıkça belirtmek şartıyla Jandarma Genel Komutanına devredebilir.””
BAŞKAN – Komisyon katılıyor musunuz? 
İÇİŞLERİ KOMİSYONU SÖZCÜSÜ MEHMET ALTAY
(Uşak) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan. 
BAŞKAN – Kim konuşacak?
HASAN HÜSEYİN TÜRKOĞLU (Osmaniye) –
Şefik Bey. 
BAŞKAN – Hatay Milletvekili Sayın Şefik
Çirkin, buyurunuz.(MHP sıralarından alkışlar)
ADNAN ŞEFİK ÇİRKİN (Hatay) – Teşekkür
ediyorum Sayın Başkan.
Sayın Başkan, değerli milletvekilleri;
hepinizi saygıyla selamlıyorum.
Şimdi, Tanzimat Dönemi’nde kurulmuş,
“Umumi Zaptiye Teşkilatı” olarak temeli atılmış, Islahat döneminde Asakir-i
Zaptiye Nizamnamesi’yle hukuksal bir süreç kazanmış, İkinci Meşrutiyet’te
Selanik’te bir jandarma subay okulunun kurulmasıyla buradan yetişen subayların
son aşama olarak Harbiye Nezareti bünyesinde, ona bağlı kurulmuş bir Jandarma
Genel Komutanlığından bahsediyoruz. Kurtuluş Harbi’nde büyük yararlılıklar göstermiş,
bazı ayrılıkçı güçlerin, çetelerin isyanını bastırmış, bunda çok faydalı olmuş
ve sadece Türkiye’de değil İspanya’da, İtalya’da, Fransa’da birliğin
sağlanmasında büyük katkılar göstermiş bir kurum.
Şimdi ne yapıyoruz biz? Burada
“İçişleri Bakanı yetkilerinin bir kısmını valilere devredebilir.” gibi bir
kanun getiriyoruz, itirazımız buna. Yani şimdi ne olacak valiye devredince,
farkında mıyız acaba? Vali, il, ilçe Jandarma komutanlarını atayabilecek.
Asker, siyasi iradeye mahkûm kalacak, yükselmek için siyasi iradeye mecbur
kalacak yani sivilleşmeyecek -burada bir kelime oyunu var- siyasileşecek. Bunu
fark edelim Allah aşkına! Yani “sivilleşme” adı altında askeri siyasileştiren
bir anlayış Türkiye’yi bir gün felakete götürür ve hiçbirimiz engel olamayız. 
Savaşın ortasındayız; Orta Doğu’yu
görüyorsunuz, Suriye’yi görüyorsunuz. Türkiye, artık, maalesef, her an başı bir
belaya bulaşma ihtimali son derece kuvvetle muhtemel bir devletken dışarıda
-Allah saklasın- bir savaşla uğraştığımızda ne yapacak? Polisin gücü içerideki
huzuru temin etmeye yetecek mi?
Şimdi diyeceksiniz ki: “Biz Jandarmayı
kaldırıyor muyuz?” Hayır, ama siyasileştiriyorsunuz, yapısını bozuyorsunuz ve
yerel siyasetçilerin de -sadece size mahsus değil yani biz de geleceğiz
inşallah- yanlışlarıyla Jandarma tamamen vasfını kaybetmiş, siyasileşmiş bir
örgüt olacak. Buna kim sevinecek? Buna, bu ülkeyi bölmeye çalışan, bu ülkeyi
parçalamaya çalışan PKK sevinecek; PKK bundan memnuniyet duyacak.
HASAN HÜSEYİN TÜRKOĞLU (Osmaniye) -
Zaten PKK istiyor. 
ADNAN ŞEFİK ÇİRKİN (Devamla) – Niçin
memnuniyet duyacak? Çünkü, bir çözüm süreci silahıyla iktidar partisinin -bize
göre- seçim kazanma hırsını satın ve teslim almıştır. Dolayısıyla, PKK, aynı
zamanda Güneydoğu’da daha rahat imkân bulabilecek. Böyle bir şey olmaz
arkadaşlar, çok büyük bir yanlış ve sizi bu yanlıştan dönmeye ve önergemizi
kabul etmeye davet ediyoruz. 
Şimdi, hangi Türkiye burası? Yani,
efendim, denilebilir ki: “İspanya’da şöyle, Avrupa’da böyle, işte, sivil
iradeye bağlı.” Şimdi, öyle bir ülkedeyiz ki Millî İstihbarat Teşkilatı Başkanı
istifa edebiliyor, bir siyasi partiden adaylığa müracaat edebiliyor, hatta ön
seçimine girebiliyor -buraya kadar gene normal diyelim, değil de- ondan sonra
da Sayın Cumhurbaşkanının talimatı veyahut reddetmesiyle adaylıktan geri
çekiliyor ve Millî İstihbarat Teşkilatının tekrar başına geçiyor. Böyle bir
ülkede demokrasi olmaz, bunu hangi parti yaparsa yapsın. Böyle bir ülkeden
bahsediyoruz, sıkıntılarımızdan bahsediyoruz ve bu çok önemli sorunlara yol
açacak. 
Polisin yetkilerinin artırılması
hakkında bir yasa çıkarıyoruz paket olarak ama hâlâ polisin özlük haklarıyla
ilgili parmağımızı kıpırdatmıyoruz. Getirin bari bu yasanın içine bunu da
koyun, yüreğimiz ferah bir şekilde hep birlikte destekleyelim. Yani, polis,
dışarıda bekliyor, memleketi bekliyor, ülkeyi bekliyor ama emekliliği bekliyor,
emekliliği korkuyla bekliyor. Lütfen, hiç olmazsa bu yasama döneminde böyle bir
iyilik yapın, el birliğiyle biz de size yardımcı olalım, polisin özlük hakları
da çıksın. Yetki vererek polisin başını belaya sokuyorsunuz, bari hiç olmazsa
ekonomik olarak rahatlamasını da sağlayın. 
Teşekkür ediyorum, saygılar sunuyorum.
(MHP sıralarından alkışlar)
BAŞKAN – Teşekkür ederim. 
III. – YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Sayın Başkan, yoklama talebimiz var. 
BAŞKAN – Yoklama talebi mevcuttur. 
Sayın Hamzaçebi, Sayın Serindağ, Sayın
Çıray, Sayın Susam, Sayın Çetin, Sayın Küçük, Sayın Toprak, Sayın Danışoğlu,
Sayın Çandar, Sayın Erdemir, Sayın Kaplan, Sayın Seçer, Sayın Kuşoğlu, Sayın
Ayaydın, Sayın Aldan, Sayın Öztürk, Sayın Demirçalı, Sayın Şeker, Sayın Özkes,
Sayın Öğüt…
İki dakika süre veriyorum ve de
başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır.
XIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN - Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
Yeni madde ihdasına dair iki önerge
vardır, ilkini okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın
"2803 sayılı Kanuna aşağıdaki ek madde eklenmiştir.
"EK MADDE 6- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak
açıkça belirlemek şartıyla ilgisine göre Jandarma Genel Komutanına veya
valilere devredebilir."" şeklindeki 58 inci maddesinden sonra gelmek
üzere aşağıdaki maddenin ihdas edilmesini ve diğer maddelerin buna göre
teselsül ettirilmesini arz ve teklif ederiz.
YUSUF HALAÇOĞLU
(Kayseri) – Geri çekiyoruz.
BAŞKAN –
Çekildi.
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun; 58.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
MEHMET AKİF
HAMZAÇEBİ (İstanbul) – Geri çekiyoruz.
BAŞKAN –
Çekildi.
Madde 59’da üç
adet önerge vardır, birisi Anayasa’ya aykırılık önergesidir, sırasıyla okutup
işleme alacağım:
Türkiye Büyük Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü’nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu’nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun
"9/7/1982 tarihli ve 2692 sayılı Sahil Güvenlik Komutanlığı Kanununun 8
inci maddesinin üçüncü fıkrası aşağıdaki şekilde değiştirilmiştir.
"Amiraller haricinde, Sahil
Güvenlik Komutanlığı Kurmay Başkanı ve Sahil Güvenlik Komutanlığı karargâhında
görevli başkanlar ile bölge komutanlarının atanmaları İçişleri Bakanınca
yapılır. Gerektiğinde Sahil Güvenlik Komutanı da bu konuda teklifte
bulunabilir. Diğer subayların ve astsubayların, Devlet memurlarının, uzman
erbaşların ve sözleşmeli erbaş ve erlerin atanmaları ile erbaş ve erlerin
dağıtımları, Sahil Güvenlik Komutanınca yapılır. Geçici 6 ncı madde hükümleri
saklıdır."" şeklindeki 59 uncu maddesinin aşağıdaki şekilde
değiştirilmesini arz ve teklif ederiz.
Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri 
Osmaniye
Alim Işık Mesut
Dedeoğlu Seyfettin Yılmaz
Kütahya Kahramanmaraş 
Adana
Emin Çınar Faruk
Bal
Kastamonu Konya
"MADDE 59 - 9/7/1982 tarihli ve
2692 sayılı Sahil Güvenlik Komutanlığı Kanununun 8 inci maddesinin üçüncü
fıkrası aşağıdaki şekilde değiştirilmiştir.
"Amiraller haricinde, Sahil
Güvenlik Komutanlığı Kurmay Başkanı ve Sahil Güvenlik Komutanlığı karargâhında
görevli başkanlar ile bölge komutanlarının atanmaları Sahil Güvenlik
Komutanının teklifi ile İçişleri Bakanınca yapılır. Diğer subayların ve
astsubayların, Devlet memurlarının, uzman erbaşların ve sözleşmeli erbaş ve
erlerin atanmaları ile erbaş ve erlerin dağıtımları, Sahil Güvenlik Komutanınca
yapılır. Geçici 6 ncı madde hükümleri saklıdır."” 
BAŞKAN – Sayın Akbulut, açıyorum
sistemi. 
Buyurunuz. 
VI.- AÇIKLAMALAR (Devam)
16.- Tekirdağ Milletvekili
Tevfik Ziyaeddin Akbulut'un, İzmir Milletvekili Aytun Çıray’ın 684 sıra sayılı
Kanun Tasarısı’nın 58’inci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
TEVFİK ZİYAEDDİN AKBULUT (Tekirdağ) –
Sayın Başkanım, çok teşekkür ederim. 
Biraz önce Cumhuriyet Halk Partisi
milletvekili bir hatibin İzmir Valisi için “zibidi” ifadesini kullanmasını hiç
doğru bulmadığımı, çok çirkin bulduğumu ifade etmek istiyorum. Kendisi burada
olmayan ve burada kendini müdafaa edebilecek imkânı olmayan bir kamu görevlisi
için kullanılan bu çirkin ifadenin düzeltilmesini talep ediyorum.
Teşekkür ederim. (AK PARTİ sıralarından
alkışlar) 
XIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları (1/995, 2/422,
2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Diğer
önergeyi okutuyorum:
 Türkiye Büyük
Millet Meclisi Başkanlığına 
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, "9/7/1982
tarihli ve 2692 sayılı Sahil Güvenlik Komutanlığı Kanununun 8 inci maddesinin
üçüncü fıkrası aşağıdaki şekilde değiştirilmiştir.
"Amiraller haricinde, Sahil
Güvenlik Komutanlığı Kurmay Başkanı ve Sahil Güvenlik Komutanlığı karargâhında
görevli başkanlar ile bölge komutanlarının atanmaları İçişleri Bakanınca
yapılır. Gerektiğinde Sahil Güvenlik Komutanı da bu konuda teklifte
bulunabilir. Diğer subayların ve astsubayların, Devlet memurlarının, uzman
erbaşların ve sözleşmeli erbaş ve erlerin atanmaları ile erbaş ve erlerin
dağıtımları, Sahil Güvenlik Komutanınca yapılır. Geçici 6 ncı madde hükümleri
saklıdır." şeklindeki 59. maddesinin aşağıdaki şekilde değiştirilmesini
arz ve teklif ederiz.
MADDE 59- "9/7/1982 tarihli ve
2692 sayılı Sahil Güvenlik Komutanlığı Kanununun 8 inci maddesinin üçüncü
fıkrası sağıdaki şekilde değiştirilmiştir.
"Amiraller haricinde, Sahil
Güvenlik Komutanlığı Kurmay Başkanı ve Sahil Güvenlik Komutanlığı karargâhında
görevli başkanlar ile bölge komutanlarının atanmaları Sahil Güvenlik Komutanı
tarafından yapılır. Diğer subayların ve astsubayların, Devlet memurlarının,
uzman erbaşların ve sözleşmeli erbaş ve erlerin atanmaları ile erbaş ve erlerin
dağıtımları da Sahil Güvenlik Komutanınca yapılır. Geçici 6 ncı madde hükümleri
saklıdır.”
 Ali Serindağ Celal
Dinçer Ali Haydar Öner
 Gaziantep İstanbul Isparta
 Ahmet Toptaş Gürkut
Acar Mehmet Ali Susam
 Afyonkarahisar Antalya İzmir
 İzzet Çetin
 Ankara
BAŞKAN – Şimdi Anayasa’ya aykırılık
önergesini okutuyorum ve işleme alacağım.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 59 uncu maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Hüsamettin
Zenderlioğlu Nazmi Gür
 Iğdır Bitlis Van
 Gülser Yıldırım Abdullah
Levent Tüzel Demir Çelik
 Mardin İstanbul Muş
 Erol Dora Ertuğrul
Kürkcü
 Mardin Mersin
BAŞKAN –
Komisyon, katılıyor musunuz?
İÇİŞLERİ
KOMİSYONU BAŞKANI MEHMET ERSOY (Sinop) - Katılmıyoruz Sayın Başkan.
BAŞKAN –
Hükûmet?
İÇİŞLERİ BAKANI
SEBAHATTİN ÖZTÜRK – Katılmıyoruz Sayın Başkan.
BAŞKAN – Sayın
Kürkcü, buyurunuz.
ERTUĞRUL KÜRKCÜ (Mersin) – Sayın
Başkan, sevgili arkadaşlar; bu Anayasa’ya aykırılık iddiasının yerli yerinde
olduğu açık, ortada. Bu açıdan bir oylama yapacağız birazdan ama besbelli, her
zaman olduğu gibi AKP Grubu bunun reddi yönünde oy kullanacak. Ancak, Adalet ve
Kalkınma Partisi Grubunun, özellikle yasanın bu bölümünde Jandarma teşkilatını
olduğu gibi devralmak, İçişleri Bakanlığına bağlamak konusundaki acelesinin
gerçek bir siyasi tutuma tekabül edip etmediğinin farkında olup olmadığını ben
hakikaten, gerçekten çok merak ediyorum. Çünkü Jandarma teşkilatını olduğu gibi
devraldığınızda siz JİTEM’i de olduğu gibi devralıyorsunuz demektir. Tam takım
olarak JİTEM, şimdi Adalet ve Kalkınma Partisinin mülkü olmuştur. Bugüne kadar
işlediği bilcümle cinayetlerle Kürdistan’ın bir ucundan öbür ucuna kadar bütün
toprağını kana bulayan, en yiğit evlatlarını canlı canlı doğrayan, asit
kuyularına atan, toprağa gömen bu teşkilattır. Bolu Jandarma Komando Tugayının
köy köy gezerek, Kürdistan’ı insansızlaştırma faaliyetleri içerisinde nasıl
hunharca faaliyet gösterdiği herkesin akıllarındadır. Bu, benim iddiamdan
ibaret değildir. Ergenekon kovuşturması kapsamında yargıladığınız Jandarma
Albay Arif Doğan, JİTEM’i kendisinin kurduğunu iddia etmekle kalmamış, bir alay
belgeyi de teslim etmiştir ve burada nasıl Hizbullah katillerinin Jandarma
tarafından korunup kollandığı, nasıl devrimcilere, yurtseverlere, insan hakları
savunucularına karşı kullanıldığı ortadadır. Bu kanlı teşkilat sadece ve sadece
sivillere karşı değil, kendi komutanlarına karşı da katliam uygulamıştır. Eşref
Bitlis’in, Bahtiyar Aydın’ın, Rıdvan Özden’in katilleri de bu teşkilattadır.
Şimdi size soruyorum: Devraldığınız bu
teşkilattaki bu katilleri ne yapacaksınız? Bu katillik birikimini, terekesini
nereye koymayı düşünüyorsunuz? Bununla, yurttaşlara, JİTEM sizin elinize
geçtikten sonra aynı JİTEM faaliyetlerini şimdi sivil komuta altında sürdürmeyi
mi vadedeceksiniz? Bu konuda gerçekten tutumunuzu çok merak ediyorum. Bunlarla,
hiçbir döneminde, Adalet ve Kalkınma Partisinin on iki yıllık iktidarında
yüzleşilemediği, eski İnsan Haklarını İnceleme Komisyonu Başkanınız Mehmet
Elkatmış’ın beyanlarından apaçık ortadadır. 
Teoman Koman’ı getirip Mecliste sorguya
çekemediniz, Teoman Koman size ifade vermeyi reddetti. Mehmet Ağar’ı sorguya
çekemediniz, Mehmet Ağar, size “Haydi oradan!” dedi. Ve gitti ve sonuçta, bu
JİTEM teşkilatı bütün kanlı katillikleriyle beraber elinizde kaldı. Şimdi, bu
teşkilatı ne yapacağınızı hakikaten çok merak ediyorum. Milliyetçi Hareket
Partisi Grubunun da bu konuda hiçbir şey söylemediğini, Cumhuriyet Halk
Partisinin sesini çıkarmadığını görerek onların da aslında bu konuda
tutumlarının ortaya çıkmasını istiyorum ve konuşmamı burada bitiriyorum.
Yoklama istiyorum.
İDRİS BALUKEN (Bingöl) – Karar yeter
sayısı istiyoruz.
BAŞKAN – Teşekkür ederim.
Karar yeter sayısı arayacağım, sonra
sizlere söz veririm.
Evet, önergeyi oylarınıza sunuyorum,
karar yeter sayısı arayacağım: Kabul edenler… Kabul etmeyenler…
İDRİS BALUKEN (Bingöl) – Yok, yok;
Başkan, yok.
BAŞKAN – Elektronik yapıyorum.
İki dakika süre veriyorum ve de
başlatıyorum.
(Elektronik cihazla oylamaya başlandı)
ADİL ZOZANİ (Hakkâri) – Sayın Başkan,
sonradan geliyorlar. Siz ilk etapta görünene göre karar vermek durumundasınız. 
HASAN HÜSEYİN TÜRKOĞLU (Osmaniye) –
Başkanım, neye “Hayır.”, neye “Evet.” dediklerini bilmiyorlar. Zaten tasarıyı
da okumamışlar. Vallahi, önerge için telef olacaklar, yolda düşecekler.
ADİL ZOZANİ (Hakkâri) – Hayır, Sayın
Başkan, buraya sonradan geliyorlar. İlk esnada içeride görünene göre siz karar
veriyorsunuz.
BAŞKAN – Tamam, dediğinizde haklısınız
da aportta bir şekilde, hurra oluyor.
ADİL ZOZANİ (Hakkâri) – Dışarıda
olduklarını biliyoruz zaten, gitmesinler. O esnada burada ne görünüyorsa odur.
BAŞKAN – Şimdi, siz İç Tüzük konusunda,
şu defterle böyle yapıyorsunuz ya, İç Tüzük’e göre Başkan…
ADİL ZOZANİ (Hakkâri) – Sayın Başkan…
BAŞKAN – Ya muhterem, bir dakika. Siz
söylediniz, dinledim; ben de kendimi savunayım.
ADİL ZOZANİ (Hakkâri) – Maç izliyorlar
Sayın Başkanım.
BAŞKAN – Tamam, maç izleyebilirler.
Bakın, ben açık konuşuyorum. Şimdi, şunu sallıyorsunuz, tamam ama İç Tüzük’e
göre bu iki beyefendinin veya hanımlar oturuyorsa hanımların sayıp onlara benim
inanmam lazım. İç Tüzük bunu emrediyor. Fakat, ben, gene, bugünün önem ve
ehemmiyetine binaen kendim de sayıyorum, tamam.
İÇİŞLERİ KOMİSYONU BAŞKANI MEHMET ERSOY
(Sinop) – Ya, senin derdin iki dakika değil mi? Kazanıyorsun işte.
BAŞKAN – Hayır, daha fazlası
kazanılıyor, iki dakikadan fazla. Muhalefet açısından bakıldığında iki dakika,
iki dakika, iki dakika şeklinde gidiyor sistem. Hem rahatsız etmiş oluyorsunuz
milletvekillerini, koşmalarına sebep oluyorsunuz, güzel yani.
HASAN HÜSEYİN TÜRKOĞLU (Osmaniye) –
Rahatsızlık olmaz efendim. Burada bulunma sebepleri yasama. Arkadaşlar ya maç
seyredecekler ya milletvekili olup yasama yapacaklar. 
BAŞKAN – Evet.
İÇİŞLERİ KOMİSYONU BAŞKANI MEHMET ERSOY
(Sinop) – İkisini beraber yapabilirler canım, beceriklidir bizim
arkadaşlarımız.
(Elektronik cihazla oylamaya devam
edildi)
BAŞKAN – Evet, karar yeter sayısı
vardır, önerge reddedilmiştir. 
Evet, şimdi…
YUSUF HALAÇOĞLU (Kayseri) – Sayın
Başkan…
BAŞKAN - Sayın Halaçoğlu…
YUSUF HALAÇOĞLU (Kayseri) – HDP’den az
önceki konuşmacı, Milliyetçi Hareket Partisinin…
BAŞKAN – Evet, buyurunuz.
X.- SATAŞMALARA İLİŞKİN
KONUŞMALAR (Devam)
18.- Kayseri Milletvekili
Yusuf Halaçoğlu'nun, Mersin Milletvekili Ertuğrul Kürkcü’nün 684 sıra sayılı
Kanun Tasarısı’nın 59’uncu maddesiyle ilgili önerge üzerinde yaptığı konuşması
sırasında Milliyetçi Hareket Partisine sataşması nedeniyle konuşması
YUSUF HALAÇIOĞLU (Kayseri) – Teşekkür
ederim.
Sayın Başkanım, değerli
milletvekilleri; Milliyetçi Hareket Partisinin JİTEM’le ilgili herhangi bir
şekilde suçlanmasını kabul etmemiz mümkün değil. Değil JİTEM, kim olursa olsun
hukuksuz davranan, halka zulmeden herkese karşıyız. Hukuk dışı hareket etmeyi
asla kabul etmeyiz, zaten bu yüzden bu yasaya da karşı çıkıyoruz. Çünkü, polis
devleti hâline getirecek bu yasaya karşı çıkmamızın ana sebeplerinden biri,
hukuku hiçe sayarak birtakım olağanüstü yetkiler tanınan birtakım görevlilerin
hatta kendi yetkilerini bile aşarak halka zulmetmeye kadar varacak, insanları
gözaltına alacak ve bunu sorgusuz, sualsiz uzatabilecek bir yapı içerisinde bir
kanunu kabul etmemiz mümkün değil. Yarın, inancınız olsun ki, iktidardan
düştüğünüz zaman da aynı bu kanunlar, ilk başta sizi gözaltına alacak ve
yaralayacak kanunlardır, bundan hiç şüpheniz olmasın. Ve “Keşke bunlara daha
dikkatli davransaydık.” diyeceksiniz ama onun da bir yararı olmayacaktır.
Öte yandan, şunu söylemek istiyorum:
Jandarma teşkilatı, Silahlı Kuvvetlerimizin bir parçasıdır. Kim ki Silahlı
Kuvvetleri siyasete sokarsa o silahlı kuvvetin hiçbir değeri kalmaz ve diğer
Silahlı Kuvvetlerin de aynı şekilde eğer siyasete müdahale etmeleri söz konusu
olursa bunun müsebbibi de siz olursunuz. Hem “Demokratik ortamlarda,
yönetimlerde Silahlı Kuvvetler siyasete karışmasın.” diyorsunuz hem de içine
sokuyorsunuz. Ya, yapmayın hiç olmazsa. Aynı şey daha önce bir kere denendi ve
bunun zararları görüldü. İlla ki valiler tarafından bir şeyler yapacaksanız
bunun yasaları ayrıca çıkarılır. Dolayısıyla, bunu herkesin iyi bilmesi
gerekiyor.
Teşekkür ediyorum. (MHP sıralarından
alkışlar)
BAŞKAN – Teşekkür ederim.
MEHMET AKİF HAMZAÇEBİ (İstanbul) –
Sayın Başkanım, Sayın Ali Serindağ konuşacak.
Buyurun. (CHP sıralarından alkışlar)
19.- Gaziantep Milletvekili
Ali Serindağ'ın, Ertuğrul Kürkcü’nün 684 sıra sayılı Kanun Tasarısı’nın 59’uncu
maddesiyle ilgili önerge üzerinde yaptığı konuşması sırasında Cumhuriyet Halk
Partisine sataşması nedeniyle konuşması
ALİ SERİNDAĞ (Gaziantep) – Teşekkür
ederim Sayın Başkan.
Sayın Başkan, sayın milletvekilleri;
yüce heyetinizi saygıyla selamlıyorum.
Biz Cumhuriyet Halk Partisi olarak
hiçbir kurumun, hiçbir kişinin yasa dışı veya gayrikanuni, insanlara eziyet
eden davranışlarına “Evet.” demeyiz ama bunu yaparken kimseyi de elimizde
herhangi bir belge yok ise töhmet altında bırakmayız. Şimdi, biz bu yasaya
niçin karşı çıkıyoruz? İşte, bu tür baskıları önlemek, bu tür baskıların ortaya
çıkmasına meydan vermemek için karşı çıkıyoruz. Yoksa biz niye karşı çıkalım?
Siz “Kamu düzenini sağlayacağız.” diyorsunuz. Biz diyoruz ki: Bu yasa çıkarsa
siz kamu düzenini bozarsınız. Birtakım yasa dışı oluşumlara, gayrikanuni
uygulamalara zemin hazırlarsınız. Biz bunun için karşı çıkıyoruz. Siz bir taraftan
öyle diyorsunuz, bir taraftan da bu tür davranışlara zemin hazırlayacak
düzenlemeler getiriyorsunuz, sizin çelişkiniz burada. Siz özgürlüklerden
bahsediyorsunuz, özgürlükleri kısıtlayıcı düzenlemeler getiriyorsunuz. Vali…
Demin okudum, genelgenin başında İnsan Hakları Mahkemesinden, özgürlüklerden,
Anayasa’dan bahsediyor ama metni okuyorsunuz, tamamen özgürlükleri kısıtlayıcı
hükümler içeren düzenlemeler var. Sizin bu tür durumlardan vazgeçmeniz lazım
yani sözünüz ile özünüzün bir olması lazım. Siz neyi diyorsanız açıkça
söylemeniz lazım. Toplumu bu şekilde bilgilendirmeniz lazım. Yaptıklarınız ile
söyledikleriniz uyuşmuyor, bu konuda da öyle. Biz -tekrar ediyorum- toplumun
baskı altına alınmasına, sindirilmesine, korkutulmasına kesinlikle sıcak bakmayız.
Biz diyoruz ki: Demokrasinin önündeki tüm engeller kaldırılmalı, demokrasi tüm
kurum ve kurallarıyla işler
hâle getirilmelidir. O zaman ülkede huzur olur, güvenlik olur, refah olur.
Teşekkür ediyorum.
BAŞKAN – Teşekkür ederim.
YUSUF HALAÇOĞLU (Kayseri) – Sayın
Başkanım, ayrıca deminki sataşma dışında sayın konuşmacı, tekrar, Anayasa’ya
aykırı olmasına rağmen Türkiye’de bir bölgeyi “Kürdistan” olarak nitelendirdi.
Bunun kayıtlardan çıkmasını talep ediyorum, öyle bir yer yoktur.
ERTUĞRUL KÜRKCÜ (Mersin) – Anayasa’ya
aykırılık yok Sayın Başkan. 
NURSEL AYDOĞAN (Diyarbakır) – Bir
coğrafyanın adı.
YUSUF HALAÇOĞLU (Kayseri) – Coğrafya
da öyle bir coğrafya değil. Tarihte de hiç olmadı, tarihte de öyle bir şey yok.

BAŞKAN – Yani böyle tanımlanmış bir
kavram yok. Dolayısıyla yani siz kullandınız…
ERTUĞRUL KÜRKCÜ (Mersin) – Bu
sıralarda bundan seksen yıl önce Kürdistan milletvekilleri oturuyor muydu?
Meclis tutanaklarına bakın.
BAŞKAN – Şimdi, cari Anayasa’mızda
böyle bir tarif yok.
ERTUĞRUL KÜRKCÜ (Mersin) – O zamanın
Anayasası’nda…
BAŞKAN – Yani coğrafi bir tanım yok. 
ERTUĞRUL KÜRKCÜ (Mersin) – Hâlihazır
Anayasa’da da, o zaman da zaten böyle bir tanım üzerine bir tartışma yoktu,
bugün de yoktur.
XIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Şimdi diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte 684
Sıra Sayılı Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü’nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu’nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 9/7/1982
tarihli ve 2692 sayılı Sahil Güvenlik Komutanlığı Kanununun 8 inci maddesinin
üçüncü fıkrası aşağıdaki şekilde değiştirilmiştir.
"Amiraller haricinde, Sahil
Güvenlik Komutanlığı Kurmay Başkanı ve Sahil Güvenlik Komutanlığı karargâhında
görevli başkanlar ile bölge komutanlarının atanmaları İçişleri Bakanınca
yapılır. Gerektiğinde Sahil Güvenlik Komutanı da bu konuda teklifte
bulunabilir. Diğer subayların ve astsubayların, Devlet memurlarının, uzman
erbaşların ve sözleşmeli erbaş ve erlerin atanmaları ile erbaş ve erlerin
dağıtımları, Sahil Güvenlik Komutanınca yapılır. Geçici 6 ncı madde hükümleri
saklıdır." şeklindeki 59. maddesinin aşağıdaki şekilde değiştirilmesini
arz ve teklif ederiz.
Mehmet Erdoğan (Muğla) ve arkadaşları 
"MADDE 59- 9/7/1982 tarihli ve
2692 sayılı Sahil Güvenlik Komutanlığı Kanununun 8 inci maddesinin üçüncü fıkrası
aşağıdaki şekilde değiştirilmiştir.
"Amiraller
haricinde, Sahil Güvenlik Komutanlığı Kurmay Başkanı ve Sahil Güvenlik
Komutanlığı karargâhında görevli başkanlar ile bölge komutanlarının atanmaları
Sahil Güvenlik Komutanının teklifi ile İçişleri Bakanınca yapılır. Diğer
subayların ve astsubayların, Devlet memurlarının, uzman erbaşların ve
sözleşmeli erbaş ve erlerin atanmaları ile erbaş ve erlerin dağıtımları, Sahil
Güvenlik Komutanınca yapılır. Geçici 6 ncı madde hükümleri
saklıdır.""
BAŞKAN – Komisyon,
katılıyor musunuz?
İÇİŞLERİ
KOMİSYONU BAŞKANI MEHMET ERSOY (Sinop) - Katılmıyoruz Sayın Başkan.
BAŞKAN –
Hükûmet?
İÇİŞLERİ BAKANI
SEBAHATTİN ÖZTÜRK – Katılmıyoruz Sayın Başkan.
BAŞKAN – Konya
Milletvekili Sayın Faruk Bal. 
Buyurunuz. (MHP
sıralarından alkışlar)
FARUK BAL
(Konya) – Sayın Başkan, değerli milletvekilleri; Sahil Güvenlik Komutanlığıyla
ilgili bu madde üzerinde Milliyetçi Hareket Partisinin görüşlerini ve
önergemizi açıklamak üzere huzurunuzdayım. Yüce heyeti saygıyla selamlıyorum.
Bu maddeyi ve
önergemizi iyi anlayabilmek için iki konuda yüce Meclise düşüncelerimi anlatmak
istiyorum. Bunlardan bir tanesi, devlet nedir, hükûmet nedir? Devlet, kurum,
kuruluş ve kurallarıyla bir varlıktır ve “ilelebet” niteliğini haiz yerli
yerinde duran bir güçtür; hükûmet ise gelip geçicidir. Hükûmet, seçmenden
yetkisini alan kişilerin, partilerin devlet çarklarını çalıştırmak üzere geçici
olarak varlığını sürdüren demokratik
bir kuruluştur. Şimdi, bu noktada, bu ayrıma geldiğimiz zaman, Adalet ve
Kalkınma Partisi de gelip geçici bir niteliktedir ve Hükûmet olarak yetkisi de
gelip geçicidir. Nasıl geçmişte bu devleti kurduğunu ifade eden CHP gelip
geçiciyse, Adalet Partisi gelip geçmişse, Doğru Yol Partisi, Anavatan Partisi
gelip geçmişse, AKP de gelip geçecektir ancak AKP gelip geçmemek ve kalmak
istemektedir. Bunun adı “diktatörlüktür” ve diktatörlüğe doğru giden yolda
devleti partileştirmektedir. Bu kapsamda baktığımızda, devletin organlarını
kendi organları hâline getirmektedir. İşte burada, tam da parlamenter
demokrasinin denge ve denetim aracı olarak nitelendirdiğimiz güç birikimini, iç
güvenlik teşkilatları içerisinde güç birikimini engelleyebilmek amacıyla,
farklı otoritelerde bulunan Sahil Güvenlik Komutanlığı, Jandarma ve polis
teşkilatlarını zapturapt altına alarak AKP’lileştirme çabası içerisindedir. Bu,
çok yanlış ve çok tehlikeli bir yoldur. Böyle yanlış ve tehlikeli bir yol,
önümüzdeki süreçle bir parti devleti hâline gelmesi planlanan Türkiye için bir
kaos ve kargaşa ortamı yaratacaktır. 
Şimdi, böyle düşündüğümüz zaman, devletin organı olan Sahil
Güvenlik Komutanlığı ve Jandarma Genel Komutanlığı, iki unsuru olan, iki yönü
olan, iki şekli olan kuruluşlardır. Bunlar, bir niteliği itibarıyla askerî
nizama tabi, diğer niteliği itibarıyla da emniyet hizmetleri açısından İçişleri
Bakanlığına bağlıdır. Böyle bir durumda, böyle bir değişiklik yapılacak ise
doğal olarak devletin kuruluşu olan Genelkurmay Başkanlığından “Ne
düşünüyorsunuz, ne diyorsunuz?” şeklinde bir mütalaa alması lazım. Bu, kanun
yapma tekniğine uygun bir davranış olur. Ancak basına sızan bilgiye göre, “Alo
Fatih” hatlarından kurtularak sızan bilgilere göre Genelkurmay Başkanlığından
böyle bir mütalaa alınmamıştır. O takdirde, devlet organına rağmen parti
iradesiyle Türkiye idare edilmektedir. O zaman, karşımıza, Anayasa gibi, şimdi
yürürlükte olduğu konusunda şüpheler taşınan bir temel kanun geliyor. 
Tabii ki Anayasa herkesin uyması
gereken üstün hukuk normudur. “Herkesin uyması” dediğimiz zaman, bunun
içerisine bu devleti kuran, Kurtuluş Savaşı’yla kuran gazi Meclis dâhildir,
Anayasa’ya uymak zorundadır, yürütme organı dâhildir ve mahkemeler dâhildir.
Dâhil olanların içerisine Cumhurbaşkanı da dâhildir ama Cumhurbaşkanı AKP’nin
parti devleti inşası içerisinde Anayasa’yı askıya almış vaziyettedir.
Anayasa’yı çiğnemesinin yanı sıra, yeminini çiğnemektedir. 
Değerli arkadaşlarım, yemin nedir?
Yemin şudur: Dinen yemin, Allah’ı şahit tutarak doğru söylediğine ve doğru
yapacağına dair söz vermek demektir. Hukuken yemin “Bunun aksi ispat edilemez,
edilirse ben yokum, bütün hakkımdan vazgeçiyorum.” demektir. Yemin ahlaken
nedir? Bundan ötesi yok demektir, “Ben her şeyimi ortaya koydum, kişiliğimi,
şahsiyetimi ortaya koydum.” demektir. İşte, Sayın Cumhurbaşkanı, bu kürsüde,
tarafsız kalacağına dair, tarih huzurunda namusu ve şerefi üzerine yemin
etmiştir ama muhtarları toplayarak AKP’ye 400 milletvekili istemektedir.
Türkiye'nin geldiği hâl budur ve bu hâl hiç hayra alamet değildir. 
Değerli arkadaşlarım, bu kapsam
içerisinde, herkes aklını başına almak zorundadır. Aklını başına alacakların
içerisinde AKP’nin sayın milletvekilleri de gelmektedir diyor, hepinizi
saygıyla selamlıyorum. (MHP sıralarından alkışlar)
BAŞKAN – Teşekkür ederim Sayın Bal.
III.-YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz.
BAŞKAN – Yoklama talebi vardır. 
Sayın Hamzaçebi, Sayın Serindağ, Sayın
Susam, Sayın Atıcı, Sayın Öner, Sayın Çetin, Sayın Erdemir, Sayın Çıray, Sayın
Toprak, Sayın Kaleli, Sayın Çandar, Sayın Öztürk, Sayın Aldan, Sayın Kuşoğlu,
Sayın Kaplan, Sayın Şeker, Sayın Özkes, Sayın Demirçalı, Sayın Tunay, Sayın
Seçer. 
İki dakika süre veriyorum ve yoklama
işlemini başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
XIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Birleşime on beş dakika ara veriyorum.
Kapanma Saati:
22.26
YEDİNCİ OTURUM
Açılma Saati:
22.47
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 74’üncü Birleşiminin Yedinci Oturumunu açıyorum.
684 sıra sayılı Kanun Tasarısı’nın
görüşmelerine kaldığımız yerden devam edeceğiz.
Komisyon ve Hükûmet burada.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun, "9/7/1982
tarihli ve 2692 sayılı Sahil Güvenlik Komutanlığı Kanununun 8 inci maddesinin
üçüncü fıkrası aşağıdaki şekilde değiştirilmiştir.
"Amiraller haricinde, Sahil
Güvenlik Komutanlığı Kurmay Başkanı ve Sahil Güvenlik Komutanlığı karargâhında
görevli başkanlar ile bölge komutanlarının atanmaları İçişleri Bakanınca
yapılır. Gerektiğinde Sahil Güvenlik Komutanı da bu konuda teklifte
bulunabilir. Diğer subayların ve astsubayların, Devlet memurlarının, uzman
erbaşların ve sözleşmeli erbaş ve erlerin atanmaları ile erbaş ve erlerin
dağıtımları, Sahil Güvenlik Komutanınca yapılır. Geçici 6 ncı madde hükümleri
saklıdır." şeklindeki 59. maddesinin aşağıdaki şekilde değiştirilmesini
arz ve teklif ederiz.
MADDE- 59 "9/7/1982 tarihli ve
2692 sayılı Sahil Güvenlik Komutanlığı Kanununun 8 inci maddesinin üçüncü
fıkrası sağıdaki şekilde değiştirilmiştir.
"Amiraller haricinde, Sahil
Güvenlik Komutanlığı Kurmay Başkanı ve Sahil Güvenlik Komutanlığı karargâhında
görevli başkanlar ile bölge komutanlarının atanmaları Sahil Güvenlik Komutanı
tarafından yapılır. Diğer subayların ve astsubayların, Devlet memurlarının,
uzman erbaşların ve sözleşmeli erbaş ve erlerin atanmaları ile erbaş ve erlerin
dağıtımları da Sahil Güvenlik Komutanınca yapılır. Geçici 6 ncı madde hükümleri
saklıdır.” 
 Ali
Serindağ (Gaziantep) ve arkadaşları
BAŞKAN – Komisyon önergeye katılıyor mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkanım.
BAŞKAN – Sayın Çetin, buyurunuz. (CHP
sıralarından alkışlar) 
İZZET ÇETİN (Ankara) – Sayın Başkan,
değerli milletvekili arkadaşlarım; gecenin bu saatinde hepinizi saygıyla
selamlıyorum.
Tabii, güvenlik paketi mi, yoksa parti
devleti oluşturma tasarısı mı, bu konuda artık tartışmaya mahal yok. Kesinlikle
AKP, bir yandan Polis Vazife ve Salahiyet Kanunu’nda, diğer yandan Jandarma
Genel Komutanlığı Teşkilat Kanunu’nda ve Sahil Güvenlik Komutanlığı Teşkilat
Kanunu’nda yaptığı değişikliklerle görüyoruz ki artık demokratik bir rejim
yerine, çağdaş bir demokrasi yerine bir kabile devleti gibi, bir klan gibi
ülkeyi yönetmeyi kendisine şiar edinmiş. Hiç kimse kusura bakmasın ama
milletvekili arkadaşlar da buna alet oluyorlar. 
Ben Silahlı Kuvvetlerde gerçekten
-Gölcük Tersanesinde başladım çalışma yaşamına- iç içe yirmi sekiz yıl
geçirdim. Komuta kademeleriyle de toplu sözleşme dönemlerimde çok sıkça
teşrikimesai yaptım. Sivilleşmeye “evet” Silahlı Kuvvetler içerisinde,
demokratikleşmeye de “evet” ama siyasallaşmaya “hayır”.
Şimdi, siz, siyasallaşmadan da
vazgeçiyorsunuz, düzenlemelerinizle, tam anlamıyla Silahlı Kuvvetleri
çökertiyorsunuz. Yani Sahil Güvenlik Komutanlığı, Jandarma Genel Komutanlığı
gibi İçişleri Bakanlığına bağlı bir birimimiz ama görev, yetki… Örneğin sıkıyönetim
dönemlerinde İçişleri Bakanlığının, savaş hâlinde de doğrudan doğruya Deniz
Kuvvetleri Komutanlığının emrine giren, onun himayesinde görev yapan bir
güvenlik birimi. Dolayısıyla buradaki atama, yer değiştirme, özlük hakları,
59’dan 65’inci maddeye kadar baktığınız zaman görürsünüz ki bu düzenleme, bir
güvenlik sorununu bertaraf etmek değil… 
Kaldı ki Türkiye’de şu anda, içinde
yaşadığımız dönemde bir güvenlik zafiyeti yok, bir iç güvenlik sorunu yok.
Yani, elbette, Türkiye terörden muztarip ama sadece poşu bağlayan ya da sapanla
taş atanlara ceza yazacağız mantığıyla getirdiğiniz bir düzenleme gösteriyor ki
sizin asıl derdiniz bir iç güvenlik düzenlemesi, iç güvenlik sorunlarını
halletme değil, doğrudan doğruya parti devletini kurumsal hâle getirme; sesini
çıkaran, demokratik hakkını arayan yurttaşa, işçiye, hak ve özgürlük peşinde
koşan herkese şiddetle karşılık verme. Bunu gerekçe yapıp arkasında da,
özellikle Sahil Güvenlik Komutanlığını ve Jandarma teşkilatlarını da valilerin,
kaymakamların emrine sokarak tam anlamıyla onların -ki her zaman yer
değiştirmeleri mümkün- atama, yer değiştirme, özlük hakları, hatta haklarında
düzenlenecek raporlara göre bile terfi işlemlerini yapma yoluna gidiyorsunuz ki
bu yol yol değil değerli arkadaşlar.
Şunu söylemeliyim: Gerçekten şu anda
Türkiye'nin iç güvenlik sorunu yok ama iş güvenliğine şiddetle ihtiyacı var.
Daha dün 4 işçi yine yaşamını yitirdi. Sadece 2014 yılında 1.886 işçi iş
cinayetlerinde yaşamını yitirdi. İki ay içerisinde resmî kayıtlara göre 206 işçi
iş cinayetlerinde yine yaşamını yitirdi. İş güvenliğine ilişkin düzenleme
yukarıda bekliyor, belki kadük yapacaksınız ama iç güvenlik sorunu varmış gibi
Türkiye’de “iç güvenlik tasarısı” adı altında Türkiye'nin kurumlarıyla,
düzeniyle, yönetimiyle ciddi şekilde oynuyorsunuz. Bundan hiçbir şekilde yarar
sağlayamayacağınızı bilmenizi isterim. 
Gerçekten, şimdi, burada, bu
siyasallaştırmadan, özellikle Sahil Güvenlik Komutanlığı ve Jandarma Genel
Komutanlığından başlayarak giden siyasallaştırmadan ya da parti devleti
yaratmaya onları alet etmeye davet ederek yapılan bu düzenlemeler giderek diğer
kurumlarda da kendini hissettirecek. Ve bir kez daha söylüyorum, bakın,
göreceksiniz yakın gelecekte bu bumerang sizleri de vurduğunda diyeceksiniz ki:
“Mecliste üç muhalefet partisi birden bizi uyardı ama biz kapıdan koşa koşa
geldik, oy verdik, dışarı çıktık, televizyon izledik, bir daha geldik, bir daha
koştuk. İşimiz, milletvekilliği görevimiz sadece el kaldırmak, oy vermekten
ibaretti.” deyip üzüleceksiniz. 
Ben çalışan milletvekillerini saygıyla
selamlıyorum. 
Teşekkür ediyorum. (CHP sıralarından
alkışlar) 
BAŞKAN – Teşekkür ederim.
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz Sayın Başkan. 
BAŞKAN – Yoklama talebi vardır.
Sayın Hamzaçebi, Sayın Serindağ, Sayın
Öztürk, Sayın Susam, Sayın Öner, Sayın Çetin, Sayın Şeker, Sayın Erdemir, Sayın
Toprak, Sayın Danışoğlu, Sayın Küçük, Sayın Tunay, Sayın Kaplan, Sayın Özkes,
Sayın Çandar, Sayın Çıray, Sayın Kuşoğlu, Sayın Seçer, Sayın Demirçalı, Sayın
Sarı.
İki dakika süre veriyorum ve de
başlatıyorum.
(Elektronik cihazla yoklama yapıldı) 
BAŞKAN – Evet, toplantı yeter sayısı
vardır. 
XIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir. 
Yeni madde ihdasına dair…
VI.- AÇIKLAMALAR (Devam)
17.- Hakkâri Milletvekili
Adil Zozani'nin, Oturum Başkanı TBMM Başkan Vekili Meral Akşener’in 684 sıra
sayılı Kanun Tasarısı’nın 59’uncu maddesiyle ilgili önergenin oylaması
sırasında İç Tüzük’ün 57’nci maddesine göre işlem yapmasının doğru olmadığına
ilişkin açıklaması
ADİL ZOZANİ (Hakkâri) – Sayın Başkan, müsaade
ederseniz bir şey söyleyeceğim. 
Biraz önce bizim grubun önergesi
oylanırken oylama esnasında biz karar yeter sayısı istedik, siz de esasında o
esnada Genel Kurul salonunda karar yeter sayısı yok iken kâtip üyelerin kendi
aralarındaki uyuşmazlığını gerekçe göstererek elektronik oylamayla bunu
belirleyeceğinizi ifade ettiniz. 
Bu işlemi siz İç Tüzük 57’ye göre
yaptınız, ancak İç Tüzük 57, kâtip üyelerin bu konuda bir kanaat bildirmelerini
hükmetmiyor. “Birleşim açıldıktan sonra Başkan tereddüde düşerse yoklama
yapar.” diyor. Kâtip üyelerin burada bir fonksiyonu yok. İç Tüzük’ün 10’uncu
kısmında kâtip üyelerin görevi oylamaların sayımıyla ilgili olarak 141’inci
maddede belirlenmiş. 
Dolayısıyla, burada milletvekillerinin
karar yeter sayısı istemeleri, talep etmeleri ya da yoklama talep etmeleri…
Burada bir sayım yapma görevi kâtip üyelerine verilmiyor. Siz burada kâtip
üyelerinin sayım yapma görevi varmış gibi bir işlem yaptınız. Bu doğru
değildir. Kayıtlara geçmesi için ifade ediyorum.
XIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları (1/995, 2/422,
2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Yeni madde ihdasına dair iki
önerge vardır, ilkini okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları'nın
"9/7/1982 tarihli ve 2692 sayılı Sahil Güvenlik Komutanlığı Kanununun 8
inci maddesinin üçüncü fıkrası aşağıdaki şekilde değiştirilmiştir.
"Amiraller haricinde, Sahil
Güvenlik Komutanlığı Kurmay Başkanı ve Sahil Güvenlik Komutanlığı karargâhında
görevli başkanlar ile bölge komutanlarının atanmaları İçişleri Bakanınca
yapılır. Gerektiğinde Sahil Güvenlik Komutanı da bu konuda teklifte
bulunabilir. Diğer subayların ve astsubayların, Devlet memurlarının, uzman
erbaşların ve sözleşmeli erbaş ve erlerin atanmaları ile erbaş ve erlerin
dağıtımları, Sahil Güvenlik Komutanınca yapılır. Geçici 6 ncı madde hükümleri
saklıdır."" şeklindeki 59 uncu maddesinden sonra gelmek üzere
aşağıdaki maddenin ihdas edilmesini ve diğer maddelerin buna göre teselsül ettirilmesini
arz ve teklif ederiz.
Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri 
Osmaniye
YUSUF HALAÇOĞLU (Kayseri) – Geri
çekiyoruz.
BAŞKAN – Geri çekildi.
Diğerini okutuyorum:
Türkiye Büyük
Millet Meclisi Başkanlığına 
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 59
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
MEHMET AKİF HAMZAÇEBİ (İstanbul) – Geri
çekiyoruz efendim.
BAŞKAN – Geri çekildi.
Madde 60’ta üç adet önerge vardır,
birisi Anayasa’ya aykırılık önergesidir, sırasıyla okutup işleme alıyorum.
Türkiye Büyük
Millet Meclisi Başkanlığına 
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2692
sayılı Kanunun 9 uncu maddesi aşağıdaki şekilde değiştirilmiştir. 
"Madde 9- Sahil Güvenlik
Komutanlığında görevli sahil güvenlik mensubu subay, astsubay, sivil personel,
uzman erbaş, sözleşmeli erbaş ve er, erbaş ve erlerin hizmet gerekleri veya
sağlık yahut diğer nedenlerle görev ve hizmet yerlerinin değiştirilmesi ile
geçici görevlendirmeleri 8 inci maddedeki usul ve esaslara göre
yapılır."" şeklindeki 60 ıncı aşağıdaki şekilde değiştirilmesini arz
ve teklif ederiz.
Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri 
Osmaniye
Bülent Belen Alim
Işık Mesut Dedeoğlu
 Tekirdağ Kütahya 
Kahramanmaraş
Emin Çınar Münir
Kutluata
Kastamonu 
Sakarya
"Madde 60-2692 sayılı Kanunun 9
uncu maddesi aşağıdaki şekilde değiştirilmiştir.
"MADDE 9-
Sahil Güvenlik Komutanlığında görevli sahil güvenlik mensubu subay, astsubay,
sivil personel, uzman erbaş, sözleşmeli erbaş ve er, erbaş ve erlerin hizmet
gerekleri veya sağlık yahut diğer nedenlerle görev ve hizmet yerlerinin
değiştirilmesi 8 inci maddedeki usul ve esaslara göre geçici görevlendirmeleri
ise Sahil Güvenlik Komutanlığı tarafından yapılır.””
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2692
sayılı Kanunun 9 uncu maddesi aşağıdaki şekilde değiştirilmiştir. 
"Madde 9- Sahil Güvenlik
Komutanlığında görevli sahil güvenlik mensubu subay, astsubay, sivil personel,
uzman erbaş, sözleşmeli erbaş ve er, erbaş ve erlerin hizmet gerekleri veya
sağlık yahut diğer nedenlerle görev ve hizmet yerlerinin değiştirilmesi ile
geçici görevlendirmeleri 8 inci maddedeki usul ve esaslara göre yapılır.""

şeklindeki 60. maddesinin Tasarı
metninden çıkarılmasını arz ve teklif ederiz.

 Ali Serindağ Ali
Sarıbaş Ahmet Toptaş
 Gaziantep Çanakkale Afyonkarahisar Ali
Haydar Öner Tanju Özcan Celal
Dinçer
 Isparta Bolu İstanbul
 Mehmet
Ali Susam
  İzmir
BAŞKAN – Şimdiki önerge Anayasa'ya
aykırılık önergesidir. Okutup işleme alıyorum.
Türkiye Büyük
Millet Meclisi Başkanlığa
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 60 ıncı maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
Pervin Buldan Hüsamettin
Zenderlioğlu Nazmi Gür
 Iğdır Bitlis Van
Gülser Yıldırım Demir
Çelik Erol Dora
 Mardin Muş Mardin
 Abdullah
Levent Tüzel
 İstanbul
BAŞKAN – Komisyon katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Sayın Erol Dora, buyurunuz. 
EROL DORA (Mardin) – Sayın Başkan,
değerli milletvekilleri; 684 sıra sayılı Kanun Tasarısı’nın 60’ıncı maddesi
üzerine söz almış bulunmaktayım. Genel Kurulu saygıyla selamlıyorum.
Türkiye Büyük Millet Meclisi Genel
Kurulunda ele alınan bu iç güvenlik paketi, ülkemizde Parlamentoda bulunan
bütün muhalefet partilerinin ve insan hakları savunucularının yoğun tepkisine
hedef olurken Türkiye dışında da kaygılar dile getirilmeye devam edilmektedir.
Hükûmet ise hâlâ, düzenlemelerin, Avrupa ülkelerindeki uygulamalar dikkate
alınarak bu paketin hazırlandığını ifade etmektedir. Oysa İnsan Hakları İzleme
Örgütünün kıdemli araştırmacısı Emma Sinclair, polise verilmesi düşünülen yeni
yetkilerin, Türkiye vatandaşlarının devlet kaynaklı hak ihlallerine maruz kalma
riskini artırabilecek nitelikte olduğunu açıkça belirtmiş bulunmaktadır. 
İnsan Hakları İzleme Örgütünün, Avrupa
Birliği üyesi önemli bir ülkenin bir diplomatından öğrendiğine göre,
Türkiye’nin İçişleri Bakanlığı, geçtiğimiz kasım ayında, kendi ülkelerinde
polise tanınan yetkileri sormuş ve Avrupa Birliğinden gelebilecek eleştirilerin
önünü kesmek amacıyla onların yasalarında bulunan bazı unsurları cımbızlayarak
almış. Örneğin, İngiliz polisinin insanları kendi inisiyatifiyle gözaltına alma
yetkisi gerçekten de var ve Almanya yasaları da göstericilerin kimliklerini
gizlemek amacıyla yüzlerini örtmelerini bir suç olarak tanımlıyor ki
Türkiye’nin yeni tasarısı da bu 2 unsura yer veriyor. Ancak, Avrupa Birliği
ülkelerinin her birinde polise verilen münferit yetkilerin cımbızlanması
yoluyla bir kıyaslama yapılması bilinçli bir yanıltma kastı taşımaktadır. Amaç,
ağaçları göstererek ormanı görmezden geleceğimizi ummak. Hükûmet yetkililerinin
değinmekten kaçındığı konu, Türkiye’de kamu düzenini korumak için yürütülen
polis faaliyetlerinin bugünkü durumu, barışçı gösterilerin polisler tarafından
şiddetle ve hukuksuz olarak dağıtıldığı, şiddet eylemlerine karışmamış barışçı
göstericilerin gözaltına alındığı ve yargılandığı sayısız vaka hakkında
düşünceler belirtilmektedir. 
Türkiye’de, yerleşikleşmiş görev
suistimalleri, kötü muamele ve işkence nedeniyle birkaç istisna dışında
polislerden yıllardır hesap sormayan siyasi otoritelerin ve mahkemelerin kötü
sicili hakkında da herhangi bir açıklama yapılmamaktadır. Bildiğiniz gibi,
özellikle asker ve polisler hakkında açılan davalar, aslında Türkiye’de yeni
bir yargı sistemini de ortaya koymuştur yani taşımalı yargıyı ortaya
çıkarmıştır. Örneğin, Hakkâri’de, Şırnak’ta, Mardin’de, Eskişehir’de ve birçok
yerde polisler tarafından ve askerler tarafından işlenmiş suçları taşımalı
yargı sistemiyle başka şehirlere naklederek aslında herhangi bir hukuki
yargılamanın olmayacağını pratikte de görebiliyoruz. 
Yine, Emma
Sinclair, Avrupa İnsan Hakları Mahkemesinin 2006’dan bu yana Türkiye’yi
toplanma özgürlüğünü ihlal ettiği ve işkence ve kötü muamele faillerini cezasız
bıraktığı için 45 kadar davada suçlu bulduğunu bizlere hatırlatmaktadır. Bu
gerçek bağlam göz önüne alındığında, Türkiye’de polise verilen ateşli silah
kullanma yetkisinin artırılması daha çok sayıda vatandaşın ölümü anlamına
gelecektir. 
Sayın Başkan,
değerli milletvekilleri; geçmişteki uygulamalar, haksız güç kullanımından
kaynaklanacak bu tür ölümlerin büyük ölçüde cezasız kalabileceğine de işaret
ediyor. Dahası, Türkiye’de geçmişte gözlemlenmiş uygulamalar düşünüldüğünde
polise yargı erkinin onayı olmaksızın kendi inisiyatifiyle kitlesel gözaltılar
yapma yetkisinin verilmesi, gözaltında kötü muamele vakalarının ve hatta
insanların keyfî olarak gözaltına alındığı, kimseyle görüştürülmediği veya
gözaltında kaybedildiği vakaların artması ve sıradanlaşması anlamına da
gelebilecektir. Hükûmetin kendisinden farklı düşünenlere geçmişte göstermiş
olduğu tahammülsüzlük düşünüldüğünde, bu vurguladığımız insan haklarına aykırı
durumların vuku bulması açık ve nettir. 
Bu duygu ve
düşüncelerle tekrar Genel Kurulu saygıyla selamlıyorum. (HDP sıralarından
alkışlar) 
BAŞKAN –
Teşekkür ederim Sayın Dora. 
ADİL ZOZANİ
(Şırnak) – Karar yeter sayısı… 
BAŞKAN – Karar
yeter sayısı arayacağım. 
Önergeyi
oylarınıza sunuyorum:
Kabul edenler…
Kabul etmeyenler… Kabul edilmemiştir, karar yeter sayısı vardır. 
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal Kaplan'ın;
2559 Sayılı Polis Vazife ve Salahiyet Kanununda Değişiklik Yapılmasına İlişkin
Kanun Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcü'nün; Polis Vazife ve Salahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun, 
"2692 sayılı Kanunun 9 uncu
maddesi aşağıdaki şekilde değiştirilmiştir. 
“MADDE 9 - Sahil Güvenlik
Komutanlığında görevli sahil güvenlik mensubu subay, astsubay, sivil personel,
uzman erbaş, sözleşmeli erbaş ve er, erbaş ve erlerin hizmet gerekleri veya
sağlık yahut diğer nedenlerle görev ve hizmet yerlerinin değiştirilmesi ile
geçici görevlendirmeleri 8 inci maddedeki usul ve esaslara göre yapılır."
şeklindeki 60. maddesinin Tasarı metninden çıkarılmasını arz ve teklif ederiz.
 Ali
Serindağ (Gaziantep) ve arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
MEHMET AKİF HAMZAÇEBİ (İstanbul) –
Sayın Mehmet Ali Susam…
BAŞKAN – İzmir Milletvekili Sayın
Susam, buyurunuz. (CHP sıralarından alkışlar)
MEHMET ALİ SUSAM (İzmir) – Teşekkür
ederim.
Sayın Başkanım, değerli
milletvekilleri; iç güvenlik yasa tasarısı üzerinde görüşürken sizlere bir şeyi
hatırlatmak istiyorum: 3 partinin karşı çıktığı bu yasa tasarısına neden 3
partinin karşı çıktığını ve sizin, neden böyle bir iç güvenlik yasa tasarısı
çıkarmaya ihtiyaç duyduğunuzu sorgulamanız gerekmektedir. 
On üç yıldır iktidardasınız. Her geçen
seçimde oylarınızı artırıyorsunuz. Devletin her kademesinde gücünüz, kapıcıdan
başlayarak müsteşara kadar sizin tarafınızdan donatılmış durumda ama bugün bize
geldiğiniz gerekçe şu: “Ben, toplumsal olayları önleyemiyorum. Mevcut yasalar
yetmiyor. Daha etkin bir önlem alabilmek için yasaları değiştirmeye ihtiyacım
var. Gençlik, uyuşturucu dâhil birçok terör olaylarına bulaşıyor. Böyle bir
noktada Türkiye var, bu yasayı değiştirmem lazım.” diyorsunuz. Bu, sizin on üç
yıllık iktidarınızın iflasının ifadesidir aslında, gençliğin uyuşturucu
batağıyla karşı karşıya kalması. 
Bakın, bir anımı anlatayım, bundan altı
ay önce bir yakınımın askerlik ziyareti için gittiğim askerî alanda komutan
bana şunu söyledi: “Sayın Vekilim, buraya gelen çocukların yüzde 30’u suçlu ve
bağımlı olarak geliyor.” Gençliğin 20 yaşında askere gittiği bir ülkede yüzde
30’u böyle geliyorsa geleceğimiz olan gençliği, sizin iktidarınız döneminde
umutsuz, suçlu ve geleceğinden hiçbir şekilde güvencesi olmayan noktaya getirmiş
on üç yıllık bir iktidarın sorumlusu noktasındasınız, bunun öz eleştirisini
yapmak ve bunun hesabını vermek noktasındasınız. 
Ne diyorsunuz bu yasada? “Bana daha çok
yetki verin.” Eğer toplumsal olaylar daha çok artıyorsa -siz her olayı polis
copuyla- molotofkokteyli ve polis gazı olayların temel aracı hâline gelmişse
burada sizin artık ciddi bir öz eleştiri yapmaya ihtiyacınız var. Değerli
arkadaşlar, bu nedenle bu yasa gerçekten sizin tüm iddialarınızın,
demokratikleşme, Avrupa Birliğiyle bütünleşme, demokratik standartları
yükseltme, Türkiye’de işsizliği ve ekonomiyi büyütme politikalarındaki tüm
politikalarınızın iflasıdır. Bu noktaya gelmesinin nedeni şudur: Yanlış bir dış
politika izliyorsunuz. Üretmeye dayanmayan, hakça paylaşmayan, gençlere umut
vermeyen, iş bulmayan bir ekonomik politika uyguluyorsunuz. Eğitimde kesinlikle
kalite ve çağın modernitesini yakalayan, bilgiye, akla, müspet ilme dayalı bir
eğitim sisteminden uzaklaşmış durumdasınız ve Türkiye’de bugün gerçekten,
adaleti, hukuku ve yargı bağımsızlığını kendi denetiminiz altına alıp güçler
ayrımını ortadan kaldıran, giderek tek adam yönetimine giden bir hukuk
sistemini bu ülkeye getirmeye çalışıyorsunuz. Bunun için de devletin bağımsız
tüm kuruluşlarını bağımsızlıktan çıkartıp, millî niteliklerini dönüştürüp
kendinizin kurumu hâline getiriyorsunuz. En son MİT’teki operasyonunuz da bunun
bir göstergesidir. Askerde, Jandarmada yapmak istedikleriniz bunlardır.
Türkiye’de ordunun kendi konumuna çekilmesi ve demokratik bir yapıya dönüşmesi
herkesin arzusudur ama Türkiye’de ordunun itibarına sızılması sizin döneminizin
en büyük zafiyetlerinden bir tanesidir. Türkiye Cumhuriyeti’nin ordusu,
Türkiye’nin bulunduğu coğrafyada gücüdür, etkinliğidir. Onu
demokratikleştirirken güçlü kılmak bizim en önemli görevimizdir ama Genelkurmay
Başkanını terörist hâline getirttiğiniz, kumpaslar kurulan bir ordu hâline
getirmeniz sizin en büyük zaaflarınızdan bir tanesidir. Bunların özeleştirisini
yapmadan bu yasayı savunma hakkınız yoktur. Bu yasa Türkiye’ye ciddi şekilde
dar gelen bir yasadır. 
Hepinizi saygıyla selamlıyorum. (CHP
sıralarından alkışlar)
BAŞKAN – Teşekkür ederim Sayın Susam. 
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Karar yeter sayısı arayacağım.

Önergeyi oylarınıza sunuyorum: Kabul
edenler… Kabul etmeyenler… Sayar mısınız arkadaşlar? 
Elektronik yapacağım. İki dakika süre
veriyorum. 
(Elektronik cihazla oylamaya başlandı)
ALİ RIZA ÖZTÜRK (Mersin) – Şimdi
gelirler Başkanım iki dakikada. 
BAŞKAN – Aslında
yani var görünüyordu da eziyet olsun diye, esasını söyleyeyim yani. Koşma hâli
güzel oluyor. Azıcık koşasınız, hoşuma gidiyor.
İDRİS ŞAHİN (Çankırı) – Bir dakika
verelim o zaman Başkanım.
FAHRETTİN POYRAZ (Bilecik) - Başkanım,
bunlar kayıtlara giriyor. Ayıp oluyor, ayıp!
BAŞKAN - Canım kayıtlara geçsin, espri
yaptım ben size.
FAHRETTİN POYRAZ (Bilecik) - Aslında
oraya yaptınız espriyi.
BAŞKAN - Hayır, “size” derken grubunuza
değil canım, bilumum milletvekillerine. 
Siz ciddiye mi aldınız? 
HAKAN ÇAVUŞOĞLU (Bursa) – Ciddiye almadık
Sayın Başkanım.
BAŞKAN - Hayır, ciddiye aldıysanız ben
de derhâl ciddileşirim, olur biter. (AK PARTİ sıralarından gürültüler) 
ALİ ŞAHİN (Gaziantep) – Sayın Başkan,
neler giriyor kayda neler, siz devam edin.
BAŞKAN - Yani ben hakikaten…
MEHMET AKİF HAMZAÇEBİ (İstanbul) –
Sayın Başkan, Başkanlık makamının söylediği şeyler ciddiye alınmaz mı efendim?
BAŞKAN - Efendim?
MEHMET AKİF HAMZAÇEBİ (İstanbul) –
Yani, Başkanlığın söylediği ciddiye alınmak zorunda değil midir efendim?
BAŞKAN - Hayır, hayır, şimdi oylama
faslına geçince kendime göre bir şaka yapayım dedim, ne hâle döndü ya! Hepsini
birden geri aldım. 
Birleşime yirmi dakika ara vereceğim
şimdi. (AK PARTİ sıralarından gürültüler)
Hayır, hayır, bitsin ondan sonra…
Hayır, öyle olmaz…
İDRİS ŞAHİN (Çankırı) – Başkanım, bizim
günahımız ne yani, çoğunluğun günahı ne?
HAKAN ÇAVUŞOĞLU (Bursa) – Başkanım,
öyle bir şey yok.
BAŞKAN – Ben hakikaten böyle iyi
niyetli bir cümle kuracak oldum, iki taraftan da hurra aldım, hayret bir şey
ya! (AK PARTİ sıralarından “Özür dileriz.” sesleri)
Yok, yok, dilemeye lüzum yok da suçlu
olan benim, ne karışıyorsun insanların işine? Hayret bir şey, yap işini, geç
git. 
Böyle bir güler yüz göstereyim istedim…
(AK PARTİ sıralarından alkışlar) 
BİNNAZ TOPRAK (İstanbul) – Sayın Başkan,
madem espriden anlamıyorlar, ceza olarak ara verin on beş dakika. 
BAŞKAN – Hocam, zaten söylemiştim,
şimdi siz söylerseniz inatlaşacağım.
BİNNAZ TOPRAK (İstanbul) – Bence on beş
dakika ara verin, ben sizin yerinizde olsam verirdim.
(Elektronik cihazla oylama devam
edildi)
BAŞKAN - Evet, karar yeter sayısı
vardır, önerge reddedilmiştir.
Birleşime yirmi dakika ara veriyorum.
Kapanma Saati:
23.24
SEKİZİNCİ OTURUM
Açılma Saati:
23.56
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 74’üncü Birleşiminin Sekizinci Oturumunu açıyorum.
684 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon ve Hükûmet burada.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2692
sayılı Kanunun 9 uncu maddesi aşağıdaki şekilde değiştirilmiştir.
"Madde 9 - Sahil Güvenlik
Komutanlığında görevli sahil güvenlik mensubu subay, astsubay, sivil personel,
uzman erbaş, sözleşmeli erbaş ve er, erbaş ve erlerin hizmet gerekleri veya
sağlık yahut diğer nedenlerle görev ve hizmet yerlerinin değiştirilmesi ile
geçici görevlendirmeleri 8 inci maddedeki usul ve esaslara göre
yapılır."" şeklindeki 60 ıncı maddenin aşağıdaki şekilde
değiştirilmesini arz ve teklif ederiz.
Mehmet Erdoğan
(Muğla) ve arkadaşları
"Madde 60 - 2692 sayılı Kanunun 9
uncu maddesi aşağıdaki şekilde değiştirilmiştir.
"MADDE 9-
Sahil Güvenlik Komutanlığında görevli sahil güvenlik mensubu subay, astsubay,
sivil personel, uzman erbaş, sözleşmeli erbaş ve er, erbaş ve erlerin hizmet
gerekleri veya sağlık yahut diğer nedenlerle görev ve hizmet yerlerinin
değiştirilmesi 8 inci maddedeki usul ve esaslara göre geçici görevlendirmeleri
ise Sahil Güvenlik Komutanlığı tarafından yapılır.””
BAŞKAN –
Komisyon, katılıyor musunuz? 
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkan.
BAŞKAN –
Hükûmet? 
İÇİŞLERİ BAKANI
SEBAHATTİN ÖZTÜRK – Katılmıyoruz Sayın Başkan. 
BAŞKAN – Sakarya
Milletvekili Sayın Münir Kutluata, buyurunuz. (MHP sıralarından alkışlar)
MÜNİR KUTLUATA
(Sakarya) – Sayın Başkan, sayın milletvekilleri; yüce Meclisi saygıyla
selamlıyorum. 
684 sıra sayılı
iç güvenlik yasa tasarısı diye adlandırılmakta olan Tasarı’nın 60’ıncı maddesi
vesilesiyle söz almış bulunuyorum. 
Değerli
milletvekilleri, 17 Şubattan bu yana aralıksız olarak bu yasayı görüşüyoruz,
yüzde 45’i ancak görüşülebilmiş. Bu gidişle, bir aylık bir süreyi da alması
gerekir eğer bu ciddiyetle konu devam ederse. Eğer bu yapılmayıp bu yasa
“iktidarın muradı hasıl oldu” deyip birtakım yakışık almaz uygulamalarla geri
çekilip tekrar getirilip baskınla geçirilmeye çalışılırsa da ayrıca yeni bir
usulsüzlüğe Meclis alet edilmiş olacaktır. 
Değerli
milletvekilleri, yüce Meclis âdeta bloke edilmiştir. Türk milletinin bu kadar
acil sorunları varken, Türkiye bu kadar büyük sıkıntıları yaşarken, Türkiye
Büyük Millet Meclisini hiçbir ciddi konuyu görüşemez hâle getirip doğrudan
doğruya iktidara payanda anlamına gelecek bir yasanın çıkarılması için bloke
edilmiş olması fevkalade üzücüdür, fevkalade dikkat çekicidir. 
Muhalefetin
karşı, iktidar milletvekillerinin gönülsüz olduğunun anlaşıldığı böyle bir
yasa, neden bu kadar ısrarla, Meclis bu kadar meşgul edilerek gece yarılarına
kadar çalıştırılarak çıkarılmaya çalışılır, orayı anlamış değiliz. Bu gece
yarısı çalıştırmalarıyla ilgili tespitimiz, kanaatimiz devam etmektedir. Ne
zaman ki AKP iktidarı zamanında yüce Meclis gece yarıları çalıştırılmıştır,
Türk milleti görmüştür ki mutlaka kendisinin aleyhine, ülkesinin aleyhine
birtakım yasalar çıkarılmaktadır. Bu anlamda bu da bunu teyit eden bir uygulama
olarak ortadadır.
Değerli milletvekilleri, milletten oy
alarak iktidarını sürdüren Adalet ve Kalkınma Partisi iktidarda kalabilmek için
yasalarla oynamakta ve hukuk devletini dağıtmakta, tarumar etmektedir. O
bakımdan, gerçekten, polis teşkilatıyla oynanması, Jandarma Genel
Komutanlığıyla oynanması, Sahil Güvenlik Komutanlığıyla oynanması, hangi
maksada hizmet etmek için göze alınan olumsuzluklardır, cürettir diye
baktığımız zaman görünen şudur: İktidar, kötü yönetimle ve iktidar destekli
olarak yürütülmekte olan olumsuzluklara ve bölünme sürecine karşı çıkacak olan
milletin önüne kendi güdümünde ve hukuk devleti ilkelerinden uzaklaştırılmış
bir güvenlik teşkilatıyla yürüme hazırlığındadır. Milletten oy alan iktidarın
böyle metotlarla iktidarını sürdürmeye kalkışması, Türkiye'nin ne hâle
geldiğini gösteren en önemli göstergelerden bir tanesidir.
Değerli milletvekilleri, Türkiye, çok
büyük sıkıntılar içindedir, Türkiye’de vatandaş büyük sıkıntıların içindedir.
Türkiye, âdeta yanıyor, bölücülük almış başını gidiyor; ekonomi çökme
sinyalleri verirken, millet bu kadar büyük sıkıntının içindeyken, Türkiye’de
ekonomiyle ilgili güven veren hiçbir kurum ve şahıs kalmamışken, Büyük Millet
Meclisinin önüne sıkıntı içindeki vatandaşlarımızın çaresizliklerine çare
bulacak önlemleri getirmek varken Meclisi bu şekilde bloke etmenin anlamını
biraz daha derinden düşünmek gerekiyor. İktidar niye vakit kaybını arzu ediyor,
iktidar niye zamana oynuyor, iktidar her konuda çözümden uzak durup niçin vakit
geçirmeye çalışıyor; bu hususlara bütün milletimizin dikkat etmesi gerekiyor.
Değerli milletvekilleri, bugün,
Hükûmetin ekonomiyle ilgili almadığı tedbirler yüzünden sıkıntıya düşürdüğü
ekonomi, sadece Merkez Bankasının ve bankacılık siteminin muhafaza ettiği
güvenle yürütülmeye çalışılırken Merkez Bankası da Hükûmet ve Hükûmetin
ekonomiden sorumlu ilgililerinin pozisyonuna düşürülmüş yani güven telkin
edemez hâle getirilmiştir. Bir ülkeyi yöneten iktidarın…
(Mikrofon otomatik cihaz tarafından
kapatıldı) 
MÜNİR KUTLUATA (Devamla) - …neden bu
kadar tahribe taraftar olduğunu, bu tahriplerden ne umduğunu milletimizin iyice
düşünmesi ve görmesi gerekir diye düşünüyorum. Bu açıdan, bu yasanın çıkması
için bir ay daha zamana ihtiyacı olduğu gayet açıktır. İktidarın tekrar gözden
geçirmesini tavsiye ve temenni ediyoruz.
Saygılar sunuyorum. (MHP sıralarından
alkışlar) 
BAŞKAN – Teşekkür ederim.
Önergeyi oylarınıza sunuyorum: Kabul
edenler... Kabul etmeyenler... Kabul edilmemiştir.
Şimdi maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
Yeni madde ihdasına dair iki adet
önerge vardır, ilkini okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın "2692
sayılı Kanunun 9 uncu maddesi aşağıdaki şekilde değiştirilmiştir.
"MADDE 9- Sahil Güvenlik
Komutanlığında görevli sahil güvenlik mensubu subay, astsubay, sivil personel,
uzman erbaş, sözleşmeli erbaş ve er, erbaş ve erlerin hizmet gerekleri veya
sağlık yahut diğer nedenlerle görev ve hizmet yerlerinin değiştirilmesi ile
geçici görevlendirmeleri 8 inci maddedeki usul ve esaslara göre
yapılır."" şeklindeki 60 ıncı maddesinden sonra gelmek üzere
aşağıdaki maddenin ihdas edilmesini ve diğer maddelerin buna göre teselsül
ettirilmesini arz ve teklif ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Bülent Belen Alim
Işık Mesut Dedeoğlu
 Tekirdağ Kütahya Kahramanmaraş
 Seyfettin Yılmaz Emin
Çınar
 Adana Kastamonu
HASAN HÜSEYİN TÜRKOĞLU (Osmaniye) –
Çekiyoruz Başkanım.
BAŞKAN – Geri çekildi.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun; 60. Maddesinden
sonra aşağıdaki maddenin eklenmesi ve madde numaralarının buna göre teselsül
ettirilmesini arz ve teklif ederiz.
MEHMET AKİF HAMZAÇEBİ (İstanbul) –
Çekiyoruz.
BAŞKAN – Çekildi.
Madde 61’de üç adet önerge vardır,
biri, Anayasa’ya aykırılık önergesi. Sırasıyla okutup işleme alıyorum.
Türkiye Büyük
Millet Meclisi Başkanlığına
Görüşülmekte 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2692
sayılı Kanunun 18 inci maddesine aşağıdaki üçüncü fıkra eklenmiştir.
"Sahil güvenlik bölge komutanları
hakkında mülki görevleri açısından konuşlu bulundukları yerin valisi tarafından
her yılsonunda, askeri görevleri haricindeki diğer görevleri ile ilgili olarak
değerlendirme raporu düzenlenir. Değerlendirme raporları personelin terfi, ödüllendirme,
atama ve yer değiştirmesinde dikkate alınır. Değerlendirme raporlarının içeriği
ve düzenleme esasları, Milli Savunma Bakanlığının görüşü alınarak İçişleri
Bakanlığı tarafından çıkarılacak yönetmelikle düzenlenir.""
şeklindeki 61 inci maddesinin aşağıdaki şekilde değiştirilmesini arz ve teklif
ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Bülent Belen Alim
Işık  Mesut Dedeoğlu
 Tekirdağ Kütahya 
Kahramanmaraş
 Seyfettin Yılmaz Emin
Çınar
 Adana Kastamonu
"MADDE 61-
2692 sayılı Kanunun 18 inci maddesine aşağıdaki üçüncü fıkra eklenmiştir.
"Sahil güvenlik bölge komutanları
hakkında mülki görevleri açısından konuşlu bulundukları yerin valisi tarafından
her yılsonunda, mülki görevleri ile ilgili olarak değerlendirme raporu
düzenlenir. Değerlendirme raporlarının içeriği ve düzenleme esasları, Milli
Savunma Bakanlığının görüşü alınarak İçişleri Bakanlığı tarafından çıkarılacak
yönetmelikle düzenlenir.""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2692 sayılı Kanunun 18 inci
maddesine aşağıdaki fıkra eklenmiştir.
"Sahil güvenlik bölge komutanları
hakkında mülki görevleri açısından konuşlu bulundukları yerin valisi tarafından
her yıl sonunda, askerî görevleri haricindeki diğer görevleri ile ilgili olarak
değerlendirme raporu düzenlenir. Değerlendirme raporları personelin terfi,
ödüllendirme, atama ve yer değiştirmesinde dikkate alınır. Değerlendirme raporlarının
içeriği ve düzenlenme esasları, Millî Savunma Bakanlığının görüşü alınarak
İçişleri Bakanlığı tarafından çıkarılacak yönetmelikle düzenlenir.""
şeklindeki 61. maddesinin Tasarı
metninden çıkarılmasını arz ve teklif ederiz. 
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Ali
Haydar Öner Celal Dinçer
 Çanakkale Isparta İstanbul
BAŞKAN – Şimdiki önerge Anayasa’ya
aykırılık önergesidir, okutup işleme alıyorum:
Türkiye Büyük
Millet Meclisi Başkanlığına
Görüşülmekte olan
684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -TORBA- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti -tek adam- diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 61 inci maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz.
 Pervin Buldan Hüsamettin
Zenderlioğlu Nazmi Gür
 Iğdır Bitlis Van
 Gülser Yıldırım Abdullah
Levent Tüzel Demir Çelik
 Mardin İstanbul Muş
 Erol Dora
 Mardin
BAŞKAN – Komisyon, önergeye katılıyor
musunuz?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) - Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz efendim.
BAŞKAN – Sayın Demir Çelik buyurunuz.
(HDP sıralarından alkışlar)
DEMİR ÇELİK (Muş) – Teşekkürler Sayın
Başkanım.
Sayın Başkanım, çok saygıdeğer milletvekilleri;
sizleri şahsım ve partim adına saygı ve sevgiyle selamlıyorum.
Sayın Başkan, değerli milletvekilleri;
684 sıra sayılı Kanun Tasarısı’nın 61’inci maddesi üzerine söz aldım. 
Görünen o ki 1990’lı yılların acı
tecrübelerinden yararlanmak yerine, yaşanan siyasal ve sosyal travmanın yeniden
yaşatılması niyetini güden bir zihniyet, esir ve ipotek altına aldığı bu
Mecliste halkın temel taleplerini karşılamak yerine, iktidara ve iktidarın
hizmetkârlığına soyunan bir anlayışla geleceğimizi karartıyor. 4 bin köy
yakıldı, yıkıldı; 17.500 faili meçhul cinayet işlendi; 3 milyon Kürt, yoksul
Kürt köylüsü yerinden yurdundan edilerek metropollere açlık ve sefaletle
terbiye edilmeye sevk edildi. 
O günden bugüne çıkarılması gereken
ders güvenlik-özgürlük denklemi ve dengesi üzerine güvenlikten yana, güvenlikçi
politikalardan yana olmak değildi. Çıkarılması gereken ders, bunca acıya,
yaşanan siyasal ve sosyal travmaya karşın özgürlükten yana olmak, özgürlüğü
esas almaktı. O gün birçok ocağa ateş düşmüş, birçok can yanmış, yakılmış,
yıkılmış, viraneye çevrilmiş bir coğrafyada insanlığa sesleniş, vicdana
haykırış vardı. Duymayan kulaklar, görmeyen gözler, söylemeyen diller bugün de suskunluğu kendisine âdeta
meslek edinmiş, âdet edinmiş bir noktada yine suskunları, çaresizleri ve
sessizlikleri sürdürmeye devam ediyorlar.
AKP’nin bu pakette murat ettiği şey, Sayın Cumhurbaşkanının
ve Başbakanın dediği gibi gerçekten özgürlük olmuş olsaydı, AKP’nin bu pakette
murat ettiği şey kamu düzeni denilen şey üzerinden can güvenliğini sağlamak
olmuş olsaydı, her şeyden önce Jandarmanın valiye bağlanmasıyla
sınırlandırılmış bir sivil otoritenin tahkim edilmesine çalışılmakla
yetinilmezdi. Otuz üç yıldır siyasetin vesayet altına alınmasının bizatihi
kurumsal kimliği olan Millî Güvenlik Kurulu lağvedilmiş, dağıtılmış olsaydı,
Millî Güvenlik Kurulu yerine Genelkurmayın Millî Savunma Bakanına bağlanması
sağlanmış olsaydı elbette ki biz bir özgürlükten bahsediyor olabilirdik. 
Saygılar sunuyorum. 
BAŞKAN – Teşekkür ederim.
İDRİS BALUKEN (Bingöl) – Karar yeter sayısı…
BAŞKAN – Karar yeter sayısı arayacağım. 
Önergeyi oylarınıza sunuyorum: Kabul edenler… Kabul
etmeyenler… Karar yeter sayısı yoktur.
Birleşime on dakika ara veriyorum, tam on dakikada da
geleceğim.
 Kapanma Saati: 00.16
DOKUZUNCU OTURUM
Açılma Saati:
00.26
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 74’üncü Birleşiminin Dokuzuncu Oturumunu açıyorum.
684 sıra sayılı Kanun Tasarısı'nın
61’inci maddesi üzerinde Muş Milletvekili Sayın Demir Çelik ve arkadaşlarının
önergesinin oylamasında karar yeter sayısı bulunamamıştı.
Şimdi önergeyi tekrar oylarınıza
sunacağım ve karar yeter sayısı arayacağım.
Kabul edenler… Kabul etmeyenler… Kabul
edilmemiştir, karar yeter sayısı vardır.
Kanun tasarısının görüşmelerine
kaldığımız yerden devam edeceğiz.
Komisyon ve Hükûmet burada.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2692 sayılı Kanunun 18 inci
maddesine aşağıdaki fıkra eklenmiştir.
"Sahil güvenlik bölge komutanları
hakkında mülki görevleri açısından konuşlu bulundukları yerin valisi tarafından
her yıl sonunda, askerî görevleri haricindeki diğer görevleri ile ilgili olarak
değerlendirme raporu düzenlenir. Değerlendirme raporları personelin terfi,
ödüllendirme, atama ve yer değiştirmesinde dikkate alınır. Değerlendirme
raporlarının içeriği ve düzenlenme esasları, Millî Savunma Bakanlığının görüşü
alınarak İçişleri Bakanlığı tarafından çıkarılacak yönetmelikle
düzenlenir.""
şeklindeki 61. maddesinin Tasarı
metninden çıkarılmasını arz ve teklif ederiz. 
Ali Serindağ (Gaziantep) ve arkadaşları
BAŞKAN – Komisyon katılıyor musunuz?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkanım.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Sayın Serindağ, buyurunuz. (CHP
sıralarından alkışlar) 
ALİ SERİNDAĞ (Gaziantep) – Teşekkür
ederim Sayın Başkan.
Sayın Başkan, Jandarma Genel
Komutanlığında olduğu gibi, Sahil Güvenlik Komutanlığı da tümüyle
siyasallaşacaktır. Şimdi, bakın, Sahil Güvenlik Komutanlığı Kanunu’na bakıyoruz,
madde 2… (AK PARTİ sıralarından gürültüler) Değerli arkadaşlarım dinlerlerse
belki düşünceleri, görüşleri değişebilir: “Bu Komutanlık -yani Sahil Güvenlik
Komutanlığı- Türk Silahlı Kuvvetleri kadro ve kuruluşu içerisinde olup, barışta
görev ve hizmet yönünden İçişleri Bakanlığına bağlıdır...” Yani neymiş bu? Türk
Silahlı Kuvvetleri kadro ve kuruluşu içerisindeymiş bu komutanlık. Gene devam
ediyor: “...a) Olağanüstü durumlarda Genelkurmay Başkanının isteği üzerine, bir
kısmı ya da tümü ile Deniz Kuvvetleri Komutanlığı harekat komutasına veya
emrine b) Savaş halinde tümü ile doğrudan doğruya Deniz Kuvvetleri Komutanlığı
emrine girer...” Şimdi, kuruluş kanununda bu şekilde düzenlenmiş bir komutanlık
tümüyle siyasallaşıyor, siyasallaşmış bir komutanlığı siz harbe gönderiyorsunuz
ve orada bir başarı bekliyorsunuz.
Gene, değerli arkadaşlarım, devam
ediyoruz, zannediyorum 10’uncu maddede. 10’uncu maddeye bakıyoruz, bak, ne
diyor 10’uncu madde: “Sahil Güvenlik Komutanlığı personeli, görevlerini 211
sayılı Türk Silahlı Kuvvetleri İç Hizmet Kanununa tabi olarak kendi emir ve
komuta bağlantısı içerisinde yapar.” Kanun öyle diyor. Şimdi, siz bunda hiçbir
değişiklik yapmıyorsunuz, bunu değiştirmiyorsunuz ama personelin atanmasını,
görevden alınmasını, cezalandırılmasını İçişleri Bakanlığına bırakıyorsunuz.
Kanun kendi içinde çelişir, böyle bir düzenleme olamaz. O zaman siz ne
yapmalısınız? Sahil Güvenlik Komutanlığını yeniden tümüyle düzenlemelisiniz;
aksi hâlde, böyle bir düzenleme hem Türk Silahlı Kuvvetlerine hem Sahil
Güvenlik Komutanlığına hiç istemedikleri hâlde siyasallaşma yolunu açar değerli
arkadaşlarım. Gelin, bundan vazgeçin. Bu, Türkiye'nin yararına değildir. Türk
Silahlı Kuvvetlerinin siyasallaşması Türkiye'nin yararına değildir. 
Siz şimdi Sahil Güvenlik Komutanlığındaki
Kurmay Başkanının atanmasını bile İçişleri Bakanına veriyorsunuz, bölge
komutanlarının atanmasını İçişleri Bakanına veriyorsunuz. Böyle bir Silahlı
Kuvvetler düşünülebilir mi? O zaman tümüyle Silahlı Kuvvetlerden alın, ona göre
düzenleme yapın. Yani, hem o hem o olmaz, ikisi bir arada olmaz değerli
arkadaşlarım.
Siz şimdi kurumları bu şekilde
zayıflatıyorsunuz, kurumları bu şekilde zayıflattıktan sonra da tartışılır hâle
getiriyorsunuz. Aynen nerede olduğu gibi? MİT’te olduğu gibi, Millî İstihbarat
Teşkilatı Müsteşarlığında olduğu gibi. MİT, Türkiye'nin bekası açısından önemli
bir kurumdur ama siz, yaptığınız uygulamalarla, yaptığınız düzenlemelerle onu
da tartışılır hâle getirdiniz. Millî İstihbarat Müsteşarını tamamen partinin
bir memuru gibi değerlendiriyorsunuz. Değerli arkadaşlarım, bu yanlıştır. 
Bakın, Millî İstihbarat Teşkilatı
Müsteşarı atanması yönünden özel usule tabi -daha önce de söyledim- atanmadan
evvel Millî Güvenlik Kurulunda görüşülüyor. Başka ne var? Yargılanması özel bir
usule tabi, Genelkurmay Başkanının tabi olduğu usule tabi. Ama kanun koyucu,
MİT Müsteşarının politikaya gireceğini, politikadan sonra tekrar MİT
Müsteşarlığına atanacağını öngörmediği için onunla ilgili bir düzenleme
yapmamış. Bir astsubayın aday olabilmesi için görevden ayrılması gerekiyor ve
bir daha da dönemiyor ama MİT Müsteşarı aday oluyor ve tekrar dönebiliyor.
Böyle bir şey düşünülemez. Niye? Demin de söylediğim gibi, kanun koyucu öyle
bir şey öngörmemiş, öyle bir şeyin olabileceğini tahayyül etmemiş ama siz bunun
tersini yaptınız.
Başka ne var? Şimdi, başka bir konuya
dikkat çekiyorum değerli arkadaşlar. Altı yıl evvel, Manisa’da bulunduğu
sırada, Ankara’da Bülent Arınç’a suikast yapılacağı yolunda bir şayia çıktı,
soruşturma yapıldı vesaire. İşte, krokiler bulundu, yok, Bülent Arınç’ın evinin
krokisi vesaire. Krokinin bilgisayar tamircisine ait olduğu görüldü ve altı yıl
sonra takipsizlik kararı verildi ama siz buna dayanarak Seferberlik Tetkik
Kurulunda, Kozmik Oda’da yirmi altı gün süreyle, naklen yayınlanmak suretiyle
de arama yaptınız. Ne oldu, sonuç ne oldu? Bir şey elinize geçti mi? Ama o
kurumlar yıprandı, insanlar eziyet çekti, insanlar geleceklerinden yoksun
kaldılar, bir tasfiye hareketi başlatıldı ve siz de buna alet oldunuz ve şimdi
de diyorsunuz ki: “Paralel yapı.” Şimdi, başka bir yapı oluşturma
derdindesiniz. 
Bu yapı da size hayır getirmeyecektir
diyorum, saygılar sunuyorum, sağ olun. (CHP sıralarından alkışlar)
BAŞKAN – Teşekkür ederim Sayın
Serindağ.
BAŞKAN – Önergeyi oylarınıza sunuyorum…
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Karar yeter sayısı arayacağım.
Kabul edenler… Kabul etmeyenler… Karar
yeter sayısı vardır, kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2692
sayılı Kanunun 18 inci maddesine aşağıdaki üçüncü fıkra eklenmiştir.
"Sahil güvenlik bölge komutanları
hakkında mülki görevleri açısından konuşlu bulundukları yerin valisi tarafından
her yılsonunda, askeri görevleri haricindeki diğer görevleri ile ilgili olarak
değerlendirme raporu düzenlenir. Değerlendirme raporları personelin terfi,
ödüllendirme, atama ve yer değiştirmesinde dikkate alınır. Değerlendirme
raporlarının içeriği ve düzenleme esasları, Milli Savunma Bakanlığının görüşü
alınarak İçişleri Bakanlığı tarafından çıkarılacak yönetmelikle
düzenlenir."" şeklindeki 61 inci maddesinin aşağıdaki şekilde
değiştirilmesini arz ve teklif ederiz.
"MADDE 61- 2692 sayılı Kanunun 18
inci maddesine aşağıdaki üçüncü fıkra eklenmiştir.
"Sahil güvenlik bölge komutanları
hakkında mülki görevleri açısından konuşlu bulundukları yerin valisi tarafından
her yılsonunda, mülki görevleri ile ilgili olarak değerlendirme raporu
düzenlenir. Değerlendirme raporlarının içeriği ve düzenleme esasları, Milli
Savunma Bakanlığının görüşü alınarak İçişleri Bakanlığı tarafından çıkarılacak
yönetmelikle düzenlenir.""
Hasan Hüseyin
Türkoğlu (Osmaniye) ve arkadaşları
BAŞKAN – Komisyon,
katılıyor musunuz? 
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkan.
BAŞKAN –
Hükûmet? 
İÇİŞLERİ BAKANI
SEBAHATTİN ÖZTÜRK – Katılmıyoruz Sayın Başkan. 
BAŞKAN – Sayın Emin Çınar, Kastamonu
Milletvekili.
Buyurunuz. (MHP sıralarından alkışlar)
EMİN ÇINAR (Kastamonu) – Sayın Başkan,
değerli milletvekilleri; görüşülmekte olan 684 sıra sayılı Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 61’inci maddesinde Milliyetçi Hareket
Partisi Grubu olarak vermiş olduğumuz değişiklik önergesi üzerine söz almış
bulunmaktayım. Yüce heyetinizi saygılarımla selamlarım.
Amacı ve gayesi
ülkemize AKP diktatöryasını getirmek olan iktidar, bu hedefini gerçekleştirebilmek
için gerekli yasal düzenlemeleri sayısal çoğunluğuna dayanarak gerçekleştirmek
için her türlü yola başvurmakta, hukuku hiçe sayarak hareketlerine devam
etmektedir. Görüştüğümüz
bugünkü kanun tasarısı da bunun ispatı olmuştur. “İç güvenlik paketi” adıyla
servis edilen bu kanun tasarısı, Terörle Mücadele Kanunu’ndan tutun da Mera
Kanunu’na kadar birçok yasada değişiklik öngören bir çuvala dönüşmüş, ülkemiz
yerine AKP’ye hizmet eden anlayışla ve bilinçle hazırlanmıştır. 
PKK’nın ve dış mihrakların aklıyla
hareket eden, on iki yılda ülkemizin aydınlığını icraatlarıyla karartan AKP,
diktatörya düzenini kurmak için her türlü hukuksuzluğu yaparak kanunlar
çıkartmaktadır. Huzur ve güvenliğimizin her geçen gün bozulduğu, genç
kızlarımızın hunharca katledildiği, sokaklarda yürümenin tehlikeli hâle
geldiği, PKK’lı teröristlerin keyfince hareket ettiği, canibaşı Abdullah
Öcalan’ın barış elçisine dönüştürüldüğü ülkemizde “iç güvenlik” kisvesi altında
Meclise getirilen bu tasarının kanunsuzluğa makyaj, Hükûmetin gizli gündemine
yasal kılıf oluşturduğu aşikârdır. 
AKP, ülkemizde barış, huzur ve refah
yerine kendi egemenliğini, yandaşlarının zenginliğini ve yere göğe
sığdıramadıkları kurucu liderinin diktatöryasını arzulamaktadır. AKP tarafından
hazırlanan kanun tasarılarının özensizliği, hukuktan ve kanun yapma tekniğinden
uzak oluşu, Anayasa hükümlerine aykırılığı, komisyonlarda yeterince
görüşülmemesi, hatalı yazılması ve kendi milletvekillerinin bile çıkan
yasalardan haberdar olmaması neye hizmet ettiklerinin açıkça bir göstergesi
olmuştur. 
Yangından mal kaçırır gibi kanun çıkartmak, bir de bunları
meydanlarda demokrasi masalları olarak anlatmak ikiyüzlülükten başka bir şey
değildir. Adalet ve Kalkınma Partisi, demokrasi söylemlerini kendisine kalkan
edinmiş ancak demokrasiden zerre kadar anlamayan, anlamak istemeyen bir
zihniyettir. On iki yılda ülkemizde yapılanlar, yaşananlar, demokrasinin ne
kadar geliştiğinin ve geliştirildiğinin açık bir göstergesidir. “İç güvenlik
paketi” adı altında, bu kanun boyunca gürültü patırtıya rağmen sadece talimatla
parmak indirip kaldırarak çıkartılmaya çalışılan da söylediklerimin bir başka
ispatıdır. AKP olarak bu kanunla ne memleketi ne de Türk milletini
düşünüyorsunuz; Yine düşündüğünüz, kendiniz ve âli çıkarlarınızdır. 
Bu kanunla yapmak istediğiniz, devletin
bütün kurumlarında tahribat yaparak devletin hafızasını yok etmeye çalışmak ve
akabinde 17-25 Aralıkta ayyuka çıkan kendi yolsuzluğunuzu ve hukuksuzluğunuzu
ortadan kaldırmaktadır. Ancak şunu iyi biliniz ki yaptığınız her türlü
yolsuzluk ve hukuksuzluk aziz milletimizin hafızalarına ve vicdanlarına
kazınmıştır. Bu yapılanların hesabı günü geldiğinde mutlaka sorulacaktır.
Bilinmelidir ki hiçbir siyasi erk
ilelebet iktidarda kalmamış ve kalmayacaktır. Kendi çıkarları için her şeyi
yapan ve yapmaya devam eden AKP iktidarı bir gün mutlaka gidecek ve
yaptıklarının hesabını verecektir. Bir gün gelecek, AKP’yi ne çıkardığı
kanunlar ne de atadığı memurlar kurtaracaktır. Yapılanların hesabı tek tek
sorulacak, kendi çıkar ve menfaatleri için her türlü yolsuzluk ve hukuksuzluğu
yapanlar yaptıklarının altında kalacaktır. 
Aziz milletimiz, Türkiye Büyük Millet
Meclisi çatısı altında yolsuzlukları aklayanları vicdanında sonsuza dek
affetmeyecektir. Bugünkü iktidar milletimizin vicdanlarında açtığı karanlık
sayfalarda yerini alacak, öyle de anılacaktır. 
Bu vesileyle, vermiş olduğumuz
değişiklik önergemize desteklerinizi bekliyor, yüce heyetinizi saygılarımla
selamlıyorum. (MHP sıralarından alkışlar)
BAŞKAN – Teşekkür ederim Sayın Çınar.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
Yeni madde ihdasına dair bir adet
önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın
"2692 sayılı Kanunun 18 inci maddesine aşağıdaki üçüncü fıkra eklenmiştir.
"Sahil güvenlik bölge komutanları
hakkında mülki görevleri açısından konuşlu bulundukları yerin valisi tarafından
her yıl sonunda, askeri görevleri haricindeki diğer görevleri ile ilgili olarak
değerlendirme raporu düzenlenir. Değerlendirme raporları personelin terfi,
ödüllendirme, atama ve yer değiştirmesinde dikkate alınır. Değerlendirme
raporlarının içeriği ve düzenleme esasları, Millî Savunma Bakanlığının görüşü
alınarak İçişleri Bakanlığı tarafından çıkarılacak yönetmelikle
düzenlenir."" şeklindeki 61 inci maddesinden sonra gelmek üzere
aşağıdaki maddenin ihdas edilmesini ve diğer maddelerin buna göre teselsül
ettirilmesini arz ve teklif ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Bülent Belen
 Tekirdağ…
HASAN HÜSEYİN TÜRKOĞLU (Osmaniye) –
Başkanım, çekiyoruz.
BAŞKAN – Çekildi.
Bir önerge daha var, onu da okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun; 61. Maddesinden
sonra aşağıdaki maddenin eklenmesini ve madde numaralarının buna göre teselsül
ettirilmesini arz ve teklif ederiz.
 Ali Serindağ Ensar
Öğüt Haydar Akar
 Gaziantep Ardahan Kocaeli…
ALİ SERİNDAĞ (Gaziantep) – Çekiyoruz
efendim. 
BAŞKAN – Çekildi.
Madde 62’de bir adet Anayasa’ya
aykırılık, iki adet de değişiklik önergesi olmak üzere üç adet önerge var,
sırasıyla okutup işleme alacağım. 
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2692
sayılı Kanuna 21 inci maddesinden sonra gelmek üzere aşağıdaki 21/A maddesi
eklenmiştir.
"Görevden uzaklaştırma
MADDE 21/A- Askeri nitelikte olmayan
görevleri sebebiyle işledikleri iddia edilen bir suçtan dolayı görevi başında
kalmasında sakınca görülen Sahil Güvenlik Komutanlığı personeli, İçişleri
Bakanı tarafından görevinden uzaklaştırılabilir. Gerektiğinde Sahil Güvenlik
Komutanı da bu konuda teklifte bulunabilir. Görevden uzaklaştırılan personel
hakkında en geç on gün içinde ön inceleme veya soruşturmaya başlanır. 353
sayılı Kanun, 926 sayılı Kanun ve 31/1/2013 tarihli ve 6413 sayılı Türk Silahlı
Kuvvetleri Disiplin Kanununda yer alan geçici olarak işten el çektirme, açığa
çıkarma, açığa alınma ve geçici süre ile görevden uzaklaştırmaya ilişkin
hükümler saklıdır.
Sivil memurların görevden
uzaklaştırılmaları 657 sayılı Kanun hükümlerine tabidir."" şeklindeki
62 nci maddesinin aşağıdaki şekilde değiştirilmesini arz ve teklif ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Bülent Belen Alim
Işık Mesut Dedeoğlu
 Tekirdağ Kütahya Kahramanmaraş
 Seyfettin Yılmaz Emin
Çınar Ali Uzunırmak
 Adana Kastamonu Aydın
"MADDE 62- 2692 sayılı Kanuna 21
inci maddesinden sonra gelmek üzere aşağıdaki 21/A maddesi eklenmiştir.
"Görevden uzaklaştırma
MADDE 21/A- Mülki görevleri sebebiyle
işledikleri iddia edilen bir suçtan dolayı görevi başında kalmasında sakınca
görülen Sahil Güvenlik Komutanlığı personeli, Sahil Güvenlik Komutanının
teklifi ile İçişleri Bakanı tarafından görevinden uzaklaştırılabilir. Görevden
uzaklaştırılan personel hakkında en geç on gün içinde ön inceleme veya
soruşturmaya başlanır. 353 sayılı Kanun, 926 sayılı Kanun ve 31/1/2013 tarihli
ve 6413 sayılı Türk Silahlı Kuvvetleri Disiplin Kanununda yer alan geçici
olarak işten el çektirme, açığa çıkarma, açığa alınma ve geçici süre ile
görevden uzaklaştırmaya ilişkin hükümler saklıdır.
Sivil memurların görevden
uzaklaştırılmaları 657 sayılı Kanun hükümlerine tabidir.""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2692 sayılı Kanuna 21 inci
maddesinden sonra gelmek üzere aşağıdaki madde eklenmiştir. 
“Görevden uzaklaştırma
MADDE 21/A- Askerî nitelikte olmayan
görevleri sebebiyle işledikleri iddia edilen bir suçtan dolayı görevi başında
kalmasında sakınca görülen Sahil Güvenlik Komutanlığı personeli, İçişleri
Bakanı tarafından görevinden uzaklaştırılabilir. Gerektiğinde Sahil Güvenlik
Komutanı da bu konuda teklifte bulunabilir. Görevden uzaklaştırılan personel
hakkında en geç on gün içinde ön inceleme veya soruşturmaya başlanır.
25/10/1963 tarihli ve 353 sayılı Askerî Mahkemeler Kuruluşu ve Yargılama Usulü
Kanunu, 27/7/1967 tarihli ve 926 sayılı Türk Silâhlı Kuvvetleri Personel Kanunu
ve 31/1/2013 tarihli ve 6413 sayılı Türk Silahlı Kuvvetleri Disiplin Kanununda
yer alan geçici olarak işten el çektirme, açığa çıkarma, açığa alınma ve geçici
süre ile görevden uzaklaştırmaya ilişkin hükümler saklıdır.
Sivil memurların görevden
uzaklaştırılmaları 657 sayılı Kanun hükümlerine tabidir.""
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Ali
Haydar Öner Celal Dinçer
 Çanakkale Isparta İstanbul
 Mevlüt Dudu
 Hatay
BAŞKAN – Şimdi, Anayasa’ya aykırılık
önergesini okutup işleme alacağım.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun tasarısının
62 nci maddesinin Anayasa'ya aykırılık nedeniyle tasarı metninden çıkarılmasını
arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Hüsamettin Zenderlioğlu Abdullah
Levent Tüzel Demir Çelik
 Bitlis İstanbul Muş
 Erol Dora
 Mardin
BAŞKAN – Komisyon katılıyor mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) - Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Muş Milletvekili Sayın Demir
Çelik, buyurunuz.
DEMİR ÇELİK (Muş) – Teşekkür ediyorum
Sayın Başkanım.
Sayın Başkanım, değerli
milletvekilleri; 684 sıra sayılı Kanun Tasarısı’nın 62’nci maddesi üzerine
partim adına söz almış bulunmaktayım. Sizleri saygıyla selamlıyorum.
Sayın Başkan, değerli milletvekilleri;
bir kanundan, yasadan murat edilen şey adalet, hukuk, özgürlük ve barışsa tam
da yasama faaliyetinin kendisidir. Bir kanun ve yasadan murat edilen şey
savaşsa, hükümranlıksa, hegemonik ve tahakkümcü gücün sürdürülebilirliğine
hizmet ise demokratik ülkenin yasama faaliyetinin kendisi değildir. O nedenle,
atacağımız her adımın evrensel hukuka, demokratik toplum hukukuna uygunluğu
kriteri göz önünde bulundurulması gereken en temel olgudur. Biz demokratik
toplum hukukunu hiçe sayarsak, biz evrensel hukuk dışı bir uygulamayla,
küreselleşmenin bu boyutunda, iletişimin devrimsel, devasa hamlelerinin
yaşandığı günümüz dünyasında, onlardan azade ve uzak bir noktada kendimizi
bloke etmiş olur, siyaseten kuşatmış oluruz. O nedenle, deminki konuşmamdan da
anlaşılması gereken şey, sivilleşme isteniyorsa, demokratikleşme isteniyorsa,
halk iradesinin üzerindeki tahakkümün kaldırılması olması gereken tek adımdır. 
Millî Güvenlik Kurulunu kaldırmadığınız
sürece, antidemokratik Anayasa yerine eşitlikçi, özgürlükçü, sivil bir
anayasayı var etmediğiniz sürece, halklarınızdan, inançlarınızdan,
vatandaşlarınızdan korkmaya devam ettiğiniz sürece sığınacağınız tek olgu
güvenliktir, güvenlikçi politikalardır ama siz öncelikle kendinize olan öz
güveniniz, bu öz güveniniz üzerine geliştireceğiniz yeni toplumsal konsensüsle
insani, vicdani ve siyasal etik kuralları itibarıyla hareket etmeye
başladığınızda, korkulardan sıyrılmış, öz güvenin sağladığı yeni bir kimlik ve
ruhla siz, komşunuzdan, vatandaşınızdan, halklarınızdan korkmak yerine onların
yarattığı sinerjiyle birlikte değişimin, dönüşümün temel dinamiği olursunuz. 
Bakınız, Orta Doğu yeniden karılıyor,
şekillendiriliyor. Orta Doğu’da rol almak, rol modelliği yüklenmek
istiyorsanız, değişen, dönüşen dünyanın tam da merkezîleştiği Orta Doğu’da yeni
bir kimlik, yeni bir toplumsal konsensüse “Biz de varız.” diyorsanız dünün
güvenlikçi, inkârcı, asimilasyonist politikaları yerine bugünün yeni ruhuna,
barışçıl, demokratik, özgürlükçü ruhuna denk düşen bir ilişkiyi var etmemiz
gerekiyor. O nedenle, kamu dediğiniz şey sadece ve tek başına kışla değildir,
polis karakolu değildir; Kamu dediğiniz şey, evinden sokağına, sokağından
devletine, devletiyle birlikte siyasal, sosyal, kültürel faaliyetler bütünüdür
yani üretimdir, emektir, düşünmedir, düşündüğünü örgütleyebilmedir,
örgütlendiği üzerine de yaşama katılmadır. Demokratik katılımcılıktan yoksun
bıraktığınızda, sanatı, edebiyatı, kültürü üretmediğinizde, emeğin kendisini
örgütleyip özgürlük temelinde hakların arayışını kısıtladığınızda orada değişim
de dönüşüm de olmayacağı gibi, tahakküme razı edilmiş, ikna edilmiş toplumun
pasif, edilgen, biat kültürüne razı edilmiş kişisini bulursunuz, toplumunu
bulursunuz. O nedenle, kamusal alan camidir, sinemadır, tiyatrodur, sinagogdur,
cemevidir, kilisedir. Bu nedenle, kamu dediğiniz şey, hayatın bizatihi
ekolojik, kadın özgürlükçü paradigmasının var olduğu alanların tümüdür. Bu
alanları yok sayıp, onların üstüne varsa yoksa güvenlikçi politikalarla toplumu
kontrol altına almaya çalıştığınızda belki bugünü kurtarmış olursunuz ama
güneşin balçıkla sıvanmayacağı gerçekliğine binaen, o karanlık, zifiri geceyi,
parlayacak, patlayacak ve aralayacak olan güneş, bizi aydınlatmaya da, ışıtmaya
da devam edecektir. 
(Mikrofon elektronik cihaz tarafından
kapatıldı)
DEMİR ÇELİK (Devamla) - Bu nedenle, yol
yakınken bu güvenlikçi anlayışlardan uzak, özgürlükçü, demokratik, barışçıl bir
ülkenin arayışı içerisinde olmamız gerektiğini ifade ediyor, bu paketin geri
çekilmesini bir kez daha dikkatlerinize sunuyor, saygılar sunuyor, iyi geceler
diliyorum. (HDP ve CHP sıralarından alkışlar)
BAŞKAN – Teşekkür ederim.
ADİL ZOZANİ (Hakkâri) – Karar yeter
sayısı...
BAŞKAN – Karar yeter sayısı arayacağım.
Önergeyi oylarınıza sunuyorum: Kabul
edenler… Kabul etmeyenler… Karar yeter sayısı vardır, önerge reddedilmiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2692 sayılı Kanuna 21 inci
maddesinden sonra gelmek üzere aşağıdaki madde eklenmiştir. 
"Görevden uzaklaştırma
MADDE 21/A- Askerî nitelikte olmayan
görevleri sebebiyle işledikleri iddia edilen bir suçtan dolayı görevi başında
kalmasında sakınca görülen Sahil Güvenlik Komutanlığı personeli, İçişleri
Bakanı tarafından görevinden uzaklaştırılabilir. Gerektiğinde Sahil Güvenlik
Komutanı da bu konuda teklifte bulunabilir. Görevden uzaklaştırılan personel
hakkında en geç on gün içinde ön inceleme veya soruşturmaya başlanır. 25/10/1963
tarihli ve 353 sayılı Askerî Mahkemeler Kuruluşu ve Yargılama Usulü Kanunu,
27/7/1967 tarihli ve 926 sayılı Türk Silâhlı Kuvvetleri Personel Kanunu ve
31/1/2013 tarihli ve 6413 sayılı Türk Silahlı Kuvvetleri Disiplin Kanununda yer
alan geçici olarak işten el çektirme, açığa çıkarma, açığa alınma ve geçici
süre ile görevden uzaklaştırmaya ilişkin hükümler saklıdır.
Sivil memurların görevden
uzaklaştırılmaları 657 sayılı Kanun hükümlerine tabidir.""
şeklindeki 62. maddesinin Tasarı
metninden çıkarılmasını arz ve teklif ederiz.
Ali Serindağ
(Gaziantep) ve arkadaşları
BAŞKAN – Komisyon katılıyor mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Kim konuşacak?
Sayın Mevlüt Dudu, Hatay Milletvekili,
buyurunuz. (CHP sıralarından alkışlar)
MEVLÜT DUDU (Hatay) – Sayın Başkan,
değerli milletvekilleri; yüce Meclisi saygıyla selamlıyorum.
684 sıra sayılı Kanun Tasarısı’nın
62’nci maddesiyle ilgili olarak Cumhuriyet Halk Partisinin verdiği önerge
üzerinde söz almış bulunuyorum. 
Değerli milletvekilleri, yine öyle bir
tasarıyla karşı karşıyayız ki Anayasa’nın 19, 20, 21, 22 ve 34’üncü
maddelerinde sağlanan güvencelere aykırı, Anayasa’nın değiştirilmesi teklif
dahi edilemeyecek 2’nci maddesinde belirtilen insan haklarına saygılı hukuk
devleti ilkesine aykırı, Türkiye Cumhuriyeti’nin imzalayıp onayladığı ve
uygulamakla yükümlü olduğu Avrupa İnsan Hakları Sözleşmesi’ne aykırı, Birleşmiş
Milletler İnsan Hakları Sözleşmesi’ne aykırı, Avrupa Birliği Temel Haklar
Bildirgesi’nin 48’inci maddesinde ifade edilen masumiyet karinesine aykırı. 
Değerli milletvekilleri, iç güvenlik
paketinde amaç, polisin yetkilerini artırarak yargıyı sistemin dışında bırakmak,
özgürlükleri büsbütün daraltmak ve toplumsal muhalefeti bastırmaktır. Ülkemizde
her geçen gün AKP baskısı artıyor, AKP ancak böyle ayakta kalabileceğine
inanıyor. Bu tasarı işte böyle bir zihniyetin ürünüdür. 
Bu ülkede son zamanlarda yaşanan olaylar
hukuksuzluğun diz boyu olmasının sonuçlarıdır. Başbakan, Başbakan olduğuna ne
kendini ne de halkı inandıramıyor. Cumhurbaşkanı, Cumhurbaşkanının tarafsız
olması gerektiğinden habersiz, kendisini hâlâ Başbakan ve AKP Genel Başkanı
zannediyor. Eskiden Türkiye Büyük Millet Meclisinde yaptığı grup toplantılarını
unutamamış, şimdi her hafta muhtarları kaçak saraya toplayıp onlara grup
toplantısı yapıyor. 
RECEP ÖZEL (Isparta) – Sizin başka
işiniz yok mu?
MEVLÜT DUDU (Devamla) – Mitingler
yapıyor, AKP’ye oy istiyor, hatta halkı tehdit ediyor, “Güzellikle 400 vekil
getirin.” diyor. 
SADIK BADAK (Antalya) – Boş boş
konuşuyorsun!
MEVLÜT DUDU (Devamla) – Dinle, dinle,
dinle. 
RECEP ÖZEL (Isparta) – Başka işiniz yok
mu sizin ya?
MEVLÜT DUDU (Devamla) – Biz de “Güzellikle
olmazsa ne olacak?” demekten kendimizi alamıyoruz tabii ki. Anayasa’ya, hukuk
sistemine ve devlet düzenine karşı işlenen suçlara kılıf uydurmak ve polis
devleti yaratmak için torba torba geçirilen kanun tekliflerine şimdi de bu
kanun ekleniyor. O değil de bu faşist yasanın, bu zulüm yasasının topluma âdeta
bir demokrasi ve özgürlük reformu gibi sunulmasını anlamak gerçekten mümkün
değildir. Hâlâ 12 Eylül yasalarının arkasına sığınan; Gezi’de 8 kişinin ölümü,
onlarca kişinin sakat kalması ve binlerce kişinin yaralanması üzerine “Emri ben
verdim.” diyen, bundan bir destan olarak söz eden, 13 yaşındaki Berkin Elvan’ı
ve acılı annesini terörist olmakla suçlayıp meydanlarda yuhalatan bir
zihniyetten demokrasi ve özgürlük beklemek bizim aklımızla da bu halkın aklıyla
da alay etmektir. Bu gidiş, gidiş değildir; sizi uyarıyoruz arkadaşlar. 
Değerli
milletvekilleri, dönemin Başbakanına ve bakanlarına Pensilvanya’yla ilgili
sorular sorulduğunda “Kendisini çok iyi biliriz.” ya da “Ne istedilerse
verdik.” tarzında cevap verenler, şimdilerde onlara “paralel yapı” demeye
başladı. Yıllarca yan yana durdunuz; hukuk, emniyet, adalet, eğitim, sağlık ve
birçok alanda birlikte bir yapılanma içine girdiniz. Düzen kurulmuş, işler
yolundayken 17 Aralık sabahı bir deprem oldu, yolsuzluk ve hırsızlıklar ortaya
çıktı. Suç ortaklarınız bir anda “paralel yapı” ve “darbeci” oldu. Böcekler
ortaya çıktı, senaryolarla var edilen Ergenekon yok oldu, Balyoz kırıldı,
üstüne üstlük “Bütün bunlar bir kumpastı.” denildi. 
Peki, ben size
soruyorum: Hükûmet şikâyet etme makamı mıdır yoksa icraat makamı mıdır? On iki
yıllık iktidar sürecinin sonunda, bir Başbakanın “Paralel yapı devleti teslim
almış.” diyerek şikâyet etme hakkı var mıdır? Elbette yoktur. Eğer birilerinin
devleti teslim aldığını iddia ediyorsanız, o zaman teslim eden kimdir? Tabii ki
sizsiniz. Bunu itiraf eden bir iktidarın yapması gereken, emaneti sahibine yani
millete iade etmektir. Bunu siz yapmadınız ama emin olun, 7 Haziranda millet
emaneti sizden alacak ve onu taşıyacak ciddiyet ve sorumluluğa sahip olana yani
Cumhuriyet Halk Partisine teslim edecektir. 
Saygılar
sunuyorum. (CHP sıralarından alkışlar) 
BAŞKAN –
Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Diğer önergeyi okutuyorum:
 Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2692 sayılı Kanuna 21 inci
maddesinden sonra gelmek üzere aşağıdaki 21/A maddesi eklenmiştir.
"Görevden uzaklaştırma
MADDE 21/A- Askeri nitelikte olmayan
görevleri sebebiyle işledikleri iddia edilen bir suçtan dolayı görevi başında
kalmasında sakınca görülen Sahil Güvenlik Komutanlığı personeli, İçişleri
Bakanı tarafından görevinden uzaklaştırılabilir. Gerektiğinde Sahil Güvenlik
Komutanı da bu konuda teklifte bulunabilir. Görevden uzaklaştırılan personel
hakkında en geç on gün içinde ön inceleme veya soruşturmaya başlanır. 353
sayılı Kanun, 926 sayılı Kanun ve 31/1/2013 tarihli ve 6413 sayılı Türk Silahlı
Kuvvetleri Disiplin Kanununda yer alan geçici olarak işten el çektirme, açığa
çıkarma, açığa alınma ve geçici süre ile görevden uzaklaştırmaya ilişkin
hükümler saklıdır.
Sivil memurların görevden
uzaklaştırılmaları 657 sayılı Kanun hükümlerine tabidir." şeklindeki 62
nci maddesinin aşağıdaki şekilde değiştirilmesini arz ve teklif ederiz.
"MADDE 62-2692 sayılı Kanuna 21
inci maddesinden sonra gelmek üzere aşağıdaki 21/A maddesi eklenmiştir.
"Görevden uzaklaştırma
MADDE 21/A- Mülki görevleri sebebiyle
işledikleri iddia edilen bir suçtan dolayı görevi başında kalmasında sakınca
görülen Sahil Güvenlik Komutanlığı personeli, Sahil Güvenlik Komutanının
teklifi ile İçişleri Bakanı tarafından görevinden uzaklaştırılabilir. Görevden
uzaklaştırılan personel hakkında en geç on gün içinde ön inceleme veya
soruşturmaya başlanır. 353 sayılı Kanun, 926 sayılı Kanun ve 31/1/2013 tarihli
ve 6413 sayılı Türk Silahlı Kuvvetleri Disiplin Kanununda yer alan geçici
olarak işten el çektirme, açığa çıkarma, açığa alınma ve geçici süre ile
görevden uzaklaştırmaya ilişkin hükümler saklıdır.
Sivil memurların görevden
uzaklaştırılmaları 657 sayılı Kanun hükümlerine tabidir.""
 Ali
Uzunırmak (Aydın) ve arkadaşları
BAŞKAN – Komisyon katılıyor musunuz?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan.
BAŞKAN – Hükûmet? 
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Sayın Ali Uzunırmak, Aydın
Milletvekili, buyurunuz. (MHP sıralarından alkışlar)
ALİ UZUNIRMAK (Aydın) – Teşekkür
ediyorum Sayın Başkan.
62’nci madde üzerinde verdiğimiz
önergede söz aldım. Hepinize en derin saygılarımı sunuyorum.
Değerli milletvekilleri, tabii ki
yasama organı torba yasalarla ta milattan önce Roma hukukunun bile yasakladığı
bir metodu uyguluyor ve bunun adına da “ileri demokrasi” deniyor.
Değerli milletvekilleri, milattan önce
98 yılında Roma hukukunun bile yasakladığı bir torba yasa görüşmesini eğer
hakikaten çağdaş bir demokrasinin görüşebildiğini iddia ediyorsanız bu çok
büyük bir garabettir. Özendiğiniz başkanlık sistemindeki Amerika Birleşik
Devletleri’nde 48 eyaletten 43’ünde torba yasa yasaklanmış anayasal olarak.
Nasıl böyle bir torba yasayı görüşüyoruz? Molotofla, yüz kapatmakla aynı teklif
içerisinde devletin kurumlarının hiyerarşisini değiştiren, yapıyı tümden
değiştiren; vatandaşa mutedil görünebilecek, belki bizim bile birçoğunu
destekleyebileceğimiz, hatta kabul oyu verdiğimiz molotof gibi, bonzai gibi
konuları getiriyorsunuz, devletin hiyerarşisini değiştiren maddelerle beraber
aynı torbada oylatıyorsunuz. Buradan bir netice, bir akıl, bir ahlak bekliyor
musunuz değerli milletvekilleri? 
Türkiye’nin problemi acaba kanun
yokluğu mudur veya birtakım bahanelerle çıkarttığınız kanunlar mıdır? Bunu
aklıselimle düşünmenizi rica ediyorum. Bakın, eğer biraz araştırırsanız 2000,
2001, 2002 yıllarında terörle mücadelede, o günkü kanunlar çerçevesinde –ki siz
on defa değiştirdiniz bu kanunları- terör 6 şehide düşmüş ve terör olayları
sayısı 164’e düşmüş. 2002 yılında iktidara geldiğinizde ve bugün Oslo
anlaşmasından sonra, Türk Silahlı Kuvvetleri ve Emniyetimizle beraber 448’e
çıkmış şehit sayısı, olay sayısı da 1.300’lü, 1.600’lü rakamlara çıkmış. Demek
ki kanun yokluğundan değil, yönetememekten kaynaklanan bir sıkıntı var. 
Tabii ki bakın, siz şimdi molotofu
iddia ediyorsunuz ve biz de buna destek verdik, her şeye rağmen destek verdik
gene ama biraz araştırmıyor musunuz değerli milletvekilleri? 1 Temmuz 2014
tarihinde gazeteler yazıyor; “Molotof attığı iddiasıyla on bir yıl cezaya çarptırıldı.”
diyor. Demek ki molotofla ilgili ceza yetersizliği diye bir şey yok, daha da
ağırlaştırılıyor. 6-7 Ekim Kobani eylemleri sırasında bir protestocunun taş
atmasının neticesinde Sadi İbiş isimli vatandaşın yüz beş yıl hapis istemiyle
yargılandığını yazıyor gazeteler. Nasıl “Kanun yetersiz.” diyorsunuz? Acaba,
psikolojik harekât olarak bu gibi harekâtlarla siz, devletin hiyerarşisini
değiştirmekte bunları bir vesile olarak mı kullanıyorsunuz? Evet, bunları bir
vesile olarak kullanıyorsunuz. Siz korkuyorsunuz. “Siz” derken iktidardaki
yönetenler korkuyor. Buradaki birçok arkadaşımız bunları bile araştırmıyor. 
Bakın değerli milletvekilleri, 163 bin
insan Türkiye’de cezaevlerinde hükümlü ve tutuklu olarak kalıyor. 200 bin
civarında insanda gıyabi tevkif var. 7,5 milyon civarında dosya üst ve yerel
mahkemelerde, bu dosyaların yüzde 67’si ekonomik suç ve 2,5 milyonu üst
mahkemelerde bunların. 7,5 milyon dosyanın yüzde 67’si ekonomik suç. Türkiye’de
ekonominin iyi olduğundan bahsediyorsunuz, halkın refah içerisinde olduğundan
bahsediyorsunuz. 7,5 milyon dosyanın suç işleme yaş oranlarını falan
aldığınızda, hemen hemen herkes suçlu durumda. 
Bakın, doğru değerlendirmiyorsunuz
olayları. Halkı öyle bir psikolojiye itiyorsunuz ki… Somali yardımıyla, başka
yardımlarla övünüyorsunuz ama bu ülke on iki yılda 112 milyar dolar borç faizi
ödemiş, 112 milyar dolar, sizin iktidarınızda. Peki, acaba, 112 dolar borç
faizi ödemek mi yoksa başkasına -artık miktarı ne olursa- yardım etmek mi ülke
için önemli? Bunlar nereden çıkıyor? Siz korkuyorsunuz. Bu yasaları aslında
terörle mücadele için değil, vereceğiz tavizlerde… Türk halkının genelinde,
Gezi olayları gibi başka olaylar karşısında korktuğunuz için bu yasaları
çıkartıyorsunuz. Aslında, vatandaşın geldiği ekonomik, sosyal, siyasi durumdan
korktuğunuz için bir baskı unsuru…
(Mikrofon otomatik cihaz tarafından
kapatıldı) 
ALİ UZUNIRMAK (Devamla) - …kurabilmek
için bu yasaları çıkartıyorsunuz, devletin hiyerarşisini değiştiriyorsunuz.
Onun için, bu yasayı bir zulüm yasası olarak niteliyoruz, desteklediklerimiz
hariç.
Teşekkür ediyorum. (MHP sıralarından
alkışlar) 
BAŞKAN – Teşekkür ederim Sayın
Uzunırmak.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
Beş dakika ara veriyorum.
Kapanma Saati:
01.14
ONUNCU OTURUM
Açılma Saati:
01.16
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 74’üncü Birleşiminin Onuncu Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
Komisyon? Yok.
Ertelenmiştir.
6’ncı sırada yer alan, Konya
Milletvekili Sayın Kerim Özkul ve Kırıkkale Milletvekili Sayın Ramazan Can ile
45 Milletvekilinin; Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifi ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkereleri’nin görüşmelerine başlayacağız.
6.- Konya Milletvekili Kerim
Özkul ve Kırıkkale Milletvekili Ramazan Can ile 45 Milletvekilinin; Bazı Kanun
ve Kanun Hükmünde Kararnamelerde Değişiklik Yapılması Hakkında Kanun Teklifi ve
Plan ve Bütçe Komisyonu Raporu ile Türkiye Büyük Millet Meclisi Başkanlığı ve
Plan ve Bütçe Komisyonu Başkanlığı Tezkereleri (2/2616) (S. Sayısı: 688)
BAŞKAN – Komisyon? Yok.
Ertelenmiştir.
Bundan sonra da komisyonun
bulunmayacağı anlaşıldığından, alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için 12
Mart 2015 Perşembe günü saat 14.00’te toplanmak üzere birleşimi kapatıyorum.
İyi geceler diliyorum.
Kapanma Saati:
01.17




(x) Bu açıklamaya ilişkin ifade 10/03/2015
tarihli 73’üncü Birleşim Tutanağı’nın 146’ncı sayfasında yer almıştır.


(xx) Bu açıklamaya ilişkin ifade
10/03/2015 tarihli 73’üncü Birleşim Tutanağı’nın 275i’nci sayfasında yer
almıştır.


(x) Bu düzeltmeye ilişkin ifadeler
10/3/2015 tarihli 73’üncü Birleşim Tutanağı’nın 216’ncı sayfasında yer
almaktadır.


(*) Bu düzeltmeye ilişkin ifadeler
10/03/2015 tarihli 73’üncü Birleşim Tutanağı’nın 178’inci sayfasında yer
almaktadır.


(x) 684 S.
Sayılı Basmayazı 19/2/2015 tarihli 58’inci Birleşim Tutanağı’na eklidir.




