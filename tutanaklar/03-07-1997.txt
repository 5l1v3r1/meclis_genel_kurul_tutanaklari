


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 30   
YASAMA YILI : 2



T. B. M. M.

TUTANAK DERGİSİ


115 inci Birleşim

3 . 7 . 1997  Perşembe




İ Ç İ N D E K İ
L E R


 DÖNEM : 20    CİLT : 30   
YASAMA YILI : 2



T. B. M. M.

TUTANAK DERGİSİ


115 inci Birleşim

3 . 7 . 1997  Perşembe




İ Ç İ N D E K İ
L E R


 I. - GEÇEN TUTANAK 
ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  TEZKERELER VE ÖNERGELER

1. - Millî Savunma Bakanlığı
ile Kara, Deniz ve Hava Kuvvetleri Komutanlıklarına
Bağlı Kurumlarda Döner Sermaye Teşkili ve
İşletilmesine İlişkin Kanunda Değişiklik
Yapılmasına Dair Kanun Tasarısının
(1/429) (S. Sayısı : 137) incelenmek üzere
geri gönderilmesine ilişkin Başbakanlık
tezkeresi (3/912)

IV. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - Kütahya Milletvekili Mustafa Kalemli, Anavatan
Partisi Genel Başkanı Rize Milletvekili Mesut Yılmaz,
Doğru Yol Partisi Genel Başkanı İstanbul
MilletvekiliTansu Çiller, Demokratik Sol Parti Genel Başkanı
İstanbul Milletvekili Bülent Ecevit, Cumhuriyet Halk
Partisi Genel Başkanı Antalya Milletvekili Deniz
Baykal ile 292 Milletvekilinin; Türkiye Cumhuriyeti Anayasasının
83 üncü Maddesinin Değiştirilmesine Dair Kanun
Teklifi ve Anayasa Komisyonu Raporu  (2/676) (S. Sayısı
: 232)

2. - Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Dernekler
Kanununda Değişiklik Yapılmasına Dair
Kanun Teklifi ve Antalya Milletvekili Deniz Baykal ve 29 Arkadaşının,
Gümüşhane Milletvekili M. Oltan Sungurlu ve 3
Arkadaşının, İstanbul Milletvekili
Bülent Ecevit ve 7 Arkadaşının, Benzer
Mahiyetteki Kanun Teklifleri ve Anayasa Komisyonu Raporu (2/730,
2/411, 2/450, 2/622) (S. Sayısı : 318)

3. - Denizli  Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Anayasa
Mahkemesinin Kuruluşu ve Yargılama Usulleri Hakkında
Kanunun  Bazı Maddelerinin Değiştirilmesine Dair
Kanun Teklifi ile Aynı Mahiyetteki Kanun Tasarısı
ve Antalya Milletvekili Deniz Baykal ve 31 Arkadaşının
ve Gümüşhane  Milletvekili M. Oltan Sungurlu ve
3 Arkadaşının; Benzer Mahiyetteki Kanun Teklifleri
ve Anayasa Komisyonu Raporu (2/568, 1/564, 2/407, 2/449) (S. Sayısı
: 326)

4. - Türkiye Cumhuriyeti Hükümeti
ile Kırgız Cumhuriyeti Hükümeti Arasında
Ücretsiz Sağlık Hizmetlerine Dair Protokolün
Onaylanmasının Uygun Bulunduğuna Dair Kanun
Tasarısı ve Sağlık, Aile, Çalışma
ve Sosyal İşler ve Dışişleri komisyonları
raporları (1/313) (S. Sayısı : 142)

5. - Türkiye Cumhuriyeti Hükümeti
ile Makedonya Cumhuriyeti Hükümeti Arasında Hava
Taşımacılığı Anlaşmasının
Onaylanmasının Uygun Bulunduğuna Dair Kanun
Tasarısı ve Bayındırlık, İmar,
Ulaştırma ve Turizm ve Dışişleri
komisyonları raporları (1/371) (S. Sayısı
: 160)

6. - Türkiye Cumhuriyeti ile Özbekistan
Cumhuriyeti Arasında Hukukî, Ticarî ve Cezaî
Konularda Adlî Yardımlaşma Sözleşmesinin
Onaylanmasının Uygun Bulunduğuna Dair Kanun
Tasarısı ve Adalet ve Dışişleri
komisyonları raporları (1/335) (S. Sayısı
: 202)

7. - Türkiye Cumhuriyeti ve Kazakistan Cumhuriyeti
Arasında Hukukî Konularda Adlî Yardımlaşma
Anlaşmasının Onaylanmasının
Uygun Bulunduğuna Dair Kanun Tasarısı ve Adalet
ve Dışişleri komisyonları raporları
(1/369) (S. Sayısı : 204)

8. - Türkiye Cumhuriyeti ile Arnavutluk Cumhuriyeti
Arasında Hukukî, Ticarî ve Cezaî Konularda
Adlî Yardımlaşma Sözleşmesinin Onaylanmasının
Uygun Bulunduğuna Dair Kanun Tasarısı ve Adalet
ve Dışişleri   komisyonları raporları
(1/366) (S. Sayısı : 205)

9. - Türkiye Cumhuriyeti ve Türkmenistan
Arasında Konsolosluk Sözleşmesinin Onaylanmasının
Uygun Bulunduğuna Dair Kanun Tasarısı ve Dışişleri
Komisyonu Raporu (1/322) (S. Sayısı : 222)

10. - Yükseköğretim Kurumları
Teşkilâtı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair 2809 Sayılı Kanuna Ek Maddeler
Eklenmesi Hakkında Kanun Tasarısı ve Millî
Eğitim, Kültür, Gençlik ve Spor ve Plan ve
Bütçe komisyonları raporları (1/598)
(S. Sayısı : 337)

V. - SORULAR VE CEVAPLAR

A)  YAZILI SORULAR VE CEVAPLARI

1. - İzmir Milletvekili Hakan Tartan'ın,
trafik kazalarına ilişkin sorusu ve İçişleri
Bakanı Meral Akşener'in yazılı cevabı
(7/2844)

2. - İzmir Milletvekili Ali Rıza Bodur'un,
Danıştay kararına rağmen faaliyetlerini
sürdüren bir madencilik şirketine ilişkin
sorusu ve Çevre Bakanı M. Ziyattin Tokar'ın
yazılı cevabı (7/2863)

3. - İstanbul Milletvekili Azmi Ateş'in,
Çanakkale Saros Körfezinde bulunan batık bir
gemiye izinsiz dalış yapıldığı
iddialarına ilişkin sorusu ve İçişleri
Bakanı Meral Akşener'in yazılı cevabı
(7/2868)

4. - Burdur Milletvekili Kâzım Üstüner'in,
Aczimendilerin Ankara'daki gösterileri sırasında
polisin tutumuna ilişkin sorusu ve İçişleri
Bakanı Meral Akşener'in yazılı cevabı
(7/2887)



I. - GEÇEN TUTANAK ÖZETİ



TBMM Genel Kurulu saat 15.00'te açılarak
iki oturum yaptı.


Gaziantep Milletvekili Mustafa Taşar'ın
(6/561), (6/562), (6/563), (6/564), (6/565) ve (6/566), esas numaralı
sözlü sorularını geri aldığına
ilişkin önergesi okundu; sözlü soruların
geri verildiği bildirildi.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
:

1 inci sırasında bulunan 23,

2 nci sırasında bulunan 132,

3 üncü sırasında bulunan
164,

4 üncü sırasında bulunan
168,

Sıra sayılı kanun tasarılarının
görüşmeleri, İçtüzüğün
78 inci maddesine göre, Hükümetçe talep
edilmediğinden, ertelendi;

5 inci sırasında bulunan 232 sıra
sayılı kanun teklifinin görüşmeleri,
komisyon yetkilileri Genel Kurulda hazır bulunmadıklarından,
ertelendi;

6 ncı sırasında bulunan, Yüksek
Öğretim Kanununun 59 uncu Maddesinin Değiştirilmesi
Hakkında Kanun Teklifinin (2/567, 1/566, 2/404, 2/455,
2/461) (S. Sayısı : 299) yapılan görüşmelerden
sonra kabul edildiği ve kanunlaştığı
açıklandı;

Kanun tasarı ve tekliflerini görüşmek
için, 3 Temmuz 1997 Perşembe günü saat
15.00'te toplanmak üzere, birleşime 18.10'da son verildi.

Hasan Korkmazcan

Başkanvekili

 Ünal Yaşar  Fatih Atay

 Gaziantep 
Aydın

   Kâtip Üye  Kâtip Üye







II. - GELEN KÂĞITLAR

                                     
          3 . 7 . 1997  PERŞEMBE                       
          No. : 161

Yazılı Soru Önergeleri



1. - Bursa Milletvekili Turhan Tayan'ın, Bakanlar
arasında tarikat mensubu olup olmadığına
ilişkin Başbakandan yazılı soru önergesi
(7/3094) (Başkanlığa geliş tarihi : 1.7.1997)

2. - Erzincan Milletvekili Mustafa Kul'un, İstanbul'da
bazı hazine arsalarının Zaman Gazetesine
kiralandığı iddiasına ilişkin Maliye
Bakanından yazılı soru önergesi (7/3095)
(Başkanlığa geliş tarihi : 1.7.1997)

3. - İstanbul Milletvekili Bülent Akarcalı'nın,
BOTAŞ tarafından kurulduğu iddia edilen iki firmaya
ilişkin Enerji ve Tabiî Kaynaklar Bakanından
yazılı soru önergesi (7/3096) (Başkanlığa
geliş tarihi : 2.7.1997)

4. - Tekirdağ Milletvekili Bayram Fırat
Dayanıklı'nın, Tekirdağ - Çerkezköy'deki
elektrik enerjisi kapasitesine ilişkin Enerji ve Tabiî
Kaynaklar Bakanından yazılı soru önergesi
(7/3097) (Başkanlığa geliş tarihi : 2.7.1997)

5. - Tekirdağ Milletvekili Bayram Fırat
Dayanıklı'nın, Tekirdağ - Marmara Ereğlisi
Devlet Hastanesi inşaatına ilişkin Sağlık
Bakanından yazılı soru önergesi (7/3098)
(Başkanlığa geliş tarihi : 2.7.1997)

6. - Tekirdağ Milletvekili Bayram Fırat
Dayanıklı'nın, Tekirdağ İlindeki
gölet, baraj ve sulama tesislerine ilişkin Tarım
ve Köyişleri Bakanından yazılı
soru önergesi (7/3099) (Başkanlığa geliş
tarihi : 2.7.1997)

7. - Tekirdağ Milletvekili Bayram Fırat
Dayanıklı'nın, Tekirdağ'daki hayvancılığın
desteklenmesine ilişkin Tarım ve Köyişleri
Bakanından yazılı soru önergesi (7/3100)
(Başkanlığa geliş tarihi : 2.7.1997)

8. - Tekirdağ Milletvekili Bayram Fırat
Dayanıklı'nın, Tekirdağ'da kafes balıkçılığı
yapılması için çalışma
yapılıp yapılmadığına ilişkin
Tarım ve Köyişleri Bakanından yazılı
soru önergesi (7/3101) (Başkanlığa geliş
tarihi : 2.7.1997)

9. - Tekirdağ Milletvekili Bayram Fırat
Dayanıklı'nın, Tekirdağ'daki kümes
hayvancılığının geliştirilmesi
için bir çalışma yapılıp
yapılmadığına ilişkin Tarım
ve Köyişleri Bakanından yazılı
soru önergesi (7/3102) (Başkanlığa geliş
tarihi : 2.7.1997)

10. - Tekirdağ Milletvekili Bayram Fırat
Dayanıklı'nın, Tekirdağ - Çorlu
- Karıştıran'da organize sanayi bölgesi
kurulup kurulmayacağına ilişkin Sanayi ve Ticaret
Bakanından yazılı soru önergesi (7/3103)
(Başkanlığa geliş tarihi : 2.7.1997)

11. - Tekirdağ Milletvekili Bayram Fırat
Dayanıklı'nın, Tekirdağ - Çerkezköy'deki
bazı sanayi kuruluşlarının elektrik
enerjisi sorununa ilişkin Enerji ve Tabiî Kaynaklar
Bakanından yazılı soru önergesi (7/3104)
(Başkanlığa geliş tarihi : 2.7.1997)

12. - Tekirdağ Milletvekili Bayram Fırat
Dayanıklı'nın, Tekirdağ - Marmara Ereğlisi
kapalı spor salonu inşaatına ilişkin
Devlet Bakanından yazılı soru önergesi
(7/3105) (Başkanlığa geliş tarihi : 2.7.1997)

13. - Tekirdağ Milletvekili Bayram Fırat
Dayanıklı'nın, Tekirdağ İ linde
plastik seracılığın geliştirilmesi
için bir çalışma yapılıp
yapılmadığına ilişkin Tarım
ve Köyişleri Bakanından yazılı
soru önergesi (7/3106) (Başkanlığa geliş
tarihi : 2.7.1997)

14. - Tekirdağ Milletvekili Bayram Fırat
Dayanıklı'nın, ziraî kredi faizlerine
ilişkin Tarım ve Köyişleri Bakanından
yazılı soru önergesi (7/3107) (Başkanlığa
geliş tarihi : 2.7.1997)

15. - Tekirdağ Milletvekili Bayram Fırat
Dayanıklı'nın, Tekirdağ - Malkara süt
fabrikası projesine ilişkin Tarım ve Köyişleri
Bakanından yazılı soru önergesi (7/3108)
(Başkanlığa geliş tarihi : 2.7.1997)

16. - Tekirdağ Milletvekili Bayram Fırat
Dayanıklı'nın, Tekirdağ - Malkara - Şarköy
karayoluna ilişkin Bayındırlık ve İskân
Bakanından yazılı soru önergesi (7/3109)
(Başkanlığa geliş tarihi : 2.7.1997)

17. - Tekirdağ Milletvekili Bayram Fırat
Dayanıklı'nın, Tekirdağ - Çorlu'da
gümrük müdürlüğü kurulup kurulmayacağına
ilişkin Devlet Bakanından yazılı soru
önergesi (7/3110) (Başkanlığa geliş
tarihi : 2.7.1997)

18. - İzmir Milletvekili Sabri Ergül'ün,
eski Başbakanlar tarafından silah hediye edilen kişilere
ilişkin İçişleri Bakanından yazılı
soru önergesi (7/3111) (Başkanlığa geliş
tarihi : 2.7.1997)

19. - İzmir Milletvekili Sabri Ergül'ün,
gazeteci Metin Göktepe'nin öldürülmesi olayında
isimleri geçen polislere ilişkin İçişleri
Bakanından yazılı soru önergesi (7/3112)
(Başkanlığa geliş tarihi : 2.7.1997)

20. - İzmir Milletvekili Sabri Ergül'ün,
belediyelere yapılan yardımlara ilişkin Maliye
Bakanından yazılı soru önergesi (7/3113)
(Başkanlığa geliş tarihi : 2.7.1997)

21. - Antalya Milletvekili Yusuf Öztop'un, belediyelere
yapılan yardımlara ilişkin Maliye Bakanından
yazılı soru önergesi (7/3114) (Başkanlığa
geliş tarihi : 2.7.1997)


BİRİNCİ OTURUM

Açılma Saati :15.00 

3 Temmuz 1997 Perşembe

BAŞKAN :  Başkanvekili Hasan
KORKMAZCAN

KÂTİP ÜYELER : Fatih
ATAY (Aydın), Mustafa BAŞ (İstanbul) 



BAŞKAN - Türkiye Büyük Millet
Meclisinin 115 inci Birleşimini açıyorum.


Görüşmelere geçmeden önce,
komşu il Kırıkkale'de meydana gelen patlama
olayı dolayısıyla yaralanan vatandaşlarımıza
acil şifalar diliyorum -hayatını kaybeden
olup olmadığını şu ana kadar bilmiyoruz-
hayatını kaybeden varsa yakınlarına
başsağlığı diliyorum; milletimize
geçmiş olsun dileklerimi sunuyorum. 

Gündemin “Başkanlığın
Genel Kurula Sunuşları” kısmında,
Başbakanlığın, İçtüzüğün
75 inci maddesine göre verilmiş bir tezkeresi vardır;
okutup, oylarınıza sunacağım. 

III. - BAŞKANLIĞIN GENEL KURULA
SUNUŞLARI

A)  TEZKERELER VE ÖNERGELER

1. - Millî Savunma Bakanlığı
ile Kara, Deniz ve Hava Kuvvetleri Komutanlıklarına
Bağlı Kurumlarda Döner Sermaye Teşkili ve
İşletilmesine İlişkin Kanunda Değişiklik
Yapılmasına Dair Kanun Tasarısının
(1/429) (S. Sayısı : 137) incelenmek üzere
geri gönderilmesine ilişkin Başbakanlık
tezkeresi (3/912)

Türkiye Büyük Millet Meclisi
Başkanlığına 

İlgi: a) 7.8.1995 tarihli ve B. 02. 0. KKG/101-847/3801
sayılı yazımız.

b) 3.5.1996 tarihli ve B.02.0.KKG/196-342/1847 sayılı
yazımız.

İlgi (a) yazımızla Başkanlığınıza
sunulan, yasama döneminin sona ermesi üzerine hükümsüz
kalması sebebiyle ilgi (b) yazımızla yenilenen
ve halen Türkiye Büyük Millet Meclisi Genel Kurul
Gündeminin 55 inci sırasında bulunan 1/429
esas sayılı “Millî Savunma Bakanlığı
ile Kara, Deniz ve Hava Kuvvetleri Komutanlıklarına
Bağlı Kurumlarda Döner Sermaye Teşkili ve
İşletilmesine İlişkin Kanunda Değişiklik
Yapılmasına Dair Kanun Tasarısı”
nın, yeniden incelenmek üzere, Türkiye Büyük
Millet Meclisi İçtüzüğünün
75 inci maddesi gereğince geri gönderilmesini arz ederim.

 Mesut Yılmaz

 Başbakan

BAŞKAN - Tezkeredeki öneriyi oylarınıza
sunuyorum: Kabul edenler... Kabul etmeyenler... Kabul edilmiştir
ve gündemdeki tasarı geri verilmiştir.

Gündemin “Kanun Tasarı ve Teklifleri
ile Komisyonlardan Gelen Diğer İşler” kısmına
geçiyoruz.

23, 132, 164 ve 168 sıra sayılı
kanun tasarılarını, Hükümetin,
İçtüzüğün 78 inci maddesine göre
talebi bulunmadığından, görüşemiyoruz.

IV. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. - Kütahya Milletvekili Mustafa Kalemli,
Anavatan Partisi Genel Başkanı Rize Milletvekili
Mesut Yılmaz, Doğru Yol Partisi Genel Başkanı
İstanbul MilletvekiliTansu Çiller, Demokratik Sol
Parti Genel Başkanı İstanbul Milletvekili
Bülent Ecevit, Cumhuriyet Halk Partisi Genel Başkanı
Antalya Milletvekili Deniz Baykal ile 292 Milletvekilinin; Türkiye
Cumhuriyeti Anayasasının 83 üncü Maddesinin
Değiştirilmesine Dair Kanun Teklifi ve Anayasa Komisyonu
Raporu  (2/676) (S. Sayısı : 232)

BAŞKAN - Kütahya Milletvekili Mustafa
Kalemli, Anavatan Partisi Genel Başkanı Rize Milletvekili
Mesut Yılmaz, Doğru Yol Partisi Genel Başkanı
İstanbul Milletvekili Tansu Çiller, Demokratik Sol
Parti Genel Başkanı İstanbul Milletvekili
Bülent Ecevit, Cumhuriyet Halk Partisi Genel Başkanı
Antalya Milletvekili Deniz Baykal ile 292 Milletvekilinin; Türkiye
Cumhuriyeti Anayasasının 83 üncü Maddesinin
Değiştirilmesine Dair Kanun Teklifi ve Anayasa Komisyonu
raporunun müzakerelerine başlayacağız.

Komisyon?.. Katılmıyor.

Hükümet?.. Yok.

2. - Denizli Milletvekili Hasan Korkmazcan ile
Siyasî Parti Gruplarını Temsilen 10 Milletvekilinin,
Dernekler Kanununda Değişiklik Yapılmasına
Dair Kanun Teklifi ve Antalya Milletvekili Deniz Baykal ve 29
Arkadaşının, Gümüşhane Milletvekili
M. Oltan Sungurlu ve 3 Arkadaşının, İstanbul
Milletvekili Bülent Ecevit ve 7 Arkadaşının,
Benzer Mahiyetteki Kanun Teklifleri ve Anayasa Komisyonu Raporu
(2/730, 2/411, 2/450, 2/622) (S. Sayısı : 318) (1)


BAŞKAN - Denizli Milletvekili Hasan Korkmazcan
ile Siyasî Parti Gruplarını Temsilen 10 Milletvekilinin,
Dernekler Kanununda Değişiklik Yapılmasına
Dair Kanun Teklifi ve Antalya Milletvekili Deniz Baykal ve 29
Arkadaşının, Gümüşhane Milletvekili
M. Oltan Sungurlu ve 3 Arkadaşının, İstanbul
Milletvekili Bülent Ecevit ve 7 Arkadaşının,
Benzer Mahiyetteki Kanun Teklifleri ve Anayasa Komisyonu raporunun
müzakerelerine başlıyoruz.

Komisyon ve Hükümet yerlerini almışlardır.


Komisyon raporunun okunup okunmaması hususunu
oylarınıza sunacağım: Raporun okunmasını
kabul edenler... Kabul etmeyenler... Raporun okunması kabul
edilmemiştir. 

Teklifin tümü üzerinde İstanbul
Milletvekili Sayın Emin Kul, Hatay Milletvekili Sayın
Atilâ Sav söz istemişlerdir.

ZEKİ ÇAKAN (Bartın) - Sayın
Başkan, Anavatan Partisi Grubu adına Adana Milletvekili
Sayın Uğur Aksöz konuşacaklar efendim.

BAŞKAN - Anavatan Partisi Grubu adına
Adana Milletvekili Sayın Uğur Aksöz...

Diğer grup sözcülerinin de bir yazıyla
Başkanlığa bildirilmesini rica ediyorum. 

NİHAT MATKAP (Hatay) - Sayın Başkan,
Grubumuz adına da Amasya Milletvekili Sayın Haydar
Oymak konuşacaklar efendim. 

BAŞKAN - Cumhuriyet Halk Partisi Grubu adına,
Amasya Milletvekili Sayın Haydar Oymak...

İlk sözü, Anavatan Partisi Grubu
adına, Adana Milletvekili Sayın Uğur Aksöz'e
veriyorum. 

Buyurun Sayın Aksöz. (Alkışlar)

Sayın Aksöz, konuşma süreniz
20 dakikadır. Bu 20 dakikalık süreyi kullanma
zorunluluğu yoktur; bildiğiniz gibi, bütün grupların
üzerinde anlaştığı bir kanun teklifi
üzerinde çalışma yapıyoruz. Mümkün
olduğu kadar kısa sürede tamamlamaya çalışın.

Buyurun Sayın Aksöz.

ANAP GRUBU ADINA UĞUR AKSÖZ (Adana) - Evet
efendim, konuyu çok kısa olarak özetleyeceğim.


Sayın Başkan, değerli milletvekilleri;
318 sıra sayılı Dernekler Kanununda değişiklik
yapılmasına ilişkin kanun teklifi üzerinde,
Anavatan Partisi Grubunun görüşlerini arz etmek
üzere söz almış bulunmaktayım; bu
vesileyle, Yüce Heyetinizi saygıyla selamlıyorum.

Değerli milletvekilleri, demokrasinin teminatlarından
birisi de, bilindiği üzere, sivil toplum örgütleridir.
Dernekler, ne kadar rahat ve kolay bir biçimde kurulabilirse,
ne kadar güven içinde ça-

 

(1) 318 S. Sayılı Basmayazı
tutanağa eklidir.

lışabilirse ve kapatılmaları
da yargı denetimine tabi olursa, o ülkede, katılımcılık,
o oranda sağlıklı bir biçimde artar ve
çokseslilik sağlanır.

Anayasamızda, dernekler konusunda oldukça
sıkı bir rejim öngörülmüş
ve bu durum, Türkiye'de, derneklerin çok sağlıklı
çalışamaması sonucunu doğurmuş
idi; zamanla, bu sağlıksızlık, çekişme
ve hatta bazen çatışma biçimine dönüşüyordu.
Derneklere, çağın gerektirdiği özgür
ortamı ve yargı güvencesini sağlamanın
gerektiğini gören Yüce Parlamentomuz, bundan tam
iki yıl önce, 23 Temmuz 1995'te, bilindiği gibi,
anayasa değişikliğini yapmıştır.
Bu önemli değişiklikle dernekler konusunda âdeta
bir reform yapılmıştır. 

İşte bugün, önümüzdeki
bu yasa değişikliği, o anayasa değişikliğinin
Dernekler Yasası üzerinde yapılması
gereken zorunlu bir uyarlamasıdır, bir yansımasından
ibarettir. Partilerarası Uyum Komisyonu, diğer konularda
olduğu gibi, bu konuda da haftalar süren çok titiz
bir çalışma yapmış ve bugün
huzurunuza gelen teklif son şeklini almıştır.

Değerli milletvekilleri, anayasa değişikliği
ve buna paralel olarak önümüzde bulunan bu yasa
teklifi şu yenilikleri getirmektedir: Derneklere siyasî
faaliyet yapabilme serbestisi tanınmaktadır. Esasen,
Türkiye'de, siyasî faaliyette bulunmayan dernek pek
azdır; yasada buna ilişkin bir hüküm olmayınca,
bu husus, önemli ihtilaflara ve hatta çekişmelere
sebebiyet veriyordu; şimdi, bu durum, açıklığa
ve hukukîliğe kavuşmaktadır.

Bu düzenlemeyle, dernekler, artık, siyasî
faaliyette bulunabileceklerdir; derneklerin amaçları
siyasî olabilecektir. Bunun tek şartı, derneğin,
bu amacını tüzüğünde açık
seçik yazmasıdır. Bu amaç tüzükte
açıkça yazıldığı
müddetçe, dernek de açıkça siyasî
faaliyet yapabilecektir. 

Daha önce, bir dernek, siyasî amaçla,
bir başka derneği veya bir siyasî partiyi açıkça
destekleyememekteydi, başka derneklerle işbirliği
yapamamaktaydı. Getirilen bu değişiklikle, artık,
dernekler, bir siyasî partiyi destekleyebilirler; bir siyasî
partiyi desteklemek amacıyla, diğer derneklerle işbirliği
de yapabilirler. Hatta, bir dernek, bir başka dernekten,
alanı, vereni ve miktarı açıkça
belirtilmiş olmak kaydıyla, maddî yardım
dahi alabilir. Dernekler, birbirlerine karşılıklı
yardımda bulunabilirler. Daha da önemlisi, yine böyle
açıkça belirtilmek kaydıyla, dernekler,
bir siyasî partiden maddî yardım dahi alabilirler.
Yalnız, bu karşılıklı maddî
yardımın tek şartı vardır; o
da, derneğin tüzüğünde bu hususun açıkça
yazılı olmasıdır; yani, dernek tüzüğünde,
o derneğin başka derneklere maddî yardım
yapabileceği, başka derneklerden maddî yardım
alabileceği ve hatta siyasî partilerden maddî
yardım alabileceği veya yapabileceği yazılıysa,
bu işlemleri rahatça yapabilecektir. 

Değerli milletvekilleri, önceki yasal düzenlemede,
kuruluş amaç ve şartlarını kaybeden
yahut kanunun öngördüğü yükümlülükleri
yerine getirmeyen dernekler, kendiliğinden dağılmış
sayılıyordu. Bu kendiliğinden dağılma
olayı, şahsa göre, yoruma göre değişiyor
ve bu da sıkıntı yaratıyordu. Bazen,
dernek yöneticileri, dağılmanın olmadığını
söylüyorlardı; bazen de, idarî makamlar,
dağılmanın gerçekleştiğini
ifade ediyorlardı. Bu da, örgütler arasında
önemli ihtilaflara sebebiyet veriyordu. Şimdi getirilen
düzenlemeyle, bu hususa da açıklık kazandırılmıştır.
Kendiliğinden dağılma hali, dernek merkezinin bulunduğu
yerin en büyük mülkî amirinin veya oradaki
cumhuriyet savcısının istemi üzerine,
sulh hukuk mahkemesince tespit edilecektir. Böylece, tarafların
en kutsal hakkı olan savunma hakkı tanınmış,
ayrıca, idarî makamlar değil, bağımsız
yargı tespit kararı vermiş olacaktır.
Bunun da ötesinde, derneğin dağılıp
dağılmadığı, artık, tartışma
konusu olmaktan çıkmış, bu husus, mahkeme
kararıyla tespit edilmiş ve belgelenmiş olmaktadır.


Değerli milletvekilleri, getirilen bir başka
yenilik de, gecikmesinde sakınca bulunan ve yasada yazılı
olan ahvalde, mülki amir, bir derneği kapatabilecektir;
ama, derhal ve en geç 24 saat içinde, bu mülki
amir, kararını, mahallî asliye hukuk mahkemesinin
onayına sunacaktır. Böylece, derneklere bir
güvence daha getirilmiş olmaktadır. Mülki
amirin bu kararı, mutlaka, gerekçeli olacaktır.
Mahkeme, 48 saat içinde kararını vermek zorundadır;
yani, mahkeme, bu idarî kararı ya onaylayacak ya
da kaldıracaktır. Bu arada, dernek de, elbette,
savunmasını yapabilecektir. Eğer, mülki
amir, bu kararı mahkemenin onayına hiç sunmazsa
yahut da sunar da, mahkeme 48 saat içinde karar vermez,
olay gecikirse, yine, faaliyetten alıkoyma kararı
kendiliğinden kalkmış olacaktır ki, bu
da dernekler için ayrı bir güvence getirmektedir.


Görüldüğü gibi, derneklere,
bu düzenlemelerle hem özgürlük verilmekte
hem güvence getirilmektedir ve hemen her aşamada, hemen
her işlemde yargı denetimi getirilerek, çağdaş
düzenleme yapılmış olmaktadır.


Değerli arkadaşlar, yapılan düzenlemeler
ve yenilikler bunlardır. Diğer birtakım düzenlemeler
daha vardır; ama, onlar, teknik düzenlemeler olup,
bazı kelime veya cümle değişikliklerinden
ibarettir. Bu yasa teklifiyle, Anayasaya uyum yasaları
tamamlanmış olmaktadır. Bundan sonraki aşama,
Siyasî Partiler Yasası ve Seçim Yasalarında
yapılacak düzenlemeler olacaktır ve Partilerarası
Uyum Komisyonu, bunun üzerinde çalışmalarına
devam etmektedir. 

Ülkemizin çok ihtiyacı olan çağdaş
tüm yasalar, umuyoruz ki, hep böyle geniş bir
mutabakatla çıkacak, hem özgürlükleri
doya doya yaşayacağız hem de yapılan her
işlemde, yargı güvencesini bularak, hukuk devletinde
ve demokrasi içinde yaşamanın huzurunu hep
birlikte duyacağız.

Anavatan Partisi Grubu olarak, bu tekliflerin 
hazırlanmasında
emeği geçen tüm üyelere ve oylarıyla
bu teklifi yaşama geçirecek olan siz değerli
Genel Kurul üyelerine teşekkür ediyor, saygılar
sunuyorum. (ANAP sıralarından alkışlar)

BAŞKAN - Anavatan Partisi Grubu adına
konuşan Adana Milletvekili Sayın Uğur Aksöz'e
teşekkür ediyorum. Bugün başladığı
Partilerarası Komisyondaki görevinde de kendisine
başarılar diliyorum.

Değerli arkadaşlarım, Cumhuriyet
Halk Partisi Grubu adına, Amasya Milletvekili Haydar Oymak'ı
kürsüye davet ediyorum. 

Buyurun Sayın Oymak. (CHP sıralarından
alkışlar)

Konuşma süreniz 20 dakikadır.

CHP GRUBU ADINA HAYDAR OYMAK (Amasya) -Sayın
Başkan, değerli milletvekilleri; siyasî parti
gruplarını temsilen 10 milletvekili tarafından
verilen ve 1995 yılında Anayasada yapılan
değişiklikler uyarınca 2908 sayılı
Dernekler Kanununda değişiklik yapılmasını
öngören kanun teklifi üzerinde Cumhuriyet Halk
Partisi Grubu adına söz almış bulunuyorum.
Konuşmama başlamadan önce, Yüce Meclisi,
Cumhuriyet Halk Partisi Grubu ve şahsım adına
saygıyla selamlıyorum.

Değerli milletvekilleri, 1982 Anayasasının
33 üncü maddesinde, 1995 yılında 4121
sayılı Kanunla yapılan değişiklikle,
derneklerin siyasal amaç izlememesi, siyasal faaliyette
bulunmaması, siyasî partileri desteklememesi gibi
birtakım yasaklar kaldırılmıştır;
ayrıca, faaliyetten alıkonulma ve kapatma rejimi
de değiştirilmiş, faaliyetten alıkonulma
kararının daha kısa sürede ve yargının
onayına sunulması zorunluluğu getirilmiştir;
dernek kurma özgürlüğü yönünden
de daha geniş bir açılım öngörülmüştür.

Oysa, görüşülmekte olan teklif,
Anayasada yapılan değişiklikler sırasında
öngörülen bu açılıma yeteri
derecede cevap verememektedir; hem dernek kurma özgürlüğü
hem de faaliyetten alıkonulma açısından,
anayasa değişikliğindeki geniş ufukluluğu
ve hoşgörüyü, bu teklifte, maalesef, tam
göremiyoruz. Tersine, teklif, Anayasanın 33 üncü
maddesinde öngörülmeyen yasaklamalar ve sınırlamalar
içermektedir. 

Hepimizin bildiği gibi, gerçekten de,
Anayasanın 33 üncü maddesinin yedinci fıkrası,
Silahlı Kuvvetler ve kolluk kuvvetleri mensupları
ile kamu hizmeti görevlilerinin dernek kurma haklarına
sınırlamalar getirilebileceğini, yasaklamalar
konulabileceğini öngörürken, yapılan
değişiklikle “Silahlı Kuvvetler ve kolluk
kuvvetleri mensuplarına ve görevlerinin gerektirdiği
ölçüde devlet memurlarına kanunla sınırlamalar
getirilmesine engel değildir” şeklinde düzenlenmiştir.
Dolayısıyla, Anayasa hükmüne göre,
dernek kurma özgürlüğü, Silahlı
Kuvvetler ve kolluk kuvvetleri mensupları da dahil olmak
üzere, kamu görevlileri için yasaklanmayacaktır.
Ayrıca, yalnızca Silahlı Kuvvetler ve kolluk
kuvvetleri mensuplarının dernek kurma özgürlüğü
sınırlandırılabilecektir. Devlet memurlarının
bu özgürlüklerini kullanmalarına ise, ancak,
görevlerinin gerektirdiği ölçüde sınırlamalar
getirilebilecektir. 

Teklifin 1 inci maddesi şöyle düzenlenmiş:
“Türk Silahlı Kuvvetleri mensupları ve
özel kanunlarında dernek kuramayacakları belirtilen
memur statüsündeki kamu hizmeti görevlileri.”

Görülüyor ki, bu düzenleme ile
Anayasada yapılan değişiklik, Dernekler Kanununa
yansıtılmamaktadır; tam tersine, Silahlı
Kuvvetler ile kolluk kuvvetleri mensuplarına ve memur statüsündeki
kamu hizmeti görevlilerine dernek kurma yasağı
getirilmektedir. Ayrıca, dernek kurma özgürlüğünün
sınırlandırılması memurlar
için getirilmişken, bu kapsam genişletilerek,
memur tanımı dışında kalan kamu
hizmeti görevlileri de yasak kapsamına alınmıştır.
Buradan açıkça görülmektedir ki,
düzenleme, Anayasanın öngörmediği yasaklamalar
ve sınırlamalar içermektedir. 

Teklifin 3 üncü maddesiyle, Dernekler Kanununun
54 üncü maddesinde değişiklik yapılarak,
derneğin merkezinin veya şubesinin bulunduğu ilin
valiliğince, Anayasada yapılan değişiklik
uyarınca, hangi hallerde faaliyetten alıkonulacağı
düzenlenmektedir. Anayasanın 33 üncü maddesinin
değişiklikten sonraki dördüncü fıkrasında,
kanunla görevlendirilecek merciin, millî güvenliğin,
kamu düzeninin, suç işlenmesini veya suçun
devamını önlemenin, yakalamanın gerektirdiği
hallerde gecikmede sakınca varsa, derneği faaliyetten
men edebileceği esası getirilmiştir. Oysa, teklifin
3 üncü maddesiyle Dernekler Kanununun 54 üncü
maddesinde yapılan değişiklikte, yukarıdan
belirtilen faaliyetten men nedenleri genişletilerek, Anayasada
öngörülmeyen, devletin ülkesi ve milletiyle
bölünmez bütünlüğü, genel ahlak,
gecikmesinde sakınca bulunan haller gibi faaliyetten men
edilmeye esas olan nedenler de eklenmiştir. Bu düzenleme,
yasakların ve sınırlamaların olabildiğince
kaldırılmasını amaçlayan ve
bu doğrultuda Anayasayı değiştiren irade
ve arzuya ters düşmektedir. 

Bu tespitler de bize gösteriyor ki, 1995 yılında
Anayasayı değiştiren 19 uncu Dönem Parlamentosunun
anlayışı, aradan geçen bir seçime
ve bunca zamana rağmen, örgütlü ve özgürlükçü
bir toplum yaratma yönünden, 20 nci Döneme göre,
maalesef, daha ileri bir noktada imiş. Bundan, Cumhuriyet
Halk Partisi olarak üzüntü duyduğumuzu belirtmek
istiyorum.

Bu eksikliklerine rağmen, yapılan bu değişikliğin,
topluma hayırlı olmasını diliyor,
şahsım ve Grubum adına, hepinizi saygıyla
selamlıyorum. Teşekkür ediyorum. (CHP ve DSP
sıralarından alkışlar)

BAŞKAN - Cumhuriyet Halk Partisi Grubu adına
konuşan Amasya Milletvekili Sayın Haydar Oymak'a
teşekkür ediyorum.

Şimdi, gruplar adına üçüncü
olarak, Demokratik Sol Parti Grubundan Sinop Milletvekili Sayın
Metin Bostancıoğlu konuşacaklar.

Buyurun Sayın Bostancıoğlu. (DSP
ve CHP sıralarından alkışlar)

Konuşma süreniz 20 dakikadır.

DSP GRUBU ADINA METİN BOSTANCIOĞLU (Sinop)
- Sayın Başkan, sayın milletvekilleri; Demokratik
Sol Parti Grubu adına, 2908 sayılı Dernekler
Kanununda değişiklik yapılmasıyla ilgili
kanun teklifleri üzerinde görüşlerimizi bildirmek
üzere huzurunuzdayım; hepinizi saygıyla selamlarım.

1995 yılında, 4121 sayılı
Kanunla, Anayasada yapılan değişikliklerden biri
de, 33 üncü maddenin değiştirilerek, dernek
kurma hürriyetinin sınırlarının
genişletilmesidir. Anayasanın söz konusu değişikliğinin
Dernekler Kanunu açısından hayata geçirilmesi,
uygulama kabiliyeti kazanması gerekmekteydi. İşte,
bugün, bu gerekliliği yerine getirmek için çalışıyoruz.

Sayın Başkan, sayın milletvekilleri;
dernekler, kazanç paylaşma dışında,
kanunlarla yasaklanmamış, belirli bir ortak gayeyi
gerçekleştirmek üzere, insanların bilgi
ve çalışmalarını sürekli
olarak birleştirdikleri kuruluşlardır. Dernekler,
çoğulcu demokrasilerde, siyasî partiler yanında,
toplumdaki çeşitli görüş, düşünce
ve idealleri gerçekleştirmek üzere sivil toplum
örgütleridir. 

İnsanlar, ortak bir gayeyi gerçekleştirmek
için bir araya gelip bilgi ve çalışmalarını
birleştiriyorlarsa, bu birlikteliğin, bu çalışmaların
yapıldığı derneklerin kurma hakkı
önündeki yasak ve kısıtlamaların
kaldırılması gerekir. 

1982 Anayasasının 33 üncü
maddesinde 1995 yılında yapılan değişikliklerden
önce, derneklerin siyasal amaç izleyememesi, siyasal
faaliyette bulunamaması, siyasî partileri desteklemek
amacıyla başka dernekler, siyasî partiler,
kamu kurumu niteliğindeki meslek kuruluşlarıyla
işbirliği yapamayacakları şeklinde yasaklar
mevcuttu. Şimdi, Anayasadaki bu değişiklikle,
bu yasakları kaldırma çalışması
yapıyoruz. 

Aynı şekilde “kuruluş amaç
ve şartlarını kaybeden yahut kanunun öngördüğü
yükümlülükleri yerine getirmeyen dernekler,
kendiliğinden dağılmış sayılır”
ifadesini taşıyan fıkra da kaldırılmıştır.


Bir başka değişiklikle, faaliyetten
alıkonulma rejimi değiştirilmiş “derneklerin,
kanunun öngördüğü hallerde hâkim
kararıyla kapatılabilmesi ve faaliyetten alıkonulabilmesi”
düzenlemesiyle, faaliyetten men kararını içeren
idarî kararın -buradaki idarî karar, tedbir
anlamındaki idarî karardır; aslında,
kapatma kararını hâkim verecektir- daha kısa
sürede hâkim onayına sunulması işlemi
getirilmiştir. 

Bunun yanı sıra, dernek kurma özgürlüğü
açısından “Silahlı Kuvvetler
ve kolluk kuvvetleri mensuplarına ve görevlerinin
gerektirdiği ölçüde devlet memurlarına
kanunla sınırlamalar getirilmesine engel değildir”
hükmü getirilmiştir. 

Yasanın kısıtlayıcı
en önemli hükümlerinden birisiyle, Anayasadaki
düzenlemeye göre, en dar şekilde kısıtlamaları
ortadan kaldıracak şekilde bir düzenleme getirilmiştir.
Bu düzenlemelerle, dernekler bakımından güvence
yaratan, dernek kurma özgürlüğünün
anlamına uygun, yeni bir rejimle karşı karşıyayız.
Bu yasa teklifinde getirilen budur. 

Sayın milletvekilleri, toplumumuzun en çok
ihtiyacı olan konulardan biri, yargı bağımsızlığıdır.
Yargı bağımsızlığı,
bağımsız hâkimlerle gerçekleştirilebilir.
Bu anayasa değişikliğine kadar, hâkimlerimiz,
dernek kuramıyor, derneklere üye olamıyorlardı.
Oysaki, uluslararası platformda, hâkimlerimizin,
dernek kurmak suretiyle, bu dernekler kanalıyla görüşlerini
bildirmelerine engel teşkil eden hususlar vardı.
İşte, bundan sonra, hâkimlerimiz de dernek
kurabilecekler, hâkimlerimiz de hukuk sistemimiz hakkında
görüşlerini bildirebilecekler, hukukumuzun gelişmesi
için uluslararası platformlarda fikir alışverişinde
bulanabileceklerdir. Bana göre, bu kanun teklifiyle getirilen
en önemli değişiklik budur. 

Bu değişikliklerin ülkemize faydalı
olmasını, yararlar getirmesini, güzellikler
getirmesini diliyor; hepinizi saygıyla selamlıyorum.
(DSP, ANAP ve CHP sıralarından alkışlar)

BAŞKAN - Demokratik Sol Parti Grubu adına
konuşan Sinop Milletvekili Metin Bostancıoğlu'na
teşekkür ediyorum.

Refah Partisi Grubu adına, Eskişehir
Milletvekili Sayın Hanifi Demirkol'u davet ediyorum. 

Buyurun Sayın Demirkol. (RP sıralarından
alkışlar)

Konuşma süreniz 20 dakikadır.

RP GRUBU ADINA HANİFİ DEMİRKOL
(Eskişehir) - Sayın Başkan, değerli milletvekilleri;
derneklerle ilgili düzenlemeyi ihtiva eden Anayasanın
33 üncü maddesinde 1995 yılında 4121 sayılı
Kanunla yapılan düzenlemeye paralel olarak, 2908 sayılı
Dernekler Kanununda Değişiklik Yapılmasına
Dair Kanun Teklifi hakkında Refah Partisi adına
söz almış bulunuyorum; hepinizi, Grubum ve şahsım
adına saygıyla selamlıyorum. 

Bilindiği gibi, 1995 yılında, 33
üncü madde de dahil olmak üzere, Anayasamızın
bazı maddelerinde değişiklik yapılması,
görüşülerek kabul edilmiştir. Bu değişiklikte,
33 üncü maddenin dört ve beşinci fıkraları
kaldırılmış, altı, yedi ve sekizinci
fıkralarında da yeniden düzenleme yapılmıştır.


Değerli milletvekilleri, demokratik yönetimin
temelini, halkın temsili, halkın yönetime katılımı
ve denetimi oluşturmaktadır. Halkın yönetime
katılımını ve denetimini sağlamanın
iki önemli şartı vardır: Birincisi, hak
ve özgürlüklerin en geniş şekliyle
tanınması; ikincisi ise, önemli bir hak olan
teşkilatlanma ve örgütlenme hakkına mümkün
olduğunca sınırlama getirilmemesidir. Halk,
katılımının ve denetiminin temelini
oluşturan demokratik tepkisini, örgütlenmek suretiyle
gösterir. Örgütlenme de, dernekler, vakıflar
ve meslekî kuruluşlarla olur. Temel haklar ve hürriyetlerle
ilgili düzenleme yapılırken, tabiî ki,
hakların özü ile kamu düzeninin sağlanması
arasındaki dengeyi iyi kurmak gerekir. Anayasamızın
33 üncü maddesi, yapılan değişiklikle,
örgütlenme hakkının kullanılması
lehine yeniden düzenlenmiştir. Bu olumlu düzenlemenin
uygulamaya girmesi için, buna paralel olarak, ilgili kanunda
değişiklik yapılması gerektiği malumlarınızdır;
çünkü, uygulamayı düzenleyen kanundur.
Geç de olsa, bu kanun teklifiyle gerekli değişikliğin
bugün yapılmasını olumlu bir gelişme
olarak değerlendiriyor ve Grup olarak geneline katıldığımızı
arz ediyorum. 

Bu kanun teklifiyle, 2908 sayılı Dernekler
Kanununun sekiz maddesinde değişiklik yapılmıştır.
Yeni düzenlemeyle yapılan değişikliği
özetlersek; derneklerle ilgili bazı yasakların
kaldırılması; bir. Derneklerin kapatılmasının
veya faaliyetten alıkonulmasının hâkim
kararına bağlanması; iki. İdarî
mercilerce faaliyetten men edilen derneklerle ilgili idarî
kararın kısa sürede hâkim onayına
sunulması ve karara bağlanmasıdır; üç.


Daha önce de arz ettiğim gibi, bu olumlu
değişiklikleri memnuniyetle karşılıyor
ve katılıyoruz. Bununla birlikte, bir iki konudaki
düşüncelerimi de ifade etmek istiyorum: 

Birincisi; Dernekler Kanununun 4 üncü maddesi,
dernek kurma hakkını düzenlemekte ve bazı
kamu görevlilerine de dernek kurma yasağı getirmektedir.
Değişiklikten önceki durumda, kamu görevi
yapan yedi grup hakkında Dernekler Kanununda yasak getirilmiştir.
Bugün yapılan değişiklikle, kamu görevi
yapan bu yedi grup üçe indirilmiştir. Bu olumlu
bir gelişmedir. Yalnız, biraz önce konuşan
arkadaşlarımın da ifade ettiği gibi, bu
olumlu gelişme, Anayasaya, Anayasanın ruhuna ve lafzına
aykırıdır; çünkü, Anayasamızın
33 üncü maddesinin konuyla ilgili fıkrasında
aynen şöyle denilmektedir: “Birinci fıkra
hükmü, Silahlı Kuvvetler ve kolluk kuvvetleri
mensuplarına ve görevlerinin gerektirdiği ölçüde
devlet memurlarına kanunla sınırlama getirilmesine
engel değildir.” Anayasadaki ifade, sınırlama
getirileceği şeklindedir, yasak getirileceği şeklinde
değildir. Nasıl bir sınırlama getirilebilirdi;
bazı kamu görevlileri için, yalnız meslekî
konularda dernek kurma hakkı tanınabilir ve bakanlık
iznine tabi tutulabilirdi. Bu şekilde yasak getirilmesi
-tekrar ediyorum- Anayasanın ruhuna da lafzına da
aykırıdır.

İkinci olarak şunu arz etmek istiyorum:
Biraz önce ifade ettiğim gibi, Dernekler Kanununun 4
üncü maddesi, dernek kurma hakkını, 16
ncı maddesi de derneklere üye olma hakkını
düzenlemekte ve 16 ncı maddeyle de 4 üncü
madde arasında bağlantı kurulmakta, 4 üncü
maddeye atıf yapılmaktadır. Buna rağmen,
4 üncü maddede gerekli değişiklik yapıldığı
halde 16 ncı maddede hiçbir değişiklik
yapılmamıştır. 

Biraz önce arkadaşlarımın
da ifade ettiği gibi, 4 üncü maddede yargı
mensuplarına dernek kurma hakkı tanındığı
halde 16 ncı maddenin birinci bendinde, yargı mensuplarının,
teker teker sayılarak, derneğe üye olmak için
kimden izin alacakları anlatılmaktadır. 

Bir taraftan yargı mensuplarına dernek
kurma hakkı veriyoruz, diğer taraftan derneğe üye
olması için belirli mercilerden izin alma mecburiyeti
getiriyoruz ki, bu bir çelişkidir. Bu bakımdan,
Dernekler Kanununun 16 ncı maddesinde de 4 üncü
maddeye paralel olarak değişiklik yapılması
gerektiği kanaatimi arz etmek istiyorum.

Üçüncüsü; Anayasamızın
33 üncü maddesinin değişik dördüncü
fıkrasıyla bazı hallerde kanunla belirlenecek
mercie derneği faaliyetten men etme yetkisi verileceği
belirtilmiş ve buna istinaden de, değişiklik teklifinin
3 üncü maddesi ile Dernekler Kanununun 54 üncü
maddesinde değişiklik yapılarak, bu yetki -aynen
teklifte geçtiği şekliyle okuyorum- il valiliğine
verilmiştir; “il valiliğine” ifadesi kullanılmaktadır.
İl valiliği, yardımcılarıyla,
bağlı daireleriyle bir kurumu ifade eder; burada kastedilen
ilin valisidir. Bu bakımdan, daha önce diğer meslek
kuruluşlarıyla ilgili kanun görüşülürken,
doğrudan doğruya valiye yetki verilmişti. Burada
da, il valiliğine değil, il valisine yetki verilmesi gerektiği
kanaatindeyim; çünkü, karar mercii, yetkili merci
ilin valisidir. Yalnız, il valisine yetki verilmesini de,
hem idarî sistemimize aykırı buluyorum hem
de uygulamada birtakım problemler getireceğine inanıyorum.
Dernek merkezinin ilçede bulunması halinde, gerekli
evrak düzenlenecek, uzak bir ilçeden ile getirilecek,
ilde vali inceleyecek, men kararı verecek, mahkemeye götürülecek,
kırksekiz saat içerisinde, karar, mahkeme tarafından
onaylanacak veya değiştirilecek. Mahkeme, ildeki mahkeme
mi, ilçedeki mahkeme mi; o da açık değil.
İldeki mahkemeyi anladığımız takdirde,
bir belge lazım olduğu zaman tekrar ilçeye gidilecek,
ilçeden belge getirilecek. Bu bakımdan, yalnız
il valisine bu yetkinin verilmesi, arz ettiğim gibi, hem idarî
sistemimize aykırı hem de uygulamada birtakım
sıkıntılar, problemler yaratacaktır.
Halbuki, aynı kanunun bir maddesinde bu konudaki yetki,
dernek merkezinin bulunduğu yerin en büyük mülkî
amirine verilmiştir. Bu bakımdan, kanunun maddeleri
arasında uyumu da sağlamak bakımından,
men yetkisinin dernek merkezinin bulunduğu yerin en büyük
mülkî amirine verilmesinin daha uygun olduğu kanaatimi
arz etmek istiyorum. 

Son olarak da şunu ifade etmek istiyorum: Teklifin
4 üncü maddesiyle, kanunun “derneklere yapılacak
yardımın şartları” başlığını
taşıyan 61 inci maddesinin birinci fıkrası
yeniden düzenlenerek, eskisinin tam aksi bir hüküm
getirilmiştir. Bu düzenlemeyle, derneklere, siyasî
partilerden, sendikalardan ve meslekî kuruluşlardan
yardım alması veya bunlara yardım etmesi
imkânı sağlanmıştır. Kaynak
sıkıntısı çeken dernekler için
bu hak tanınmalı, dernekler yardım almalı
veya kendisi yardım edebilmeli; ancak, tüzüklerinde
gösterilen amaçları ve çalışma
konuları veya çalışma biçimleri
şartlarına bağlı da olsa, derneklerin
siyasî partilerden yardım alması veya yardım
etmesi uygulamada sıkıntılar yaratacak, ayrıca,
ilgili mevzuatla da çelişkiye neden olacaktır.
Bu nedenle, üzerinde düşünmek gerekir. Siyasî
amaçları gerçekleştirmek için
masun bir hak olan dernek kurma hakkının kötüye
kullanılması mümkündür veya dernek
üyeleri üzerinde baskı aracı olarak kullanılması
mümkün olabilir.

Bu endişemi de arz ediyor, kanunlaşacak
yeni teklifin ülkemize hayırlı olmasını
diliyor, Yüce Meclisi saygıyla selamlıyorum.
(RP, DYP ve CHP sıralarından alkışlar)

BAŞKAN -Refah Partisi Grubu adına
konuşan Eskişehir Milletvekili Sayın Hanifi
Demirkol'a teşekkür ediyorum. 

Gruplar adına son konuşmacı,
Doğru Yol Partisi Grubu adına Muş Milletvekili
Sayın Necmettin Dede; buyurun. (DYP ve RP sıralarından
alkışlar)

Sayın Dede, konuşma süreniz 20
dakikadır.

DYP GRUBU ADINA NECMETTİN DEDE (Muş)
- Sayın Başkan, değerli milletvekilleri; Dernekler
Kanununda Değişiklik Yapılmasına Dair
Kanun Teklifi üzerinde Doğru Yol Partisi Grubu adına
görüşlerimi arz etmek üzere huzurlarınızdayım.
Konuşmama başlamadan önce, Grubum ve şahsım
adına hepinizi sevgi ve saygıyla selamlıyorum.

Sayın Başkan, değerli milletvekilleri;
benden önce konuşan değerli konuşmacılarımız,
grupları adına, konunun muhteviyatı hakkında
çok güzel açıklamalar getirdiler. Uzun
zaman almasını icap ettiren ve mütalaaların
geniş geniş yapılmasını, arz
edilmesini gerektiren konularda yeterince açıklık
getirilmiştir. Bendeniz de, huzurlarınızı
fazla işgal etmeden önce, birkaç konuya değinerek
geçiştirmek istiyorum.

Dernekler Yasası, halen yürürlükte
bulunan Türk Ceza Kanununun 142, 143 ve 163 üncü
maddelerinin yürürlükte olduğu katılımcı
ve özgürlük esasına dayalı demokratik
anlayışın bugünkü aşamada
olmadığı yıllarda yürürlüğe
konulmuştur. 

Demokrasi için siyasî faaliyetlerin
varlığı yeterli değildir. Bir ülkede
bulunan demokratik kitle örgütlerinin sayısı,
niteliği, çalışma ortamı, o ülkedeki
demokratik anlayışın en iyi göstergesidir.
Eğer, biz, demokrasi konusunda iyi örnekler ortaya koymak
istiyorsak, öncelikle, demokratik kitle örgütleri
olan dernekler için, tam özgür bir ortam sağlamalıyız.


1982 Anayasasında 1995 yılında
yapılan değişiklikle, çoğunluğun
katılımı önündeki engeller kaldırılmıştır.
19 uncu Dönemde Parlamentomuzun gerçekleştirdiği
bu tarihî görevin ikinci adımını,
20 nci Dönem Parlamentosu mensupları olarak biz gerçekleştireceğiz.
20 nci Dönem Parlamentosuna düşen bu görev
de, anılan anayasa değişikliğini hayata geçirecek,
uygulama alanına taşıyacak uyum yasalarının
bir an önce çıkarılmasıdır.


Değerli milletvekilleri, bu amaçla, Türkiye
Büyük Millet Meclisinde partilerarası özel
bir komisyon teşekkül ettirilmiştir. Bu komisyon,
özverili, hızlı ve verimli çalışmalarıyla,
uyum sağlayacak kanun tekliflerini hazırlayarak, Anayasa
Komisyonuna havale etmiştir. 

Görüşmekte olduğumuz kanun teklifiyle
de, Anayasanın dernek kurma hürriyetini düzenleyen
33 üncü maddesinde yapılan değişikliklerin
Dernekler Kanununun ilgili maddelerine yansıtılması
amaçlanmıştır. Teklifte, öncelikle
göze çarpan, dernek kurma özgürlüğünün
sınırlarının genişletildiği,
dernekler açısından her bakımdan daha
güvenceli bir rejim getirildiğidir. Teklifte, derneklerin
siyasî amaç izleyememesi, siyasî faaliyette
bulunamaması, siyasî partileri desteklemek amacıyla,
birbirleriyle, siyasî partiler ve kamu kurumu niteliğindeki
meslek kuruluşlarıyla işbirliği yapamayacakları
yönündeki yasaklar kaldırılmaktadır;
bunun yanı sıra, derneklerin faaliyetten alıkonulma
rejimi değiştirilmekte, derneklerin kanunun öngördüğü
hallerde hâkim kararıyla kapatılabilmesi,
faaliyetten men kararını içeren idarî
kararın daha kısa sürede hâkim onayına
sunulması öngörülmektedir. 

Değişiklikle, ayrıca, Türk
Silahlı Kuvvetleri ile genel ve özel kolluk kuvvetleri
mensupları ve özel kanunlarında dernek kuramayacakları
belirtilen memur statüsündeki kamu hizmeti görevlilerine
kanunla sınırlamalar getirilmesine engel değildir
hükmü getirilmiştir. 

Değerli milletvekilleri, görüldüğü
üzere, bu değişiklikle dernek kurma özgürlüğü
yeni bir muhteva kazanmakta, dernekler daha güvenilir bir
sisteme kavuşmaktadır. Bu şekilde, demokratikleşme
hedefine bir adım daha atılmakta, demokrasi bilincinin
oluşmasında sivil toplum örgütlerine önemli
görevler düşmektedir. 

20.3.1995 tarihli ve 4121 sayılı Kanunla
2709 sayılı Türkiye Cumhuriyeti Anayasasının
dernek kurma hürriyetini düzenleyen 33 üncü
maddesinde yapılan değişikliğin 2908 sayılı
Dernekler Kanununa yansıtılmasıyla ilgili
olarak, bir milletvekili ile siyasî parti gruplarını
temsilen 10 milletvekilince Türkiye Büyük Millet
Meclisine sunulan ve talî komisyonlarda görüşülmesinden
sonra Anayasa Komisyonunca birleştirilen Dernekler Kanununda
Değişiklik Yapılmasına Dair Kanun Teklifi,
Anayasa Komisyonunun 27.3.1997, 3.4.1997 ve 1.5.1997 tarihli 
toplantılarında,
İçişleri Bakanlığının
temsilcilerinin de katılımıyla görüşülmüştür.


Teklifin 1 inci maddesinde, Dernekler Kanununun 4
üncü maddesinin birinci bendinde dernek kuramayacakları
belirtilen Yüksek Mahkeme üyeleri, hâkim ve savcılar,
Sayıştay meslek mensupları ile savcı
ve yardımcıları, mülkî idare amirliği
hizmetlerine dahil kadrolarda çalışanlara
yer verilmemek suretiyle dernek kurabilmeleri öngörülmüştür.
Anayasanın dernekleri düzenleyen 33 üncü
maddesinin değişik birinci ve yedinci fıkralarındaki
herkesin izin almadan dernek kurabileceği; ancak, Silahlı
Kuvvetler ve kolluk kuvvetleri mensupları ile görevlerinin
gerektirdiği ölçüde devlet memurlarının
dernek kurmalarına kanunla sınırlama getirilebileceği
hükmü göz önünde bulundurulduğunda,
Anayasa hükmünün, dernek kurma hakkını
yasakladığı şekilde yorumlanamayacağı
ve bu hakkın yasaklanmadığı; ancak, yargı
bağımsızlığının ve
idarî tarafsızlığın da devamının
temini bakımından, teklifin bu maddesinin “Yüksek
Mahkeme üyeleri, hâkim ve savcılar ile Sayıştay
meslek mensupları, mülkî idare amirleri, Türk
Silahlı Kuvvetleri, genel ve özel kolluk kuvvetleri
mensupları ve özel kanunlarında dernek kuramayacakları
belirtilen memur statüsündeki kamu hizmeti görevlileri”
şeklinde düzenlenmesinin uygun olacağı ifade
edilmiş; ancak, komisyondan, değişiklik yapılmadan
geçmiştir. 

2 nci maddesinde, Dernekler Kanununun 51 inci maddesindeki
kendiliğinden dağılma halinin sulh hukuk mahkemesince
tespit edilmesi şeklindeki değişiklik uygun görülmektedir.


3 üncü maddesinde, derneğin faaliyetten
alıkonulmasını düzenleyen Kanunun 54
üncü maddesindeki değişiklik, Anayasa değişikliğine
uyum sağladığı nedeniyle, uygun görülmektedir.

4 üncü maddesinde, Kanunun 61 inci maddesinin
birinci fıkrasına Anayasa değişikliğine
uygunluğunun sağlanması amacıyla getirilen
“Dernekler, tüzüklerinde gösterilen amaçları,
çalışma konuları veya çalışma
biçimleri arasında açıkça belirtilmek
kaydıyla, siyasî partilerden, işçi ve
işveren sendikalarından ve meslekî kuruluşlardan
maddî yardım kabul edebilirler ve adı geçen
kurumlara maddî yardımda bulunabilirler” şeklindeki
düzenlemeye, Bakanlık olarak, derneklerin gönüllü
kuruluşlar olduğu, farklı siyasî görüşe
sahip kişilerin kâr amacı gütmeden aynı
dernekte özveriyle çalıştıkları,
herhangi bir siyasî partiyi desteklemeleri ve maddî
yardımda bulunmaları halinde iç hesaplaşmalara
ve huzursuzluklara yol açabileceği, derneklerin kendi
amaçlarını tam olarak yerine getirmeyecekleri,
masumane amaçlara yurtdışından toplanan
yardımların herhangi bir siyasî partiye kanalize
edilebileceği düşüncesiyle, teklifin yeniden
gözden geçirilmesi dile getirilmiştir; ancak,
herhangi bir değişiklik yapılmadan komisyondan
çıkarılmıştır.

5 inci maddesinde, kanunun 16 ve 55 inci maddelerinin
derneğe üyelik ile derneğin kendiliğinden dağılmasına
ilişkin ifadelerindeki değişiklikler uygun görülmüştür.


6 ncı maddesinde, kanunun 5/11 maddesindeki
derneklerin siyasî faaliyette bulunma yasağını
ve kanunun 16/5 maddesindeki kamu hizmeti görevlilerince
kurulan derneklere milletvekillerinin üye yasağını
kaldıran öneri uygun görülmüştür;
ancak, 10/3 maddesinde “derneklerin mülkî amirlikçe
faaliyetlerinin durdurulması, kanunun öngördüğü
hallerde hâkim kararıyla kapatılması,
faaliyetten men edilmesi” hükmü getiriliyor. 

Değerli milletvekilleri, uyum yasasında
tüm emeği geçen, faaliyette bulunan değerli
milletvekili mensuplarımızın ve bunun çözümünde,
tüm grupların tesanüt içinde, birlikte,
beraberlik içinde çalışmaları,
şu anda, bendenize büyük bir kıvanç
vermiştir. Dilerim ki, Parlamentomuzda, bundan sonra, ülkemizin
geleceğini teminat altına alacak olan bu gibi yasaların,
yine böyle, birlik ve beraberlik içinde, çokça,
halkın huzuruna yönelik şekilde çıkmasını,
 Yüce Tanrı'dan diliyorum. 

Sayın Başkan, değerli milletvekilleri,
Doğru Yol Partisi Grubu olarak bu kanun değişikliğine
evet diyor; ülkemize hayırlı ve uğurlu
olması dileklerimle, Grubum ve şahsım adına,
hepinize sevgi ve saygılarımı sunuyorum.
(DYP sıralarından alkışlar)

BAŞKAN - Doğru Yol Partisi Grubu adına
konuşan Muş Milletvekili Sayın Necmettin Dede'ye
teşekkür ediyorum.

Kişisel söz sırasına geçiyoruz.


İstanbul Milletvekili Sayın Emin Kul,
birinci sırada söz istemiştir; ancak, şu
anda, Genel Kurul salonunda hazır bulunmuyorlar.

İkinci sırada, Hatay Milletvekili Sayın
Atilâ Sav söz istemişlerdir. 

Buyurun Sayın Sav. (CHP sıralarından
alkışlar)

Sayın Sav, konuşma süreniz 10 dakikadır.

ATİLÂ SAV (Hatay) - Sayın Başkan,
Yüce Meclisin sayın üyeleri; sıra sayısı
318 olan Dernekler Yasasında Değişiklik Yapılmasına
Dair Kanun Teklifi konusunda kişisel görüşlerimi
Yüce Meclisin değerlendirmesine sunmak için huzurunuzdayım.
Yüce Kurula en içten saygılarımı
sunarak sözlerime başlamak istiyorum.

Dernekler, toplumun demokratik örgütlenmesi
doğrultusunda çok önemli işlevi olan bir
toplumsal kurumdur. Kâr paylaşma amacı dışında,
bütün toplumsal, bilimsel ve kültürel yaşamın
örgütlenmesinde gerekli olan bu kuruma, 1982 Anayasasının
bakışı ve yaklaşımı demokratik
değildir. Katılımcı demokratik yaşamın
temel kurumlarından biri olan bu örgüt türüne
yönelen yanılgı, 4121 sayılı
Yasayla büyük ölçüde düzeltilmiştir.


Sayın milletvekilleri, 4121 sayılı
Yasayla Anayasanın 33 üncü maddesinde yapılan
değişikliklerin özü, örgütlenme
hakkının, alanının genişletilmesidir.
1982 Anayasasına egemen olan tümelci anlayışın,
çok sınırlı tuttuğu bir temel
haklar demetinden oluşan örgütlenme özgürlüğü,
4121 sayılı Yasayla -çeşitli maddelerde
yapılan değişikliklerle- yeniden düzenlenmiştir.
“Uyum yasaları” deyimiyle, bu anayasa değişikliklerinin
özel yasalara yansıtılması çalışması
anlatılmaktadır. 

Anayasanın 33 üncü maddesi, dernek
kurma özgürlüğünü düzenlemiştir.
Bu maddede yapılan değişiklik oldukça
geniş kapsamlıdır; çünkü,
1982 Anayasasında, dernekler, çok sayıda
sınırlamayla kuşatılmıştı
ve sınırlamaları düzenleyen hükümlerin
çokluğu hakkın özünü ortadan
kaldıracak nitelikteydi. Yapılan düzenlemeyle
dördüncü fıkra kaldırılmıştır.
Bu fıkra tümüyle sınırlamaları
ortaya koymaktaydı ve hüküm şöyleydi:
“Dernekler, 13 üncü maddedeki genel sınırlamalara
aykırı hareket edemeyecekleri gibi, siyasî
amaç güdemezler, siyasî faaliyette bulunamazlar,
siyasî partilerden destek göremez ve onlara destek
olamazlar, sendikalarla, kamu kurumu niteliğindeki meslek
kuruluşları ve vakıflarla bu amaçla
ortak hareket edemezler.” 

Bu fıkrayı izleyen fıkrada da
“Kuruluş amaç ve şartlarını
kaybeden yahut kanunun öngördüğü yükümlülükleri
yerine getirmeyen dernekler, kendiliğinden dağılmış
sayılır” deniyordu. 

Bu çok geniş tutulmuş sınırlamalar,
dernek kurma hakkını daraltmakta ve alanını
küçültmekteydi. Özellikle öbür
örgüt türleriyle, yani sendikalarla, kamu kurumu
niteliğindeki meslek kuruluşlarıyla ve hatta
siyasî partilerle olan ilişki ve bağlantılarının
kesilmesi, demokratik örgütlenme hakkına büyük
bir engel koymaktaydı. 

Geniş anlamda demokrasi, yalnızca dört
ya da beş yılda bir yapılacak seçimlerde
toplumu yöneteceklerin belirlenmesi değildir. Demokrasi,
sürekli katılımdır. Bu katılımın
yöntemi, örgütlenmedir. Demokratik örgütlenmenin
en önemli ve yaygın amaçlarından birisi
ise, derneklerdir. Dernek kurma ve derneklere üye olma hakkı,
en geniş özgürlük alanlarından birisidir.
Geçmişte, dernek kurma hakkının kötüye
kullanıldığı görülmüştür;
ancak, bunu abartmak ve bu kurumları, her vesileyle çalışma
olanaklarından ve varlık alanını daraltarak
işlevlerinden uzaklaştırmak, son derece sakıncalı
ve eylemi işlemler kuşkusu aramak yanlıştır.
Dernekleşme, olabildiğince özgür ve çağdaş
dünya görüşüne uygun olmalıdır.


Yüce Kurulun önündeki değişiklik,
bu bakımdan olumlu bir anlayışın ürünüdür.
Olumlu anlayış, hem çalışmanın
içeriğinde hem de yöntemindedir; ama, Parlamentoda
grubu bulunan siyasî partilerin temsilcilerinden oluşan
uyum yasaları komisyonunun yaptığı bir
çalışmanın ürünü olarak
huzura getirilen bu çalışmada, ne yazık
ki, yine de bir güvensizlik alışkanlığının
izleri bulunuyor. 

Bununla birlikte, uyum yasası niteliğinde
olan ve 8 maddeden oluşan teklifin kimi hükümlerinde
anayasa değişikliğinden sonra kalkmış
olan sınırlamalara ve yasaklamalara yer verilmesi,
bizim bu konuyla ilgili çekincelerimizi tutanaklara geçirtmek
istememize engel değildir. Biz, hazırladığımız
ve uyum çalışmasında ele alınan
teklifimizde, sadece 2 maddeyle Anayasaya paralel bir düzenleme
önermekteydik. Oysa, Kurulun huzurundaki teklif, 6 maddede
düzenleme getirmekte ve son 2 hükümle birlikte
-yani, yürütme ve yürürlük hükümleriyle-
8 maddeden oluşmaktadır. Anayasada artık yer
almayan kimi sınırlamaları ve yasakları
içeren bu teklif, bizim görüşümüze
göre, Anayasanın ulaştığı
aşamaya tam anlamıyla gelmemektedir. 

Benden önce konuşan grup sözcülerinden
Sayın CHP Sözcüsü ve Sayın DYP Sözcüsünün
de üzerinde durduğu gibi, bazı kamu görevlilerinin
dernek kurucusu olma ve derneklere üye olma haklarıyla
ilgili sınırlamalar, sınırlama niteliğinde
olduğu halde, yapılan değişiklikte yasaklardan
söz edilmektedir. Bizim bu teklife koyduğumuz çekince
ve karşı oy yazısında da ayrıntılı
olarak belirtildiği gibi, bu yasayı Anayasayla uyumlu
kılmaktan uzaklaştırmaktadır. Ne var
ki, çalışma yöntemi ve yasanın
ulaştığı bu aşama nedeniyle sadece
üzerinde duruyor, Yüce Meclisin dikkatine sunmakla yetiniyoruz
ve şimdilik, bu değişikliği bir değiştirme
önergesi biçimine çevirmiyoruz. 

Sayın Başkan, sayın milletvekilleri;
belirtilen eleştirilerimize karşın, huzurdaki
teklif, olumlu bir özgürlük anlayışının
ve Parlamento içi bir uyumun ürünüdür.


Bu nedenle, teklife olumlu oy vereceğimi arz
eder; Yüce Meclisi en içten saygılarımla
selamlarım. (CHP ve DSP sıralarından alkışlar)

BAŞKAN - Hatay Milletvekili Sayın Atilâ
Sav'a teşekkür ediyorum. 

Değerli arkadaşlarım, teklifin tümü
üzerindeki görüşmeler tamamlanmıştır.


Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.


1 inci maddeyi okutuyorum: 

DERNEKLER KANUNUNDA DEĞİŞİKLİK
YAPILMASINA DAİR KANUN TEKLİFİ

MADDE 1. - 6.10.1983 tarihli ve 2908 Sayılı
Dernekler Kanununun 4 üncü maddesinin (1) numaralı
bendi aşağıdaki şekilde değiştirilmiştir.

1. Türk Silahlı Kuvvetleri ile genel
ve özel kolluk kuvvetleri mensupları ve özel
kanunlarında dernek kuramayacakları belirtilen memur
statüsündeki kamu hizmeti görevlileri,

BAŞKAN - Madde üzerinde söz isteyen?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

2 nci maddeyi okutuyorum: 

MADDE 2. - Dernekler Kanununun 51 inci maddesinin
ikinci cümlesi aşağıdaki şekilde değiştirilmiştir.

Kendiliğinden dağılma hali, dernek
merkezinin bulunduğu yerin en büyük mülkî
amirinin veya Cumhuriyet savcılığının
istemi üzerine sulh hukuk mahkemesince tespit edilir.

BAŞKAN - Madde üzerinde söz isteyen?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

3 üncü maddeyi okutuyorum: 

MADDE 3. - Dernekler Kanununun 54 üncü
maddesi aşağıdaki şekilde değiştirilmiştir.

Madde 54. - Bir derneğin veya şubesinin
faaliyetleri bakımından Devletin ülkesi ve
milletiyle bölünmez bütünlüğünün,
millî güvenliğin, kamu düzeninin, genel ahlâkın
suç işlenmesini veya suçun devamını
önlemenin yahut yakalamanın gerektirdiği ve gecikmesinde
sakınca bulunan hallerde o derneğin merkezinin veya
şubesinin bulunduğu ilin valiliği, gerekçeli
bir kararla derneği veya şubeyi faaliyetten alıkoyabilir.
Valilik, men kararını yirmidört saat içinde
asliye hukuk mahkemesinin onayına sunar. Mahkeme, valiliğin
kararını onama veya kaldırma şeklindeki
kararını kırksekiz saat içinde verir.
Aksi halde idarî karar kendiliğinden yürürlükten
kalkar.

Faaliyetten alıkonulma kararı suç
teşkil eden fiiller sebebiyle alınmış
ise, ilgili valilikçe düzenlenen dosyanın bir
sureti en kısa zamanda Cumhuriyet savcılığına
verilir.

Faaliyetten alıkonulan dernek şubesinin
bulunduğu yerde men kararının geçerlik
süresi içinde aynı derneğin başka
bir şubesi açılamaz.

Faaliyetten alıkonulan derneklerin maddî
ve hukukî varlıklarının korunması
için mahallî sulh mahkemesince kayyım tayin
edilir.

BAŞKAN - Madde üzerinde söz isteyen?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

4 üncü maddeyi okutuyorum: 

MADDE 4. - Dernekler Kanununun 61 inci maddesinin
birinci fıkrası aşağıdaki şekilde
değiştirilmiştir.

Dernekler, tüzüklerinde gösterilen
amaçları, çalışma konuları
veya çalışma biçimleri arasında
açıkça belirtilmek kaydıyla siyasî
partilerden, işçi ve işveren sendikalarından
ve meslekî kuruluşlardan maddî yardım
kabul edebilirler ve adı geçen kurumlara maddî
yardımda bulunabilirler.

BAŞKAN - Madde üzerinde söz isteyen?..

ERSÖNMEZ YARBAY (Ankara) - Şahsım
adına söz istiyorum Sayın Başkan.

BAŞKAN - 4 üncü madde üzerinde,
Ankara Milletvekili Sayın Ersönmez Yarbay kişisel
söz talebinde bulundular.

Konuşma süreniz 5 dakikadır Sayın
Yarbay; buyurun.

ERSÖNMEZ YARBAY (Ankara) - Sayın Başkan,
değerli milletvekilleri; görüşülmekte
olan bu kanun teklifi, tabiî, Anayasaya uyum açısından
bir zorunluluktur ve hak ve özgürlüklerin genişletilmesi
açısından da çok olumlu bir gelişmedir.
İki senedir bunun yapılmamış olması
bir eksiklik olmakla birlikte, şu anda görüşülmesi
ve bunun yasalaşması son derece faydalı olacaktır.

Ancak, bu değişiklik teklifinin 4 üncü
maddesinde “siyasî partilerden, işçi ve
işveren sendikalarından ve meslekî kuruluşlardan
maddî yardım kabul edebilirler ve adı geçen
kurumlara maddî yardımda bulunabilirler” ifadesi
var dernekler için. Şimdi, burada, meslekî
kuruluşlardan kasıt odalar ise, o zaman, bu maddî
yardım olayı yanlış olur diye düşünüyorum.
Çünkü, hepimizin bildiği gibi, bütün
tüccarlar, ticaret odalarına  kaydolmak zorunda; siyasî
görüşü ne olursa olsun, esnaf odalarına,
o konuyla iştigal eden esnaf kaydolmak zorunda. Eğer
bu esnaf odaları, ticaret odaları, ileride, bir
derneğe, bir siyasî partiye maddî yardım
yapmaya kalkarlarsa, o partiden olmayan üyelerin haklarını
gasp etmiş olurlar ve haksız bir işlemde bulunmuş
olurlar diye düşünüyorum. O sebeple, “meslekî
kuruluşlar” ifadesi “odalar hariç”
şeklinde düzenlenmelidir diye düşüncemi
ifade etmek istiyorum; çünkü, meslekî kuruluşlar,
herkesin kayıt olmak zorunda olduğu kuruluşlardır;
dolayısıyla, herkesin odaya kayıt olma zorunluluğu
vardır; herkes kayıt olunca, onların yöneticilerinin
herhangi bir siyasî partiye maddî yardımda
bulunması, maddî katkı sağlaması,
o görüşü benimsemeyen, ama, o derneğe,
o odaya kayıt olmak zorunda olan insanları, vatandaşlarımızı
rencide eder. O sebeple, bu “meslekî kuruluşlar”
bölümüne “odalar hariç” şeklinde
bir ibare eklenmesinde fayda olur diye düşünüyorum.


Bu düşüncelerimi arz etmek için
geldim; hepinize teşekkür ediyorum. (RP sıralarından
alkışlar)

BAŞKAN - Ankara Milletvekili Sayın Ersönmez
Yarbay'a teşekkür ediyorum.

Komisyonun bu konuda bir açıklaması
olacak mı efendim?

ANAYASA KOMİSYONU KÂTİP ÜYESİ
HAYRETTİN DİLEKCAN (Karabük) - Sayın
Başkan, kanun metninin üzerinde değişiklik
kabul etmiyoruz. Aynı şekilde geçmesini öneriyoruz.


BAŞKAN - Burada “çalışma
konuları veya çalışma biçimleri
arasında açıkça belirtilmek kaydıyla”
diye bir ibare var; bu kuruluşlar, zaten, tüzükleri
itibariyle böyle bir şey yapamazlar; yani, kamu kurumu
niteliğindeki meslek kuruluşları...

ANAYASA KOMİSYONU KÂTİP ÜYESİ
HAYRETTİN DİLEKCAN (Karabük) - Sayın
Başkan, bu konular, Komisyondan geçerken gerçekten
çok tartışılmış konular.
Derneklerin birbirlerinden yardım alabilmesi, diğer
kuruluşların birbirine yardım edebilmesi konularında,
tüzükleri, zaten, öncelikle bağlayıcı
hükümdedir. Dolayısıyla, tüzüğünde
faaliyet alanı olarak gözükmeyen bir konuda yardımlaşma
söz konusu olamayacaktır, sadece tüzüklerinde
varsa, böyle bir imkân gündeme gelebilecektir.
O açıdan, madde metni doğrudur. 

BAŞKAN - 4 üncü maddeyi oylarınıza
sunuyorum: Kabul edenler... Kabul etmeyenler... Kabul edilmiştir.


5 inci maddeyi okutuyorum:

MADDE 5. - Dernekler Kanununun 16 ncı maddesinin
birinci fıkrasının (1) numaralı bendindeki
“Bu Kanunun 4 üncü maddesinin bir numaralı
bendinde” ibaresi, “Aşağıda”;
55 inci maddesinin birinci fıkrasının birinci
cümlesindeki “kendiliğinden dağılmış
sayılan” ibaresi ile üçüncü
fıkrasındaki “kendiliğinden dağılmış
sayılmasına” ibaresi, “kendiliğinden
dağıldığı tespit edilen” şeklinde
değiştirilmiştir.

BAŞKAN - Madde üzerinde söz isteyen?..
Yok.

Maddeyle ilgili değişiklik önergesi
yok.

5 inci maddeyi oylarınıza sunuyorum:
Kabul edenler... Kabul etmeyenler... Kabul edilmiştir.

6 ncı maddeyi okutuyorum:

MADDE 6. - Dernekler Kanununun 5 inci maddesinin
(11) numaralı bendi yürürlükten kaldırılarak,
maddenin bütün bend numaraları teselsül
ettirilmiş, 10 uncu maddesinin üçüncü
fıkrası ile 16 ncı maddesinin beşinci
fıkrasındaki “ile milletvekilleri” ibaresi
yürürlükten kaldırılmıştır.

BAŞKAN - 6 ncı madde üzerinde söz
isteyen?.. Yok.

Maddeyle ilgili değişiklik önergesi
yok.

6 ncı maddeyi oylarınıza sunuyorum:
Kabul edenler... Kabul etmeyenler... Kabul edilmiştir.

7 nci maddeyi okutuyorum:

MADDE 7. - Bu Kanun yayımı tarihinde
yürürlüğe girer.

BAŞKAN - Madde üzerinde söz isteyen?..
Yok.

Maddeyle ilgili değişiklik önergesi
yok.

7 nci maddeyi oylarınıza sunuyorum:
Kabul edenler... Kabul etmeyenler... Kabul edilmiştir.

8 inci maddeyi okutuyorum:

MADDE 8. - Bu Kanun hükümlerini Bakanlar
Kurulu yürütür.

BAŞKAN -  Madde üzerinde söz isteyen?..
Yok.

Maddeyle ilgili değişiklik önergesi
yok.

8 inci maddeyi oylarınıza sunuyorum:
Kabul edenler... Kabul etmeyenler... Kabul edilmiştir.

Teklifin tümünü oylarınıza
sunuyorum: Kabul edenler... Kabul etmeyenler... Kabul edilmiştir.

Böylece, teklif kabul edilmiş ve kanunlaşmıştır.
Dernekler Kanununda yapılan bu değişikliklerin
sivil toplum örgütlerimize, Türk demokrasisine
hayırlı ve uğurlu olmasını diliyorum.

3. - Denizli  Milletvekili Hasan Korkmazcan ile
Siyasî Parti Gruplarını Temsilen 10 Milletvekilinin,
Anayasa Mahkemesinin Kuruluşu ve Yargılama Usulleri
Hakkında Kanunun  Bazı Maddelerinin Değiştirilmesine
Dair Kanun Teklifi ile Aynı Mahiyetteki Kanun Tasarısı
ve Antalya Milletvekili Deniz Baykal ve 31 Arkadaşının
ve Gümüşhane  Milletvekili M. Oltan Sungurlu ve
3 Arkadaşının; Benzer Mahiyetteki Kanun Teklifleri
ve Anayasa Komisyonu Raporu (2/568, 1/564, 2/407, 2/449) (S. Sayısı
: 326) (1)

BAŞKAN -Değerli arkadaşlarım,
şimdi, 326 sıra sayılı, Denizli Milletvekili
Hasan Korkmazcan ile Siyasî Parti Gruplarını
Temsilen 10 Milletvekilinin; Anayasa Mahkemesinin Kuruluşu
ve Yargılama Usulleri Hakkında Kanunun Bazı
Maddelerinin Değiştirilmesine Dair Kanun Tekli-

 

(1) 326 S. Sayılı Basmayazı
tutanağa eklidir.

fi ile Aynı Mahiyetteki Kanun Tasarısı
ve Antalya Milletvekili Deniz Baykal ve 31 Arkadaşının
ve Gümüşhane Milletvekili Oltan Sungurlu ve 3
Arkadaşının Benzer Mahiyetteki Kanun Teklifleri
ve Anayasa Komisyonu raporunun müzakeresine başlıyoruz.


Komisyon ve Hükümet yerinde. 

Raporun okunup okunmaması hususunu oylarınıza
sunacağım: Raporun okunmasını kabul edenler...
Etmeyenler... Raporun okunması kabul edilmemiştir.


Teklifin tümü üzerinde, Cumhuriyet
Halk Partisi Grubu adına, Ankara Milletvekili Sayın
Seyfi Oktay söz istemiştir. 

Buyurun Sayın Oktay. (CHP ve DSP sıralarından
alkışlar)

CHP GRUBU ADINA M. SEYFİ OKTAY (Ankara) -
Sayın Başkan, değerli milletvekilleri; görüşülmekte
olan Anayasa Mahkemesinin Kuruluşu ve Yargılama Usulleri
Hakkında Kanunun Bazı Maddelerinin Değiştirilmesine
İlişkin Kanun Teklifi üzerinde, Cumhuriyet Halk
Partisi Grubunun görüşlerini sunmak üzere
huzurlarınızdayım. Yüce Meclisi şahsım
ve Grubum adına saygıyla selamlıyorum. 

Sayın Başkan, değerli milletvekilleri;
yaklaşık iki yıl önce gerçekleştirilen
anayasa değişiklikleri, bu kadar gecikmeyle de olsa,
nihayet ilgili yasalara yansıtılıyor. Kuşkusuz
bundan hepimiz mutluluk duymaktayız. Partilerarası
komisyon, sekiz aya yaklaşan bir süreden beri aralıksız
olarak çalışmalarını sürdürmektedir.
Yüce Meclise sunulan ve uyum yasaları olarak adlandırılan
bu yasalar, partilerarası uzlaşmanın ürünüdürler.
Bir kez daha açıklıkla ifade edelim ki, hazırlanan
bu metinler, doğrudan herhangi bir partinin görüşünü
yansıtmamaktadır. 

Bir başka önemli husus da şudur:
Partilerarası komisyon, yalnızca anayasa değişikliklerinin
ilgili yasalara aktarılmasıyla sınırlı
olarak yetkilendirilmiştir. Bu nedenle, bu yasalar, bütünüyle
ele alınarak, daha demokratik bir düzenleme için
değerlendirilmeye tabi tutulmamışlardır.

Görüşmekte olduğumuz Anayasa
Mahkemesinin Kuruluşu ve Yargılama Usulleri Hakkında
Kanunun Bazı Maddelerinin Değiştirilmesine Dair
Kanun Teklifinde, Anayasadaki değişikliklere paralel
olarak şu değişiklikler öngörülmüştür:


Anayasamızın siyasî partilerin
uyacakları esasları düzenleyen 69 uncu maddesi,
milletvekilliğinin düşmesini düzenleyen 84
üncü maddesi, Anayasa Mahkemesinin çalışma
ve yargılama usulünü düzenleyen 149 uncu
maddesi, bilindiği üzere, 23.7.1995 tarihli ve 4121 sayılı
Kanunla değiştirilmişti. Anayasanın değiştirilmeden
önceki hükmünde “siyasî partilerin malî
denetimi Anayasa Mahkemesince yapılır” denmekteydi.
Yapılan değişiklikte “Anayasa Mahkemesince
siyasî partilerin mal edinimleri ile gelir ve giderlerinin
kanuna uygunluğunun tespiti, bu hususun denetim yöntemleri
ve aykırılık halinde uygulanacak yaptırımlar
kanunda gösterilir. Anayasa Mahkemesi, bu denetim görevini
yerine getirirken Sayıştaydan yardım sağlar”
denmektedir. İşte, Anayasada yapılan bu değişiklik,
yapılan bu düzenlemeyle, Anayasa Mahkemesinin Kuruluşu
ve Yargılama Usulleri Hakkında Kanunun 18 inci maddesinin
beş ve altı numaralı bentlerine ve yine aynı
kanunun 30 uncu maddesinin üçüncü fıkrasına
aynen yansıtılmıştır.

Yine, Anayasanın 149 uncu maddesinde yapılan
değişiklikle, Anayasanın bu maddesine “siyasî
partilerin temelli kapatılması veya kapatılmasına
ilişkin davalarda, Yargıtay Cumhuriyet Başsavcısından
sonra kapatılması istenen siyasî partinin
genel başkanlığının veya tayin
edeceği bir vekilin savunmasını dinler”
hükmü eklenmiştir. Bu hüküm de, yine,
kanunun 33 üncü maddesine aynen aktarılmıştır.

Yine, dokunulmazlığın kaldırılmasına
ve milletvekilliğinin düşmesine ilişkin sürelerle
ilgili ufak değişiklikler de, yasanın 34 üncü
maddesine aynen yansıtılmıştır.

Sayın Başkan, değerli milletvekilleri;
Anayasa Mahkememiz, anayasal sistemin temel güvencelerinin
başında gelen bir yüce organdır. Birer
siyasal güç odağı olan iktidarları
anayasal sistem içerisinde tutabilmek, hukuk devletinin
gerçekleştirilmesi açısından
çok önem taşıyan bir işlevdir.
Özellikle, hukuk devletinin bütün gerekleriyle
işlemediği, hukuk devleti anlayışının
özümsenemediği ve hukukun birtakım amaçların
gerçekleşmesinde ayak bağı olarak görüldüğü
yerlerde, sistemlerde, Anayasa Mahkemesinin yargısal denetimi
çok daha önem kazanmaktadır. 

İşte, bu önemli işlevi çok
başarılı bir şekilde gerçekleştirmesi
nedeniyledir ki, ülkemizde, Anayasa Mahkemesi, zaman zaman
çok yoğun olarak iktidarların hedefi olmuştur.
Yasama organının hukukla, hukukun temel ilkeleriyle
bağlı olmadığını, onun her
şeyi yapmaya muktedir olduğunu sanan ve böyle inananlar,
Anayasa Mahkememizi çok acımasız biçimde
eleştiri konusu yapmışlardır. Hele,
son zamanlarda, Anayasa Mahkememizin bir ilke kararı, başka
ifadeyle içtihat kararı niteliğini taşıyan
bir kararı, çok yoğun bir eleştiri konusu
yapılmaktadır. Bilindiği gibi, Anayasa Mahkemesi,
yürütmenin durdurulmasına karar vermeyi benimsemiştir.
“Kuruluş kanununda böyle bir yetki yoktur, nasıl
olur da Anayasa Mahkemesi, ulusal egemenliği temsil eden Yüce
Meclisin yaptığı yasayı, verdiği
kararı durdurabilir” denilmektedir. 

Değerli arkadaşlarım, bu anlayış,
biraz önce ifade ettiğim gibi, yasama organının
hukuka uyma gibi bir zorunluluğu bulunmadığı
anlayışının, sonuç itibariyle
böyle nitelendirilebilecek bir anlayışın
ürünüdür diye düşünüyorum.
Siz, Anayasa Mahkemesine, Türkiye Büyük Millet
Meclisinin çıkardığı kanunu iptal
etme ve onu ortadan kaldırma yetkisi vereceksiniz; ama,
ondan daha hafif bir yetki olan yürütmeyi durdurma yetkisini
kullanamayacağını iddia edeceksiniz. Yürütmeyi
durdurma, ihtiyatî tedbir, ihtiyatî haciz gibi kararlar,
yargılama yetkisinin, hakkı sağlıklı
bir  biçimde teslim etmenin, hukuku ve hakkı pratikte
etkin kılmanın, anlamlı kılmanın
doğal ve hatta zorunlu bir sonucudur. Yargılamanın
bir konusu, ilintili olduğu bir durum, bir olay vardır;
mahkeme olarak, o olayla ilgili önlemi almayacaksın,
yargılama devam ederken yargılama konusu ortadan
kalkacak, deyim yerindeyse atı alan Üsküdar'ı
geçecek; ama, diğer taraftan mahkeme yargılamaya
devam edecek. Böyle düşünürsek, çoğu
olaylarda, çoğu yargılamalarda yargı
faaliyetini bir angarya iş konumuna getirmiş olmuyor
muyuz? Bu nedenlerdir ki, yürütmeyi durdurma yetkisi,
yargılama yetkisinin ayrılmaz, doğal ve hatta
zorunlu bir sonucudur; yargılama yetkisinden kaynaklanan
bir yetkidir. Yargılama yetkisi varsa, çok doğal
olarak, yürütmeyi durdurma yetkisi de kendiliğinden
olacaktır. 

Önceki muhalefet dönemlerimizde çok
yoğun biçimde açtığımız
davalarda, Anayasa Mahkemesinden, yürütmeyi durdurma
kararı verilmesini her defasında talep etmiştik.
Anayasa Mahkemesinin sonuçta bu noktaya gelmesini çok
memnuniyetle karşılıyoruz. Hatırlayacaksınız,
mülk satışıyla ilgili yasa, talebimiz
üzerine Anayasa Mahkemesince iptal edilmişti. Buna
karşın yasa aynen ve yeniden çıkarıldı;
biz, yine iptal için dava açtık; ama, bu
arada ülkemizin en güzel toprakları yabancılara
satıldı. Şayet, o zamanlar Anayasa Mahkemesi
bu yetkiyi kullanmış olsaydı, topraklarımız
yabancı eline geçmeyecekti. 

Değerli arkadaşlarım, konumuzla
yakın ilişkisi olması nedeniyle, biraz da
anayasa değişikliğiyle ilgili görüşlerimizi
sunmak istiyorum. 

Her şeyden evvel ifade edeyim ki, anayasa değişikliği,
bu değişikliklerle ilgili teklif metinleri, komisyon
raporları ve Genel Kurul kararı, muhafazakâr
partiler ile sosyal demokrat partilerin devletin ana yapısına,
mevcut anayasal sisteme, demokrasiye bakışlarındaki
temel farklılıkları ortaya koyan belgelerdir.
Bence, anayasa değişikliklerinin diğer önemli
sonuçları yanında, bu anlayış
farklılığını ortaya koyması
ve somut olarak belgelendirmesi de, demokrasimiz ve siyasal yaşamımız
açısından çok yararlı ve yerinde
olmuştur.

1982 Anayasası, daha yürürlüğe
girdiği ilk günden itibaren eleştiri konusu olmuştur.
Bu Anayasa, oluşturulma yöntemi ve koşulları
açısından olduğu gibi, içeriği
açısından da yoğun bir biçimde
eleştirilmiştir, hâlâ da eleştiriliyor.
Her seçim döneminde, siyasî partiler, seçim
bildirgelerine, 1982 Anayasasının değiştirileceği
vaatlerini ve taahhütlerini koymuşlardır; ama,
her ne halse, buna karşın, kapsamlı bir anayasa
değişikliği gerçekleştirilememiştir.
Bırakın anayasa değişikliği için
partilerin kararlı bir biçimde bir araya gelmeleri
konusundaki isteksizliği, oturup mutabakata vardıkları
değişikliğin dahi arkasında durmamışlardır.
1995 yılında, o zamanki siyasal konjonktürün
bir gereği olarak, 301 milletvekilinin imzasıyla Türkiye
Büyük Millet Meclisine sunulan değişiklik
teklifleri dahi gerçekleştirilememiştir; yani,
milletvekilleri, imzalarını taşıyan
teklife dahi Meclis Genel Kurulunda oy vermemişlerdir.

Sayın Başkan, değerli milletvekilleri;
anayasal sistemimiz, hiçbir demokratik ülkede görülmeyen
-benzetmede hata olmaz derler- eski deyimiyle, bir hilkat garibesi
durumundadır. Bir tarafta Anayasa var, sistemin ana yapısını
oluşturuyor; diğer tarafta askerî yönetim
zamanında çıkarılmış
olan 700 civarında kanun, kanun hükmünde kararname
ve kararlar mevcut. Şimdi, bu Anayasanın “Geçici
Hükümler” bölümünde bir 15 inci
maddesi var; bu maddenin son fıkrasında şöyle
deniliyor: “Bu dönem içinde çıkarılan
kanunlar, kanun hükmünde kararnameler ile 2324 sayılı
Anayasa Düzeni Hakkında Kanun uyarınca alınan
karar ve tasarrufların Anayasaya aykırılığı
iddia edilemez. “

Değerli arkadaşlarım, bu maddede
belirtilen kanun, kanun hükmünde kararname ve hatta
kararların birçoğu, anayasal sistemle ilgili,
temel hak ve özgürlüklerle ilgili, çalışma
yaşamıyla ilgilidir. Hemen ifade edeyim ki, bunların
içerdikleri hükümlerin birçoğu, 1982
Anayasasının gerisinde ve Anayasaya aykırıdır.
Şimdi, burada, şöyle bir durum ortaya çıkıyor:
Bir Anayasamız var; ama, bu Anayasaya aykırı
hükümler taşıyan, belli döneme ait
kanunlar var ve bunların Anayasaya aykırılıkları,
yine bir Anayasa hükmü nedeniyle ileri sürülemiyor
ve iddia edilemiyor; Anayasaya karşın bu kanunlar
yürüyor. Bu durumda Anayasa ne oluyor; Anayasanın
hükümleri ne oluyor; hangi hükümleri yürürlükte
oluyor? 

Değerli arkadaşlarım, bu Anayasa
hükümleri, eğer, askerî yönetim döneminde
çıkarılan bu kanunlara aykırı
bulunmuyorsa, yürüyor; ikisi arasında çelişki
varsa, askerî yönetimin kanunları yürüyor.
Yasa hükümlerinin, kanun hükmünde kararnamelerin
ve hatta, karar ve birkısım tasarrufların
Anayasadan üstün olduğu, üstün tutulduğu,
hangi demokratik sistemde görülmektedir? 301 milletvekilinin
imzaladığı metinde, geçici 15 inci maddenin
bu hükmü kaldırılıyordu. Ayrıca,
Anayasa Mahkemesine bu kanunlarla ilgili olarak başvuru
için altı aylık bir süre tanınıyordu.
Bu değişiklik teklifi, maalesef, Türkiye Büyük
Millet Meclisi Genel Kurulunda, muhafazakâr partilerimizin
milletvekillerince, teklifte imzaları bulunmasına
karşın, metinden çıkarılmıştır.
Yıllarca tek başına iktidar olan muhafazakâr
partilerimiz, bu kanunlara el atmadıkları gibi,
Anayasa Mahkemesinin denetimine de razı olamamışlardır.


Değerli arkadaşlarım, bu ne demektir;
bu “ben, mevcut sisteme el attırmam, kimselerin mevcut
sisteme dokunmasını kabul etmem” demektir.
Bu, statükoculuktur. Bu statükocu anlayışla
yıllardan beri yozlaştırılan sistemi
ve sürekli eleştirilen bu Anayasayı köktenci
bir biçimde değiştirmek mümkün müdür;
bu Anayasayı değiştirerek çağdaş
bir yapılanmayı inşa etmek mümkün
müdür? Bu anayasal sistem, artık Türkiye'yi
taşıyamıyor, temel hak ve özgürlükleri,
hukuku etkisiz kılıyor; bu nedenle de, sürekli
sorun üretiyor. Susurluk gibi olaylar, etkili bir hukuk işleyişinden
noksan oluşumuzun bir ürünü, bir sonucudur.
İşte, biz, sosyal demokratlar olarak, Cumhuriyet
Halk Partisi olarak, kendinizi korumakla yükümlü
saydığınız bu sistemin, çağdaş,
demokratik bir yapılanma doğrultusunda kökten
değiştirilmesine talibiz. İşte biz, onun
için sizden farklıyız; işte biz, onun
için sağın alternatifiyiz. Bu anayasa değişiklikleri
çalışmaları, bu gerçeği
çok somut biçimde ve belge olarak ortaya koyduğu
için, siyasal yaşamımızın aydınlığı,
berraklığı açısından önemli
bir kazanç oluşturmuştur. 

Değerli arkadaşlarım, bakınız,
bu anayasa değişikliği teklifinde daha neler vardı:
Kamu çalışanlarına toplusözleşmeli
ve grevli sendikal hak sağlayan hüküm vardı.
Komisyondaki görüşmelerde -sağdaki partilerimizin
ittifakıyla- önce, toplusözleşme ve grev
hakkı metinden çıkarıldı; bunun
yerine -hiçbir derde deva olamayacak- toplugörüşme
getirildi. Daha sonra da, Genel Kurulda sendika kurma hakkı
oylandı, bu da reddedildi. Üzüntüyle ifade
edeyim ki, reddedilmiş olan sendika kurma hakkı,
bir redaksiyon işlemiyle, oylanmadan maddeye yeniden monte
edildi; daha sonra teklif tümüyle birlikte oylanarak
kabul edildi. 

Değerli arkadaşlarım, toplusözleşmeli
ve grevli sendikal hak gerçekleşseydi ne olacaktı;
ülkemizde 2-2,5 milyon civarında olan kamu çalışanı
çok güçlü bir örgütlenmeye kavuşacaktı.
Bilinen bir gerçektir ki, çağdaş, çoğulcu
bir demokratik yapı, çeşitli katmanların
dayanışmasını sağlayacak güçlü
sivil örgütlenmelerin varlığıyla mümkündür.


Kamu çalışanları, bugünkü
sistemde, emeğinin karşılığını
değil, ancak iktidarın ihsan ettiği, lütfettiği
bir miktarı almaktadırlar. Değerli arkadaşlarım,
hukuk devletinde lütuf olmaz, ihsan olmaz; lütfetme,
ihsan buyurma ancak padişahlara, sultanlara, krallara mahsustur.


Ne olacaktı; toplusözleşmeli, grevli
sendikal hakka kavuşmuş 2-2,5 milyonluk bir toplum
kesimi, hizmetinin karşılığını
alabilecek güce kavuşacak ve bunun sonucunda ulusal
gelir dediğimiz o büyük pastaya güçlü
bir şekilde ortak çıkacaktı. Çoğulcu
ve çağdaş bir yapıyı henüz
özümsememiş olanlar, pastaya böyle büyük
bir ortak çıkmasından yararı tehlikeye
düşenler, maalesef bu hükmün de metinden
çıkarılmasını gerçekleştirmişlerdir.

Değerli arkadaşlarım, bu anlayışla,
biz, bu güzel ülkemizi esenliğe çıkaramayız.
Açıkça görülüyor ki, bütün
bunlar, ancak Cumhuriyet Halk Partisi iktidarında 
gerçekleştirilebilecektir.


Bu özlemle, Yüce Meclisi saygıyla
selamlıyorum. (CHP sıralarından alkışlar)

BAŞKAN - Cumhuriyet Halk Partisi Grubu adına
konuşan Ankara Milletvekili Sayın Seyfi Oktay'a teşekkür
ediyorum.

Şimdi, Anavatan Partisi Grubu adına,
Ankara Milletvekili Sayın Nejat Arseven konuşacak.

Buyurun efendim.

Konuşma süreniz 20 dakikadır Sayın
Arseven.

ANAP GRUBU ADINA NEJAT ARSEVEN (Ankara) - Sayın
Başkan, sayın milletvekilleri; konuşmama başlamadan
önce Yüce Heyetinizi en içten duygularımla
selamlıyorum.

Bugün, burada 26 Temmuz 1995 tarih ve 22355
sayılı Resmî Gazetede yayımlanan 4121
sayılı Kanun ile 2709 sayılı Türkiye
Cumhuriyeti Anayasasının Anayasa Mahkemesinin çalışma
ve yargılama usulü ile siyasî partilerin malî
denetimlerine ilişkin hükümlerinde yapılan
değişiklik üzerine, bu değişikliklerin
2949 sayılı Anayasa Mahkemesinin Kuruluşu
ve Yargılama Usulleri Hakkındaki Kanunun ilgili
maddelerine uygulanması amacıyla hazırlanmış
bulunan kanun teklifi üzerinde Anavatan Partisi Grubu adına
söz almış bulunuyorum.

Çok değerli arkadaşlarım,
sözlerime başlamadan önce Yüce Heyetinize
ifade etmek istiyorum ki, hemen hemen şu on günlük
süre içerisinde -burada Yüce Parlamentoda uzun
zamandır bu dönem içerisinde görülemeyen
bir anlayışla- Anayasada geçen dönemde
yapılmış olan değişikliklerin mevcut
kanunlarımıza uygulanması hususundaki Uyum
Komisyonunda yapılan çalışmaların
Genel Kurulda nasıl bir hava yarattığı
ve bu Parlamentoda da, eğer, partiler arasında düzenli
ve uyumlu bir anlaşma, işbirliği sağlanabilirse,
bunun, Genel Kurul çalışmalarına da
nasıl yansıdığını hepimiz
gördük. 

Yine, bundan bir müddet önce burada, bu
Meclis kürsüsünde ve komisyonlarında, maalesef,
hiç arzu etmediğimiz; aslında, fevkalade uyumlu
çalışan; sadece ve sadece kanunlara, Anayasaya
uygun kanun yapmak arzusundan başka bir gayreti olmayan,
uyum yasaları adını verdiğimiz ve bu
dönemde de Anavatan Partisinin gayretleriyle kurulmuş
olan bu komisyonda, Siyasî Partiler Yasası ile ilgili
teklif görüşülürken ve bu komisyonun
önünde, bu kanun teklifiyle ilgili hazırlık
yapılırken, bir zorlama ile ve bir endişe
ile Meclisin huzuruna getirilmek istenilen Siyasî Partiler
Kanunuyla ilgili tartışmaları da gördük.
Halbuki, eğer, o zorlama olmasa idi, ben inanıyorum
ki, o gün arzu edilen Siyasî Partiler Kanunuyla ilgili
değişiklikler, bu Komisyonumuzda ele alınacak
ve çok kısa bir zaman sonra, belki de o gün
arzu edilenden çok daha fazla değişikleri havi
olarak Genel Kurulun gündemine gelmiş olacaktı.
Yani, bununla söylemek isteğidim şudur ki: Özellikle
toplumun tamamını ilgilendiren Dernekler Kanunu
gibi, Siyasî Partiler Kanunu gibi, Seçim Kanunu gibi,
Anayasamız gibi konularda, bu Meclisin içerisinde,
özellikle 20 nci Dönemde mutlaka; ama, mutlaka bir birlikteliğin
sağlanması ve toplumun tamamını ilgilendiren
bu gibi konularda, siyasî partilerimiz arasında sağlanan
konsensüs ile bu Genel Kuruldan çok güzel tasarıların
ve değişikliklerin geçmesi mümkün.


Ben inanıyorum ki, bugüne kadar 20 nci
Dönem Parlamentosu içerisinde görev yapan bu
Uyum Komisyonu, bu kararlılığını
yine bundan sonra da sürdürecek ve bu Parlamentonun
önüne, temsil edilen bütün siyasî partilerin
üzerinde uzlaştıkları, hatta, belki bir
manada Parlamentoda temsil edilmeyen siyasî partilerin görüşlerini
de yansıtan ve üzerinde tam bir konsensüs sağlanan
çok güzel yasa teklifleri gelecektir. 

Çok değerli arkadaşlarım,
Anayasamızın, siyasî partilerin uyacakları
esasları düzenleyen 69, milletvekilliğinin düşmesini
düzenleyen 84 ve Anayasa Mahkemesinin çalışma
ve yargılama usulünü düzenleyen 149 uncu
maddelerinde, 1995 yılında, 4121 sayılı
Kanunla değişiklikler yapılmıştır.
Bu değişiklikte, siyasî partilerin mal edinimleriyle,
gelir ve giderlerinin kanuna uygunluğunun denetiminin, Sayıştaydan
da yardım sağlamak suretiyle, Anayasa Mahkemesince
yapılacağı hüküm altına alınmıştır.
Şimdi, burada, bizim yapmış olduğumuz bu
değişiklikle, yani Uyum Komisyonunda gerçekleştirilen
bu değişiklik teklifiyle, Anayasada, o tarihte yapılan
değişikliğin, Anayasa Mahkemesinin kendi Kanununa
uygulaması yapılmaktadır. 

Yine siyasî partilerin kapatılmasına
ilişkin davalarda, Yargıtay Cumhuriyet Başsavcısından
sonra, kapatılması istenilen siyasî parti
genel başkanlığının veya tayin
edeceği bir vekilinin savunmasının dinleneceği
yolundaki hüküm de yine bu değişiklikle huzurunuza
getirilmektedir. 

Yine, bunun yanı sıra, milletvekilliğinin
düşmesini düzenleyen 84 üncü madde yeniden
düzenlenmiştir. 326 sıra sayılı
kanun teklifiyle, bu değişikliklerin, 2949 sayılı
Anayasa Mahkemesinin Kuruluşu ve Yargılama Usulleri
Hakkındaki Kanunun, ilgili, 18, 30, 33 ve 34 üncü
maddelerine yansıtılması sağlanmıştır.
Yani, bu şekilde, kısaca, Anayasa ile 2949 sayılı
Kanun arasındaki uyumun sağlanması ve bunların
hayata geçirilmesi öngörülmektedir.

Yine burada, Yüce Heyetinizi bilgilendirmek
açısından söylüyorum, görüşülmekte
olan 326 sıra sayılı kanun teklifinin çerçeve
3 üncü maddesiyle değiştirilmesi öngörülen
2949 sayılı Kanunun 30 uncu maddesinin birinci fıkrasında
geçen “temelli kapatılması veya”
ibarelerinin madde metninden çıkarılması
da, yine, bugün, Uyum Komisyonumuzda bütün partilerin
ittifakıyla Genel Kurula bir değişiklik önergesiyle
sunulmuştur. Bununla da, Anayasanın 149 uncu maddesinin
son fıkrasında “siyasî partilerin temelli
kapatılması veya kapatılmasına”
ifadeleri yer almakla birlikte, kategorik olarak böyle bir
ayrım yapılması uygun değildir; “kapatılma”
ibaresi her ikisini de kapsamına almaktadır. Bu
nedenle “temelli kapatılması veya” ibarelerinin
metinden çıkarılması uygun olacaktır
gerekçesiyle bu değişiklik hazırlanmıştır.

Yine, burada, benden önce söz alan Cumhuriyet
Halk Partisinin Değerli Grup Temsilcisi Sayın Bakanımın
ifadeleri arasında yer alan ve özellikle toplumun
beklenti içerisinde olduğu birçok konuda yapılması
gereken anayasa değişiklikleriyle ilgili gayretler,
bugüne kadar yapılanlar ve bundan sonraki yapılacaklar
konusuna, tabiî, bizim de, Anavatan Partisi olarak, birkaç
cümleyle ekleyeceklerimiz var. 

Öncelikle şunu ifade edeyim ki, 1990 yılı
öncesinde, Anavatan Partisinin, sivil toplum örgütlerinin
hazırladığı 27 maddelik pakete, muhalefetin
8 oyluk desteğini esirgemesi dolayısıyla, o
değişiklikler o gün hayata geçirilememiştir.
O muhalefetin içerisinde de bugünkü CHP; yani,
o günkü SHP bulunmaktadır. Eğer, o günün
muhalefeti SHP, o 8 oyluk desteği o gün esirgememiş
olsaydı, Sayın Bakanımın benden önce
bu kürsüde ifade etmiş olduğu birçok
değişiklik, zannediyorum, Anavatan Partisinin o döneminde
de gerçekleşmiş olacaktı. 

Biz, Anavatan Partisi olarak, huzurunuza gelen bu
kanun teklifini destekliyoruz ve bu değişikliklerle,
zannediyorum ki, uyum yasalarından, Heyetinizin önüne
gelen kanun tekliflerinin de sonuncusu oluyor bu. 

Bundan sonra da, yine, bu komisyonun, Yüce Heyetin
huzuruna, üzerinde anlaşma sağlanan birçok
konuda, çok ciddî kanun teklifleriyle geleceği
ifademi tekraren, hepinizi en içten duygularımla,
saygılarımla selamlıyorum. (ANAP ve CHP sıralarından
alkışlar)

BAŞKAN - Anavatan Partisi Grubu adına
konuşan Ankara Milletvekili Sayın Nejat Arseven'e
teşekkür ediyorum. 

Teklifin tümü üzerinde başka
söz istemi yok. 

Teklifin tümü üzerindeki görüşmeler
tamamlanmıştır. 

Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.


1 inci maddeyi okutuyorum:


ANAYASA MAHKEMESİNİN KURULUŞU
VE YARGILAMA USULLERİ HAKKINDA

KANUNUN BAZI MADDELERİNİN
DEĞİŞTİRİLMESİNE DAİR
KANUN TEKLİFİ

MADDE 1. - 10.11.1983 tarihli ve 2949 sayılı
Anayasa Mahkemesinin Kuruluşu ve Yargılama Usulleri
Hakkında Kanunun 18 inci maddesinin 5 ve 6 numaralı
bentleri aşağıdaki şekilde değiştirilmiştir
:

5. Siyasî partilerin mal edinimleri ile gelir
ve giderlerinin Kanuna uygunluğunun denetimini yapmak;

6. Milletvekillerinin yasama dokunulmazlıklarının
kaldırılmasına veya milletvekilliğinin
düşmesine veya milletvekili olmayan bakanların
dokunulmazlığının kaldırılmasına
Türkiye Büyük Millet Meclisince karar verilmesi
hallerinde, ilgililerin Anayasa veya içtüzük
hükümlerine aykırılık iddiasına
dayanan iptal istemlerini karara bağlamak;

BAŞKAN - Madde üzerinde söz isteyen?
Yok.

Maddeyle ilgili değişiklik önergesi
yok. 

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

2 nci maddeyi okutuyorum:

MADDE 2. - 2949 sayılı Kanunun 30 uncu
maddesinin üçüncü fıkrası
aşağıdaki şekilde değiştirilmiştir:

Siyasî partilerin mal edinimleri ile gelir
ve giderlerinin denetimi, bu Kanunda ve diğer Kanunlarda gösterilen
usullere göre yapılır. Anayasa Mahkemesi bu
denetim görevini yerine getirirken Sayıştay'dan
yardım sağlar.

BAŞKAN - Madde üzerinde söz isteyen?
Yok.

Maddeyle ilgili değişiklik önergesi
yok. 

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

3 üncü maddeyi okutuyorum:

MADDE 3. - 2949 sayılı Kanunun 33 üncü
maddesi aşağıdaki şekilde değiştirilmiştir.

Madde 33. - Yargıtay Cumhuriyet Başsavcısı
tarafından açılan siyasî partilerin
temelli kapatılması veya kapatılmasına
ilişkin davalar, Ceza Muhakemeleri Usulü Kanunu hükümleri
uygulanmak suretiyle dosya üzerinde incelenir ve karara bağlanır.
Bu davalarda Yargıtay Cumhuriyet Başsavcısından
sonra kapatılması istenen siyasî partinin
genel başkanlığının veya tayin
edeceği bir vekilinin savunması dinlenir.

Anayasa Mahkemesi gerekli gördüğü
hallerde sözlü açıklamalarını
dinlemek için ilgilileri ve konu hakkında bilgisi
olanları çağırır; bu halde, 31
inci madde hükmü uygulanmaz.

BAŞKAN - Madde üzerinde söz isteyen?..
Yok. 

Maddeyle ilgili bir değişiklik önergesi
bulunmaktadır. Bu değişiklik önergesini,
Partilerarası Uyum Komisyonu, bu sabah yaptığı
oturumda kararlaştırmıştır; bilgilerinize
sunuyorum.

Önergeyi okutuyorum:

Türkiye Büyük Millet Meclisi
Başkanlığına

Görüşülmekte olan 326 sıra
sayılı Kanun Teklifinin, çerçeve 3
üncü maddesiyle değiştirilmesi öngörülen
2949 sayılı Kanunun 33 üncü maddesinin
birinci fıkrasında geçen “temelli kapatılması
veya” ibarelerinin madde metninden çıkarılmasını
arz ve teklif ederiz.

 Hasan Korkmazcan Nejat Arseven Ahmet İyimaya

 Denizli Ankara Amasya

 Atilâ Sav Hayrettin Dilekcan Metin Bostancıoğlu

 Hatay Karabük Sinop

  Uğur Aksöz

  Adana

BAŞKAN - Komisyon önergeye katılıyor
mu efendim?

ANAYASA KOMİSYONU BAŞKANI AHMET İYİMAYA
(Amasya) - Sayın Başkan, teklife olumlu yaklaşmakla
birlikte, nisap imkânsızlığı sebebiyle
katılamıyoruz.

BAŞKAN - Hükümet?..

DEVLET BAKANI MEHMET SALİH YILDIRIM (Şırnak)
-Katılıyoruz efendim.

BAŞKAN - Önergeye, Komisyon çoğunluğu
bulunmadığı için katılamıyor,
Hükümet katılıyor.

Önergeyi oylarınıza sunuyorum:
Kabul edenler... Kabul etmeyenler... Kabul edilmiştir.

3 üncü maddeyi, önergeyle değişen
şekliyle oylarınıza sunuyorum: Kabul edenler...
Kabul etmeyenler... Kabul edilmiştir.

4 üncü maddeyi okutuyorum:

MADDE 4. - 2949 sayılı Kanunun 34 üncü
maddesinin başlığı ile birlikte birinci
ve ikinci fıkraları aşağıdaki şekilde
değiştirilmiştir.

Dokunulmazlığın kaldırılması
ve milletvekilliğinin düşmesi durumlarında
iptal istemi

Yasama dokunulmazlığının
kaldırılmasına veya milletvekilliğinin
düşmesine ilişkin Türkiye Büyük
Millet Meclisi kararlarına karşı, ilgili milletvekili
veya milletvekili olmayan bakan ile diğer bir milletvekili
iptal istemi ile başvurabilir. Bu istem, Anayasa Mahkemesince
on beş gün içinde karara bağlanır.

İptal istemine konu oluşturan Türkiye
BüyükMillet Meclisi kararlarına karşı
Anayasa Mahkemesine başvurma hakkı, kararın
alındığı günden başlayarak
yedi gün sonra düşer.

BAŞKAN - Madde üzerinde söz isteyen?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

5 inci maddeyi okutuyorum:

MADDE 5.- Bu Kanun yayımı tarihinde
yürürlüğe girer.

BAŞKAN - Madde üzerinde söz isteyen?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

6 ncı maddeyi okutuyorum:

MADDE 6.- Bu Kanun hükümlerini Bakanlar
Kurulu yürütür.

BAŞKAN - Maddeyle ilgili söz isteyen?..
Yok.

Madde üzerinde değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

Şimdi, teklifin tümünü oylarınıza
sunuyorum: Kabul edenler... Kabul etmeyenler... Kabul edilmiştir.

Böylece, teklif kabul edilmiş ve kanunlaşmıştır.
Yüce Meclisimizce bugün kabul edilen kanunun, siyasî
partilerimiz için ve demokratik siyasî hayatımız
için hayırlı ve uğurlu olmasını
diliyorum.

Değerli arkadaşlarım, bu çalışmalarımızla,
şu ana kadar, Partilerarası Uyum Komisyonunun hazırlamış
olduğu 17 adet kanunda değişiklik öngören
teklifler kanunlaşmış bulunmaktadır;
bu vesileyle, Komisyonun Başkanı olarak Yüce
Genel Kurula şükranlarımı arz ediyorum;
ancak, Partilerarası Uyum Komisyonu, henüz, Siyasî
Partiler Kanunu ve Seçim Kanunu üzerindeki çalışmalarını
tamamlamamıştır. Komisyonumuz, Genel Kurulun
gündeminde bulunan Anayasanın 83 üncü maddesinde
değişiklik yapılmasıyla ilgili teklifin
de, bu yasama yılı içerisinde, tatile girmeden
önce görüşülmesini temenni etmektedir.


Sayın milletvekilleri, İçtüzüğün
78 inci maddesine göre Hükümet tarafından
görüşülmesine devam edilmesi istenilen anlaşmalarla
ilgili kanun tasarıları var; sırasıyla,
onları okuyacağım. 

Zannediyorum, gruplarımız, vakıf
üniversitelerinin kurulmasına ilişkin kanun
tekliflerini görüşme konusunda mutabakat sağladılar.

OĞUZHAN ASİLTÜRK (Malatya) - Yok
öyle bir mutabakatımız Sayın Başkan.

BAŞKAN - Sabahtan, bize, var olduğu ifade
edilmişti. 

OĞUZHAN ASİLTÜRK (Malatya) - Yanlış
söylemişler. 

BAŞKAN - Şimdi, bundan sonra görüşeceğimiz
işleri, komisyonu ve Hükümeti davet ederek, sırayla,
bilgilerinize sunuyorum. 

4. - Türkiye Cumhuriyeti Hükümeti
ile Kırgız Cumhuriyeti Hükümeti Arasında
Ücretsiz Sağlık Hizmetlerine Dair Protokolün
Onaylanmasının Uygun Bulunduğuna Dair Kanun
Tasarısı ve Sağlık, Aile, Çalışma
ve Sosyal İşler ve Dışişleri komisyonları
raporları (1/313) (S. Sayısı : 142)

BAŞKAN - Türkiye Cumhuriyeti Hükümeti
ile Kırgız Cumhuriyeti Hükümeti Arasında
Ücretsiz Sağlık Hizmetlerine Dair Protokolün
Onaylanmasının Uygun Bulunduğuna Dair Kanun
Tasarısının müzakeresine başlayacağız.


Komisyon?.. Yok.

Ertelenmiştir. 

5. - Türkiye Cumhuriyeti Hükümeti
ile Makedonya Cumhuriyeti Hükümeti Arasında Hava
Taşımacılığı Anlaşmasının
Onaylanmasının Uygun Bulunduğuna Dair Kanun
Tasarısı ve Bayındırlık, İmar,
Ulaştırma ve Turizm ve Dışişleri
komisyonları raporları (1/371) (S. Sayısı
: 160)

BAŞKAN - Türkiye Cumhuriyeti Hükümeti
ile Makedonya Cumhuriyeti Hükümeti Arasında Hava
Taşımacılığı Anlaşmasının
Onaylanmasının Uygun Bulunduğuna Dair Kanun
Tasarısının müzakeresine başlayacağız.


Komisyon?.. Yok. 

Ertelenmiştir.

6. - Türkiye Cumhuriyeti İle Özbekistan
Cumhuriyeti Arasında Hukukî, Ticarî ve Cezaî
Konularda Adlî Yardımlaşma Sözleşmesinin
Onaylanmasının Uygun Bulunduğuna Dair Kanun
Tasarısı ve Adalet ve Dışişleri
komisyonları raporları (1/335) (S. Sayısı
: 202)

BAŞKAN - Türkiye Cumhuriyeti ile Özbekistan
Cumhuriyeti Arasında Hukukî, Ticarî ve Cezaî
Konularda Adlî Yardımlaşma Sözleşmesinin
Onaylanmasının Uygun bulunduğuna Dair Kanun
Tasarısının müzakeresine başlayacağız.

Komisyon?.. Yok.

Ertelenmiştir.

7. - Türkiye Cumhuriyeti ve Kazakistan Cumhuriyeti
Arasında Hukukî Konularda Adlî Yardımlaşma
Anlaşmasının Onaylanmasının
Uygun Bulunduğuna Dair Kanun Tasarısı ve Adalet
ve Dışişleri komisyonları raporları
(1/369) (S. Sayısı : 204)

BAŞKAN - Türkiye Cumhuriyeti ve Kazakistan
Cumhuriyeti Arasında Hukukî Konularda Adlî
Yardımlaşma Anlaşmasının Onaylanmasının
Uygun Bulunduğuna Dair Kanun Tasarısının
müzakeresine başlayacağız.

Komisyon?.. Yok.

Ertelenmiştir.

8. - Türkiye Cumhuriyeti ile Arnavutluk Cumhuriyeti
Arasında Hukukî, Ticarî ve Cezaî Konularda
Adlî Yardımlaşma Sözleşmesinin Onaylanmasının
Uygun Bulunduğuna Dair Kanun Tasarısı ve Adalet
ve Dışişleri   komisyonları raporları
(1/366) (S. Sayısı : 205)

BAŞKAN - Türkiye Cumhuriyeti ile Arnavutluk
Cumhuriyeti Arasında Hukukî, Ticarî ve Cezaî
Konularda Adlî Yardımlaşma Sözleşmesinin
Onaylanmasının Uygun Bulunduğuna Dair Kanun
Tasarısının müzakeresine başlayacağız.

Komisyon?.. Yok.

Ertelenmiştir.

9. - Türkiye Cumhuriyeti ve Türkmenistan
Arasında Konsolosluk Sözleşmesinin Onaylanmasının
Uygun Bulunduğuna Dair Kanun Tasarısı ve Dışişleri
Komisyonu Raporu (1/322) (S. Sayısı : 222)

BAŞKAN - Türkiye Cumhuriyeti ve Türkmenistan
Arasında Konsolosluk Sözleşmesinin Onaylanmasının
Uygun Bulunduğuna Dair Kanun Tasarısının
müzakeresine başlayacağız.

Komisyon?.. Yok.

Ertelenmiştir. 

10. - Yükseköğretim Kurumları
Teşkilâtı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair 2809 Sayılı Kanuna Ek Maddeler
Eklenmesi Hakkında Kanun Tasarısı ve Millî
Eğitim, Kültür, Gençlik ve Spor ve Plan ve
Bütçe komisyonları raporları (1/598)
(S. Sayısı : 337)

BAŞKAN - Yükseköğretim Kurumları
Teşkilatı Hakkında 41 sayılı
Kanun Hükmünde Kararnamenin Değiştirilerek
Kabulüne Dair 2809 sayılı Kanuna Ek Maddeler
Eklenmesi Hakkında Kanun Tasarısının
müzakeresine başlayacağız.

Komisyon?.. Yok.

Ertelenmiştir.

Gündemimizde başkaca görüşülecek
konu kalmadığından, Başbakan Mesut Yılmaz
tarafından kurulan Bakanlar Kurulunun programının
okunması için 7 Temmuz 1997 Pazartesi günü
saat 15.00'te toplanmak üzere birleşimi kapatıyorum.


Kapanma Saati: 16.57

V. - SORULAR VE CEVAPLAR

A)  YAZILI SORULAR VE CEVAPLARI

1. - İzmir Milletvekili Hakan Tartan'ın,
trafik kazalarına ilişkin sorusu ve İçişleri
Bakanı Meral Akşener'in yazılı cevabı
(7/2844)

Türkiye Büyük Millet Meclisi
Başkanlığına

Aşağıda yazılı soruların,
İçişleri Bakanı Sayın Meral
Akşener tarafından yazılı olarak yanıtlanması
için İçtüzüğün 96 ncı
maddesince gereğini arz ederim.

  Hakan Tartan

  İzmir

1. 1997 yılının ilk 6 ayında
kaç trafik kazası meydana gelmiştir? Bu kazalarda
kaç kişi ölmüş, kaç kişi
yaralanmıştır?

2. Geçen yılın (1996) ilk 6
ayında kaç kaza meydana gelmiş, kaç
ölüm ve yaralanma yaşanmıştır?

3. Geçen yılla kıyaslama yapıldığında
ölüm, yaralanma olaylarında nasıl bir
tablo ortaya çıkmaktadır?

4. Son 5 yılın trafik kaza bilançosu
nedir?

5. 1997 yılının ilk 6 ayında
sürücülere ne kadar para cezası kesilmiştir?
Bu cezaların suç itibarı ile dökümü
nasıldır?

6. Uygulama başladığından
bugüne dek kaç sürücü ceza puanı
sınırını aşmış,
kaç sürücünün ehliyeti iptal edilmiştir?

7. Kazaların yüzde olarak meydana geldiği
yollar nerelerdir? Son 1 yılın il-il kaza dökümü
nedir?

 T.C.

 İçişleri Bakanlığı
 3.7.1997

 Emniyet Genel Müdürlüğü

 Sayı : B.05.1.EGM.0.12.01.01/138178

 Konu :Yazılı Soru Önergesi

Türkiye Büyük Millet Meclisi
Başkanlığına

İlgi : TBMMBaşkanlığının
6.6.1997 gün ve A.01.0.GNS.0.10.00.02-7/2844-7028/19125 sayılı
yazısı.

İzmir Milletvekili Hakan Tartan tarafından
TBMMBaşkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

1997 yılının ilk beş ayında
153 524 kaza meydana gelmiş, bu kazalarda 1 690 kişi
ölmüş ve 39 993 kişi yaralanmıştır.

1996 yılının ilk beş ayında
129 815 kaza meydana gelmiş, bu kazalarda 1 760 kişi
ölmüş ve 38 947 kişi yaralanmıştır.

Geçen yıla kıyaslama yapıldığında
kazalarda % +18.26 artış, ölümlerde % -3.97
düşüş ve yaralılarda % +2.68 artış
meydana gelmiştir.

1993 yılında 208 823 kaza meydana gelmiş,
bu kazalarda 6 457 kişi ölmüş, 104 330 kişi
yaralanmıştır. 1994 yılında
208 823 kaza meydana gelmiş, bu kazalarda 6 457 kişi
ölmüş, 104 330 kişi yaralanmıştır.
1995 yılında 279 663 kaza meydana gelmiş,
bu kazalarda 6 004 kişi ölmüş, 114 319 kişi
yaralanmıştır. 1996 yılında
346 228 kaza meydana gelmiş, bu kazalarda 5 347 kişi
ölmüş, 111 059 kişi yaralanmış,
1997 yılı ilk beş ayında 153 524 kaza
meydana gelmiş, bu kazalarda 1 690 kişi ölmüş,
39 993 kişi yaralanmıştır.

1.1.1994-30.4.1997 tarihleri arasında 5 733
021 468 000 TL. para cezası kesilmiştir. Bu cezalar;
Trafik güvenliği ve düzeniyle ilgili olan diğer
kural, yasak, zorunluluk veya yükümlülüklerine
uymamak. (Kanun maddesi 47/1-D), Taşıt yolu üzerinde
ve park etmenin yasak olduğu yerlerde ve hallerde park etmek
(Kanun Maddesi 61), Hız sınırlarını
% 10'dan % 50'ye kadar aşmak (Kanun maddesi 51/2-A), Servis
freni, lastikleri ve dış ışık
donanımları noksan, bozuk veya teknik şartlara
aykırı araçları kullanmak (Kanun maddesi
30/1-A), Otomobil ve minibüs cinsi taşıtlarda
emniyet kemeri bulundurmamak (Kanun maddesi 78/1-A), Trafik işaret
levha, cihaz ve yer işaretlemeleri ile belirtilen veya gösterilen
hususlara uymamak (Kanun maddesi 47/1-C), Araçlarda bulundurulması
mecburî gereçleri kullanılır şekilde
bulundurmamak ve kullanmamak (Kanun maddesi 31/1-A), Işıklı
trafik işaretlerinden kırmızı renkli
olanına ve sesli işaretlere uymamak (Kanun maddesi
47/1-B), Taşıma sınırı üzerinde
yolcu almak (Kanun maddesi 65/1-A) ve Geçmenin yasak olduğu
yerlerden geçmek (Kanun maddesi 54/1-B)'den ceza kesilmiştir.

1.1.1997-19.6.1997 tarihleri arasında 100
Ceza Puanını 320 kişi aşmış,
138 kişinin ehliyeti geri alınmıştır.

Kazaların % 39.37'si caddelerde, % 11.99 sokaklarda,
% 27.59'u kavşaklarda, % 0.31'i okul önünde, %
1.87'si bölünmüş yollarda, % 3.52'si otoyolda,
% 9.18'i devlet karayolunda, % 3.96'sı bölünmüş
devlet yolunda, % 1.40'ı il yolunda, % 0.43'ü bölünmüş
il yolunda ve % 0.38'i köy yolunda meydana gelmiştir.

Adana'da 6 169, Adıyaman'da 323, Afyon'da
2 086, Ağrı'da. 267, Amasya'da 874, Ankara'da 55 024,
Antalya'da 8 373, Artvin'de 303, Aydın'da 2 517, Balıkesir'de
3 987, Bilecik'te 1 212, Bingöl'de 147, Bitlis'te 194, Bolu'da
2 636, Burdur'da 583, Bursa'da 14 133, Çanakkale'de 1 032,
Çankırı'da 532, Çorum'da 1 216, Denizli'de
2 633, Diyarbakır'da 711, Edirne'de 1 009, Elazığ'da
672, Erzincan'da 877, Erzurum'da 1 005, Eskişehir'de 1 818,
Gaziantep'de 2 096, Giresun'da 912, Gümüşhane'de
135, Hakkâri'de 38,  Hatay'da 1 549,  Isparta'da 995,  İçel'de
4 689, İstanbul'da 140 601, İzmir'de 27 557, Kars'da
268, Kastamonu'da 325, Kayseri'de 3 062, Kırklareli'de
761, Kırşehir'de 504, Kocaeli'de 10 036, Konya'da
3 791, Kütahya'da 936, Malatya'da 1 139, Manisa'da 3 630,
Kahramanmaraş'da 959, Mardin'de 185, Muğla'da 2 669,
Muş'da 118, Nevşehir'de 677, Niğde'de 533, Ordu'da
1 327, Rize'de 654, Sakarya'da 3 944, Samsun'da 4 089, Siirt'de
130, Sinop'da 297, Sıvas'da 1 257, Tekirdağ'da 2 440,
Tokat'da 1 008, Trabzon'da 1 744, Tunceli'de 40, Şanlıurfa'da
843, Uşak'da 913, Van'da 374, Yozgat'da 613, Zonguldak'da
2 252, Aksaray'da 941, Bayburt'da 108, Karaman'da 427, Kırıkkale'de
1 114, Batman'da 138, Şırnak'da 150, Bartın'da
285, Ardahan'da 59, Iğdır'da 139, Yalova'da 1 557,
Karabük'de 810 ve Kilis'de 77 kaza meydana gelmiştir.

Bilgilerinize arz ederim.

  Dr. Meral Akşener

  İçişleri Bakanı

2. - İzmir Milletvekili Ali Rıza
Bodur'un, Danıştay kararına rağmen faaliyetlerini
sürdüren bir madencilik şirketine ilişkin
sorusu ve Çevre Bakanı M. Ziyattin Tokar'ın
yazılı cevabı (7/2863)

Türkiye Büyük Millet Meclisi
Başkanlığına

Aşağıdaki sorularımın
Çevre Bakanı tarafından yazılı
olarak yanıtlanmasına aracılığınızı
arz ederim.

Saygılarımla.

  Ali Rıza Bodur

  İzmir

1. Danıştay Altıncı Dairesinin
15.5.1997 gün ve Esas No. : 1996/5477, Karar No. : 1997/2312
sayılı İzmir 1 inci İdare Mahkemesinin
2.7.1996 günlü Esas 1997/643, Karar 1996/538 sayılı
kararının bozulmasına yönelik kararı
Bakanlığınıza tebliğ edilmiş
midir?

2. Danıştay; İzmir 1 inci İdare
Mahkemesi kararını Çevresel Etki Değerlendirme
(ÇED) ve bilirkişi raporlarında da öngörülen
olası risk faktörleriyle çalışan
ve bu riskin gerçekleşmesi halinde doğrudan veya
çevrenin bozulması ile dolaylı olarak insan
yaşamını etkileyeceği kesin olan siyanür
liçi ile altın madeni işletilmesine izin verilmesi
yolundaki dava konusu işlemde kamu yararına uygunluk
bulunmamaktadır. Görüşü ile bozmuştur.
Kamu yararlarını korumakla yükümlü
Çevre Bakanlığı bu konuda ne tür
bir uygulama düşünmektedir?

3. Eurogold Madencilik A.Ş. Danıştay'ın
kararına rağmen maden alanında faaliyetlerini
sürdürmektedir. Dava sonucunda ruhsatın iptali
sözkonusu olduğunda alacağı tazminatı
arttırmak için artniyetli davranışlarına
karşılık Bakanlığınız
önlem almayı düşünüyor mu?

4. Gerekli önlemleri Bakanlık olarak
almazsanız Devletin göreceği zarardan üzüntü
duymayacak mısınız?

 T.C.

 Çevre Bakanlığı 30.6.1997

 Çevresel Etki Değerlendirmesi ve Planlama

 Genel Müdürlüğü

 Sayı : B.19.0.ÇED.0.12.00.01/917-1368/4372

 Konu : Soru Önergesi

Türkiye Büyük Millet Meclisi
Başkanlığı

Genel Sekreterliğine

(Kanunlar ve Kararlar Daire 
Başkanlığı)

İlgi : 11.6.1997 tarih ve A.010.GNS.0.10.00.02-7/2863-
7114/19276
sayılı yazınız.

İlgide kayıtlı yazınızda,
İzmir Milletvekili Ali Rıza Bodur tarafından
verilen, Danıştay kararına rağmen faaliyetlerini
sürdüren Eurogold Madencilik Şirketine ilişkin
yazılı soru önergesinin cevaplandırılması
istenmektedir.

Konuya ilişkin cevabımız yazımız
ekinde sunulmaktadır.

Bilgilerinizi ve gereğini arz ederim.

  M. Ziyattin Tokar

  Çevre Bakanı

Soru Önergesine Cevap

1. Danıştay 6 ncı Dairesinin
15.5.1997 gün ve Esas No. : 1996/5477, Karar No. : 1997/2312
sayılı İzmir 1 inci İdare Mahkemesinin
2.7.1996 günlü Esas 1997/643, Karar 1996/538 sayılı
kararının bozulmasına yönelik kararı
27 Mayıs 1997 tarihinde Bakanlığınıza
tebliğ edilmiştir?

2. Danıştay; İzmir 1 inci İdare
Mahkemesi kararını ÇED ve bilirkişi
raporlarında da öngörülen olası risk
faktörleriyle çalışan ve bu riskin gerçekleşmesi
halinde doğrudan veya çevrenin bozulması ile
dolaylı olarak insan yaşamını etkileyeceği
kesin olan siyanür liçi ile altın madeni işletilmesine
izin verilmesi yolundaki dava konusu işlemde kamu yararına
uygunluk bulunmamaktadır. Görüşü ile
bozmuş olup, Bakanlığımız bu karara
itiraz etmiş ve dava halen sürmektedir. Bu aşamada
Danıştay kararının idare açısından
nasıl uygulanacağı konusunda tereddüte
düşüldüğünden, Danıştaydan
istişari mütalaa alınması için
konu Başbakanlığa intikal ettirilmiştir.
Ayrıca İzmir Valiliğine konu hakkında
Danıştay kararı gönderilmiştir.

3. Dava sonucunda ruhsatın iptali sözkonusu
olduğunda alacağı tazminatı arttırmak
için Eurogold Madencilik A.Ş.'nin art niyetli davranışlarına
karşı Bakanlığımızın
önlem alma yetkisi bulunmamaktadır. Bilindiği
üzere sözkonusu maden sahası için Enerji
ve Tabiî Kaynaklar Bakanlığı Maden İşletme
Ruhsatı ve İzni vermiştir.

3. - İstanbul Milletvekili Azmi Ateş'in,
Çanakkale Saros Körfezinde bulunan batık bir
gemiye izinsiz dalış yapıldığı
iddialarına ilişkin sorusu ve İçişleri
Bakanı Meral Akşener'in yazılı cevabı
(7/2868)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Dr. Meral
Akşener tarafından yazılı olarak cevaplandırılmasına
delaletlerinizi arz ederim.

Saygılarımla. 4.6.1997

  Dr. Azmi Ateş

  İstanbul

Basında, Çanakkale Saros Körfezinde
batık bulunan tarihî bir gemiye hazine aramak amacıyla
Rahmi Koç'un oğlu Mustafa Koç'un bir ekiple
dalış yaptıkları ve izinsiz olduğu
iddia edilen bu dalış sırasında ekipten
Suphi Oral isimli bir kişinin öldüğü
haberi yer almıştır!

1. Bu dalışın izinsiz yapıldığı
doğru mudur?

2. Ölüm olayının, ihmalden
veya kasıttan kaynaklandığı iddiaları
vardır. Bu iddialar hakkında herhangi bir işlem
yapılmış mıdır?

3. Yapılmamış ise, yapılması
düşünülmekte midir?

4. Gazetecilerin tekne çevresine yaklaştırılmadığı
doğru mudur? Doğru ise, bu hangi maksada matuftur?

5. Cesede otopsi yapılmadığı
haberi doğru mudur? Doğru ise, neden yapılmamıştır?

6. Defin ruhsatında, ölüm sebebi
olarak ne gösterilmiştir?

7. Bütün bu iddialarla ilgili olarak, müsebbipleri
hakkında ne gibi işlem yapılmıştır?

 T.C.

 İçişleri Bakanlığı
 3.7.1997

 Emniyet Genel Müdürlüğü

 Sayı : B.05.1.EGM.0.12.01.01/138177

 Konu :Yazılı Soru Önergesi.

Türkiye Büyük Millet Meclisi
Başkanlığına

İlgi : TBMMBaşkanlığının
12.6.1997 gün ve A.01.GNS.0.10.00.02-7/2868-7110/19287 sayılı
yazısı.

İstanbul Milletvekili Dr. Azmi Ateş
tarafından TBMM Başkanlığına sunulan
ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

Çanakkale Saros Körfezindeki dalış
için Çanakkale İl Turizm Müdürlüğüne
ve Sahil Güvenlik Grup Komutanlığına herhangi
bir başvuru yapılmadığından izin
verilmesi de sözkonusu olmamıştır.

Gazetecilerin tekne çevresine yaklaştırılmadığı
doğru değildir. Kazazedenin denizden çıkarılması
sırasında sadece dalgıçların
sualtında ve satıhta bulundukları süre
zarfında emniyet gerekçesiyle basın mensuplarına
ait balıkçı tekneleri kaza mahalline çok
yakın bir mevkide bekletilmişlerdir.

23.5.1997 günü saat 20.15'de yapılan
yardım çağrısı üzerine anında
arama ve kurtarma çalışmalarına başlanmış,
önergede adı geçen Suphi Oral isimli şahsın
ölümü ile ilgili tahkikat Çanakkale İli
Eceabat İlçesi Cumhuriyet Başsavcılığı
tarafından halen yürütülmekte olduğundan
konu hakkında daha ayrıntılı bilgi
vermek mümkün bulunmamaktadır.

Bilgilerinize arz ederim.

  Dr. Meral Akşener

  İçişleri Bakanı


4. - Burdur Milletvekili Kâzım Üstüner'in,
Aczimendilerin Ankara'daki gösterileri sırasında
polisin tutumuna ilişkin sorusu ve İçişleri
Bakanı Meral Akşener'in yazılı cevabı
(7/2877)

31.10.1996

Türkiye Büyük Millet Meclisi
Başkanlığına

Aşağıdaki sorumun Sayın İçişleri
Bakanı tarafından sözlü olarak cevaplandırılmasını
arz ederim.

- Sendikal ve Özlük haklar konusunda gösteri
ve yürüyüş yapan işçi ve memurlarımıza;
köpek saldırtan, saç-başından
sürükleyen, kaçan öğrencilere tekme-tokat
kıyasıya sert davranan polisimiz;

Acaba Cumhuriyet rejimimizi hedef alan Aczimendilerin
Ankara'daki gösterilerinde niçin pasif kalmıştır.

Bu çifte standart niçindir?

  Kazım Üstüner

  Burdur

  TBMMBaşkanlık Divanı Üyesi

 T.C.

 İçişleri Bakanlığı
 3.7.1997

 Emniyet Genel Müdürlüğü

 Sayı : B.05.1.EGM.0.12.01.01/138176

 Konu :Yazılı Soru Önergesi

Türkiye Büyük Millet Meclisi
Başkanlığına

İlgi : TBMMBaşkanlığının
13.6.1997 gün ve A.01.GNS.0.10.00.02-7/2877-3995/11043 sayılı
yazısı.

Burdur Milletvekili Kazım Üstüner
tarafından TBMMBaşkanlığına sunulan
ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

20.10.1996 tarihinde Ankara Kocatepe Camiinde organizasyonu
Yeni Asya Gazetesi tarafından yapılan, Bediüzzaman
Saidi Nursi'nin Vefatının 36 ncı Yılı
münasebetiyle Acz-i Mendi Tarikatı mensuplarının
da bulunacağı ve kanunsuz gösteri yapacakları
öğrenilmesi üzerine gerekli güvenlik önlemleri
alınmıştır.

Kocatepe Camii avlusunda vatandaşlar arasında
dolaşan Acz-i Mendi Tarikatı mensubu oldukları
anlaşılan şahıslar polisin yaptığı
kontrolleri engelleyerek, lehte ve aleyhte taşkınlık
yapmaları ve görevli polislere mukavemette bulunmaları
üzerine bu şahıslara eylemin kanunsuz gösteri
olduğu ikaz edilmesine rağmen taşkınlıklarına
devam etmeleri sonucu görevlilerce etkisiz hale getirilerek
gözaltına alınmışlardır.
Hareketleri suç oluşturan herkese kanunun öngördüğü
koşullarda müdahale edilmiş, pasif davranılmamıştır.

Toplantı ve Gösteri Yürüyüşleri
esnasında hareketleri suç oluşturan kişilere
karşı ilgili kanun hükümleri çerçevesinde
müdahale edilmekte, gereken yasal işlemler yapılmakta
ve hiçbir kişi, kurum, kuruluş ve zümreye
ayrıcalık tanınmamaktadır.

Bugüne kadar gözetim altında bulunan
tüm kişi veya kişiler CMUK'un ve ilgili yasaların
öngördüğü hükümler çerçevesinde
işlem görmüş ve yasal hakları kullandırılmıştır.
Bu hakların kullanımında sınır
aşan görevli veya görevliler olduğunda da
gereken yasal işlem her zaman yapılmaktadır.

Bilgilerinize arz ederim.

  Dr. Meral Akşener

  İçişleri Bakanı





BİRLEŞİM 115 İN
SONU























ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












