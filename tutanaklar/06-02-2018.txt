



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
55’inci Birleşim
6 Şubat 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ankara Milletvekili Erkan Haberal’ın,
Ulus Meydanı Projesi ve Anafartalar Çarşısı’na ilişkin gündem dışı konuşması
2.- İstanbul Milletvekili Hüda Kaya’nın,
istismar edilen İslami kavramlara ilişkin gündem dışı konuşması
3.- Artvin Milletvekili Uğur
Bayraktutan’ın, Artvin’in Murgul ilçesindeki maden işçilerinin sorunlarına
ilişkin gündem dışı konuşması

IV.- AÇIKLAMALAR
1.- Artvin Milletvekili İsrafil Kışla’nın,
Artvin Milletvekili Uğur Bayraktutan’ın yaptığı gündem dışı konuşmasındaki bazı
ifadelerine ilişkin açıklaması
2.- İstanbul Milletvekili Sibel Özdemir’in,
Adalet ve Kalkınma Partisi hükûmetlerinin faiz lobicilerini zenginleştirdiğine,
vatandaşları yoksullaştırdığına ilişkin açıklaması
3.- Kocaeli Milletvekili Fatma Kaplan
Hürriyet’in, 4 Şubat Dünya Kanser Günü’ne ve Kocaeli’de kanser riskinin
fazlalığına ilişkin açıklaması
4.- İzmir Milletvekili Mustafa Ali
Balbay’ın, Afrin’e yapılan harekâtta şehit olanlara Allah’tan rahmet dilediğine
ve Cumhurbaşkanının Türk Tabipleri Birliğinin başındaki “Türk” sözcüğünün
kaldırılmasıyla ilgili bazı ifadelerine ilişkin açıklaması
5.- Niğde Milletvekili Ömer Fethi Gürer’in,
5 Şubat 1934 Büyük Önder Mustafa Kemal Atatürk’ün Niğde’ye resmî gezisini
yaptığı gün olduğuna ve Atatürk’ün düşüncelerinin sonsuza dek yaşayacağına
ilişkin açıklaması
6.- İstanbul Milletvekili Mahmut Tanal’ın,
Türk Tabipleri Birliğinin basın açıklamasını okuyan Avukat Kemal Aytaç’ın
gözaltına alınmak istenmesini kınadığına ilişkin açıklaması
7.- Mersin Milletvekili Aytuğ Atıcı’nın,
Mersin’e ve Sinop’a nükleer santral yapmakta ısrar edilmesinin bu kentlere
ihanet olduğuna ilişkin açıklaması
8.- Balıkesir Milletvekili Ahmet Akın’ın,
Balıkesir’de bazı köylerde elektrik olmadığına ve Hükûmeti şirketlere hizmet
etmek yerine vatandaşın en temel ihtiyacını karşılamaya davet ettiğine ilişkin
açıklaması
9.- Mersin Milletvekili Baki Şimşek’in,
Mersin’in Mezitli Tece sahilindeki 76 bin metrekare alanın belediyelere tahsis
edilmesini ve belediyelerin de burada park, yeşil alan ve otopark yapmasını
talep ettiğine ilişkin açıklaması
10.- Denizli Milletvekili Kazım Arslan’ın,
yüksek faizle borçlanmanın ve altın ithalatı ile ihracatı arasındaki farkın
nedenini, yerli ve yabancı sermayenin yatırıma yönelmesi için neler
yapılacağını ve yabancılara neden yüzde 13 faiz ödendiğini öğrenmek istediğine
ilişkin açıklaması
11.- Edirne Milletvekili Okan
Gaytancıoğlu’nun, AKP’nin uyguladığı niteliksiz tarım politikaları sonucu
çiftçilerin mağdur edildiğine ve yem ham maddelerinden birisi olan tritikalenin
desteklenmesi gerektiğine ilişkin açıklaması
12.- Uşak Milletvekili Özkan Yalım’ın, ağır
vasıta sürüş hakkının 70 yaşına kadar uzatılmasını ve özellikle şahıslara
verilen K1’lerin birinci derecedeki varislerine geçmesini talep ettiğine
ilişkin açıklaması
13.- Mersin Milletvekili Hüseyin Çamak’ın,
narenciye üreticilerinin ülke ekonomisinin uğradığı zararın önüne geçmek ve
üretimi güçlendirmek için gerekli düzenlemelerin yapılmasını ve önlemler alınmasını
beklediklerine ilişkin açıklaması
14.- Çorum Milletvekili Salim Uslu’nun,
Çorum’un Alaca ilçesinde Afrin şehidi Halil İbrahim Aygül’ü ebediyete
uğurladıklarına ve Zeytin Dalı Operasyonu’nda yaralanan Dodurgalı hemşehri
Hakan Kayacı’ya acil şifalar dilediğine ilişkin açıklaması
15.- İstanbul Milletvekili Selina Doğan’ın,
Gençlik ve Spor Bakanlığını karma dövüş sanatlarında dünya şampiyonu olan ve
atık kâğıt toplayarak yaşamını kazanmaya çalışan 19 yaşındaki Kadir Dalkıran’a
sahip çıkmaya davet ettiğine ilişkin açıklaması
16.- Kocaeli Milletvekili Tahsin Tarhan’ın,
sağlık sektöründe kalifiye personelin kadro dışı kalmasının eşitlik ilkesine
uymadığına ve bir an önce tüm sağlık emekçilerinin kadroya alınması ve maaş
düzenlemelerinin yapılması gerektiğine ilişkin açıklaması
17.- Ankara Milletvekili Şenal Sarıhan’ın,
6 Aralık 2016 tarihinde Türkiye Akreditasyon Kurumunda uzman yardımcısı olarak
çalışan Ümit Horzum’un kaçırılması olayına ilişkin açıklaması
18.- Balıkesir Milletvekili Namık
Havutça’nın, 2017-2018 öğretim yılının ikinci döneminde öğrencilere başarılar
dilediğine, öğrencilerin liselere hangi kriterlere göre gireceğinin hâlâ
belirsiz olduğuna ve öğretmen atamaları için Millî Eğitim Bakanlığından somut
adım beklediğine ilişkin açıklaması
19.- Diyarbakır Milletvekili Sibel
Yiğitalp’in, 21 Mart 2017’de üniversite öğrencisi Kemal Kurkut’u herkesin gözü
önünde katleden polis memurunun tutuklu olmamasına ilişkin açıklaması
20.- Kayseri Milletvekili Çetin Arık’ın,
Tomarzalı hemşehrilerinin sorunlarının bir an önce çözülmesini istediğine
ilişkin açıklaması
21.- Denizli Milletvekili Melike
Basmacı’nın, Merkezefendi Rehberlik Araştırma Merkezinde Duygu Duyar isimli
otizmli çocukla ilgili yapılan işleme ilişkin açıklaması
22.- Samsun Milletvekili Erhan Usta’nın,
İdlib gözlem noktasında roket ve havanlı saldırıda şehit olan askere ve Zeytin
Dalı Harekâtı’nda şehit olan askerler ile sivillere Allah’tan rahmet
dilediğine, 2017-2018 öğretim yılının ikinci döneminde öğrencilere başarılar
dilediğine, 4 Şubat Dünya Kanser Günü’ne, İzmir’de bir ilköğretim okulunda
yaşanan doğal gaz patlamasına, FETÖ’yle mücadele kapsamında alınan bazı
tedbirler neticesinde yaşanan bir kısım mağduriyetlerle ilgili hassasiyet
gösterilmesi gerektiğine ilişkin açıklaması
23.- İstanbul Milletvekili Filiz
Kerestecioğlu Demir’in, Afrin operasyonuna ilişkin sosyal medya paylaşımları
sebebiyle gözaltına alınan veya tutuklanan kişiler ile Halkların Demokratik
Partisine yapılan operasyonlar neticesinde gözaltına alınanlara, bazı
milletvekilleri hakkında hazırlanan fezlekelere ve Muş Milletvekili Burcu Çelik
Özkan’ın cezaevinden dile getirdiği bazı konulara ilişkin açıklaması
24.- Sakarya Milletvekili Engin Özkoç’un, 5
Şubat laikliğin kabulünün 81’inci yıl dönümüne, Türkiye’nin altına imza attığı
pek çok uluslararası sözleşmenin en önemlilerinden biri olan 1864 Cenevre
Anlaşması’yla savaş dâhil her türlü olağanüstü şartlar altında dahi doktorlar,
sağlık personeli ve din görevlilerine dokunulmazlık tanınarak bu kişilerin can
güvenliğinin teminat altına alındığına ve bunları içine sindiremeyen bir
partinin genel başkanının Türkiye için düşündürücü olduğuna ilişkin açıklaması



25.- Amasya Milletvekili Mehmet Naci
Bostancı’nın, İdlib gözlem noktasında ve Afrin operasyonu’nda şehit olan
askerlere Allah’tan rahmet dilediğine, Afrin operasyonunun bölgede barışın
sağlanması bakımından hayati değerde olduğuna, 2017-2018 öğretim yılının ikinci
döneminde öğrencilere başarılar dilediğine, 6 Şubat Osman Bölükbaşı’nın
ölümünün 16’ncı yıl dönümüne, Cumhuriyet Halk Partisi kurultayında yeniden
Genel Başkan seçilen Kemal Kılıçdaroğlu’na başarılar dilediğine ve 4 Şubat Dünya
Kanser Günü’ne ilişkin açıklaması
26.- Giresun Milletvekili Bülent Yener
Bektaşoğlu’nun, Afrin’de yürütülen operasyonda şehit olan Giresun’un
Şebinkarahisar ilçesinden Uzman Çavuş Ufuk Aktağ ve diğer şehitlere Allah’tan
rahmet dilediğine ve ABD’nin bölgeye silah sevkiyatını durdurmamasına ilişkin
açıklaması
27.- İstanbul Milletvekili Gülay
Yedekci’nin, Sinop’ta nükleer santral yapılmasıyla ilgili bilgilendirme
toplantısına ve insan sağlığının her şeyin üzerinde tutulması gerektiğine
ilişkin açıklaması
28.- Afyonkarahisar Milletvekili Burcu
Köksal’ın, Afyonkarahisar’ın Hocalar ilçesi Yeşilhisar köyünde yurttaşların
sağlık hizmetinden yararlanamadıklarına ve Hocalar ilçesinin Çalca köyünde sözü
verilen göletle ilgili hiçbir çalışma yapılmadığına ilişkin açıklaması
29.- Sivas Milletvekili Ali Akyıldız’ın,
Sivas’ta Numune Hastanesinin yıkılarak yerine külliye yapılması planına ilişkin
açıklaması
30.- Sağlık Bakanı Ahmet Demircan’ın,
Afyonkarahisar Milletvekili Burcu Köksal’ın yaptığı açıklamasındaki bazı ifadelerine
ilişkin açıklaması
31.- Ankara Milletvekili Levent Gök’ün,
Ankara’nın Haymana ilçesindeki devlet hastanesinde diyaliz makinesi bulunmadığı
için yaşanan mağduriyetlere ilişkin açıklaması
32.- Diyarbakır Milletvekili Sibel
Yiğitalp’in, hekimlerin ve sağlık çalışanlarının atamalarının yapılmamasına
ilişkin açıklaması
33.- Mersin Milletvekili Aytuğ Atıcı’nın,
Türk Tabipleri Birliğinin önündeki “Türk” ibaresinin kaldırılmasının çok
tehlikeli olduğunu düşündüğüne ilişkin açıklaması
34.- Sağlık Bakanı Ahmet Demircan’ın,
Ankara Milletvekili Levent Gök, Diyarbakır Milletvekili Sibel Yiğitalp ile
Mersin Milletvekili Aytuğ Atıcı’nın yaptıkları açıklamalarındaki bazı
ifadelerine ilişkin açıklaması
35.- Hatay Milletvekili Serkan Topal’ın,
Amasya Milletvekili Mehmet Naci Bostancı’nın yerinden sarf ettiği bazı
ifadelerine ilişkin açıklaması
36.- Iğdır Milletvekili Mehmet Emin
Adıyaman’ın, Afrin’e yönelik sürdürülen operasyonda Ayn Dara’da bulunan tarihî
bir eserin de zarar gördüğüne ve bu konunun araştırılması gerektiğine ilişkin
açıklaması
37.- İstanbul Milletvekili Filiz
Kerestecioğlu Demir’in, Şırnak Milletvekili Ferhat Encu’nun milletvekilliğinin
düşürülmesine ilişkin açıklaması
38.- Sağlık Bakanı Ahmet Demircan’ın,
Trabzon Milletvekili Haluk Pekşen’in görüşülmekte olan 670 sayılı Kanun
Hükmünde Kararname’nin tümü üzerinde CHP Grubu adına yaptığı konuşmasındaki
bazı ifadelerine ilişkin açıklaması
39.- Trabzon Milletvekili Haluk Pekşen’in,
Sağlık Bakanı Ahmet Demircan’ın yaptığı açıklamasındaki bazı ifadelerine ilişkin
açıklaması
40.- Balıkesir Milletvekili Mehmet Tüm’ün,
yeni torba yasa tasarısına göre her türlü internet yayınının RTÜK denetimine
tabi olmasına ilişkin açıklaması
41.- Erzurum Milletvekili Mustafa
Ilıcalı’nın, Zeytin Dalı Harekâtı’nda şehit olan hemşehri Piyade Teğmen Ahmet
Aktepe’ye Allah’tan rahmet dilediğine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar
Tüzün’ün, Başkanlık Divanı olarak Afrin bölgesindeki terör örgütlerine yönelik
operasyonlar sırasında şehit olanlara Allah’tan rahmet, gazilere acil şifalar
dilediklerine ilişkin konuşması
2.- Oturum Başkanı TBMM Başkan Vekili Yaşar
Tüzün’ün, Trabzon Milletvekili Haluk Pekşen’i parti meclisi üyeliğine seçilmesi
nedeniyle tebrik ettiğine ilişkin konuşması
3.- Oturum Başkanı TBMM Başkan Vekili Yaşar
Tüzün’ün, Eskişehir Milletvekili Gaye Usluer’i parti meclisi üyeliğine
seçilmesi nedeniyle tebrik ettiğine ilişkin konuşması
VI.- ÖNERİLER
A) Siyasi Parti Grubu Önerileri
1.- HDP Grubunun, 6/2/2018 tarihinde Grup
Başkan Vekili İstanbul Milletvekili Filiz Kerestecioğlu Demir tarafından,
tarihin en önemli miraslarından olan Ayn Dara Tapınağı’nın büyük bir kısmının
yapılan bombardıman sonucu meydana gelen tahribatın tüm yönleriyle
araştırılması ve sürdürülen yıkıma karşı gerekli önlemlerin alınması amacıyla
verilmiş olan Meclis araştırması önergesinin görüşmelerinin, Genel Kurulun 6
Şubat 2018 Salı günkü birleşiminde yapılmasına ilişkin önerisi 
2.- AK PARTİ Grubunun, Genel Kurulun
çalışma saatlerinin düzenlenmesine; gündemin "Kanun Tasarı ve Teklifleri
ile Komisyonlardan Gelen Diğer İşler" kısmında bulunan 513 sıra sayılı
Kanun Hükmünde Kararname ve İçişleri Komisyonu Raporu ile 461 sıra sayılı Kanun
Tasarısı’nın bu kısmın 14 ve 16’ncı sıralarına alınmasına ve diğer işlerin
sırasının buna göre teselsül ettirilmesine; 6 Şubat 2018 Salı günkü
birleşiminde sözlü soruların görüşülmemesine; 7 Şubat 2018 Çarşamba günkü
birleşiminde Türk Silahlı Kuvvetleri deniz unsurlarının Aden Körfezi, Somali
kara suları ve açıkları, Arap Denizi ve mücavir bölgelerde görevlendirilmesi
için Anayasa’nın 92’nci maddesi uyarınca Hükûmete verilen izin süresinin
10/2/2018 tarihinden itibaren bir yıl daha uzatılmasına dair Başbakanlık
tezkeresinin gündemin "Başkanlığın Genel Kurula Sunuşları" kısmına
alınmasına ve tezkerenin görüşmelerinin bu birleşimde yapılmasına ilişkin
önerisi
VII.- BAŞKANLIĞIN GENEL KURULA SUNUŞLARI
A) Önergeler
1.- İstanbul Milletvekili Filiz
Kerestecioğlu Demir’in, (2/1392) esas numaralı 28 Eylül Bireysel Silahsızlanma
Gününe Dair Kanun Teklifi’nin doğrudan gündeme alınmasına ilişkin önergesi
(4/129)
B) Tezkereler
1.- Başbakanlığın, Şırnak Milletvekili
Ferhat Encu’nun, Şırnak 2. Ağır Ceza Mahkemesinin 9/6/2017 tarihli ve E:2016/64
ve K:2017/274 sayılı kararının, istinaf incelemesinden geçerek 17/10/2017
tarihinde kesinleşmesi nedeniyle Türkiye Cumhuriyeti Anayasası’nın 84’üncü
maddesinin ikinci fıkrası uyarınca milletvekilliğinin düşürülmesine ilişkin
tezkeresi (3/1512)
C) Çeşitli İşler
1.- Başkanlıkça, Genel Kurulu ziyaret eden
Gana-Türkiye Parlamentolar Arası Dostluk Grubu Başkanı Sualihu Dandawa Al Hasan
ve beraberindeki heyete “Hoş geldiniz.” denilmesi

VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 670 Sayılı Olağanüstü Hal Kapsamında
Alınması Gereken Tedbirler Hakkında Kanun Hükmünde Kararname (1/755) ve İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi’nin (S. Sayısı: 420)
2.- 672 Sayılı Olağanüstü Hal Kapsamında
Kamu Personeline İlişkin Alınan Tedbirlere Dair Kanun Hükmünde Kararname
(1/758) ile İçtüzük’ün 128’inci Maddesine Göre Doğrudan Gündeme Alınmasına
İlişkin Türkiye Büyük Millet Meclisi Başkanlığı Tezkeresi (S. Sayısı: 423)
3.- 673 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/759) ve İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 424)
4.- 675 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/782) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi (S. Sayısı: 436)
5.- 677 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/789) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi (S. Sayısı: 444)
6.- 679 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/806) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi (S. Sayısı: 448)
7.- 683 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/809) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi (S. Sayısı: 453)
8.- 686 Sayılı Olağanüstü Hal Kapsamında Bazı
Tedbirler Alınması Hakkında Kanun Hükmünde Kararname (1/813) ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 467)
9.- 688 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/830) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi’nin (S. Sayılı: 470)
10.- 689 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/835) ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi’nin (S.Sayılı: 483)

IX.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Mersin Milletvekili Aytuğ Atıcı’nın görüşülmekte olan 673 sayılı
Kanun Hükmünde Kararname’nin tümü üzerinde CHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
X.- YAZILI SORULAR VE CEVAPLARI
1.- Adana Milletvekili Elif Doğan
Türkmen’in, Adana Stadının yapım sürecine ilişkin sorusu ve Gençlik ve Spor
Bakanı Osman Aşkın Bak’ın cevabı (7/18674)
2.- Bursa Milletvekili Ceyhun İrgil’in,
Afyonkarahisar’ın Bolvadin ilçesinde kapatılan bir KYK yurduna ve KYK
yurtlarıyla ilgili bazı verilere ilişkin sorusu ve Gençlik ve Spor Bakanı Osman
Aşkın Bak’ın cevabı (7/18675)
3.- İzmir Milletvekili Müslüm Doğan’ın,
Afyonkarahisar’ın Bolvadin ilçesinde kapatılan ve bir derneğe devredilen KYK
yurduna ilişkin sorusu ve Gençlik ve Spor Bakanı Osman Aşkın Bak’ın cevabı
(7/18676)
4.- Adana Milletvekili Elif Doğan
Türkmen’in, 2002-2017 yılları arasında göreve başlayan veya çeşitli sebeplerle
görevi sona eren Bakanlık personeline ilişkin sorusu ve Gençlik ve Spor Bakanı
Osman Aşkın Bak’ın cevabı (7/18892)
5.- Edirne Milletvekili Okan
Gaytancıoğlu’nun, amatör futbol müsabakalarında ambulans ve sağlık ekibi
bulunmamasına ilişkin sorusu ve Gençlik ve Spor Bakanı Osman Aşkın Bak’ın
cevabı (7/18893)
6.- Adana Milletvekili Elif Doğan
Türkmen’in, KOSGEB kredilerinin verilme kriterlerine ve kredi alamayanlara
tahsis ücretlerinin iadesine ilişkin Başbakandan sorusu ve Bilim, Sanayi ve
Teknoloji Bakanı Faruk Özlü’nün cevabı (7/19816)
7.- Niğde Milletvekili Ömer Fethi Gürer’in,
Endüstri 4.0 sürecinin ülkemiz imalat sektörü üzerindeki etkilerine ilişkin
Başbakandan sorusu ve Bilim, Sanayi ve Teknoloji Bakanı Faruk Özlü’nün cevabı
(7/19849)
8.- Denizli Milletvekili Kazım Arslan’ın,
KOSGEB’e ait 2016 yılı Sayıştay Denetim Raporu’nda yer alan tespitlere ilişkin
sorusu ve Bilim, Sanayi ve Teknoloji Bakanı Faruk Özlü’nün cevabı (7/19919)
9.- Niğde Milletvekili Ömer Fethi Gürer’in,
bölgesel teşvik uygulamasının Niğde Organize Sanayi Bölgesindeki etkilerine,
Niğde’de yatırımcılara destek verilen
sektörlere, 
Niğde’de bölgesel desteklerden yararlanan
bazı sektörlere,
Niğde’de tutarı bir milyon TL ve üzeri olan
yatırımlara verilen desteklere,
Niğde’de dericilik sektörüne yönelik
teşvikler verilmesine,
İlişkin soruları ve Bilim, Sanayi ve
Teknoloji Bakanı Faruk Özlü’nün cevabı (7/19920), (7/19921), (7/19922),
(7/19923), (7/19925)
10.- İstanbul Milletvekili Filiz
Kerestecioğlu Demir’in, Giresun Büyükşehir Belediyesine ait hayvan bakımevinde
çekilen görüntülere,
Koruma altına alındığı barınakta yaşamını
yitiren bir köpeğe,
İlişkin soruları ve Orman ve Su İşleri
Bakanı Veysel Eroğlu’nun cevabı (7/20034), (7/20696)
11.- Bursa Milletvekili Erkan Aydın’ın,
2015 yılında Bursa’da çıkan bir yangına yönelik tahkikatın sonucuna ve bölgede
yapılan ağaç kesimine ilişkin sorusu ve Orman ve Su İşleri Bakanı Veysel
Eroğlu’nun cevabı (7/20038)
12.- İstanbul Milletvekili Mustafa Sezgin
Tanrıkulu’nun, 2018 yılında Bingöl iline yapılması planlanan yatırımlara,
2018 yılında Bitlis iline yapılması planlanan
yatırımlara,
2018 yılında Çankırı iline yapılması
planlanan yatırımlara,
2018 yılında Erzincan iline yapılması
planlanan yatırımlara, 
2018 yılında Erzurum iline yapılması
planlanan yatırımlara, 
2018 yılında Hakkâri iline yapılması
planlanan yatırımlara, 
2018 yılında Iğdır iline yapılması
planlanan yatırımlara, 
2018 yılında Gümüşhane iline yapılması
planlanan yatırımlara,
2018 yılında Karabük iline yapılması
planlanan yatırımlara,
2018 yılında Kahramanmaraş iline yapılması
planlanan yatırımlara,
2018 yılında Diyarbakır iline yapılması
planlanan yatırımlara,
2018 yılında Adıyaman iline yapılması
planlanan yatırımlara, 
2018 yılında Ağrı iline yapılması planlanan
yatırımlara, 
2018 yılında Aksaray iline yapılması
planlanan yatırımlara, 
2018 yılında Bayburt iline yapılması
planlanan yatırımlara, 
2018 yılında Düzce iline yapılması
planlanan yatırımlara, 
2018 yılında Elâzığ iline yapılması
planlanan yatırımlara, 
2018 yılında Batman iline yapılması
planlanan yatırımlara,
-İstanbul Milletvekili Mahmut Tanal’ın,
araçlardaki LPG dolum tanklarının konumuna dair bir standart getirilmemesine,
İlişkin soruları ve Bilim, Sanayi ve
Teknoloji Bakanı Faruk Özlü’nün cevabı (7/20193), (7/20194), (7/20195),
(7/20196), (7/20197), (7/20198), (7/20199), (7/20200), (7/20201), (7/20202),
(7/20203), (7/20204), (7/20205), (7/20206), (7/20207), (7/20208), (7/20209),
(7/20210), (7/20211)
13.- Ağrı Milletvekili Dirayet Dilan
Taşdemir’in, Ankara Mamak’ta bir alışveriş merkezinde bulunan hayvanat
bahçesine ilişkin sorusu ve Orman ve Su İşleri Bakanı Veysel Eroğlu’nun cevabı
(7/20336)
14.- İzmir Milletvekili Murat Bakan’ın,
Paris Anlaşması’nın durumuna ve kuraklığa karşı alınacak önlemlere ilişkin
sorusu ve Orman ve Su İşleri Bakanı Veysel Eroğlu’nun cevabı (7/20343)
15.- Denizli Milletvekili Melike
Basmacı’nın, Denizli OSB’nin teşvik kapsamına alınmasına ilişkin sorusu ve
Bilim, Sanayi ve Teknoloji Bakanı Faruk Özlü’nün cevabı (7/20550)
16.- Hatay Milletvekili Birol Ertem’in, dağ
ceylanlarının yaşam alanında kurulacak bir çimento fabrikasına olumlu ÇED
raporu verilmesine ilişkin sorusu ve Orman ve Su İşleri Bakanı Veysel
Eroğlu’nun cevabı (7/20942)
17.- Niğde Milletvekili Ömer Fethi
Gürer’in, otomotiv sektöründe görülen daralmaya ilişkin Başbakandan sorusu ve
Bilim, Sanayi ve Teknoloji Bakanı Faruk Özlü’nün cevabı (7/21014)
18.- Denizli Milletvekili Melike
Basmacı’nın, son beş yılda çıkan orman yangınlarına ve ağaçlandırma
çalışmalarına ilişkin sorusu ve Orman ve Su İşleri Bakanı Veysel Eroğlu’nun
cevabı (7/21223)
19.- İstanbul Milletvekili Mustafa Sezgin
Tanrıkulu’nun, Bakanlığa bağlı kurum ve kuruluşlardaki boş bulunan engelli
kadrolarına ilişkin sorusu ve Bilim, Sanayi ve Teknoloji Bakanı Faruk Özlü’nün
cevabı (7/21345)
20.- Niğde Milletvekili Ömer Fethi
Gürer’in, 2017 yılında yapılan yerli patent başvurusu sayısına ilişkin
Başbakandan sorusu ve Bilim, Sanayi ve Teknoloji Bakanı Faruk Özlü’nün cevabı
(7/21483)
21.- Denizli Milletvekili Melike
Basmacı’nın, 15 Temmuz sonrası yatırım yaparak Türk vatandaşlığına alınan
yabancılara ilişkin sorusu ve Ekonomi Bakanı Nihat Zeybekci’nin cevabı
(7/21641)
22.- Sakarya Milletvekili Engin Özkoç’un,
Mesire Yerleri Yönetmeliğinde yapılan bir değişikliğe ilişkin sorusu ve Orman
ve Su İşleri Bakanı Veysel Eroğlu’nun cevabı (7/21766)
23.- İstanbul Milletvekili Mustafa Sezgin
Tanrıkulu’nun, 2018 yılında Osmaniye iline yapılması planlanan yatırımlara,
2018 yılında Kastamonu iline yapılması
planlanan yatırımlara,
2018 yılında Muş iline yapılması planlanan
yatırımlara,
2018 yılında Şırnak iline yapılması planlanan
yatırımlara,
2018 yılında Van iline yapılması planlanan
yatırımlara,
2018 yılında Karaman iline yapılması
planlanan yatırımlara,
2018 yılında Kars iline yapılması planlanan
yatırımlara,
2018 yılında Kırşehir iline yapılması
planlanan yatırımlara,
2018 yılında Kütahya iline yapılması
planlanan yatırımlara, 
2018 yılında Kırıkkale iline yapılması
planlanan yatırımlara, 
2018 yılında Yozgat iline yapılması
planlanan yatırımlara,
2018 yılında Şanlıurfa iline yapılması
planlanan yatırımlara, 
2018 yılında Mardin iline yapılması
planlanan yatırımlara, 
2018 yılında Siirt iline yapılması
planlanan yatırımlara,
2018 yılında Rize iline yapılması planlanan
yatırımlara, 
2018 yılında Kilis iline yapılması
planlanan yatırımlara, 
2018 yılında Nevşehir iline yapılması
planlanan yatırımlara,
İlişkin soruları ve Ekonomi Bakanı Nihat
Zeybekci’nin cevabı (7/22175), (7/22176), (7/22177), (7/22178), (7/22179),
(7/22180), (7/22181), (7/22182), (7/22183), (7/22184), (7/22185), (7/22186),
(7/22187), (7/22188), (7/22189), (7/22190),(7/22191)
24.- İstanbul Milletvekili Mustafa Sezgin
Tanrıkulu’nun, toplu açılış yapılan Bakanlık tesisleriyle ilgili iddialara
ilişkin sorusu ve Ekonomi Bakanı Nihat Zeybekci’nin cevabı (7/22409)
25.- Denizli Milletvekili Melike
Basmacı’nın, son on beş yılda Sosyal Hizmetler Kanunu ve Terörle Mücadele
Kanunu kapsamında atanan Bakanlık personeline ilişkin sorusu ve Ekonomi Bakanı
Nihat Zeybekci’nin cevabı (7/22411)
6 Şubat 2018 Salı
BİRİNCİ OTURUM
Açılma Saati: 15.01
BAŞKAN: Başkan Vekili Yaşar TÜZÜN
KÂTİP
ÜYELER: Vecdi GÜNDOĞDU (Kırklareli), Bayram ÖZÇELİK (Burdur)
-----0-----
BAŞKAN
– Türkiye Büyük Millet Meclisinin 55’inci Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Ulus Meydanı Projesi ve Anafartalar Çarşısı hakkında söz isteyen
Ankara Milletvekilimiz Erkan Haberal’a aittir.
Buyurun
Sayın Haberal. (MHP sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ankara Milletvekili Erkan Haberal’ın,
Ulus Meydanı Projesi ve Anafartalar Çarşısı’na ilişkin gündem dışı konuşması
ERKAN
HABERAL (Ankara) – Sayın Başkan, değerli milletvekilleri; sözlerime başlamadan
önce, Afrin Zeytin Dalı Operasyonu’nda bugün şehit olan Sayın Şahin Kaya
kahramanımızın nezdinde bütün kahraman şehitlerimize Cenab-ı Allah’tan rahmet
diliyorum. Yerleri, mekânları cennet olsun. 
Bu
vesileyle, partimizin kurucularından, büyük devlet adamı Sayın Osman Bölükbaşı
Beyefendi’nin ölümünün seneidevriyesi, kendisini de rahmetle anıyor, saygıyla
yâd ediyorum. 
Sayın
milletvekilleri, planlanan Ulus Meydanı Projesi’yle mağdur olan bölgedeki çarşı
esnafının problemleri için söz almış bulunmaktayım. 
Sözüme
başlamadan önce Ulus Meydanı Projesi’nin ne olduğunu hatırlatmak gerekir.
Büyükşehir belediyesi Ulus’ta tarihî alanları ortaya çıkarma vaadiyle…
BAŞKAN
– Sayın Haberal…
Sayın
milletvekilleri, lütfen arkadaşlar…
Buyurun.

ERKAN
HABERAL (Devamla) - …mülkiyeti Sosyal Güvenlik Kurumuna ait olan Anafartalar
Çarşısı ile Ulus İş Hanı’nı Havagazı Fabrikası ve Maltepe Pazarı’nın olduğu
yerle trampa yapar. SGK bu 2 çarşıdan 2 milyon kira gelirine sahip iken
belediyenin devralmasıyla bu binanın yıkılacağı bahanesiyle kiracılar çıkarılmaya
başlanır. Belediyenin baskısına dayanamayan 900 kiracıdan 500’ü çıkar, 400 tane
kiracı kalır fakat belediyenin kira geliri 600 bin Türk lirasına iner. Belediye
hâlen başlamamış, ne yapılacağı belli olmayan, daha doğrusu projesi bile
olmayan bir sözde meydan yüzünden her ay 1,5 milyon TL gelir kaybına uğrar. Bu
da yetmezmiş gibi, binanın üstünde bulunan Gençlik ve Spor Bakanlığının
çarşıdan çıkmasıyla bu alan boş tutulmaya devam edilir ama devam edildiği hâlde
bu çarşının 160 bin TL aylık aidatı gene belediye tarafından ödenmekte,
belediye bu konuda zarara uğratılmaya ısrarla devam edilmektedir. Üstelik
Sosyal Güvenlik Kurumuyla trampa edilen Havagazı Fabrikası ve Maltepe
Pazarı’nın bulunduğu alan Sosyal Güvenlik Kurumuna teslim edilmediği için,
sözleşme süresi de sona erdiği için beş aydır her ay 1 milyon TL olmak üzere
Sosyal Güvenlik Kurumuna büyükşehir belediyesi tarafından ücret ödenmektedir.
Daha önce defalarca mahkeme konusu olan bu bölgeyle ilgili olarak kim haklıdır,
kim haksızdır faslı bizce şu aşamada bitmiştir. 2004 yılından beri konuşulan
bir problemdir ama önemli olan Anafartalar Çarşısı’nın Ankara’nın ilk çarşısı
olması, orta yaş üstü her Ankaralının orada bir hatırasının olması ve daha
projesi oluşmamış bir alandan Anafartalar Çarşısı’nın çıkartılabilmesinin
mümkün olup olmadığıdır. Eğer yıkılması düşünülüyorsa içindeki anlamlı tarihî
rölyeflerin ve seramiklerin muhakkak ki usulüne uygun olarak oradan alınması
tarafımızdan doğru olarak değerlendirilmektedir ama bizce asıl gündemdeki en
önemli konu şu anda orada çalışan işçilerin ve işverenlerin durumudur. Mevcutta
bulunan 400 işverene yer gösterilmemiştir, yer gösterilenler de 300 metrelik,
400 metrelik… Elli yıldır burada işletmesi olan insanlara AŞTİ’de 15 metrekare,
20 metrekare dükkân yeri gösterilmiştir; bu rakam, insanların bırakın deposunu,
arşivlerini tutmaya bile yeterli değildir. Yanlarında çalışan işçilerin, ki
sayısı yaklaşık 3 bindir, ne olacakları belli değildir, bunların güvencesinin
kimler tarafından ödeneceği belli değildir, tazminatlarının ne olacağı belli
değildir, yeniden işe girip giremeyecekleri de belli değildir. Hakları elinden
alınmış bir işverenin işçisini ne kadar koruyabileceği, işçisinin haklarını ne
kadar savunabileceği de maalesef belli değildir. Devleti, işverenin haklarını
korumaya davet ederken, burada çalışan binlerce emekçinin de haklarını korumaya
davet ediyoruz.
Şu
anda ulus projesi oluşmuş değildir, ne yapılacağı belli değildir. Buradaki
işverenlere, en azından yeni bir yer gösterilene kadar zaman verilmesi gerekmektedir.
Bu insanlara dükkânlarının büyüklüklerine göre…
(Mikrofon
otomatik cihaz tarafından kapatıldı) 
ERKAN
HABERAL (Devamla) – Sayın Başkan, hakkım yenildiği için yarım dakika rica
edeceğim.
BAŞKAN
– Sözlerinizi tamamlamak üzere bir dakika ek süre veriyorum.
Buyurun.

ERKAN
HABERAL (Devamla) – Teşekkür ediyorum Sayın Başkanım.
Buradaki
işverenlere 300 metrekare verilemiyorsa en azından 200 metrekare ama uygun bir
yerden, yanlarındaki personelin işten atılmaması, çalıştırılmalarına devam
ettirilmesi kaydıyla devletimiz tarafından yardımcı olunmalıdır. Ulus Meydanı
bizim için önemlidir, cumhuriyet tarihimizin temelleri buradadır. Bütün tarihî
değerlerimiz, Ankara’daki İş Bankası, Sümerbank ve temelinde kurucu
Meclislerimiz buradadır. Bu tabiat varlığının, bu kültür varlığının korunması
tabii ki bizim için de uygundur ama Çankırı Caddesi dururken, arkadaki
mezbelelikler dururken, oradaki gecekondular dururken Anafartalar Çarşısı’ndan
başlar ve orada çalışanlar, işverenler mağdur edilirse biz bunu hiç kimseye
anlatamayız. 
İlgililerin
dikkatini lütfen oradaki işverenin üstüne çekmelerini rica ediyor, hepinizi
saygıyla selamlıyorum efendim. (MHP sıralarından alkışlar) 
BAŞKAN
– Teşekkür ederim Sayın Haberal. 
Sayın
milletvekilleri, gündem dışı ikinci söz, istismar edilen İslami kavramlar
hakkında söz isteyen İstanbul Milletvekilimiz Hüda Kaya’ya aittir. 
Buyurun
Sayın Kaya. (HDP sıralarından alkışlar) 
Süreniz
beş dakika. 
2.- İstanbul Milletvekili Hüda Kaya’nın,
istismar edilen İslami kavramlara ilişkin gündem dışı konuşması
HÜDA
KAYA (İstanbul) – Teşekkür ederim Sayın Başkan. 
Değerli
milletvekilleri, hepinizi saygıyla selamlıyorum. 
Elbette,
tahrif edilen, istismar edilen, çarpıtılan hakikatler ve özellikle de İslami
kavramlar ve gerçeklikler üzerinde beş dakikada tek bir kavram bile anlatılamaz
fakat ben gündem ve istismara dair hemen küçük bir giriş yapmak istiyorum. 
İslami
ve insani istismarların zirve yaptığı günleri yaşıyoruz. İslami ve insani ne
kadar değer varsa bu iktidar döneminde çürüdü ve çürütülmeye devam ediliyor.
İnsana, vicdana, ahlaka, güzelliğe dair ne varsa hiçbir dönemde böylesine
değersizleştirilmedi ve çarpıtılmadı, çürütülmedi. Mağduriyetler istismar
edildi, insanı insan kılan tüm değerler istismar edildi, alın teri, yoksulluk,
kadınlar, çocuklar istismar edildi, darbeler istismar edildi, 28 Şubat istismar
edildi. Bu istismar davaları hâlâ devam ediyor. Bu arada unutulanlar oldu,
hakikat unutuldu, vefa unutuldu, vicdan, sevgi unutuldu. Unutulanlar arasında
iktidarın o çok istismar ettiği 28 Şubatın unutulanları da var, unutulan
mahkûmları da var. Yirmi yıldır, yirmi beş yıldır hâlâ zindanlarda olup
-aklınıza gelmeyen- inançlarından dolayı hapsedilmiş mahkûmlar var. Bunlardan
bir tanesi -yazar- yirmi beş yıldır içeride olup iki üniversite bitiren, dil
öğrenen, kitap yazan Abdülselam Durmaz var ve daha bunun gibi nice gençlerin
gençliği, ömrü cezaevinde, zindanlarda çürütülmeye terk edilmiş durumda. Bu
vesileyle inançları sebebiyle, düşünceleri sebebiyle zindanlarda olan bütün
dostlarımızı, arkadaşlarımızı saygıyla selamlıyorum.
Yine,
gençliğini içeride çürüttüğünüz gençlerden birisi, gençliğini zindanlarda
çürüten, ömrünü, hayatını zindanlarda bitiren Celal Şeker var, hasta
mahkûmlardan bir tanesi. “Kendi işini kendi göremez, kendini idare edemez.”
raporlarına rağmen zindanlarda tahliye ettirmediğiniz gencecik bir insan, çocuk
denecek yaşta ve bütün gençliğini yirmi beş yıldır zindanlarda tükettirdiğiniz
Celal Şeker geçtiğimiz günlerde yaşamını yitirdi. Bu vesileyle başta yine
cezaevinde olan biri kadın biri erkek 2 kardeşi, annesi, babası tüm ailesine ve
halkımıza başsağlığı ve sabırlar diliyorum. 
Yine,
iktidarın sayısız istismarları ve ihanetleri devam ediyor. Furkan Vakfına
yapılan gözaltıları yandaş medya utanmadan istediği şekilde nasıl çarpıtarak
veriyor, hepiniz görüyorsunuz. Sadece iktidarın teslim alma politikalarına
karşı çıktığı için, direndiği için, yanlışlarını eleştirdiği için hiç kimseyi,
hiçbir topluluğu hapsetme; yaşamını, özgürlüğünü gasbetme; zulmetme hakkına
sahip olmak değildir iktidar olmak demek. Derneğin kasasından çıkan 350 bin
lirayı manşet edenler, hiç utanmadan, hiç düşünmüyorlar yurt dışına giden
trilyonları, ayakkabı kutularına doldurulan paraları; manşet etmeyi bırakın,
konuşturmuyorlar bile. 
Ve
Afrin meselesi… Sınırımıza Çin Seddi ördünüz; Çin Seddi gibi duvarların
arkasından Türkiye’nin risk altında, tehlike altında olduğunu iddia
ediyorsunuz. Böyle bir savaşa, hiç vicdanlar sızlamadan, İslami kavramları
istismar ederek fethi toprak almaya döndürüyorsunuz; cihadı savaşa, şiddete
döndürüyorsunuz. Başka konuşmalarımda bunların ne manaya geldiğini sizlere
ifade edeceğim ama hakikatler çarpıtılmayacak arkadaşlar. 
Hepinize
teşekkür ediyorum. (HDP sıralarından alkışlar)
BAŞKAN
– Teşekkür ederim Sayın Kaya.
Sayın
milletvekilleri, gündem dışı üçüncü söz, Artvin’in Murgul ilçesindeki maden
işçilerinin sorunları hakkında söz isteyen Artvin Milletvekilimiz Uğur
Bayraktutan’a aittir. 
Buyurun
Sayın Bayraktutan. (CHP sıralarından alkışlar) 
Süreniz
beş dakika.
3.- Artvin Milletvekili Uğur
Bayraktutan’ın, Artvin’in Murgul ilçesindeki maden işçilerinin sorunlarına
ilişkin gündem dışı konuşması
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Başkan, değerli milletvekilleri; Artvin’in Murgul ilçesinde ciddi anlamda bir
sorun var. Sorun şu: 6 bin nüfuslu bir ilçede Türkiye’nin en önemli maden
ocaklarından biri var ve Eti Bakır tarafından işletilen bu maden ocağına
ilişkin olarak her yıl işçilerin bir zam talebi var doğal olarak. Bu yıl da,
2017 yılının 18 Aralığından itibaren de işçiler, işverenle alakalı olarak,
kendilerinin maaşlarına zam yapılmasına ve bazı iyileştirmeler yapılmasına
ilişkin taleplerde bulundu ama ne yazık ki hemen arkasından, 2018 yılı geldiği
zaman 9 Ocakta şirket tarafından işlerin yavaşlatıldığı gerekçe gösterilerek 11
Ocak tarihi itibarıyla işletme kapatıldı, müdürleri de dâhil olmak üzere
Murgul’daki bütün işçiler işten çıkartıldı değerli milletvekilleri.
Talep
neydi? Yüce Parlamentodan bunu Türkiye'ye açıklamak istiyorum. Talep şuydu: Ortalama
maaş şu: 1.700 lirayla 2.930 lira arasında değişen maaşlar var. Aynı işi yapan
işçiler var, farklı ücret alıyorlar değerli arkadaşlarım, 100 kişi civarında da
bu şekilde işçi var. 60 tane işçi de meslek hastalıklarından dolayı
hastanelerde tedavi görüyor, bunlarla alakalı iyileştirme talepleri var.
Diyorlar ki: “Bizim maaşlarımıza yüzde 25 zam yapılsın, ayrıca 2 maaş ikramiye
verilsin.” Bundan daha insani bir talep olabilir mi değerli arkadaşlarım?
İnsani bir talepte bulunuyor işçiler. Ee, ne yapıyor? 2018 Türkiyesi’nde
yetkili firma -nereden güç aldığını bilmiyoruz- bu talepleri görür görmez
işçiler iş yerini terk etmemiş olmasına rağmen onlara diyor ki: “Evinize dönün.”
“…”(X) Evlerine gönderiyor
değerli arkadaşlarım. Murgul’da Eti Bakır İşletmesini kapatıyor; müdürlerini,
bürokratlarını hepsini evine gönderiyor. Murgul 6 bin nüfuslu bir ilçe değerli
arkadaşlarım, 6 bin nüfuslu bir ilçe. Düşünün ki Murgul ilçe merkezinde 630
işçiyi siz evlerine gönderiyorsunuz. Bu ne demektir biliyor musunuz? Karda kışta,
bir ocak ayında bu ailelerin, bu işçi ailelerinin durumunu düşünebiliyor
musunuz? Parlamento kör ve sağır mıdır değerli arkadaşlarım? Yirmi gündür,
yirmi beş gündür Çalışma Bakanına ulaşmaya çalışıyorum. “Sayın Bakan, bakın
Murgul’da bir sosyal patlama olacak, gerçekten vahim bir durum var. Bu vahim
durumun düzeltilmesi lazım.” diyorum. Duvara mı konuşuyoruz, hiçbir ses
gelmiyor. Randevu talebinde bulunuyorum, randevu taleplerimize karşılık
gelmiyor değerli arkadaşlarım.
Bakın,
bu yerlerle alakalı olarak İŞKUR’da söz konusu firmanın adı yok, bir taşeron
firmanın adı var, Eti Bakır işletmesinin adı yok. Taşeron firmanın adı olduğu
için bunlar işsizlik maaşı da alamıyorlar, tazminat alamıyorlar, geçici işçi
konumuna düşürmüşler, işsizlik maaşı filan da alamıyorlar, hiçbir gelirleri yok
değerli arkadaşlarım. Böyle bir tabloyla karşı karşıyayız. İŞKUR’a yapmış
oldukları bildirimde bu işçilerle alakalı bunların maden işsizi olduğuna
ilişkin bir bildirim de yok. Hangi taraftan tutarsanız tutun dökülüyor değerli
arkadaşlarım. O nedenle buradan Hükûmete sesleniyorum. O iş adamının çok ünlü
bir iş adamı olduğunu biliyorsunuz. O iş adamı, Artvin’in Murgul ilçesinde 2006
yılından beri o madenin kaymağını yiyor. Bakın, bu Parlamentodan kendi
dinliyorsa ona da sesleniyorum. On iki yıldır Murgul’un en önemli şeylerinden
gelir elde etti, milyonlarca dolar kazandı. 630 işçiyi kenara koyarak, onları
mağdur ederek nereye götüreceğini zannediyor, ne yapacağını zannediyor değerli
arkadaşlarım? 
O
nedenle, buradan, yüce Parlamentodan bir kere daha sesleniyorum. Bakın, o
insanlar çocuklarına para veremiyorlar, evlerini geçindiremiyorlar, yakıt
alamıyorlar değerli arkadaşlarım. Banka borçları var. 6 bin nüfuslu bir ilçede
630 kişinin işten çıkarılmasının ne demek olduğunu bir düşünün değerli
arkadaşlarım. (CHP sıralarından alkışlar) Böyle bir tabloda biz diyoruz ki
hayır efendim, bunun düzeltilmesi gerekir; büyük bir yanlışlık var, bu
yanlışlığın düzeltilmesi gerekir. Bir demokratik talepte bulundu diye,
maaşlarıyla, ücretleriyle alakalı bir iyileştirme talebinde bulundu diye bir
ilçe nüfusunun direkt veya endirekt olarak tamamını etkileyecek olan bir
düzenlemeyi, işten çıkarmayı şiddetle reddediyoruz ve kabul etmiyoruz değerli
arkadaşlarım. (CHP sıralarından alkışlar) 
Burada
bakanlardan kimse yok. Lütfen, buna müdahale edin. Bakın, eğer müdahale
etmezseniz Murgul’da bir sosyal patlamaya yol açabilecek bir durumla karşı
karşıyayız, Murgul’da acil durum ilan edin. Eğer bu şirket bunu açamıyorsa acil
durum ilan edin değerli arkadaşlarım. Gerçekten vahim bir durumla karşı
karşıyayız. Yarın bir gün eğer bu şirkete gücünüz yetmiyor, eğer bu maden
şirketinin yerindeki bu işletmeyi açamıyorsanız size bir önerim var, Murgul’u
da kapatalım hep beraber, Murgul’u da kapatalım değerli arkadaşlarım, kapısına
bir kilit koyalım, madem öyle bunları canlı canlı mezara gömelim. 
O
anlamda buradan bir kere daha sesleniyorum, Hükûmete sesleniyorum, şirket
yetkililerine sesleniyorum; bu yanlıştan geri dönün, Murgul maden işçisinin
mağduriyetini giderin diyor, yüce heyetinizi saygıyla selamlıyorum. (CHP
sıralarından alkışlar)
BAŞKAN
– Teşekkür ediyorum Sayın Bayraktutan. 
İSRAFİL
KIŞLA (Artvin) – Sayın Başkan, kısa bir açıklama…
BAŞKAN
– Buyurun efendim, talebinizi önce iletin.
İSRAFİL
KIŞLA (Artvin) – Kamuoyunu aydınlatmak açısından kısa bir açıklama, bir
dakikalık açıklama…
BAŞKAN
– Artvin Milletvekilimiz Sayın Kışla buyurun.
IV.- AÇIKLAMALAR
1.- Artvin Milletvekili İsrafil Kışla’nın,
Artvin Milletvekili Uğur Bayraktutan’ın yaptığı gündem dışı konuşmasındaki bazı
ifadelerine ilişkin açıklaması
İSRAFİL
KIŞLA (Artvin) – Sayın Başkan, değerli milletvekilleri, çok değerli Artvinli
hemşehrilerim; Murgul’da işçilerin birkaç gün işi bırakması sonucu işverenin de
fabrikayı kapatması gibi bir durumla karşı karşıyayız. Doğrusu biz, bir an önce
iş barışının sağlanması yönünde… Konu bize intikal ettikten sonra konuyu
Başbakanımızla, 2 kere Çalışma Bakanıyla, 2 kere Enerji Bakanıyla ve defalarca
da şirket yetkilileriyle görüşmeler yaptım ve en kısa zamanda tekrar fabrika
açılıp işçiler işlerine başlayacaklar. Bu müjdeyi de buradan vermiş olmak
istedim. 
Teşekkür
ediyorum, iyi günler diliyorum. 
BAŞKAN
– Teşekkür ediyorum Sayın Kışla.
Sayın
milletvekilleri, şimdi İç Tüzük’ün 60’ıncı maddesine göre sisteme giren
milletvekillerimize yerlerinden birer dakikalık söz vereceğim. 
Sayın
Özdemir…
2.- İstanbul Milletvekili Sibel Özdemir’in,
Adalet ve Kalkınma Partisi hükûmetlerinin faiz lobicilerini zenginleştirdiğine,
vatandaşları yoksullaştırdığına ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Türkiye
Bankalar Birliğinin Türkiye'de bankacılık sistemi, banka, şube ve personel
bilgileri raporuna göre bankalar 2017 yılında 2016 yılına göre kârlarını yüzde
31 artırarak 49 milyar lira kâr elde ettiler. Kârlarına kâr katan bankalar aynı
zamanda 3.195 kişiyi ise işten çıkardılar. AKP iktidarlarında faizler her geçen
gün artıyor, faiz lobicileri kârlarına kâr katıyor. Ülkemizin büyümesi,
kalkınması için giderek artan genç işsizliğinin, işsizliğin önlenmesi, üretime
dönük istihdamın sağlanmasına yönelik sürdürülebilir bir ekonomi modelini
ortaya koyamayan Adalet ve Kalkınma Partisi hükûmetleri faiz lobicilerini
zenginleştirmekte, vatandaşlarımızı ise yoksullaştırmaktadır. Millî gelirimizde
son on yıldır yerinde saymayı bıraktık gelirimiz hızla erimektedir. Bizler ve
vatandaşlarımız iktidarın bu faizci düzenine hep birlikte son vereceğiz.
Teşekkür
ederim.
BAŞKAN
– Teşekkür ediyorum Sayın Özdemir.
Sayın
Hürriyet…
3.- Kocaeli Milletvekili Fatma Kaplan
Hürriyet’in, 4 Şubat Dünya Kanser Günü’ne ve Kocaeli’de kanser riskinin
fazlalığına ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Geçtiğimiz
4 Şubat, Dünya Kanser Günü’ydü. Türkiye'de sadece 2017 yılında 160 bin kişi
kansere yakalanmıştır. Kocaeli’de kansere bağlı ölüm oranı son dört yılda yüzde
13 artmıştır. Bu rakam Sağlık Bakanlığının açıkladığı ürkütücü bir rakamdır.
Ayrıca, Kocaeli’de yaşayanların kanser riski diğer illere oranla 7 kat
fazladır. Kocaeli’de yaşayan ve ailesinde kanser hastalığına yakalanmayan insan
sayısı ise yok derecede azdır yani Kocaeli günaşırı kanser solumaktadır. Geçtiğimiz dönemde sadece
Dilovası’nda göze çarpan hava kirliliği İzmit’te de hassas düzeye ulaşmıştır.
Şüphesiz kanser farkındalığı gereklidir ancak durum Kocaeli’de farkındalık
aşamasını aşmış ve kesinlikle kontrol altına alınması gereken bir konu hâline
gelmiştir çünkü Kocaeli kansere teslim edilmiştir. Kocaeli’de yaşanan kanser
hastalıklarının sebeplerinin peşinde olacağımızın da bilinmesini buradan ilan
ediyorum.
Teşekkür
ederim.
BAŞKAN
– Teşekkür ederim Sayın Hürriyet.
Sayın
Balbay...
4.- İzmir Milletvekili Mustafa Ali
Balbay’ın, Afrin’e yapılan harekâtta şehit olanlara Allah’tan rahmet dilediğine
ve Cumhurbaşkanının Türk Tabipleri Birliğinin başındaki “Türk” sözcüğünün
kaldırılmasıyla ilgili bazı ifadelerine ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Sayın
milletvekilleri, 22 Ocakta başlayan Afrin harekâtında bugün 17’nci şehidimizi
verdik. Şehitlerimize Allah’tan rahmet, ailelerine ve 80 milyon yakınına
başsağlığı diliyoruz. Askerlerimizin bir an önce görevlerini başarıyla
tamamlayıp dönmelerini diliyoruz.
Sayın
milletvekilleri, bunun yanında, bu harekâtla ilgili düşüncelerini ortaya koyan
Türk Tabipleri Birliğinin yöneticileri uzun süren gözaltının ardından serbest
bırakıldılar. Bugün Cumhurbaşkanı dedi ki: “Türk Tabipleri Birliğinin başındaki
‘Türk’ sözcüğünü kaldıracağız. Aynı zamanda Türkiye Barolar Birliğinin
başındaki sözcüğü de aynı şekilde.” Burada Cumhurbaşkanına soruyoruz: “Türk”
sözcüğünden ne istiyorsunuz? Herhangi bir olumsuzluk varsa o kişilerle ilgili
soruşturmanızı yapın ama “Türk sözcüğünü kaldıracağız.” demek ne demektir?
Öteden beri sizin zaten “Milliyetçiliği ayaklar altına aldık.” diye başlayan bu
söyleminizin...
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Balbay.
Sayın
Gürer...
5.- Niğde Milletvekili Ömer Fethi Gürer’in,
5 Şubat 1934 Büyük Önder Mustafa Kemal Atatürk’ün Niğde’ye resmî gezisini
yaptığı gün olduğuna ve Atatürk’ün düşüncelerinin sonsuza dek yaşayacağına
ilişkin açıklaması
ÖMER
FETHİ GÜRER (Niğde) – Teşekkürler Sayın Başkanım.
5
Şubat 1934 tarihi, Büyük Önder Mustafa Kemal Atatürk’ün Niğde’ye resmî gezisini
yaptığı gündür. 5 Şubat, Atatürk ilke ve devrimlerine her zaman bağlı
Niğdeliler için onur günüdür. Niğdeliler Millî Mücadele’de her cephede ülkesi
için şehit olmuş, gazi olmuştur. Atatürk’ün Niğdeliler için söylediği “Benim
Niğde’ye karşı alakam büyüktür. Niğdelileri her zaman sevmişimdir.” sözü bizler
için büyük bir ödüllendirmedir. Atatürk, Niğde Halkevinde yaptığı konuşmada
“Milletimizin yüksek karakterini, yorulmaz çalışkanlığını, fıtri zekâsını,
güzel sanatlara ilgisini, ilme bağlılığını ve millî birlik duygusunu
mütemadiyen ve her türlü vesile ve tedbirle besleyerek inkişaf ettirmek
lazımdır. İşte bunlar millî kültürümüzdür.
Bu da halkevlerinde gerçekleşecektir.” demiştir. Ne yazık ki bu halkevleri de
cumhuriyette çok kurum gibi yok edilmiştir, Atatürk’ün düşünceleri ise sonsuza
değin yaşayacaktır. 
Teşekkür
ederim Sayın Başkanım. 
BAŞKAN
– Teşekkür ederim Sayın Gürer. 
Sayın
Tanal…
6.- İstanbul Milletvekili Mahmut Tanal’ın,
Türk Tabipleri Birliğinin basın açıklamasını okuyan Avukat Kemal Aytaç’ın
gözaltına alınmak istenmesini kınadığına ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Değerli
milletvekilleri, Türk Tabipleri Birliğinin görevlerinin arasında insan
haklarını ve barışı savunmak vardır.
Türk
Tabipleri Birliğinin “Savaş, bir halk sağlığı sorunudur.” yönündeki basın
açıklamasını, aynı gün, 44’üncü adalet nöbetinde, İstanbul Çağlayan Adliyesinin
önünde avukat Kemal Aytaç okuduğu için gece saat 01.30’da evinden alınmak
istenmiştir.
Gündüz
ofisine giden ve sürekli adliyede çalışan bir avukatın gece 01.30’da evinin
basılması suretiyle gözaltına alınması aslında bir cezalandırma uygulamasıdır.
Pazartesi günü savcılığa gittiği zaman hakkında herhangi bir gözaltı kararı
olmadığını da öğrenmiş bulunmaktadır.
Sayın
Bakan da buradadır, acaba bu şekilde görev ve yetkisini kullanan, gece 01.30’da
kanunda yeri olmadığı hâlde evi basılan avukatla ilgili, bu polis memurlarının
haksız işleminden dolayı bir işlem yapacaklar mıdır? Çünkü Avukat Kemal
Aytaç’ın ofisi belli, sürekli adliyede. Gözaltına alınmak istenmesi yasadışı
bir uygulamadır, kınıyorum. 
BAŞKAN
– Teşekkür ediyorum Sayın Tanal. 
Sayın
Atıcı…
7.- Mersin Milletvekili Aytuğ Atıcı’nın,
Mersin’e ve Sinop’a nükleer santral yapmakta ısrar edilmesinin bu kentlere
ihanet olduğuna ilişkin açıklaması
AYTUĞ
ATICI (Mersin) – Sayın milletvekilleri, AKP Hükûmeti Türkiye’nin en güzel
şehirlerinden ikisine, Mersin’e ve Sinop’a nükleer santral yapmakta ısrar
ediyor ve bu kentlere ihanet ediyor.
Bugün
Sinop’ta nükleer santral için Çevresel Etki Değerlendirme Raporu alma konusunda
halk bilgilendirme toplantısı vardı. Bu toplantı Sinop halkından açıkça
kaçırılmıştır. Şehir merkezinden 10 kilometre uzaklıkta, 1 milyondan fazla
insanı ilgilendiren konuda sadece 180 kişilik bir salonda Hükûmetin otobüslerle
taşıdığı kişilerle toplantı yapılmış ve toplantı Sinop halkına kapatılmıştır.
Toplantı salonundan 1,5 kilometre önce barikat kurulmuş, halka şiddet
uygulanmış, biber gazı sıkılmıştır. Sinop dışından 850 polis getiren Hükûmet,
kendi halkına ve kentine sahip çıkan halka, yani millî iradeye saygısızlık
etmiştir.
Nükleer
santral gereksiz ve tehlikelidir. Mersin ve Sinop halkı el ele verip önce
nükleer santralden, sonra AKP’den kurtulacaktır. 
Teşekkür
ederim. 
BAŞKAN
– Teşekkür ederim Sayın Atıcı.
Sayın
Akın…
8.- Balıkesir Milletvekili Ahmet Akın’ın,
Balıkesir’de bazı köylerde elektrik olmadığına ve Hükûmeti şirketlere hizmet
etmek yerine vatandaşın en temel ihtiyacını karşılamaya davet ettiğine ilişkin
açıklaması
AHMET
AKIN (Balıkesir) – Sayın Başkanım, teşekkürler. 
Sayın
Başkanım, 21’inci yüzyılın Türkiye’sinde Balıkesir’in İvrindi Gebeçınar köyünün
ve yine Balıkesir’in Bigadiç Çekirdekli köyünün yarısında elektrik var
yarısında da yok. Gelişmiş ülkeler Mars’ta koloniler kurmayı hedeflerken, bizim
köylerimiz AKP’nin karanlığına teslim edilmiş durumda. Vatandaşlarımız mumla,
ilkel yöntemlerle aydınlanmaya çalışıyor. Yani, vatandaş cefa çekerken,
elektrik şirketleri de bunun sefasını sürüyor. Bir kamu hizmeti olan elektrik
dağıtımını özel şirketlere gördüren AKP Hükûmetinin özelleştirme politikaları
çökmüştür. Bu özelleştirmeler etkinlikten ve verimlilikten uzaktır, vatandaşı
mağdur ederek özel sektöre teslim etmekten başka hiçbir işe yaramıyor. Daha
köylerinde elektriği olmayan bir ülke inovasyonda, teknolojide ilerleme asla
kaydedemez. Hükûmeti, şirketlerin sermayesine sermaye katmaya hizmet etmek
yerine vatandaşın en temel ihtiyacını karşılamaya davet ediyorum. 
BAŞKAN
– Teşekkür ediyorum Sayın Akın. 
Sayın
Şimşek…
9.- Mersin Milletvekili Baki Şimşek’in,
Mersin’in Mezitli Tece sahilindeki 76 bin metrekare alanın belediyelere tahsis
edilmesini ve belediyelerin de burada park, yeşil alan ve otopark yapmasını
talep ettiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, Mersin Mezitli Tece sahilinde 76 bin metrekare yeşil alan, park,
otopark olan arazi Maliye Bakanlığı tarafından 11 Ocak 2018 tarihinde TOKİ’ye
devredilmiştir. Belediyelerin bütün taleplerine rağmen, sosyal donatı alanı ve
yeşil alan olarak kullanma gayesiyle bütün taleplerine karşın verilmeyen bu
arazi bugün TOKİ’ye devredilmiş, TOKİ de burayı Turizm Bakanlığına tahsis
ederek burada oteller ve turizm tesisleri yapılacağı konusunda bir karar
almıştır. Mersin halkı; AK PARTİ’lisi, Cumhuriyet Halk Partilisi ve Milliyetçi
Hareket Partililer, bütün Mezitli Belediyesi meclis üyeleri ortak bir karar
almışlar ve bu projeye karşı olduklarını, halkın malının halkın menfaatine
kullanılması gerektiğini belirtmişlerdir. Çevre ve Şehircilik Bakanlığının ve
Maliye Bakanlığının yapmış olduğu bu yanlıştan geri dönerek bu alanı
belediyelere tahsis etmesini ve belediyelerin de burada park, yeşil alan ve
otopark yapmasını talep ediyor, saygılar sunuyorum. 
BAŞKAN
– Teşekkür ediyorum Sayın Şimşek. 
Sayın
Arslan…
10.- Denizli Milletvekili Kazım Arslan’ın, yüksek
faizle borçlanmanın ve altın ithalatı ile ihracatı arasındaki farkın nedenini,
yerli ve yabancı sermayenin yatırıma yönelmesi için neler yapılacağını ve
yabancılara neden yüzde 13 faiz ödendiğini öğrenmek istediğine ilişkin
açıklaması
KAZIM
ARSLAN (Denizli) – Başbakana soruyorum: Bir: Hazine Müsteşarlığı bu seferki
devlet iç borçlanmasını yüzde 13’ten yapmıştır. Bu kadar yüksek faizle
borçlanmasının nedeni nedir? 
İki:
Ülkemizde yatırımlar durmuştur. Yerli ve yabancı sermayenin yatırıma yönelmesi
için hangi tür tedbirler almayı düşünüyorsunuz?
Üç:
2017 yılı içinde 17 milyar dolarlık altın ithalatı yapılmış, 10,7 milyar
dolarlık ihracat yapılmıştır. Aradaki 6 milyar dolarlık fark neden
kaynaklanmaktadır? Yoksa 17-25 Aralıktaki işlemlere devam mı edilmektedir?
Dört:
Ekonomimiz şu anda yerliye değil, yabancıya çok kâr edecek şekilde
yürütülmektedir. Bunun nedeni nedir? “Yerlilik” bu demek midir?
Beş:
İktidarınız ve Cumhurbaşkanı faiz lobisinden şikâyet ediyor. Çalışanlara,
emekliye, çiftçiye zam vermeyenler neden paradan para kazanan yabancılara yüzde
13’lük faiz ödemektedirler? Bunun nedeni nedir?
Teşekkür
ederim.
BAŞKAN
– Teşekkür ediyorum Sayın Arslan.
Sayın
Gaytancıoğlu, buyurun.
11.- Edirne Milletvekili Okan
Gaytancıoğlu’nun, AKP’nin uyguladığı niteliksiz tarım politikaları sonucu
çiftçilerin mağdur edildiğine ve yem ham maddelerinden birisi olan tritikalenin
desteklenmesi gerektiğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
AKP'nin
uyguladığı niteliksiz tarım politikaları sonucu Türkiye'nin et ve hayvan
ithalatı için ciddi bir döviz ödediği maalesef bilinen bir gerçektir. Günümüzde
yem ham maddelerinden birisi olan tritikalenin de daha az döviz ödenmesi için
her yerde desteklenmesi gerekir. Edirne’nin Süloğlu ilçesi çiftçilerinden Salim
Şantay’dan elde ettiğimiz bilgilere göre, Edirne’nin tüm ilçelerinde yemlik
olarak yetiştirilen tritikale desteklenmekte, tanesi için yetiştirilen ve un
yapımında da kullanılan tritikale desteklenmemektedir. Çiftçilerimizin bundan yeni
haberi olmaktadır. Her fırsatta “Kapatılsa çiftçinin haberi dahi olmayacak.”
dediğimiz Tarım Bakanlığı bunu neden çiftçilere duyurmamıştır? Çiftçilerimizi
neden mağdur ediyorsunuz? Onlar Atatürk’ün “Üreten efendi.” dediği
çiftçilerimizdir. Bu mağduriyetin bir an önce giderilmesini diliyorum.
BAŞKAN
– Teşekkür ediyorum Sayın Gaytancıoğlu.
Sayın
Yalım, buyurun.
12.- Uşak Milletvekili Özkan Yalım’ın, ağır
vasıta sürüş hakkının 70 yaşına kadar uzatılmasını ve özellikle şahıslara
verilen K1’lerin birinci derecedeki varislerine geçmesini talep ettiğine
ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Yüce
Meclisimizi ve de Türkiye Cumhuriyeti vatandaşlarımızı selamlıyorum.
Sayın
Başkan, benim sorum ve önerim Ulaştırma Bakanı Sayın Ahmet Arslan’a. 64 yaşına
gelmiş ağır vasıta şoförlerinin maalesef ehliyetleri ve de araç kullanma
hakları elinden alınmış bulunmaktadır. Peki, ben de buradan Sayın Ulaştırma
Bakanına soruyorum: 64 yaşına gelmiş vatandaşların 65 yaşında ölmesini mi
bekliyorsunuz? Çünkü gelişen teknolojiyle, gelişen araçların teknolojik
özellikleriyle kesinlikle ağır vasıta şoförlerimiz 70 yaşına kadar bu
kabiliyetlerini sürdürebilmektedirler. Onun için ağır vasıta sürüş yaşının 70
yaşına uzatılmasını özellikle talep ediyorum. Bir taraftan K1’lerin, özellikle
şahıslara verilen K1’lerin babadan oğula yani birinci derecedeki vârislerine
geçmesini buradan da talep etmekteyiz. Çünkü K1’in maliyeti belli…
(Mikrofon
otomatik cihaz tarafından kapatıldı) 
ÖZKAN
YALIM (Uşak) – …küçük esnafın da durumu bellidir.
Teşekkür
ederim.
BAŞKAN
– Teşekkür ediyorum Sayın Yalım.
Sayın
Çamak…
13.- Mersin Milletvekili Hüseyin Çamak’ın,
narenciye üreticilerinin ülke ekonomisinin uğradığı zararın önüne geçmek ve
üretimi güçlendirmek için gerekli düzenlemelerin yapılmasını ve önlemler
alınmasını beklediklerine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
Ülkemiz,
narenciye üretiminde dünya ülkeleri içinde ön sıralardadır ancak narenciye
ürünlerimizi katma değeri yüksek, raf ömrü uzun marmelat, reçel ve meyve
sularına yeterince dönüştüremiyoruz. Bu ürünleri çoğunlukla sofralık olarak
pazarlamaya çalışıyoruz. İç piyasadaki arz talep dengesizliği ve uluslararası
pazar kayıpları nedeniyle de hem üreticilerimiz hem de ülkemiz büyük kayıplar
yaşamaktadır. Ülkemiz meyve suları için konsantre ithalatına yıllık ortalama 12
milyon dolar ödemektedir. Hem ülke ekonomimizin uğradığı zararların önüne
geçmek hem de üretimimizi güçlendirmek için üreticilerimiz bu konuda gerekli
düzenlemelerin yapılmasını ve önlemler alınmasını beklemektedir. 
Teşekkür
ederim.
BAŞKAN
– Teşekkür ediyorum Sayın Çamak. 
Sayın
Uslu…
14.- Çorum Milletvekili Salim Uslu’nun,
Çorum’un Alaca ilçesinde Afrin şehidi Halil İbrahim Aygül’ü ebediyete
uğurladıklarına ve Zeytin Dalı Operasyonu’nda yaralanan Dodurgalı hemşehri
Hakan Kayacı’ya acil şifalar dilediğine ilişkin açıklaması
SALİM
USLU (Çorum) – Çok teşekkür ederim Sayın Başkanım.
Dün
Alaca ilçemizde on binlerin katılımıyla Afrin şehidimiz Halil İbrahim Aygül'ü
ebediyete uğurladık. Çorum bir kez daha ezanına, bayrağına, vatanına, devletine
nasıl sahip çıktığını göstermiştir. Şehadete ulaşmış bütün evlatlarımıza
Allah’tan rahmet diliyorum. 
Enerji
hatlarının gönüllü bekçiliğine ve taşeronluğuna soyunan terör örgütleri ve
terör sevicilerin, ülkemizin egemenliğine karşı olan, bağımsızlığına halel
getirmek isteyen, ülkemize diz çöktürmek isteyen herkesin heveslerini
kursaklarında bırakarak dost ve kardeş bölge halkını bunların baskı ve
zulmünden kurtaracak, bölgeye ve bölge insanına huzur ve barış götüreceğiz. 
Sayın
Başkanım, teröre karşı olduğu hâlde terörden beslenenler de iki yüzlülükleriyle
baş başa kalmış olacaklardır. 
Ayrıca
Dodurgalı hemşehrimiz Hakan Kayacı Zeytin Dalı Operasyonu’nda yaralanmış,
Antakya’da tedavi görmektedir. Kendisine de acil şifalar diliyorum tüm
gazilerimizle birlikte.
Teşekkür
ediyorum.
BAŞKAN
– Teşekkür ediyorum Sayın Uslu.
Sayın
Doğan...
15.- İstanbul Milletvekili Selina Doğan’ın,
Gençlik ve Spor Bakanlığını karma dövüş sanatlarında dünya şampiyonu olan ve
atık kâğıt toplayarak yaşamını kazanmaya çalışan 19 yaşındaki Kadir Dalkıran’a
sahip çıkmaya davet ettiğine ilişkin açıklaması
SELİNA
DOĞAN (İstanbul) – Sayın Başkan, Yalova’da atık kâğıt ve karton toplayarak
geçimini sağlayan 19 yaşındaki Kadir Dalkıran geçen yıl karma dövüş sanatları
dünya şampiyonasında birinci oldu. Şampiyon olduktan sonra her kesimden
Dalkıran’a yardım ve sponsorluk sözü gelmiş ancak şarkıcı Demet Akalın dışında
kimse sözünü tutmamıştır.
Dünya
şampiyonu Kadir Dalkıran hâlen sokaklarda atık kâğıt toplayarak yaşamını
kazanmaya çalışıyor. Gündüzleri atık kâğıt toplayan Kadir Dalkıran akşamları
antrenman yaparak spordan kopmamaya çalışıyor.
Kadir
Dalkıran’ın beslenmesi, kamp ücretleri, antrenman masrafları var. Ciddi
giderleri şimdilik MMA Federasyonu tarafından karşılanıyor ancak bu federasyon
da devletten hiçbir yardım alamıyor. 
Neredeyse
sporun tüm alanlarında uluslararası başarılara muhtaç hâle geldiğimiz bir
dönemde bir dünya şampiyonuna bile sahip çıkamıyoruz. Gençlik ve Spor Bakanlığını
bir an önce dünya şampiyonumuza sahip çıkmaya çağırıyorum.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Doğan.
Sayın
Tarhan…
16.- Kocaeli Milletvekili Tahsin Tarhan’ın,
sağlık sektöründe kalifiye personelin kadro dışı kalmasının eşitlik ilkesine
uymadığına ve bir an önce tüm sağlık emekçilerinin kadroya alınması ve maaş
düzenlemelerinin yapılması gerektiğine ilişkin açıklaması
TAHSİN
TARHAN (Kocaeli) – Teşekkür ediyorum Sayın Başkan.
Sağlık
sektöründe temizlik, güvenlik, sekreter bölümünde yardımcı işler alanında
çalışan personel kadroya alınmış, tıbbi cihazların kullanımında uzman olan ve
doğrudan hastayla temas hâlinde bulunan sağlık emekçileri kadroya alınmamış.
Sağlık sektöründe kalifiye personelin kadro dışı kalması eşitlik ilkesine
uymamaktadır. Bir an önce tüm sağlık emekçilerinin kadroya alınması ve maaş
düzenlemelerinin yapılması gerekmektedir. 
Teşekkür
ediyorum.
BAŞKAN
– Teşekkür ederim Sayın Tarhan.
Sayın
Sarıhan…
17.- Ankara Milletvekili Şenal Sarıhan’ın, 6
Aralık 2016 tarihinde Türkiye Akreditasyon Kurumunda uzman yardımcısı olarak
çalışan Ümit Horzum’un kaçırılması olayına ilişkin açıklaması
ŞENAL
SARIHAN (Ankara) – Değerli Başkan, Türkiye Akreditasyon Kurumunda uzman
yardımcısı olarak çalışan Ümit Horzum 6 Aralık 2016 saat on sekiz sıralarında
Ankara’da kaçırılmıştı. Biz bu kaçırılma olayının ardından aynı süreç içinde
Binali Yıldırım’ın yanıtlaması istemiyle soru önergemizi vermiş ve bu insanın
akıbetini sormuştuk. Aradan geçen süreye rağmen soru önergemize herhangi bir
yanıt verilmedi, zorla kaybedilen kişilere ilişkin de bir açıklama yapılmadı
çünkü çok sayıda zorla kaybedildiği iddiası bulunan kişi isimlerini de bu soru
önergemize eklemiştik. Eşi, 2 çocuğuyla birlikte bugün şunu söylüyor: “Çok
korkuyorum, eşimin başına bir şey gelmesinden de, çocuklarımın ve kendimin
başına bir şey gelmesinde de. Dışarı çıkarken eve...”
(Mikrofon
otomatik cihaz tarafından kapatıldı) 
ŞENAL
SARIHAN (Ankara) - Bu korkuyu kim giderecektir, onun başına ne gelmiştir
öğrenmek istiyorum. 
Sağ
olun. 
BAŞKAN
– Teşekkür ederim Sayın Sarıhan. 
Sayın
Havutça…
18.- Balıkesir Milletvekili Namık
Havutça’nın, 2017-2018 öğretim yılının ikinci döneminde öğrencilere başarılar
dilediğine, öğrencilerin liselere hangi kriterlere göre gireceğinin hâlâ
belirsiz olduğuna ve öğretmen atamaları için Millî Eğitim Bakanlığından somut
adım beklediğine ilişkin açıklaması
NAMIK
HAVUTÇA (Balıkesir)- Teşekkür ederim Sayın Başkanım. 
Dün
itibarıyla 2017-2018 eğitim öğretim yılının ikinci dönemi başladı. Ben buradan
bütün öğrencilerimize, öğretmenlerimize ve velilerine, ana babalarına sağlıklı
ve başarılı bir dönem diliyorum. 
Sayın
Başkan, Millî Eğitim Bakanımıza buradan seslenmek istiyorum. Bakın, TEOG’la
ilgili belirsizlikler hâlâ giderilememiştir. Öğrencilerin liselere nasıl ve
hangi kriterlere göre gireceği hâlâ belirsizdir. 
İkincisi,
bütçe görüşmelerinde 109 bin öğretmen ihtiyacı olduğu bizzat Millî Eğitim
Bakanlığı tarafından rapor edilmiştir. Buna rağmen, bugüne kadar 25 bin
öğretmen kadrosu verileceği söylendi ancak bununla ilgili hiçbir somut adım
atılmadı. Öğretmenlerimizin bir an önce atanması için, sadakate göre değil
liyakate göre, biata göre değil niteliğe göre atanması için derhâl Millî Eğitim
Bakanlığından bu konuda somut adım bekliyor öğretmenlerimiz. 
Teşekkür
ederim. 
BAŞKAN
– Teşekkür ediyorum Sayın Havutça. 
Sayın
Yiğitalp…
19.- Diyarbakır Milletvekili Sibel
Yiğitalp’in, 21 Mart 2017’de üniversite öğrencisi Kemal Kurkut’u herkesin gözü
önünde katleden polis memurunun tutuklu olmamasına ilişkin açıklaması
SİBEL
YİĞİTALP (Diyarbakır) – Merhaba Başkan. 
21
Mart 2017’de üniversite öğrencisi Kemal Kurkut güpegündüz herkesin gözünün
önünde katledildi polis güçleri tarafından. Kim olduğu belli olmasına rağmen,
kimliği tespit edilmesine rağmen o polis memuru hâlen tutuklu değil. En son,
avukatların yapmış olduğu itiraza rağmen heyet tutuklanma talebini reddetti.
Buradan Adalet Bakanına soruyorum: Bu yargılamayı içinize sindiriyor musunuz?
Apaçık herkesin gözü önünde yapılan bu infaza karşı bir tutumunuz olmayacak mı?
Teşekkürler.
BAŞKAN
– Teşekkür ederim Sayın Yiğitalp.
Sayın
Arık…
20.- Kayseri Milletvekili Çetin Arık’ın,
Tomarzalı hemşehrilerinin sorunlarının bir an önce çözülmesini istediğine
ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Orduda,
istihbaratta, devletin her kademesinde FETÖ’nün imamları var; AKP’nin genel
müdür olan, müsteşar olan, daire başkanı olan imamları var ama Kayseri
Tomarza’nın Dadaloğlu Mahallesi’nin 4 tane camisi var ama cenaze namazını
kıldıracak bir imamı yok. Tomarza ilçemizin tek derdi bu da değil. Tomarza’nın
Tatar, Güzelce, Melikviran, Avşarsöğütlü Mahallelerinde yaşayan vatandaşlarımız
perişan. Başlarına bir iş gelse kimsenin haberi olamaz çünkü bir aydır sabit
telefonları çalışmıyor, baz istasyonları olmadığı için cep telefonunu
kullanamıyorlar, âdeta dünyadan kopuk yaşıyorlar. Buradan iktidara
sesleniyorum: Size oy veren, oy verdikten sonra unuttuğunuz Tomarzalı
hemşehrilerimizin sorunlarını bir an önce çözün.
Teşekkür
ederim.
BAŞKAN
– Teşekkür ederim Sayın Arık.
Sayın
Basmacı…
21.- Denizli Milletvekili Melike
Basmacı’nın, Merkezefendi Rehberlik Araştırma Merkezinde Duygu Duyar isimli
otizmli çocukla ilgili yapılan işleme ilişkin açıklaması
MELİKE
BASMACI (Denizli) – Sayın Başkan, Duygu Duyar, Dudu Duyar’ın otizmli evladı.
Merkezefendi Rehberlik Araştırmaya gider, terslerler, raporunu yenilemezler.
Geçen hafta ağlayarak beni aradı annesi. Ben de İl Millî Eğitim Müdürünü aradım
ilgilenmesiyle ilgili. Çünkü otizmli çocuklar aslında hepimizin. Allah’ın bir
kez daha bize yaşama farklı bakmamızı sağlayan özel çocuklar. Millî Eğitim
Müdürü ilgileneceğini söyledi fakat yine, maalesef, dün aile terslenmiş,
reddedilmiş ve hakaret edilmiş. Eminim ki bu cumaya kadar bu iş çözülür. Yoksa
Denizli İl Millî Eğitim Müdürü ve Merkezefendi Rehberlik sorumlularıyla ilgili
suç duyurusunda bulunacağım.
Teşekkür
ediyorum.
BAŞKAN
– Teşekkür ederim Sayın Basmacı.
Sayın
milletvekilleri, grup başkan vekillerimizin söz talepleri var.
Sayın
Usta, buyurun.
22.- Samsun Milletvekili Erhan Usta’nın,
İdlib gözlem noktasında roket ve havanlı saldırıda şehit olan askere ve Zeytin
Dalı Harekâtı’nda şehit olan askerler ile sivillere Allah’tan rahmet
dilediğine, 2017-2018 öğretim yılının ikinci döneminde öğrencilere başarılar
dilediğine, 4 Şubat Dünya Kanser Günü’ne, İzmir’de bir ilköğretim okulunda
yaşanan doğal gaz patlamasına, FETÖ’yle mücadele kapsamında alınan bazı
tedbirler neticesinde yaşanan bir kısım mağduriyetlerle ilgili hassasiyet
gösterilmesi gerektiğine ilişkin açıklaması
ERHAN
USTA (Samsun) – Teşekkür ederim Sayın Başkan.
Bugün
Suriye’nin İdlib kentinde gözlem noktasına düzenlenen roket ve havanlı
saldırıda 1 askerimiz şehit oldu, 5 askerimiz ve 1 sivil görevlimiz de hafif
yaralandı. Ben şehidimize Allah’tan rahmet diliyorum, yaralılarımıza da acil
şifalar diliyorum.
Ayrıca,
Zeytin Dalı Harekâtı’nın başından itibaren de şu ana kadar 19 askerimiz şehit
oldu ve 67 askerimiz de yaralı. Ayrıca, karşı taraftan atılan, Suriye
tarafından atılan roketler sonucunda da 8 sivilimiz şehit oldu, 114 sivilimiz
de yaralı. Dolayısıyla, ben bütün şehitlerimize Allah’tan rahmet diliyorum,
yaralılarımıza da acil şifalar diliyorum.
Bu
mücadele haklı bir mücadeledir, bu mücadele meşru bir mücadeledir. Biz burada
Mehmetçik’imizin, askerimizin sonuna kadar arkasındayız, destekçisiyiz.
Afrin’de son terörist etkisiz hâle getirilinceye kadar da bu mücadele
sürmelidir. Ülkemizin haklı mücadelesini zayıflatacak, askerimizin mukavemetini
kıracak, milletin içerisine fitne sokacak beyanatlardan da siyasilerin ve bazı
sivil toplum kuruluşlarının, meslek örgütlerinin de kaçınması gerektiğini bir
kez daha vurgulamak istiyorum.
Sayın
Başkan, bu hafta başında eğitim öğretim yılının ikinci dönemi başladı. Ben de
bütün öğrencilerimize ve ailelerine başarılar diliyorum, hayırlı ve uğurlu
olmasını da temenni ediyorum. 
Ayrıca,
4 Şubat Dünya Kanser Günü. Ülkemizde yılda yaklaşık 450 bin kişiye kanser
teşhisi konuluyor -Sağlık Bakanımız da buradalar- baktığımızda bu aslında ciddi
bir oran, bütün ölümlerde de yüzde 20 gibi bir oran olduğu söyleniyor. Fakat
burada bir konuyu özellikle gündeme getirmek istiyorum, istatistiklerle ilgili.
(Mikrofon
otomatik cihaz tarafından kapatıldı) 
BAŞKAN
– Tamamlayınız lütfen.
Buyurun.
ERHAN
USTA (Samsun) – Elimizdeki en son istatistik 2014 yılı istatistiği.
İstatistikler geç ve ölüm nedenleri itibarıyla istatistiklere bakıldığında da
istatistiklerin çok güvenilir olmadığını ifade etmek istiyorum. Ama kanser
konusu, nereden bakarsak bakalım, üzerinde hassasiyetle durmamız gereken, tedavisi
ve nedenleri açısından hassasiyetle durulması gereken bir konudur; toplumda
giderek büyüyen bir yara hâline gelmiştir.
İzmir’de
ilköğretim okulunda bir doğal gaz patlaması oldu; 1 ölü, 4 yaralı var. Ben
ölenlere Allah’tan rahmet diliyorum ve yaralılara da yine acil şifalar
diliyorum. 
Son
olarak da Sayın Başkan, bu, FETÖ’yle mücadele kapsamında alınan bazı tedbirler
neticesinde bir kısım mağduriyetleri zaman zaman buradan dile getiriyoruz. Daha
önceden de ifade ettiğimiz, bu, takipsizlik kararı alan veya mahkeme tarafından
beraat alanların eğer haklarında başka bir iddia yoksa, iddia konusunun
tamamıyla ilgili, az önce ifade ettiğim şekilde, takipsizlik veya beraat varsa
ellerinde bunların…
(Mikrofon
otomatik cihaz tarafından kapatıldı)
ERHAN
USTA (Samsun) – Hemen bitiriyorum. 
BAŞKAN
– Tamamlayınız Sayın Usta. 
Buyurun.

ERHAN
USTA (Samsun) – …işlerine iadesi konusunda tedbir alınması lazım. Bu yarayı çok
fazla büyütmemek lazım. Tabii, FETÖ terör örgütü üyesi olanlarla, suç
işleyenlerle en keskin şekilde mücadelemizi yapalım, ancak mahkeme tarafından
suçsuzluğu ifade edilen kişiler konusunda da daha hassas olmalıyız. 
Diğer
bir konu da sürekli olarak her türlü iletişim aracıyla ve… Her gün neredeyse
Meclise gelen bu askerî öğrenciler ve kursiyerler konusu var. Bunlar da sürekli
gündemimizde. Geliyorlar. Burada talep edilen temel şey… Tamamının ilişiğini
kesmek yerine burada sağlıklı bir güvenlik soruşturması yapılıp FETÖ terör
örgütüyle alakası olmayan kursiyerlerin ve askerî öğrencilerin mesleklerine kavuşturulması
konusunda da hassasiyet gösterilmesi gerekir diye düşünüyorum. 
Genel
Kurulu saygıyla selamlarım. 
BAŞKAN
– Teşekkür ederim Sayın Usta. 
Sayın
Kerestecioğlu, buyurun. 
23.- İstanbul Milletvekili Filiz
Kerestecioğlu Demir’in, Afrin operasyonuna ilişkin sosyal medya paylaşımları
sebebiyle gözaltına alınan veya tutuklanan kişiler ile Halkların Demokratik
Partisine yapılan operasyonlar neticesinde gözaltına alınanlara, bazı
milletvekilleri hakkında hazırlanan fezlekelere ve Muş Milletvekili Burcu Çelik
Özkan’ın cezaevinden dile getirdiği bazı konulara ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
İçişleri
Bakanlığının yaptığı açıklamada Afrin operasyonuna ilişkin sosyal medya
paylaşımları sebebiyle 449 kişinin gözaltına alındığını ve 124 kişinin
tutuklandığını görüyoruz ki bu sayılar sürekli değişken çünkü her an başka
birileri, şu anda dahi gözaltına alınıyor olabilir. 
Şimdi,
şu ana kadar, bizim de 20 Ocak 2018 tarihinden bugüne kadar 14 il başkanımız, 8
ilçe eş başkanımız, 18 il ve ilçe yöneticimiz, 6 parti meclisi üyemiz sosyal
medya hesaplarında savaş karşıtı paylaşımlar yaptıkları için gözaltına alındı
ve bunların bir kısmı da tutuklandı. İzmir’de bugün 20 gözaltı söz konusu oldu.
24 Temmuz 2015 tarihinden bu yana ise partimize yapılan operasyonlar
neticesinde 11.500 kişi gözaltına alındı. Aralarında eş genel başkanlarımız,
milletvekillerimiz, il ve ilçe eş başkanlarımız ve yöneticilerimiz ile
üyelerimizin bulunduğu 3.424 kişi tutuklandı. Şimdi biz kongreye doğru
giriyoruz Sayın Başkan ve bir ülkede aslında, bir parti nasıl kapatılmaz ama
kapatılmak için elden gelen yapılır… İşte sivil darbe, defalarca söylediğimiz
bu durum, açıklaması partimiz üzerinde açıkça oynanıyor.
Meclise
üç gün önce, 2 Şubat tarihinde 113 yeni fezleke gönderildi. Meclise gelen
fezlekelerden 91’i de milletvekillerimize ait olan fezlekeler, 91 fezleke
milletvekillerimize ait. Milletvekillerimize dokunulmazlıkların kaldırılması
görüşmelerinde…
(Mikrofon
otomatik cihaz tarafından kapatıldı)
BAŞKAN
– Buyurun Sayın Kerestecioğlu.
FİLİZ
KERESTECİOĞLU DEMİR (İstanbul) – Yani Meclis çatısı altında dokunulmazlıkların
kaldırılması görüşmelerinde slogan attığı iddiasıyla propaganda suçundan
fezleke hazırlanmış. Yine, milletvekillerimizin vicdan ve adalet nöbetine
katılmaları dolayısıyla propaganda suçu, bu, kabul edilerek fezleke
düzenleniyor haklarında ve buraya gönderiliyor 91 fezleke.
Şimdi,
gerçekten, aslında, hani demokrasiden falan ya da demokratik bir meclisten, bir
meclis işleyişinden, zaten şu görüntüye baktığımızda da söz edecek bir durum
kalmadı ama biz, öyle bir sözümüz var ki son kişi kalana kadar burada kalacağız
ve mücadeleye devam edeceğiz dedik. Bu son kişinin hangimiz olacağını
bilmiyoruz ama gerçekten bu sözümüzde kararlıyız, halkımıza böyle bir sözümüz
var ve onun için de bunları dile getirmeye, mücadele etmeye devam edeceğiz.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – Tamamlayacağım Sayın Başkan.
BAŞKAN
– Buyurun.
FİLİZ
KERESTECİOĞLU DEMİR (İstanbul) – Hatta öyle ki sadece Meclisten değil, aynı
zamanda cezaevinde de olsak mücadele etmeye devam ediyoruz. Sevgili Muş
Milletvekilimiz Burcu Çelik Özkan İnsan Hakları Komisyonu üyesi ve kendisi
özellikle İnsan Haklarını İnceleme Komisyonunda olması hasebiyle de ihlalleri
oradan da tespit etmeye devam ediyor ve ihlal durumlarından birisi de maalesef
iki gün önce hayatını kaybeden hasta tutuklu Celal Şeker’di. Burcu Çelik
Vekilimiz defalarca onunla ilgili, onun cezaevinden çıkması gerektiğiyle ilgili
dilekçeler yazmıştı, bunları da duyurmaya devam etti ama Celal Şeker hayatını
kaybetti. Kendisi diyor ki: “Muşlu hemşehrim olan Celal Şeker’in başta ailesi
olmak üzere bütün yakınlarına ve halkımıza başsağlığı dileklerimi iletiyorum.
Saygılarımla. Burcu Çelik Özkan.”
Teşekkürler.
(HDP sıralarından alkışlar)
BAŞKAN
– Teşekkür ederim Sayın Kerestecioğlu.
Sayın
Özkoç…
24.- Sakarya Milletvekili Engin Özkoç’un, 5
Şubat laikliğin kabulünün 81’inci yıl dönümüne, Türkiye’nin altına imza attığı
pek çok uluslararası sözleşmenin en önemlilerinden biri olan 1864 Cenevre
Anlaşması’yla savaş dâhil her türlü olağanüstü şartlar altında dahi doktorlar,
sağlık personeli ve din görevlilerine dokunulmazlık tanınarak bu kişilerin can
güvenliğinin teminat altına alındığına ve bunları içine sindiremeyen bir
partinin genel başkanının Türkiye için düşündürücü olduğuna ilişkin açıklaması
ENGİN
ÖZKOÇ (Sakarya) - Sayın Başkan, değerli milletvekili arkadaşlarım; laiklik
ilkesi, dün yani 5 Şubat 1937 tarihinde yapılan değişiklikle cumhuriyetin temel
nitelikleri arasına giren bir ilke olmuştur. Anayasa’mızın değiştirilemeyen ve
değiştirilmesi teklif edilemeyen hükümleri içerisinde yerini alan laiklik
nedir? Din ve devlet işlerinin birbirinden ayrılmasıdır yani laiklik devletin
her dine ve inanca eşit mesafede durmasıdır; dinin siyasetten arındırılmasıdır;
vatandaşın vicdan özgürlüğüdür, düşünce özgürlüğüdür; kadın-erkek eşitliğidir;
çağdaş, bilimsel eğitimdir; insan haklarının, demokrasi ve hukukun temelidir;
birlikte yaşamamızı mümkün kılan çimentodur. İçinde bulunduğumuz coğrafyadaki
kan, gözyaşı ve sefalet ne yazık ki son acı örnekleriyle de bizim en büyük
gücümüzün, dayanak noktamızın laiklik olduğunu göstermektedir. Büyük
Önder’imizin büyük öngörüyle Türkiye Cumhuriyeti’nin temel nitelikleri arasına
yerleştirdiği laiklik bugün tam seksen bir yaşındadır. Seksen birinci yılımız
kutlu olsun ve daim olsun. 
Sayın
Başkan, dünya tarihinde savaş, çatışma, iç karışıklık ve benzeri gibi
olağanüstü durumlarda insanların yaşadıkları acıları hafifletmek ve insanlık
şeref ve haysiyetini koruyarak sadece insan olmaktan kaynaklanan temel hak ve
hürriyetleri güvence altına almak maksadıyla milletlerarası alanda sözleşmeler
imzalanmıştır. Bu anlaşmalar, önceleri devletler arasında imzalanmış olsa da zamanla
birçok devlet tarafından benimsenmiş ve uluslararası kabul görmüştür. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Gerek savaş gerekse barış koşullarında insanların temel hak
ve hürriyetlerinin korunması ya da hangi şartlar altında sınırlamalara
gidilebileceği de yine bu anlaşmalarla belirlenmiştir. Bu anlaşmalara taraf
olan devletler de anlaşmaların getirdiği yükümlülüklere uymak zorundadır.
Avrupa İnsan Hakları Sözleşmesi, İnsan Hakları Evrensel Beyannamesi, Amerikan
Bağımsızlık Bildirgesi, Cenevre Konvansiyonu gibi uluslararası belgeler temel
insan hak ve hürriyetlerini korumaya yönelik belgelerdir. 
Türkiye
altına imza attığı birçok uluslararası sözleşmeyle uluslararası hukukun
bağlayıcılığını da kabul etmiştir. Bu sözleşmelerin en önemlilerinden bir
tanesi de 1864 Cenevre Anlaşması’dır. Altına imza attığımız bu sözleşmede savaş
dâhil her türlü olağanüstü şartlar altında dahi doktorlar, sağlık personeli ve
din görevlilerine dokunulmazlık tanınmıştır ve bu kişilerin can güvenliği
teminat altına alınmıştır.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayınız Sayın Özkoç.
Buyurun.

ENGİN
ÖZKOÇ (Sakarya) – Teşekkür ederim Sayın Başkan.
Tüm
bunları içine sindiremeyen bir partinin genel başkanı demokrasiyi içine
sindirememiş demektir ve bu, Türkiye için düşündürücüdür.
Teşekkür
ederim. 
BAŞKAN
– Teşekkür ederim Sayın Özkoç.
Sayın
Bostancı, buyurun.
25.- Amasya Milletvekili Mehmet Naci
Bostancı’nın, İdlib gözlem noktasında ve Afrin operasyonunda şehit olan
askerlere Allah’tan rahmet dilediğine, Afrin operasyonunun bölgede barışın
sağlanması bakımından hayati değerde olduğuna, 2017-2018 öğretim yılının ikinci
döneminde öğrencilere başarılar dilediğine, 6 Şubat Osman Bölükbaşı’nın
ölümünün 16’ncı yıl dönümüne, Cumhuriyet Halk Partisi kurultayında yeniden
Genel Başkan seçilen Kemal Kılıçdaroğlu’na başarılar dilediğine ve 4 Şubat
Dünya Kanser Günü’ne ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
İdlib
gözlem noktasında bir şehidimiz var, Afrin operasyonunda şehit düşen
askerlerimiz var. Bütün şehitlerimiz için, bu operasyonda şehit düşen
askerlerimiz için ve son şehidimiz için Allah’tan rahmet diliyorum,
gazilerimize sıhhat ve esenlik diliyorum.
Türkiye’nin
Afrin operasyonu, bölgede barışın sağlanması bakımından hayati değerde bir
operasyondur. Orta Doğu coğrafyasında, etnik ve mezhep istismarı üzerinden,
terör yapılarının kaçınılmaz olarak düşmanlık üzerine inşa etmeye çalıştıkları
birtakım organizasyonlar, birtakım siyasal inşalar söz konusudur; bir emperyal
hayaletin de bunları destekleyip teşvik ettiği biliniyor. En yakın örnek
Filistin meselesi kaç zamandır bölgede ve dünyada çok büyük bir yara. O yüzden,
sadece Orta Doğu coğrafyasını değil, bütün dünyayı etkileyebilecek hasımlık ve
düşmanlığın alanı hâline bu coğrafyayı getirme girişimlerine itiraz etmek,
merkezî yapıları desteklemek barışı sağlamak bakımından çok önemlidir. Barışın
arkasına politika koymak gerekir yoksa romantik söylenme olarak kalır. Türkiye
Cumhuriyeti bunun arkasına politika koyuyor.
2017-18
öğretim yılının ikinci dönemi başladı. Öğrencilerimize başarılar diliyorum. 
Osman
Bölükbaşı 2002 yılında vefat etmişti, bir kez daha Allah'tan rahmet diliyorum.
1950-69 arasında her seçimde seçilmiş, Meclise girmişti. Siyasete mizahı
taşıyan bir insandır. Bu bakımdan da ayrıca dikkat edilmesi gereken bir
mirastır.
Geçen
pazar Cumhuriyet Halk Partisi kurultayını yaptı. Sayın Kılıçdaroğlu yeniden
Genel Başkan olarak seçildi.
(Mikrofon
otomatik cihaz tarafından kapatıldı) 
BAŞKAN
– Tam da önemli bölümde kesildi.
Buyurun.
MEHMET
NACİ BOSTANCI (Amasya) – Yeni bir parti meclisi teşekkül etti. Sayın
Kılıçdaroğlu’na, Cumhuriyet Halk Partisine başarılar diliyorum. İktidar partisi
olarak başarı dileğim sadece nezaket sözlerinden ibaret değildir. Bizim temel
ilkemiz, millet iradesi üzerinden iktidarların şekillenmesi perspektifinden
bakıldığında, her kim bu millet iradesini toparlıyor ve iktidar olabilecek
şekilde kendi çatısı altında bir araya getiriyorsa bu memleket için iyidir.
Böyle bir perspektifin neticesi olarak aynı zamanda bu temenni bir akla
dayanıyor, onu ifade etmek isterim.
Dünya
Kanser Günü çok önemli, farkındalık ve duyarlılık oluşturmak lazım. Hem
dramatik bir hastalık hem maliyeti yüksek bir hastalık. Amerika 90 milyar dolar
harcamıştı geçen yıl, AB 160 milyar dolar civarında harcadı, Türkiye’nin
harcaması 3 milyar dolar civarındaydı. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayınız Sayın Bostancı, buyurun. 
MEHMET
NACİ BOSTANCI (Amasya) – Öyle anlaşılıyor ki bu hastalığı doğuran şartları
önleyici bir şekilde mücadele edilmezse, hıfzıssıhha zemini ve aynı zamanda
genel yaşama şartlarına ilişkin birtakım referanslar kanseri önleyici şekilde
oluşturulmazsa hem insani maliyetler hem de maddi maliyetler artacaktır, o
yüzden farkındalık çok önemli. 
Bu
tür haftaların ne kadar kıymetli olduğunu bir kez daha belirtmek isterim. 
Teşekkür
ederim. 
BAŞKAN
– Teşekkür ederim Sayın Bostancı. 
Sayın
Bektaşoğlu, sisteme girmişsiniz efendim. Talebiniz nedir, iletir misiniz? 
BÜLENT
YENER BEKTAŞOĞLU (Giresun) – Şehidimizle ilgili bir talebimiz var efendim 60’a
göre. 
BAŞKAN
– Buyurun Sayın Bektaşoğlu. 
26.- Giresun Milletvekili Bülent Yener
Bektaşoğlu’nun, Afrin’de yürütülen operasyonda şehit olan Giresun’un
Şebinkarahisar ilçesinden Uzman Çavuş Ufuk Aktağ ve diğer şehitlere Allah’tan
rahmet dilediğine ve ABD’nin bölgeye silah sevkiyatını durdurmamasına ilişkin
açıklaması
BÜLENT
YENER BEKTAŞOĞLU (Giresun) – Çok teşekkür ederim Sayın Başkan. 
On
yedi gündür Türk Silahlı Kuvvetlerimizce Afrin’de yürütülen operasyonda şehit
olan 8 askerimizi daha dün yolculuklarına uğurladık. Onlardan birisi de
Giresun’un Şebinkarahisar ilçesinden Uzman Çavuş Ufuk Aktağ idi. Ona ve diğer şehitlerimize
Allah’tan rahmet, ailelerine sabır ve milletimize başsağlığı diliyorum. 
Ancak,
Ufuk Çavuşun arkadaşlarıyla birlikte şehit olduğu tankı vuran tanksavar
mermisinin hangi ülke tarafından teröristlere verildiği yönünde birtakım
iddialar var. Bunların ciddiyetle araştırılması ve bu ülkeyi yönetenlerin somut
bilgi ve belgelerle kamuoyunu aydınlatması gerekiyor. Ordumuz bu operasyonu
yaparken Trump’ın “PYD’ye silah vermeyi durduracağız.” açıklamasına rağmen,
ABD’nin bir taraftan da bölgeye çeşitli silahlar, bombalar, tanksavar ve TOW
tipi gelişmiş antitank füzelerinin sevkiyatını durdurmaması çelişkili bir
durum. Buna karşı çıkmalıyız. PYD’nin, PKK’nın elindeki ABD silahlarıyla
askerlerimiz şehit olurken susmamamız gerekiyor.
(Mikrofon
otomatik cihaz tarafından kapatıldı) 
BÜLENT
YENER BEKTAŞOĞLU (Giresun) – PKK’yı biliyoruz da kim dost, kim puşt, kim düşman
yani kiminle savaştığımızı bilmek istiyoruz. 
Teşekkür
ederim. 
BAŞKAN
– Teşekkür ediyorum Sayın Bektaşoğlu. 
Sayın
Yedekci, sisteme girmişsiniz efendim, talebinizi alalım önce. 
Buyurun.

GÜLAY
YEDEKCİ (İstanbul) – Sayın Başkanım, talebim, Sinop’ta nükleer santralle ilgili
bir toplantı var bugün, onunla ilgili bir şey söylemek isterim. 
BAŞKAN
– Buyurun. 
27.- İstanbul Milletvekili Gülay Yedekci’nin,
Sinop’ta nükleer santral yapılmasıyla ilgili bilgilendirme toplantısına ve
insan sağlığının her şeyin üzerinde tutulması gerektiğine ilişkin açıklaması
GÜLAY
YEDEKCİ (İstanbul) – Teşekkür ediyorum Sayın Başkan. 
Bugün
Sinop’ta nükleer santral yapılmasıyla ilgili bir bilgilendirme toplantısı
yapılması planlandı ve bu toplantı kent merkezinde değil, kentten 10 kilometre
uzağa götürüldü. Buradan açıkça sesleniyoruz: Beyler, kaçarak kurtulamazsınız.
Vatandaşa hesap vermek ve açıklama yapmak zorundasınız. 
Az
önce AKP Grup Başkan Vekili 3 milyar dolar paranın kansere harcandığını
söyledi. Bu nükleer enerji santralleriyle kanser olan hastaların sayısının ne
kadar arttığını hep beraber görüyoruz. O 3 milyar dolar parayı sürdürülebilir
enerjiye aktarsınlar, güneş enerjisi, rüzgâr enerjisi, toprak enerjisi, füzyon
enerjisi kullanılsın ve insanlarımız ölüm ile para, işsizlik arasında, elektrik
ile kanser arasında sıkıştırılmasın. 
İnsanlarımıza
değer verilmeli, insan sağlığı ve can her şeyin üzerinde tutulmalıdır. Para
aşkınızdan vazgeçiniz. 
Teşekkür
ederim. 
BAŞKAN
– Teşekkür ederim Sayın Yedekci. 
Sayın
Köksal, talebinizi alayım önce. Bir ayağa kalkarak talebinizi almak istiyorum,
nedir talebiniz?
BURCU
KÖKSAL (Afyonkarahisar) – Bölgemizde yaşanan bir sağlık sıkıntısı var, bir de
suyla ilgili bir altyapı sıkıntısı var, bunu dile getirmek istiyorum. 
BAŞKAN
– Buyurun, 60’a göre bir dakika süre veriyorum. 
28.- Afyonkarahisar Milletvekili Burcu
Köksal’ın, Afyonkarahisar’ın Hocalar ilçesi Yeşilhisar köyünde yurttaşların
sağlık hizmetinden yararlanamadıklarına ve Hocalar ilçesinin Çalca köyünde sözü
verilen göletle ilgili hiçbir çalışma yapılmadığına ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan. 
Daha
önce belde olan ve belediyesi kapatıldığı için doğru dürüst hizmet alamayan
köylerden biri olan seçim bölgem Afyonkarahisar ili Hocalar ilçesi Yeşilhisar
köyünde yurttaşlar en temel haklarından biri olan sağlık hizmetinden
yararlanamamaktadır. 
Buradan
özellikle Sağlık Bakanına sesleniyorum: Geçtiğimiz aylarda da sırf ambulans
yeterli olmadığı için, süresinde ambulans gelmediği için orada yurttaşlarımız
hayatını kaybetmiştir. Lütfen acilen Hocalar ilçemize, özellikle Yeşilhisar
gibi büyük bir köye hizmet verme amacıyla yeterli ambulans takviyesinin
yapılmasını talep ediyoruz. 
Yine,
Hocalar ilçemiz Çalca köyünde Şehit Mustafa Kaçar’ın isminin verileceği
belirtilen bir gölet sözü verilmiştir ancak şehidimizin ismini taşıyacak
göletle ilgili hiçbir çalışma yapılmamıştır. Bu konuda da bir an önce gerekli
düzenlemenin, gerekli çalışmanın yapılmasını talep ediyoruz. 
BAŞKAN
– Teşekkür ederim Sayın Köksal.
Sayın
Akyıldız, sisteme girmişsiniz, talebiniz…
ALİ
AKYILDIZ (Sivas) – Sayın Başkanım, Sivas’ta cumhuriyetin en önemli
kazanımlarından birisi olan Numune Hastanesiyle ilgili bir bilgi arz etmek
istiyorum, 60’a göre bir dakika söz talep ediyorum. 
BAŞKAN
– Buyurun Sayın Akyıldız.
29.- Sivas Milletvekili Ali Akyıldız’ın,
Sivas’ta Numune Hastanesinin yıkılarak yerine külliye yapılması planına ilişkin
açıklaması
ALİ
AKYILDIZ (Sivas) – Teşekkür ediyorum Sayın Başkan.
Cumhuriyetin
temellerinin atıldığı, kurtuluşa ve kuruluşa tam yüz sekiz gün ev sahipliği
yapma onurunu ve gururunu yaşayan Sivas’ımızda cumhuriyet tarihimizin ilk
yıllarında Türkiye geneli için örnek olmak adına planlanan ve İkinci
Cumhurbaşkanımız Sayın İsmet İnönü tarafından da açılışı yapılan tarihî Numune
Hastanesinin yıkılarak yerine külliye yapılması planlandığını daha önce yazılı
soru önergesiyle Meclise taşımıştım. Bugün gelinen noktada bu planın maalesef
gerçekleşmesi adına çalışmaların hızlandırıldığını öğrenmiş bulunuyorum. 
Buradan
tekrar yetkililere sesleniyorum: Cumhuriyetimizin ilk eserlerinden olan Numune
Hastanesini yıkmak yerine eğer ihtiyacı varsa onarıp bundan sonraki kuşaklara
da aktarılmasını sağlamak gerekiyor diye düşünüyorum.
Hepinizi
sevgiyle saygıyla selamlıyorum.
BAŞKAN
– Teşekkür ederim Sayın Akyıldız. 
Sayın
Demircan, Sayın Bakan, sisteme girmişsiniz.
SAĞLIK
BAKANI AHMET DEMİRCAN (Samsun) – Sayın Başkan, eğer şey yaparsanız…
BAŞKAN
– Yerinizden mi, kürsüden mi Sayın Bakan?
SAĞLIK
BAKANI AHMET DEMİRCAN (Samsun) – Yerimden cevaplayayım.
BAŞKAN
– Buyurun Sayın Demircan, Sayın Bakan.
30.- Sağlık Bakanı Ahmet Demircan’ın,
Afyonkarahisar Milletvekili Burcu Köksal’ın yaptığı açıklamasındaki bazı
ifadelerine ilişkin açıklaması
SAĞLIK
BAKANI AHMET DEMİRCAN (Samsun) – Sayın Başkan, değerli milletvekilleri; sağlık
alanında ambulans hizmetleri açısından dünya ölçeğinde en ön sıralarda yer alan
bir ülke Türkiye. Kara ambulansımız 2002’de 500 civarındayken şimdi 5 binin
üzerinde kara ambulansımız var. Öbür taraftan, hava ambulanslarımız var,
helikopterlerimiz, uçak ambulansımız var, deniz ambulansımız var. Yine, aynı
şekilde, ambulansla yaralılara, müracaatlara ulaşma noktasında da şehir
merkezleri ve şehir dışı ulaşım açısından dünya ortalamasında iyi yerdeyiz. 
Böyle
bir istisnai durum belki olmuştur, bunu araştıracağım elbette. Ambulans
merkezleri, 112 acil merkezleri nüfusa göre, ulaşıma göre değerlendiriliyor ve
yerleştiriliyor. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Bakan, sözlerinizi tamamlamak üzere bir dakika süre vereyim. 
SAĞLIK
BAKANI AHMET DEMİRCAN (Samsun) – Tabii, izninizle. 
Bu
konuda söyleyeceklerim bunlar. Bu konuyu araştıracağım ama Türkiye ambulans
hizmetleri açısından gerçekten yüz güldüren bir noktada. 
Teşekkür
ediyorum Başkanım. 
BAŞKAN
– Teşekkür ederim Sayın Bakan. 
Sayın
Gök, sisteme girmişsiniz efendim.
LEVENT
GÖK (Ankara) – Sayın Başkanım, Sağlık Bakanını burada görünce Ankara’mızın
Haymana ilçesiyle ilgili bir sorunu aktarmak istemiştim. O bakımdan söz aldım. 
BAŞKAN
– Buyurun Sayın Gök. 
31.- Ankara Milletvekili Levent Gök’ün,
Ankara’nın Haymana ilçesindeki devlet hastanesinde diyaliz makinesi bulunmadığı
için yaşanan mağduriyetlere ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Sağlık Bakanımız, Ankara’mızın güzide ilçelerinden Haymana ilçesinde, devlet
hastanesinde diyaliz makinesi yok. Haymana ilçesindeki diyaliz hastaları her
gün ya Ankara’ya ya da başka, civar ilçelere gitmek suretiyle bu diyaliz
sorunlarını çözmeye çalışıyorlar. Yani, Ankara’nın en köklü ve en eski
ilçelerinden biri olan Haymana’daki diyaliz hastalarının bu sorununun
çözümlenmesi açısından devlet hastanesine diyaliz makinelerinin bir an önce
getirilmesinde yarar vardır. Bu konuyu bizzat huzurunuza iletmeyi bir görev
sayıyorum Ankara Milletvekili olarak. Kısa zamanda telafi ederseniz de
seviniriz. 
BAŞKAN
– Teşekkür ederim Sayın Gök. 
Sayın
Yiğitalp, sisteme girmişsiniz.
SİBEL
YİĞİTALP (Diyarbakır) – Ben Sağlık Bakanı buradayken…
BAŞKAN
– Önce lütfen bir talebinizi alayım, ayağa kalkarak yalnız, rica ediyorum. 
SİBEL
YİĞİTALP (Diyarbakır) – Sağlık Bakanı buradayken benim bir talebim olacaktı.
Sağlık çalışanlarının bir talebi var, çokça soruyorlar. 
BAŞKAN
– Peki, buyurun Sayın Yiğitalp. 
32.- Diyarbakır Milletvekili Sibel
Yiğitalp’in, hekimlerin ve sağlık çalışanlarının atamalarının yapılmamasına
ilişkin açıklaması
SİBEL
YİĞİTALP (Diyarbakır) – Sayın Bakan, sağlık çalışanlarının çok yoğun bir talebi
var, size de çok sıkça geldiğini biliyorum. Hekimlerin ve sağlık çalışanlarının
ataması bir türlü yapılamadı. Bir şekilde “güvenlik soruşturması” deniyor,
bazen de güvenlik soruşturması üzerinden aylarca bekletiliyorlar. Hem bu kadar
sağlık çalışanı açığı var iken neden atamaları yapılmıyor ve bu atama yapma,
güvenlik soruşturmasının yolu, yöntemi nedir? Yani, kime göre karar verecek?
Güvenlik ve emniyetle ilgili bu kadar kafanızda soru işaretleri varken onların
hangi soruşturmalarını siz ciddiye alacaksınız ya da hangisi olmayacak, bu
konuda ciddi bir kafa karışıklığı var. Ve ne kadar kişi alınacak, onu da
öğrenmek istiyorum. 
Teşekkür
ederim. 
BAŞKAN
– Teşekkür ederim Sayın Yiğitalp. 
AYTUĞ
ATICI (Mersin) – Sayın Başkan…
BAŞKAN
– Son olarak Sayın Atıcı, bir talebiniz mi var? 
AYTUĞ
ATICI (Mersin) – Sayın Başkan, Türk Tabipleri Birliğiyle ilgili Sayın Bakana
bir talebim olacak eğer izin verirseniz. 
Buyurun.

33.- Mersin Milletvekili Aytuğ Atıcı’nın,
Türk Tabipleri Birliğinin önündeki “Türk” ibaresinin kaldırılmasının çok
tehlikeli olduğunu düşündüğüne ilişkin açıklaması
AYTUĞ
ATICI (Mersin) – Teşekkür ederim Sayın Başkan.
Sayın
Bakan, Türk Tabipleri Birliği kanunla kurulmuş bir birliktir ve fikirlerini pek
çok hükûmet beğenmemiştir, siz de beğenmeyebilirsiniz. Ama Türk Tabipleri
Birliği hepimizin çatı organıdır ve hepimizi temsil eder. Türk Tabipleri
Birliğiyle kindar bir ilişkiye girmenin doğru olmadığını düşünüyorum. Bir
Hükûmet mensubu olarak sizin bunun önüne geçmenizin mümkün olduğunu
düşünüyorum. Ayrıca Türk Tabipleri Birliğinin önünden “Türk” ibaresinin
kaldırılmasının da çok tehlikeli olduğunu düşünüyorum. Burada size görev
düşüyor. El birliğiyle Türk Tabipleri Birliğine sahip çıkmalıyız.
Teşekkür
ederim.
BAŞKAN
– Teşekkür ederim Sayın Atıcı.
SAĞLIK
BAKANI AHMET DEMİRCAN (Samsun) – Sayın Başkan…
BAŞKAN
– Sayın Bakan, buyurun.
34.- Sağlık Bakanı Ahmet Demircan’ın,
Ankara Milletvekili Levent Gök, Diyarbakır Milletvekili Sibel Yiğitalp ile
Mersin Milletvekili Aytuğ Atıcı’nın yaptıkları açıklamalarındaki bazı
ifadelerine ilişkin açıklaması
SAĞLIK
BAKANI AHMET DEMİRCAN (Samsun) – Teşekkür ederim Sayın Başkan.
Haymana
ilçemizde diyaliz cihazı olmayışını not aldım. Tabii ki, bu diyaliz
cihazlarımızın donanımını oradaki nüfusa ve talebe göre değerlendiriyoruz. Ama
bunu inşallah çözeceğim sayın vekilim.
Bir
soru vardı güvenlik soruşturması ve de ne kadar personel alınacağı şeklinde.
Güvenlik soruşturmaları, bildiğiniz gibi, yasa gereği, kanun hükmünde kararname
gereği yerine getirilen bir zorunluluk. Güvenlik soruşturmalarını yapıyoruz.
Güvenlik soruşturmaları geldikçe atıyoruz. Ve şu anda bizim geçmiş döneme ait
kura sonucu… Yani devlet hizmet yükümlülüğüyle ilgili bekleyen sayımız çok az,
onlar da güvenlik soruşturmaları bittiğinde atanıyor. Atanamayan arkadaşlara da
neden atanamadıklarını bildiriyoruz.
(Mikrofon
otomatik cihaz tarafından kapatıldı)
SAĞLIK
BAKANI AHMET DEMİRCAN (Samsun) – Bağlayayım efendim.
BAŞKAN
– Buyurun Sayın Bakan.
SAĞLIK
BAKANI AHMET DEMİRCAN (Samsun) – Ne kadar personel alacağız? 2018’de 27 bin
sağlık personeli, ebe, hemşire; 19 bin çalışan, işçi alınacak. Ve doktorlara
mecburi hizmet olduğu için mezun olan hemen kadroya alınıyor, yaklaşık 10 bin
civarında da doktorlarımız alınacak. 
Tabipler
Birliğiyle ilgili konuya gelince, elbette ki, ülkemizde tabipleri temsilen
Anayasa ve kanunlar çerçevesinde kurulmuş bir organdır Tabipler Birliği.
Kendilerinin Türkiye’deki tabiplerin sorunlarını gündeme getirmek ve onların
sağlıkla ilgili meselelerdeki sorunlarını çözmek için çalışmaları görevleri
arasındadır. Tabipler Birliğinin son dönemde Türkiye’nin, milletin değerlerine
ters açıklamaları nedeniyle şu anda yargıda devam eden bir süreç var. O süreç
sonuçlanınca elbette ki kararını yargı verecektir. Tabipler Birliğiyle ilgili söyleyeceğim
de budur.
Teşekkür
ediyorum Sayın Başkanım.
BAŞKAN
– Teşekkür ediyorum Sayın Bakan.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar
Tüzün’ün, Başkanlık Divanı olarak Afrin bölgesindeki terör örgütlerine yönelik
operasyonlar sırasında şehit olanlara Allah’tan rahmet, gazilere acil şifalar
dilediklerine ilişkin konuşması
BAŞKAN
– Sayın milletvekilleri, Türk Silahlı Kuvvetlerinin Suriye’nin Afrin
bölgesindeki terör örgütlerine yönelik operasyonları sırasında özellikle son
haftada çok şehidimiz ve yaralımızın olduğu haberini üzüntüyle öğrendik.
Başkanlık Divanı olarak şehitlerimize Allah’tan rahmet, yakınlarına başsağlığı;
gazilerimize de acil şifalar diliyoruz.
Sayın
milletvekilleri, gündeme geçiyoruz.
Birleşime
on dakika ara veriyorum. 
Kapanma Saati: 16.11
İKİNCİ OTURUM
Açılma Saati: 16.33
BAŞKAN: Başkan Vekili Yaşar TÜZÜN
KÂTİP
ÜYELER: Vecdi GÜNDOĞDU (Kırklareli), Bayram ÖZÇELİK (Burdur) 
-----0-----
BAŞKAN
– Türkiye Büyük Millet Meclisinin 55’inci Birleşiminin İkinci Oturumunu
açıyorum. 
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım. 
VI.- ÖNERİLER
A) Siyasi Parti Grubu Önerileri
1.- HDP Grubunun, 6/2/2018 tarihinde Grup
Başkan Vekili İstanbul Milletvekili Filiz Kerestecioğlu Demir tarafından,
tarihin en önemli miraslarından olan Ayn Dara Tapınağı’nın büyük bir kısmının
yapılan bombardıman sonucu meydana gelen tahribatın tüm yönleriyle araştırılması
ve sürdürülen yıkıma karşı gerekli önlemlerin alınması amacıyla verilmiş olan
Meclis araştırması önergesinin görüşmelerinin, Genel Kurulun 6 Şubat 2018 Salı
günkü birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulu 6/2/2018 Salı günü (bugün) toplanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Filiz
Kerestecioğlu Demir
 İstanbul
 Grup
Başkan Vekili
Öneri:

6
Şubat 2018 tarihinde İstanbul Milletvekili Grup Başkan Vekili Filiz
Kerestecioğlu tarafından verilen 6643 grup numaralı, tarihin en önemli
miraslarından olan Ayn Dara Tapınağı’nın büyük bir kısmının yapılan bombardıman
sonucu meydana gelen tahribatın tüm yönleriyle araştırılması ve sürdürülen
yıkıma karşı gerekli önlemlerin alınması amacıyla Türkiye Büyük Millet
Meclisine verilmiş olan Meclis araştırma önergesinin diğer önergelerin önüne
alınarak görüşmelerinin 6/2/2018 Salı günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına Iğdır Milletvekilimiz Sayın Mehmet Emin Adıyaman…
Sayın
Adıyaman yok mu? 
FİLİZ
KERESTECİOĞLU DEMİR (İstanbul) – Gelmek üzere.
BAŞKAN
– Milliyetçi Hareket Partisi Grubu adına Osmaniye Milletvekilimiz Sayın Ruhi
Ersoy.
Sayın
Ersoy, buyurun. (MHP sıralarından alkışlar) 
MHP
GRUBU ADINA RUHİ ERSOY (Osmaniye) – Sayın Başkanım, değerli milletvekilleri;
Milliyetçi Hareket Partisi Grubu adına söz konusu öneri üzerine söz almış
bulunuyorum.
Şimdi,
Milliyetçi Hareket Partisinin temel görüşlerinde “İnsanı yaşat ki devlet
yaşasın.”la beraber, tarihî ve kültürel mirası yerinde muhafaza etme; yerelden
ulusala, ulusaldan evrensele tüm kültürel değerlere saygılı olma temel
prensiptir. Bu prensibin aynısı, Türk devletinin devlet politikası olarak da
kendisini göstermektedir. Türk devleti UNESCO Kültürel Miras Sözleşmesi’nde de
bunun tarafı olmuştur; hatta ileri gitmiştir -somut kültürel miras yeterli
değil- Somut Olmayan Kültürel Mirasın Korunması Sözleşmesi’ne de Türkiye taraf
olmuştur. Bizim efsanemizi, masalımızı, mitolojimizi, gündelik değer içerisinde
var etmiş olduğumuz mutfak kültürümüzü, ozanlık geleneğimizi, Mevleviliği,
semahı, semayı… Bütün bunlarla beraber kültürde hassasiyeti zirvede olan bir
devletin elbette ki evrensel anlamda dünyanın üretmiş olduğu kültürel değerlere
de saygısı sonsuzdur. Buraya kadar temel yaklaşımlar budur.
Fakat
diyerek başlıyoruz, verilen ilgili önerinin satır aralarına baktığımızda,
insanlığın ortak değerlerinden olan Suriye’deki bir eserin Türk Silahlı
Kuvvetleri tarafından, Türk ordusu, Türk jetleri tarafından hasar gördüğü
iddiası var. Söz konusu iddia bununla da kalmıyor, “İnsanlığın ve evrensel
hassasiyetin…” İşte, IŞİD’in, El Kaide’nin bazı yerlerde yaptığı tahribatlara
karşı Avrupa ve Amerika kamuoyunun ayağa kalktığı vurgusu yapılarak, sağdan
yaklaşıp soldan gösterilerek Türk devletini birtakım yaklaşımlarla birlikte
bazı ithamlarla bütünleştirecek sorgulara götürmek istiyor ve insanlığın ortak
hassasiyetleri ve pozitif değer setleri üzerinden kamuoyu oluşturma stratejisi
gibi geliyor. Tamam, buraya kadar parti politikası açısından da yapıyor
olabilirler, buna da bir noktada evet diyelim ama dönüp gelelim, Türkiye’de PKK
terör örgütünün yapmış olduğu katliamlar, bebek katillerinin işledikleri
cinayetlere de aynı oranda tepki göstermek, ses çıkarmak gerekir. Ama
beraberinde, 6-7 Ekim olayları başta olmak üzere, Ziya Gökalp’in evi
yağmalanırken, Tunceli’de koçbaşlı mezar taşları yok edilirken, beraberinde
Diyarbakır’daki Fatih Paşa Camisi, Kurşunlu Camisi 6-7 Ekim olaylarında
yıkılırken de benzeri tepkileri aynı oranda göstermek lazım. Samimiyet tek
taraflı, bir boyutlu olmaz, bir bütün hâlinde bu meselelere yaklaşmak lazım. Özellikle
ve özellikle, bugün itibarıyla, erken dönem Türk uygarlığına ait bölgedeki
mağara figürleri, resimleri çalışan ilgili akademisyenlerin temel kaygıları…
“Türk dönemine ait izlerinin, erken dönem uygarlık tarihi malzemelerinin
yerlerini adres olarak, konum olarak, fotoğraf olarak veremiyoruz çünkü
birileri geliyor, burayı yok etmeye çalışıyor.” diyorlar. 
Aynı
hassasiyeti her yerde bekliyoruz. Biz, bu hassasiyetin muhatabının da Türk
devleti değil…
(Mikrofon
otomatik cihaz tarafından kapatıldı) 
RUHİ
ERSOY (Devamla) – …terörü destekleyenler olduğuna inanıyoruz. Teröristleri
oradan göndermenin ve terörü destekleyenleri susturmanın yolunu hep birlikte
aramalıyız diyoruz. 
Genel
Kurulu saygıyla selamlıyorum. (MHP ve AK PARTİ sıralarından alkışlar) 
BAŞKAN
– Teşekkür ederim Sayın Ersoy. 
Cumhuriyet
Halk Partisi Grubu adına Hatay Milletvekilimiz Sayın Serkan Topal. 
Sayın
Topal, süreniz üç dakika.
Buyurun.
(CHP sıralarından alkışlar) 
CHP
GRUBU ADINA SERKAN TOPAL (Hatay) – Teşekkür ediyorum Sayın Başkanım. 
Sayın
milletvekilleri, hepinizi saygıyla selamlıyorum. 
Maalesef
dün de Reyhanlı’da 1 şehidimiz oldu. Afrin’de ve bütün Türkiye’de şehit
olanlara bir kez daha Allah’tan rahmet diliyorum. Milletimizin başı sağ olsun.
Yaralılara acil şifalar diliyorum. 
Maalesef
Afrin operasyonundan en çok etkilenen illerden bir tanesi de Hatay ve Hatay’da
da en çok etkilenen ilçelerin başında Reyhanlı, Kumlu, Hassa, Kırıkhan,
Yayladağı ve Altınözü geliyor. 
Dün
Sayın Bozdağ bir açıklama yaptı. Bu 6 ilçede esnaf ve sanatkârların hazine faiz
destekli kredi ödemelerinin faizsiz olarak bir yıl ertelenmesine karar
verilmiş. Yani şimdi, bugün itibarıyla, OHAL iki yıl uzatılıyor ama Hatay’daki
vatandaşlarımız için iki yılı çok görüyorsunuz. Biz bunu kabul etmiyoruz, bir
yıla az diyoruz. Bunun mutlaka iki yıl olması gerekiyor ve bunun da yetersiz
olduğunu söylüyoruz. 
Bakın,
oradaki, sınırdaki zeytin arazileri sahipleri zeytinlerini toplayamadı.
Sanayici, esnaf, bütün vatandaşlarımız, inanın, şu anda ne SGK’yi ödeyebiliyor
ne de işçiye maaş ödeyebiliyor. Dolayısıyla bunlara mutlaka faizsiz bir kredi
verilmesi gerekiyor. 
Sayın
Hükûmet yetkilileri, Sayın AK PARTİ Grup Başkan Vekili; bu konuda özellikle şu
anda sizden bir açıklama bekliyorum çünkü şu anda bütün Hatay bizi bekliyor,
bizi izliyor, bu konuda sizden net bir sonuç bekliyoruz.
Bakın,
şimdi, özellikle Bükülmez ve Davutpaşa Mahalleleri arasına bin kişilik bir
Özgür Suriye Ordusu yerleştirildi ve şu anda bazı vatandaşlarımız beni aradı,
dediler ki: “Şu anda onlar silahla dolaşıyorlar.” Bu konuda gerekli önlemlerin
alınmasını burada talep ediyorum. Tabii, biz orada Birol Vekilimizle birlikte
sürekli Reyhanlı’ya gidiyoruz, Kırıkhan’a gidiyoruz. Özellikle de geçen hafta
Reyhanlı’nın gazi olması için Birol Vekilimizle bir kanun teklifi vermiştik,
bunu da umarım reddetmezsiniz, bu konuda AK PARTİ Hükûmetinden de destek
bekliyoruz. 
Sayın
Başbakan pazar günü -burada bunu söylemeden edemeyeceğim- Reyhanlı’ya gidiyor,
tek tek şehit cenazelerini gezeceği yerde bir tek çadırda topluyor. Buradan
sesleniyorum: Sayın Başbakan, siz şehit cenazelerini neden gezemediniz,
korkuyor musunuz? 
TÜLAY
KAYNARCA (İstanbul) – Doğru bir üslup değil ya.
SERKAN
TOPAL (Devamla) – Bizim askerlerimiz Afrin’e gittiğinde…
(Mikrofon
otomatik cihaz tarafından kapatıldı) 
SERKAN
TOPAL (Devamla) – Sayın Başkanım…
BAŞKAN
– Sözlerinizi tamamlamak üzere ek bir dakika süre veriyorum. 
Sayın
Topal, buyurun.
SERKAN
TOPAL (Devamla) – Teşekkür ediyorum.
Bakın,
“Doğru bir söz değil.” demeniz doğru değil. 
TÜLAY
KAYNARCA (İstanbul) – Doğru değil.
SERKAN
TOPAL (Devamla) – Sizin yaptığınız doğru değil. 
Kapı
kapı nasıl ki askerlerimiz kahramanca çarpışıyorsa en azından sizden de şunu
beklerdik: Onları bir yerde toplamayı değil kapı kapı bütün evlerine
korkusuzca… 
MÜCAHİT
DURMUŞOĞLU (Osmaniye) - Ya, korkma meselesi değil yani.
SERKAN
TOPAL (Devamla) – Mesele nedir o zaman? 
MÜCAHİT
DURMUŞOĞLU (Osmaniye) – Yok canım, öyle şey olmaz.
SERKAN
TOPAL (Devamla) – Mesele nedir o zaman Sayın Vekilim? 
MÜCAHİT
DURMUŞOĞLU (Osmaniye) – Serkan Bey, yakışmadı.
SERKAN
TOPAL (Devamla) – Hayır, burada sataşma meselesi değil, ben gerçekten sataşmak
istemiyorum, öyle bir şey söz konusu değil ama ondan en azından bunu beklerdik.
Ben
tekrar hepinize saygılarımı sunuyorum, teşekkür ediyorum. (CHP sıralarından
alkışlar)
BAŞKAN
– Teşekkür ederim Sayın Topal.
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sayın Başkanım, Serkan Bey’in yapmış olduğu çağrıyı
muhakkak Hükûmet duydu, gereken değerlendirmeyi yapacaktır. Vatandaşların
zararlarını tazmin etmek hükûmetlerin görevi. 
Diğer
taraftan, “Korkuyor musunuz, niye Başbakan böyle davrandı?” şeklindeki bir
yaklaşımı doğru bulmayız. Hükûmet olsun, Sayın Başbakanımız olsun bütün şehit
ailelerine, bütün şehit cenazelerine gidiyoruz ve katılıyoruz, aynı zamanda
milletvekillerimiz. Her yerde diğer partilerden milletvekillerini de görüyorum,
bunlar millî bir meseledir. Burada korku, cesaret gibi kavramlar, değil biz
isteriz ki esasen hiç şehit gelmesin. Bu barış için yapılan operasyon huzur
içerisinde sona ersin, o terör yapılanmasına mâni olunsun ama maalesef öyle
olmuyor. Şehitlerimiz geliyor, bağrımıza taş basıyoruz, o cenazelere
katılıyoruz, Sayın Başbakanın da mümkün mertebe bu cenazelere katıldığını bütün
kamuoyu biliyor. Burada Serkan Bey’in sanıyorum kürsüde sehven “Korkuyor mu?”
şeklinde ifadesini uygun bulmadığımızı belirtmek istedim. 
Teşekkürler.
BAŞKAN
– Teşekkür ederim Sayın Bostancı.
SERKAN
TOPAL (Hatay) – Sayın Başkanım…
BAŞKAN
– Buyurun Sayın Topal.
SERKAN
TOPAL (Hatay) – Sayın Başkanım, kendilerinin “sehven” demesi üzerine bir
sataşma olarak kabul ediyorum. Bu konuyla ilgili iki dakika söz hakkı
istiyorum.
SEBAHATTİN
KARAKELLE (Erzincan) – Sehven değil siz istismarcısınız.
MEHMET
NACİ BOSTANCI (Amasya) – Bu bir sataşma değil.
SERKAN
TOPAL (Hatay) – Bir “sehven” kelimesine açıklık getirmek istiyorum o zaman
Sayın Başkanım.
BAŞKAN
– Oradan, yerinizden söyleyin kayıtlara giriyor Sayın Topal.
Buyurun,
devam edin.
SERKAN
TOPAL (Hatay) – Kürsüden ya da yerimden bir dakikalık söz hakkı alayım o zaman.
BAŞKAN
– Yerinizden buyurun bir dakika.
IV.- AÇIKLAMALAR (Devam)
35.- Hatay Milletvekili Serkan Topal’ın,
Amasya Milletvekili Mehmet Naci Bostancı’nın yerinden sarf ettiği bazı
ifadelerine ilişkin açıklaması
SERKAN
TOPAL (Hatay) – Teşekkür ediyorum. 
Sayın
Grup Başkan Vekilim onu sehven söylemedim. Bakım, bütün Reyhanlı teröre
karşıdır, bütün Hatay tek yürek karşıdır. Elbette millîdir ancak kendileri de
bunu isterdi çünkü kendilerinden bunu duydum. Bunu burada o yüzden söyledim.
Bunu da ben sehven söylemedim, bunu art niyetle de söylemedim. Ha, bir dahaki
sefere umarım böyle olur. Umarım az önce de dediğiniz gibi, inşallah bundan
sonra da şehit haberi almayız ama bütün Hataylı vatandaşlarımızın yanında da sizleri
görmek isteriz. Sadece sizleri görmek istemeyiz, aynı zamanda teşvik bazında da
onların zararlarını karşılayacak her türlü konuda devleti orada görmek isteriz.

Teşekkür
ediyorum.
BAŞKAN
– Teşekkür ederim Sayın Topal.
MEHMET
EMİN ADIYAMAN (Iğdır) – Sayın Başkan... 
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 6/2/2018 tarihinde Grup
Başkan Vekili İstanbul Milletvekili Filiz Kerestecioğlu Demir tarafından,
tarihin en önemli miraslarından olan Ayn Dara Tapınağı’nın büyük bir kısmının
yapılan bombardıman sonucu meydana gelen tahribatın tüm yönleriyle
araştırılması ve sürdürülen yıkıma karşı gerekli önlemlerin alınması amacıyla
verilmiş olan Meclis araştırması önergesinin görüşmelerinin, Genel Kurulun 6
Şubat 2018 Salı günkü birleşiminde yapılmasına ilişkin önerisi (Devam) 
BAŞKAN
– Adalet ve Kalkınma Partisi Grubu adına Sakarya Milletvekilimiz Mustafa İsen
konuşacaktır.
Sayın
İsen, süreniz üç dakika.
Buyurun.
(AK PARTİ sıralarından alkışlar) 
AK
PARTİ GRUBU ADINA MUSTAFA İSEN (Sakarya) – Değerli Başkan, değerli
milletvekilleri; ben de Ayn Dara Tapınağı hakkında verilen öneriyle ilgili,
partimin görüşlerini ifade etmek istiyorum.
Şehitlerimiz
var, Allah hepsine rahmet eylesin. 
Savaşta
sadece şehitler kaybedilmiyor, başka değerli unsurlar da bundan etkileniyorlar.
Tarihî eserlerin etkilenmesini de bu çerçevede değerlendirebiliriz. Ama şu
hususa vurgu yapmak istiyorum: Türkiye, tarihî eserler açısından mağdur bir
ülkedir. Bu bakımdan da tarihî eserlerin korunması ve kollanması noktasında
olağanüstü hassasiyete sahip bir ülkedir. Bu bakımdan, Dünya Kültürel ve Doğal
Mirasın Korunması Sözleşmesi’ne taraf olmuştur ve bunun gereklerini itinayla
yerine getirmektedir. 
Türk
Silahlı Kuvvetleri dinî ve kültürel yapılar, tarihî eserler ve arkeolojik
kalıntılar ile kamu yararına faaliyet gösteren tesislerin hedefler arasında
bulunmadığını özellikle açıklamıştır ve bu konudaki hassasiyetini de uygulamada
göstermektedir. Bu konuya gösterilen ilginin bir örneği olarak Türkiye Büyük
Millet Meclisi 26/7/2017 tarihinde, yurt dışına kaçırılan kültür varlıklarının
belirlenmesi ve iadelerinin sağlanması, ayrıca da mevcut kültürel varlıkların
korunması için bir Meclis araştırma komisyonu kurmuştur. Bendeniz bu Komisyonun
Başkanlığını yapıyorum, burada bütün siyasi partilerin temsilcileri vardır. Bu
Komisyon yurt içinde ve yurt dışında faaliyetlerine devam etmektedir, hâlen
devam etmektedir. Benzer konuda da herhangi bir işlem yapılacaksa bu Komisyon
marifetiyle bu faaliyet değerlendirilebilir. 
Burada
bir hususa dikkat çekmek istiyorum: Özellikle AK PARTİ iktidarı döneminde
Hasankeyf âdeta dünya arkeoloji tarihine örnek gösterilebilecek nitelikte,
büyük bir özveriyle bir bölgeden bir başka bölgeye taşınmıştır. Dolayısıyla biz
bölgedeki tarihî eserlerin korunmasına büyük oranda hassasiyet gösteriyoruz. 
Mevcut
faal komisyon varken yeni bir komisyonun kurulmasını uygun bulmadığımızı ifade
ediyoruz. Türkiye ayrıca Irak ve Suriye’den bu savaş süreci çerçevesi içinde
kaçırılan tarihî eserlerin muhafazasına ve bunların korunmasına da özel bir
önem göstermektedir. Bölgede çeşitli grupların cirit oynadığı bir alan söz
konusudur ve bu alanda başka gruplara ait ortaya çıkmış bir tahribatın
Türkiye’ye mal edilmesini de şiddetle reddediyoruz ve bu konuda da ayrı bir
komisyonunun kurulmasını uygun bulmuyoruz. 
Saygılarımla.
(AK PARTİ sıralarından alkışlar) 
BAŞKAN
– Teşekkür ediyorum Sayın İsen. 
Sayın
Adıyaman, sisteme girmişsiniz bir talebiniz var mı?
MEHMET
EMİN ADIYAMAN (Iğdır) – Sayın Başkanım, önerimiz üzerine söz alacaktım ancak
Adalet Komisyonunda olduğumdan yetişemedim ve bu hakkım maalesef yok oldu. 
BAŞKAN
– Buyurun, yerinizden bir dakika süre veriyorum. 
IV.- AÇIKLAMALAR (Devam)
36.- Iğdır Milletvekili Mehmet Emin
Adıyaman’ın, Afrin’e yönelik sürdürülen operasyonda Ayn Dara’da bulunan tarihî
bir eserin de zarar gördüğüne ve bu konunun araştırılması gerektiğine ilişkin
açıklaması
MEHMET
EMİN ADIYAMAN (Iğdır) – Teşekkür ederim Sayın Başkan. 
Sayın
Başkan, bilindiği üzere, savaşlar sadece can kaybına, sivil kayıplara ve insan
hayatına mal olmuyor ama aynı zamanda tarihten miras kalan birçok tarihî esere
ve değere de zarar veriyor.
Özellikle,
Afrin’e yönelik sürdürülen operasyonda ya da savaşta Ayn Dara’da bulunan tarihî
bir eser de zarar görmüş ve buna ilişkin grubumuzca bir önerge verilmiştir.
Dolayısıyla, Adalet Komisyonunda olduğumdan yetişemedim. Bizim önergemiz bu
hususun araştırılmasına ilişkindir. AKP sözcüleri ve Hükûmet bunu yalanlamakta.
Doğru veya yalan olduğunun ortaya çıkarılması açısından Mecliste bir araştırma
komisyonu kurulması elzemdir. 
Bakın,
bu, bütün dünya basınına mal olmuş Ayn Dara’nın eski hâli, bu da harap olmuş
hâli. Dolayısıyla her iki…
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Iğdır) – Tamamlamak için müsaade ederseniz…
BAŞKAN
– Sözlerinizi tamamlayınız lütfen.
MEHMET
EMİN ADIYAMAN (Iğdır) – Teşekkür ediyorum. 
Bu
tarihî eser, aslında sadece Suriye’ye ya da Afrin’e ait bir miras ya da kültür
değil bütün dünya miras kültürü, geçmişi yaklaşık dört bin yıldır. Dolayısıyla
bu hususun Meclisçe oluşturulacak bir komisyonca araştırılması ve savaşın
sonuçlarının sadece siviller, çocuklar, hayvanlar üzerinde değil aynı zamanda
dünya miras kültürü üzerinde de ne tür etkiler yarattığının ortaya konulmasında
yarar görüyoruz. 
Teşekkür
ediyorum. 
BAŞKAN
– Teşekkür ediyorum Sayın Adıyaman.
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 6/2/2018 tarihinde Grup
Başkan Vekili İstanbul Milletvekili Filiz Kerestecioğlu Demir tarafından,
tarihin en önemli miraslarından olan Ayn Dara Tapınağı’nın büyük bir kısmının
yapılan bombardıman sonucu meydana gelen tahribatın tüm yönleriyle
araştırılması ve sürdürülen yıkıma karşı gerekli önlemlerin alınması amacıyla
verilmiş olan Meclis araştırması önergesinin görüşmelerinin, Genel Kurulun 6
Şubat 2018 Salı günkü birleşiminde yapılmasına ilişkin önerisi (Devam) 
BAŞKAN
– Gruplar adına konuşmalar tamamlanmıştır. 
Halkların
Demokratik Partisi Grubunun önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir.
Sayın
milletvekilleri, Adalet ve Kalkınma Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım: 
2.- AK PARTİ Grubunun, Genel Kurulun
çalışma saatlerinin düzenlenmesine; gündemin "Kanun Tasarı ve Teklifleri
ile Komisyonlardan Gelen Diğer İşler" kısmında bulunan 513 sıra sayılı
Kanun Hükmünde Kararname ve İçişleri Komisyonu Raporu ile 461 sıra sayılı Kanun
Tasarısı’nın bu kısmın 14 ve 16’ncı sıralarına alınmasına ve diğer işlerin
sırasının buna göre teselsül ettirilmesine; 6 Şubat 2018 Salı günkü
birleşiminde sözlü soruların görüşülmemesine; 7 Şubat 2018 Çarşamba günkü
birleşiminde Türk Silahlı Kuvvetleri deniz unsurlarının Aden Körfezi, Somali
kara suları ve açıkları, Arap Denizi ve mücavir bölgelerde görevlendirilmesi
için Anayasa’nın 92’nci maddesi uyarınca Hükûmete verilen izin süresinin
10/2/2018 tarihinden itibaren bir yıl daha uzatılmasına dair Başbakanlık
tezkeresinin gündemin "Başkanlığın Genel Kurula Sunuşları" kısmına
alınmasına ve tezkerenin görüşmelerinin bu birleşimde yapılmasına ilişkin
önerisi
6/2/2018
Türkiye Büyük Millet Meclisi
Başkanlığına
Danışma
Kurulu 6/2/2018 Salı günü (bugün) toplanamadığından, İç Tüzük'ün 19'uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim. 
 Mehmet
Naci Bostancı
 Amasya

 Grup
Başkan Vekili
Öneri:

Gündemin
"Kanun Tasarı ve Teklifleri ile Komisyonlardan Gelen Diğer İşler"
kısmında bulunan 513 sıra sayılı Kanun Hükmünde Kararname ve İçişleri Komisyonu
Raporu ile 461 sıra sayılı Kanun Tasarısı’nın bu kısmın 14 ve 16’ncı sıralarına
alınması ve diğer işlerin sırasının buna göre teselsül ettirilmesi,
Genel
Kurulun;
6
Şubat 2018 Salı günkü (bugün) birleşiminde sözlü soruların görüşülmeyerek bu
birleşimde 510 sıra sayılı Kanun Tasarısı’na kadar olan işlerin görüşmelerinin
tamamlanmasına kadar,
7
Şubat 2018 Çarşamba günkü birleşiminde Türk Silahlı Kuvvetleri deniz
unsurlarının Aden Körfezi, Somali kara suları ve açıkları, Arap Denizi ve
mücavir bölgelerde görevlendirilmesi için Anayasa’nın 92'nci maddesi uyarınca
Hükûmete verilen izin süresinin 10/2/2018 tarihinden itibaren bir yıl daha
uzatılmasına dair Başbakanlık tezkeresinin gündemin "Başkanlığın Genel
Kurula Sunuşları" kısmına alınması ve tezkerenin görüşmelerinin bu
birleşimde yapılmasına müteakip gündemin “Kanun Tasarı ve Teklifleri ile
Komisyonlardan Gelen Diğer İşler" kısmında bulunan 460 sıra sayılı Kanun
Tasarısı’na kadar olan işlerin görüşmelerinin tamamlanmasına kadar,
8
Şubat 2018 Perşembe günkü birleşiminde 384 sıra sayılı Kanun Tasarısı’na kadar
olan işlerin görüşmelerinin tamamlanmasına kadar çalışmalarını sürdürmesi,
Yukarıdaki
birleşimlerde gece 24.00'te günlük programların tamamlanamaması hâlinde günlük
programların tamamlanmasına kadar çalışmalarına devam etmesi önerilmiştir.
BAŞKAN
– Önerinin gerekçesini açıklamak üzere öneri sahibi Adalet ve Kalkınma Partisi
Grubu adına Bilecik Milletvekilimiz Sayın Halil Eldemir…
Sayın
Eldemir, buyurun. (AK PARTİ sıralarından alkışlar)
Süreniz
beş dakika. 
AK
PARTİ GRUBU ADINA HALİL ELDEMİR (Bilecik) – Sayın Başkanım, değerli
milletvekilleri; AK PARTİ Grubumuzun İç Tüzük’ün 19’uncu maddesine göre vermiş
olduğu grup önerimizle alakalı söz almış bulunuyorum. Bu vesileyle sizleri,
sizlerin nezdinde de aziz milletimizi saygıyla selamlıyorum. 
Bugün
vermiş olduğumuz grup önerimiz bu haftaki Meclis çalışma programımızla
alakalıdır. Geçen hafta, malumlarınız olduğu üzere, kanun hükmünde
kararnamelerin Meclis gündemine alınıp burada görüşülmesiyle alakalı bir öneri
vermiştik. Neticede de gündemde bekleyen 25 tane, komisyonda da bekleyen 1 tane
kanun hükmünde kararname vardı. Bu 25 KHK’nin 12 tanesini geçen hafta
yasalaştırdık. 
Bu
haftaki grup önerimiz de geçen hafta komisyonda bekleyen KHK’NİN Genel Kurula
gelip sıra sayısı almasından kaynaklı. Bunu da Genel Kurul gündemine
getiriyoruz ve neticesinde de sıra sayısı bekleyen veya komisyonda olan
herhangi bir kanun hükmünde kararname olmamış olacak. Bugün mesai bitimine
kadar bu kanun hükmünde kararnameler bitinceye kadar bunları görüşmeyi, yarın
Aden Körfezi’nde bulunan Türk Silahlı Kuvvetlerimizin deniz unsurlarının 10
Şubatta dolan görev sürelerinin uzatılmasıyla ilgili tezkereyi görüşeceğiz,
sonraki gün de ülkemiz için önem arz eden uluslararası sözleşmeleri görüşmüş
olacağız. 
Bütün
grupların önerimize desteğini bekliyor Genel Kurulu saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim Sayın Eldemir.
Halkların
Demokratik Partisi Grubu adına Diyarbakır Milletvekilimiz Sayın Sibel Yiğitalp.
Sayın
Yiğitalp, süreniz üç dakika.
Buyurun.
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; bugün KHK’ler geldi Meclise ve KHK’ler üzerinden bir oturum
var. Aynı zamanda da sabahtan üç parti, operasyon yaptığınız Afrin’de yaşamını
yitirenler üzerinden başsağlığı dilekleri söylüyor. Burada Diyanet Fetih
Suresi’ni okuturken her yerde, yoksullar da evinde çocuklarını kaybeden aileler
Fatiha Suresi’yle çocuklarını uğurluyor. Afrin’e niye operasyon yaptığınızı da
doğru düzgün açıklayamadığınızı da iyi biliyorum. Başka ülkenin topraklarında,
başka bir yaşamla, başkasının hayatına aslında girmemeniz gerektiğini bilmenize
rağmen burada üç parti ortak karar verdi ve operasyona “evet” dedi. Milyonlarca
insanın şu anda sivil yaşam alanı bombalanıyor, insanlar hayatını kaybediyor ve
hayatını hem oradan halk kaybederken burada da yoksul çocuklar yaşamını
yitiriyor. Yaşamını yitiren o çocuklar dışında bir de ÖSO var. Bu ÖSO kimdir,
kimlerden oluşuyor? Orada şimdiye kadar kaç ÖSO mensubu öldü? Bu ÖSO mensupları
öldükten sonra nedir durumları? Bunu iktidar partisine soruyorum: ÖSO kimdir?
CHP’nin de sormasını istiyorum. Tamam, tezkereye “evet” dediniz, biliyoruz. ÖSO
kimdir, kimlerden oluşur? Motivasyonları nedir? Daha önce neredeydiler ve nasıl
bir araya geldi? Onlarla ne gibi bir mutabakatınız var? Ortak mutabakat
metniniz nedir, sözleşmeniz nedir, lütfen gelip burada açıklayın. ÖSO’yla
ilişkinizi açıklayın. Herkes de, bu kamuoyu da, hepimiz sizin ÖSO’yla olan
ilişkinizi merak ediyoruz. Bunu açıklamanızı ısrarla talep ediyorum. 
Bu
mesele…
NURSEL
REYHANLIOĞLU (Kahramanmaraş) - PYD kim?
SİBEL
YİĞİTALP (Devamla) - Bakın, PYD nedir biliyor musunuz? PYD, Suriye Demokratik
Güçlerinin bir araya getirdiği siyasi partidir ve Suriye’dedir ve Rojava’dadır.
Burada yaşamını sürdürmüyor, burada siyaset yapmıyor, burada politik
faaliyetleri yoktur. Askerî güçleri de YPG ve YPJ olarak tarifleniyor. Bunlar
sonra, Araplar, Ermeniler, Asuriler, Süryaniler, orada yaşayan bütün farklı
dinamikler bir araya geldi, Suriye Demokratik Güçlerini oluşturdu. Bir başka
ülkenin sınırlarıdır. Kendi ülkenizde savaşırken bir başka ülkeye de savaş
açtınız; o da sizin, ayrıca, özel bir marifetiniz. Buradan da sizi kutluyorum.
TÜLAY
KAYNARCA (İstanbul) – Terörle mücadele ediyoruz biz. Biz terörle mücadele
ediyoruz.
SİBEL
YİĞİTALP (Devamla) - Hem kendi içinde bir kaos hem dışarıda bir kaos. Kaostan
beslendiğinizi biliyoruz; kaostan beslenmenin yol ve araçlarını da OHAL ve
KHK’lerle yaptığınızı da biliyoruz. 
Bakın,
KHK’ler niye var? Kadın cinayetlerine karşı durmayı, protesto etmeyi engellemek
için var. KHK’ler niye var? Hamile kalan 115 çocuğa, doğum yapan çocuğa karşı
itirazları engellemek için var. KHK’ler niye var? Yüzde 96 özürlü raporu olan
Celal Şeker’in yaşamını yitirmesini ve onun gibi 1.024 hasta tutsağın hayatını
yitirmesini her an buradan izleyip görüyorsunuz. Celal Şeker bunun en basit
örneğidir. Onun gibi özürlü raporu olanlara, sağlık raporu olanlara karşı
itirazları engellemek için KHK var. 
(Mikrofon
otomatik cihaz tarafından kapatıldı)
SİBEL
YİĞİTALP (Devamla) – Son bir dakika alabilir miyim?
BAŞKAN
– Sözlerinizi tamamlamak üzere ek bir dakika süre veriyorum.
Buyurun.

SİBEL
YİĞİTALP (Devamla) – KHK’ler niye var? Grev yapmayı engellemek için var.
KHK’ler niye var? Yoksul olanların sözünü söylemesini engellemek için var.
KHK’ler niye var? Yine söyleyeyim: Basın özgürlüğünü engellemek için var.
KHK’ler niye var? Savaşa karşı olduğu için bütün sivil toplum örgütlerine,
bireylere, şahıslara, örgütlere karşı savaş açmak için var. Bu araç, bu OHAL,
bir bütün olarak, totalde kendi iktidarınızı güçlendirmek için var. 
Şunu
söylemek istiyorum: İktidar olarak güçlü değilsiniz. Güçlü iktidarlar
eleştiriye açıktır, eleştiri mekanizması oluşturur ve bu mekanizmadan kendini
besler ama her eleştiriyi kendine dert edip karşıdaki kişiyi terörizmle
suçluyorsa bu, maalesef, iktidarın gücünü kaybettiğinin en büyük işaretidir.
Hani “Yağmur mu yağdı? Bana ördek mi demek istedin?” o fıkrayı bilirsiniz, söylemek
istemiyorum, zamanım çok kısıtlı ama aynen bu durumdasınız. Gerçekten yazık
oluyor bu ülkeye, bu çocuklara. Her gün burada Fatiha okuyarak o anne babaların
acısını asla ve asla hafifletemezsiniz. 
(Mikrofon
otomatik cihaz tarafından kapatıldı)
SİBEL
YİĞİTALP (Devamla) – Öyleyse buyurun, önden sizi alalım, siz buyurun gidin
savaşa, çocuklarınızı götürün, o insanlara yazık etmeyin. 
Teşekkür
ederim. 
TÜLAY
KAYNARCA (İstanbul) – “Terörle mücadele” der misiniz? 
BAŞKAN
– Teşekkür ederim Sayın Yiğitalp. 
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sibel Hanım biraz önce bir fıkraya atıfta bulundu
“yağmur ve ördek” meselesi, kamuoyu bilir bunu. KHK’ler ile anlattığı konular
arasında kurmuş olduğu bağ da aynı fıkrayı hatırlatıyor bize. KHK’ler terörle
mücadele çerçevesinde, 15 Temmuz sonrası olağanüstü hâl çerçevesinde anayasal
bir düzenleme olarak çıkartıldı, içeriğini de kamuoyu biliyor. Sibel
Hanımefendi’nin burada ifade ettiği bağlantılar da söz konusu değil. 
Teşekkür
ediyorum. 
BAŞKAN
– Teşekkür ediyorum Sayın Bostancı. 
Sayın
milletvekilleri, gruplar adına konuşmalar tamamlanmıştır. 
Adalet
ve Kalkınma Partisi grup önerisini oylarınıza sunuyorum: Kabul edenler… Kabul
etmeyenler… Kabul edilmiştir. 
Sayın
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır. Okutup işleme alacağım ve oylarınıza sunacağım.
VII.- BAŞKANLIĞIN GENEL KURULA SUNUŞLARI
A) Önergeler
1.- İstanbul Milletvekili Filiz
Kerestecioğlu Demir’in, (2/1392) esas numaralı 28 Eylül Bireysel Silahsızlanma
Gününe Dair Kanun Teklifi’nin doğrudan gündeme alınmasına ilişkin önergesi
(4/129)
Türkiye Büyük Millet Meclisi Başkanlığına 
(2/1392)
esas numaralı Kanun Teklifim kırk beş gün süre içerisinde görüşülmediğinden İç
Tüzük 37 gereğince TBMM Genel Kurulunda görüşülmesini saygılarımla arz ederim.
 Filiz
Kerestecioğlu Demir
 İstanbul

 Grup
Başkan Vekili
BAŞKAN
– Teklif sahibi, İstanbul Milletvekilimiz Sayın Filiz Kerestecioğlu…
Buyurun.
(HDP sıralarından alkışlar)
Sayın
Kerestecioğlu, süreniz beş dakika.
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri, 28 Eylülün “bireysel silahsızlanma günü” ilan edilmesine
ilişkin kanun teklifim üzerine söz almış bulunuyorum. 
Her
yerde silahların bu kadar konuştuğu bir dünyada böyle bir kanun teklifi belki
abes kaçabilir ama ben hayatım boyunca silahsızlanmadan yana olmaya ve bununla
ilgili kanun tekliflerini veya gündemleri yapmaya devam edeceğim.
Bireysel
silahlanma tüm uyarılarımıza rağmen durdurulmuyor ve bireysel silahlanmayı
önleyici hiçbir çalışma yapılmıyor, tersine, bireysel silahlanma her geçen gün
katlanarak artıyor. Bu silahlanmaya bağlı olarak da her yıl silahlarla işlenen
cinayetler, çatışmalar artıyor.
Bireysel
silahlanmaya karşı 1993’ten bu yana mücadele yürüten Umut Vakfı, Türkiye'de 20
milyon kişinin bireysel olarak silahlandığının tahmin edildiğini, bu silahların
yalnızca 2,5 milyonunun ruhsatlı olduğunu, bunun 7-8 katı kadar da ruhsatsız silah
bulunduğunu söylüyor. Bu çalışmaya göre, 2015 yılında Türkiye genelinde
bireysel silahlı 2.175 olay medyaya yansırken 2016 yılında yaklaşık yüzde 25
artışla 2.721 olay yansımıştı. 2017 yılında ise bir önceki yıla göre yüzde 28,
2015’e kıyasla yüzde 61 artışla 3.494 bireysel silahlı olay medyaya yansıdı.
2017 yılında yaşanan 3.494 bireysel silahlı olayda 2.187 kişi öldürülürken
birçoğu da ağır 3.529 kişi yaralandı. Yani gerçekten bireysel silahlanma
nedeniyle ve bu nedenle işlenen cinayetlerde kaybettiğimiz insanlarımız, öyle,
savaşlarda kaybettiğimiz, başka yerlerde kaybettiğimiz insanlardan çok çok daha
fazla. 
Şimdi,
15 Temmuz ve sonrasındaki bireysel silahlanmaya da bir değinmek isterim. 696
sayılı KHK’nin bu kadar çok tartışılmasında bir silah firmasına çalıştıkları
anlaşılan askerî üniformalı kişilerin ellerinde tüfeklerle Hükûmet yanlısı bir
kanala verdikleri mülakatların sosyal medya üzerinde binlerce kez paylaşılması
da etkili olmuştu. Bu mülakatlarda söz konusu üniformalı ve silahlı kişiler son
yıllarda silah alımının kolaylaştırıldığını anlatıyor, 15 Temmuza hazırlıksız
yakalandıklarını söylüyor, benzeri bir durum için gerekli tedbirleri
aldıklarını belirtiyorlardı. Bakın, Umut Vakfı buna ilişkin ne diyor: “Evet,
Türkiye'de bir darbe girişimi yaşandı, bundan sonra inanılmaz boyutta bir korku
ve güvensizlik ortamı oluştu. Sanki ‘Sivil halk silahlansa daha olumlu olur.’
gibi yaklaşımlar var. Bu son derece tehlikeli. Kontrolsüz ve riskli gruplar
var. Şişirilmiş bir ego grubu var, kendilerini bu Hükûmete veya bu devlete
yakınmış gibi, sanki bu devletin sahibiymiş gibi görüyorlar. Bu gruplar 696
sayılı KHK’yi gerekçe göstererek suç işleyebilir, bunu kontrol edemezsiniz.”
Evet, bunu kontrol edemezsiniz arkadaşlar. 
İki
örnek olay vermek istiyorum; 15 Temmuz darbe girişiminde Boğaziçi Köprüsü’nde
öldürülen 21 yaşındaki Hava Harp Okulu öğrencisi Murat Tekin’in ablası Mehtap
bu KHK’den sonra yaşadıklarını söylüyor: “O gün beynimden kaynar sular döküldü,
şoke oldum, böyle bir şey olamaz dedim. Ülkemde adaletsizlik olduğunu biliyorum
ama en azından kardeşimi öldürenlerin yargılanmasını umuyordum. O kadar
adaletsizlik yoktur diyordum.” Mehtap Tekin şimdiye dek iki kez davalarının
takipsizlikle sonuçlandığını, defalarca tehdit aldıklarını, savcıların
“Başımızı yakmayın.” dediklerini söylüyor ve “Kardeşime iftira attıkları için
dava ettiğim kişiler vardı, bu KHK’den sonra bana mesaj attılar ‘KHK bizi
koruyor, KHK’yi yersin oturursun yerine.’ diye böyle sözler yazdılar."
diyor. 
İkinci
olay çok vahim. Deprem riski olmamasına rağmen Konya bir kentsel dönüşüm
cennetine dönüşmüş durumda. Apartmanlarının yeniden yapılmasını istemeyen bir
şahıs 10 bin liraya Kalaşnikof siparişi vermiş ki bu artık internetten de
veriliyor zaten. Kalaşnikofun yerine kendisine 3 pompalı tüfek verilmiş.
Kalaşnikof eline geçse amacı daha da kötüymüş.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Sayın Başkan, bir dakika rica edeceğim. 
BAŞKAN
– Sözlerinizi tamamlamak üzere bir dakika ek süre veriyorum.
Buyurun
Sayın Kerestecioğlu.
FİLİZ
KERESTECİOĞLU DEMİR (Devamla) – Kalaşnikof eline geçse amacı daha da büyük bir
katliam yapmakmış. İlk önce kendisine silahı satanı, daha sonra da
müteahhitleri öldürmüş. 
Evet,
bir de bakıyoruz -gerçekten vahim olan şeylerden bir tanesi daha- kadın
cinayetlerinin yüzde 42’si ateşli silah kullanarak işleniyor ve en kolay
ulaşılabilen ise av tüfeği. Evet arkadaşlar, binlerce kadın da aslında bu
bireysel silahlarla öldürülüyor kendi evlerinde eski eşleri ya da hâlen
birlikte oldukları eşleri tarafından. 
Şimdi
dünyada şöyle bir durum var: “Böyle giderse otuz beş yıl sonra yaşam duracak.”
diyorlar çünkü her yıl 48 futbol sahası büyüklüğünde buzul parçaları kuzey
yarım küreden kopup ayrılıyormuş. Buna bir derece daha doğal bir şey
diyebilirsiniz ama ya buzullar gibi bu dünya kopup gidecek herhâlde -biz kendi
kendimizin kuyusunu kazdığımız için- ya da bireysel silahlarla kendi
kuyularımızı kazmaya devam edeceğiz. Buna bir son vermek gerekiyor.
Saygılar
sunuyorum. (HDP sıralarından alkışlar) 
BAŞKAN
– Teşekkür ederim Sayın Kerestecioğlu.
Sayın
milletvekilleri, İç Tüzük’ün 37’nci maddesine göre verilmiş öneriyi oylarınıza
sunuyorum: Kabul edenler… Kabul etmeyenler… Öneri kabul edilmemiştir. 
Sayın
milletvekilleri, Başbakanlığın Anayasa’nın 84’üncü maddesine göre Şırnak
Milletvekili Ferhat Encu’nun kesin hüküm giydiğine dair kesinleşen mahkeme
kararı hakkında bir tezkeresi vardır, okutup bilgilerinize sunacağım.
B) Tezkereler
1.- Başbakanlığın, Şırnak Milletvekili
Ferhat Encu’nun, Şırnak 2. Ağır Ceza Mahkemesinin 9/6/2017 tarihli ve E:2016/64
ve K:2017/274 sayılı kararının, istinaf incelemesinden geçerek 17/10/2017
tarihinde kesinleşmesi nedeniyle Türkiye Cumhuriyeti Anayasası’nın 84’üncü
maddesinin ikinci fıkrası uyarınca milletvekilliğinin düşürülmesine ilişkin
tezkeresi (3/1512)
18 Ocak 2018
Türkiye Büyük Millet Meclisi Başkanlığına
İlgi:15/1/2018
tarihli ve 35601974-103-0367-2015-E.2133/76147 sayılı yazı.
Şırnak
Milletvekili Ferhat Encu’nun, Şırnak 2. Ağır Ceza Mahkemesinin 9/6/2017 tarihli
ve E:2016/64 ve K:2017/274 sayılı kararının, istinaf incelemesinden geçerek
17/10/2017 tarihinde kesinleşmesi nedeniyle Türkiye Cumhuriyeti Anayasası’nın
84’üncü maddesinin ikinci fıkrası uyarınca milletvekilliğinin düşürülmesine
dair Adalet Bakanlığından alınan ilgi yazı sureti ve eki dosya ilişikte
gönderilmiştir.
Gereğini
arz ederim.
 Bekir
Bozdağ
 Başbakan
Yardımcısı
BAŞKAN
– Sayın milletvekilleri, Anayasa’nın 76’ncı maddesi kapsamında milletvekili
seçilmeye engel bir suça ilişkin olan ve Anayasa’nın 84’üncü maddesinin ikinci
fıkrası gereğince bilgiye sunulan terör örgütü propagandası yapmak suçundan üç
yıl dokuz ay cezalandırılmasına dair kesinleşmiş mahkeme kararı doğrultusunda
Şırnak Milletvekili Ferhat Encu’nun milletvekilliği düşmüştür.
Bilgilerinize
sunulur.
FİLİZ
KERESTECİOĞLU DEMİR (İstanbul) – Sayın Başkan, bir söz talebim var.
BAŞKAN
– Buyurun Sayın Kerestecioğlu.
IV.- AÇIKLAMALAR (Devam)
37.- İstanbul Milletvekili Filiz
Kerestecioğlu Demir’in, Şırnak Milletvekili Ferhat Encu’nun milletvekilliğinin
düşürülmesine ilişkin açıklaması
FİLİZ
KERESTECİOĞLU DEMİR (İstanbul) – Evet, bu da bu kez size nasip oldu Sayın
Başkan. 
Gerçekten
şu anda yedinci milletvekilimizin milletvekilliği düşürülmüş durumda.
Demokratik Meclise, bu dönemin Meclisine hayırlı olsun demek istiyorum.
Şırnak
Milletvekilimiz Sayın Ferhat Encu’ya verilen ceza, sokağa çıkma yasakları
döneminde meydana gelen hukuksuzlukları sosyal medya üzerinden kamuoyuyla
paylaşması ve bir milletvekili olarak yasak sırasında sokağa çıkması nedeniyle
verilmiştir yani halkıyla orada buluştuğu için, kendi seçim bölgesinde kendi
seçmenleriyle bir arada olduğu için. Ki bir milletvekilinin asli görevidir bu,
evet, asli görevidir. 
Ferhat
Encu’ya beş yılın altında verilen cezayı beğenmeyen iktidar, yasada yer
almamasına rağmen, tıpkı daha evvel milletvekillerimizin…
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayınız Sayın Kerestecioğlu.
FİLİZ
KERESTECİOĞLU DEMİR (İstanbul) – …tahliyelerinde savcılara itiraz ettirilerek
yeniden tutuklama uygulamasında yaptığı gibi Ferhat vekilin üyelikten de ceza
alabilmesi için, usulde yer almayan bir yöntemle savcıya dosyayı temyiz
ettirmiştir. Bununla da yetinilmemiş, kararı kesinleştirip infaza göndermekten
de geri kalmamıştır. 
Roboski’de
öldürülen gencecik çocukların katillerini bulmayanlar Roboski vekilinin
vekilliğini düşürerek, yakınlarını kaybeden insanların vicdanlarında çok derin
bir yara daha açmışlardır. Ancak, bunu söylemek gerekiyor: Vicdanlarımız, evet,
yaralanmıştır, halkımızın vicdanı da yaralanmıştır ama halk nezdinde
vekillerimizin vekilliği düşmez, bu da böyle bilinmelidir. Bugün Genel Kurulda
kalmamızı gerektiren bir durum yoktur. 
Saygılar
sunarım. 
(HDP
milletvekillerinin Genel Kurul salonunu terk etmesi)
BAŞKAN
– Teşekkür ederim Sayın Kerestecioğlu. 
SİBEL
YİĞİTALP (Diyarbakır) – Hem düşürüyorsunuz hem de teşekkür ediyorsunuz. 
VII.- BAŞKANLIĞIN GENEL KURULA SUNUŞLARI
(Devam)
C) Çeşitli İşler
1.- Başkanlıkça, Genel Kurulu ziyaret eden
Gana-Türkiye Parlamentolar Arası Dostluk Grubu Başkanı Sualihu Dandawa Al Hasan
ve beraberindeki heyete “Hoş geldiniz.” denilmesi
BAŞKAN
– Sayın milletvekilleri, Türkiye Büyük Millet Meclisi Başkanlığının davetlisi
olarak ülkemizi ziyaret etmekte olan Gana-Türkiye Parlamentolar Arası Dostluk Grubu
Başkanı Sualihu Dandawa Al Hasan ve beraberindeki heyet şu anda Meclisimizi
teşrif etmiş bulunuyorlar, kendilerine Türkiye Büyük Millet Meclisi adına “Hoş
geldiniz.” diyorum. (Alkışlar) 
Birleşime
on dakika ara veriyorum. 
Kapanma Saati: 17.14
ÜÇÜNCÜ OTURUM
Açılma Saati: 17.35
BAŞKAN: Başkan Vekili Yaşar TÜZÜN
KÂTİP
ÜYELER: Vecdi GÜNDOĞDU (Kırklareli), Bayram ÖZÇELİK (Burdur) 
-----0-----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
Üçüncü Oturumunu açıyorum. 
Alınan
karar gereğince gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz.
1’inci
sırada yer alan, 670 Sayılı Olağanüstü Hal Kapsamında Alınması Gereken
Tedbirler Hakkında Kanun Hükmünde Kararname ve İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin görüşmelerine başlayacağız.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 670 Sayılı Olağanüstü Hal Kapsamında
Alınması Gereken Tedbirler Hakkında Kanun Hükmünde Kararname (1/755) ve
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi’nin (S. Sayısı: 420) (x)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 420 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında temel kanun olarak görüşülecektir. Bu nedenle, kanun
hükmünde kararname tümü üzerindeki görüşmeler tamamlanıp maddelerine geçilmesi
kabul edildikten sonra bölümler hâlinde görüşülecek ve bölümlerde yer alan
maddeler ayrı ayrı oylanacaktır.
Kanun
hükmünde kararnamenin tümü üzerinde söz isteyenler: Cumhuriyet Halk Partisi
Grubu adına Trabzon Milletvekilimiz Haluk Pekşen, Milliyetçi Hareket Partisi
Grubu adına Osmaniye Milletvekilimiz Ruhi Ersoy söz istemişlerdir.
Şimdi,
ilk söz, Cumhuriyet Halk Partisi Grubu adına Samsun Milletvekilimiz Sayın Haluk
Pekşen… (CHP sıralarından “Trabzon” sesleri)
Kanunlar
ve Kararların hatası, buraya yanlış yazmışlar Sayın Başkanım. Bir “Ankara”
yazmışlar…
Sayın
Pekşen, süreniz on dakika.
Kusura
bakmayın, affınızı diliyoruz.
CHP
GRUBU ADINA HALUK PEKŞEN (Trabzon) – Çok teşekkür ediyorum.
Sayın
Başkanım, Samsun’a da canım feda, Samsun’un da milletvekilliğini yapmaktan çok
büyük onur duyarım. Ankara Milletvekili olmak da benim için büyük bir onurdur
ama milletvekili olmak hepsinden daha onurlu bir şey. O görevi yapmak için
gayret sarf edeceğim.
Sayın
Başkan, saygıdeğer milletvekilleri; biraz önce Sağlık Bakanı buradaydı, ben de
o burada olduğu için de… Kendisi, evet, burada; Sayın Sağlık Bakanı burada, çok
teşekkür ediyorum. Sayın AK PARTİ Grup Başkan Vekili biraz önce bir bilgi paylaştı,
dedi ki: “Türkiye’nin kanser ilaçlarına harcadığı para yılda 3 milyar dolar.”
Doğrusu, bu rakamı duyunca hem çok şaşırdım hem de dehşet içerisinde kaldım.
Kıymetli
milletvekilleri, kanser ilaçlarının insan kanından yani insanlardan bağışlarla
toplanan kandan üretildiğini bütün tıp camiası bilir. Türk Kızılayı -“Türk”
kelimesini de kaldırdınız, rahatsız oluyorsunuz bu “Türk” kelimesinden- yılda
ortalama 1,5 milyon ünite kan topluyor. Bu 1,5 milyon ünite kandan kanser ilacı
yapmak için yapılması gereken toplam yatırım miktarı da 70 ila 100 milyon
dolardır. En az 70, en çok da 100 milyon dolarlık bir yatırımla bugünkü o
kanser ilaçları zincirindeki ilaçların tamamını üretmeniz mümkündür. Şimdi,
düşünebiliyor musunuz; 1,5 milyon ünite kan topluyoruz ama bu kanı el
kapılarına, elin firmalarına veriyoruz, yabancı ülkelerdeki firmalara
veriyoruz, onlar onu kanser ilacına çeviriyorlar, 3 milyar dolara bize
satıyorlar; bu nasıl bir siyasettir, bu nasıl bir anlayıştır? Bunu
sorgulamayacak mısınız Allah aşkına ya? Soruyorum ya. Sayın Sağlık Bakanı, buna
lütfen gelin burada cevap verin, bu insanların vicdanına seslenin. Niye biz
üretmiyoruz? Kızılayın topladığı 1,5 milyon ünite kan yok pahasına satılıyor.
Bu ülkenin 100 milyon doları yok mu Allah aşkına? Sayın Bakan, bir kampanya
açın, ben sizi destekleyeceğim, Cumhuriyet Halk Partisi Grubu olarak da
destekleyeceğiz; biz o kampanyaya 100 milyon dolar parayı bağışlayacağız, bu
fabrikayı kurun, bir an önce bu 3 milyar doları bu vatandaşın cebine geriye
koyun. 
Sayın
Başkan, saygıdeğer milletvekilleri; “Bu OHAL niye bu kadar ısrarla tutuluyor?”
diye doğrusu ben de sorguluyorum. Şimdi size bir örnek anlatacağım. Bakın,
Dumankaya diye bir firmaya el konuldu FETÖ’cü diye. Evet, olabilir, yargısı
var, vesairesi var. Bu Dumankaya firması İstanbul’da 3 bin tane konut üretmiş
ve satmış vatandaşlara. Vatandaş gitmiş bankadan kredi kullanmış, altınını
bozdurmuş, ahırdaki hayvanını satmış, köydeki tarlasını satmış, canını dişine
takmış, gelmiş bu firmadan konut satın almış. Sonra? Bu firmaya el konulmuş.
Şimdi, o vatandaş bankadan kullandığı krediye taksitler ödüyor, faiz ödüyor ama
daireye hâlâ sahip değil. Daireler boş duruyor, vatandaş bankaya faiz ödüyor,
kendisi icralık olmuş, canı cebinde. Böyle bir düzen olabilir mi? Peki, niye bu
vatandaşların daireleri verilmiyor? Niye verilmiyor biliyor musunuz? OHAL
KHK’siyle el koyduğunuz o firmaya yandaşları yönetici atamışsınız, TMSF
kayyumları atamışsınız, altlarına arabalar çekmişler, bir saltanat hayatı
yaşıyorlar. Maşallah o saltanat hayatıyla yakında ne daire kalır ne bir şey;
satıp yiyorlar, satıp yiyorlar. Haram olsun, zehir zıkkım olsun. (CHP
sıralarından alkışlar) Bu kadar mı yahu? Bu kadar mı? Saygıdeğer
milletvekilleri, günü geldiğinde bu vatandaş bunların hesabını soracak ve
bunları Türkiye sizin önünüze koyacaktır, buna emin olun.
Saygıdeğer
milletvekilleri, bu KHK’yle ilgili söyleyeceğim ikinci bir husus da şudur: Bu
OHAL’in niye var olduğunu doğrusu sorguluyoruz değil mi? Niye bu OHAL’i
çıkardılar? OHAL bugünlerde Türkiye'nin gündeminde niye bu kadar tartışılır
hâle geldi? Şimdi size anlatayım, 80 milyon da bir dinlesin.
Benim
o 80 milyon gariban, yoksul vatandaşım var ya… 78’i hariç, 78’i hariç. Şimdi, o
80 milyondan 78’i çıkın, geri kalan diğerlerinin hesabına bakalım. Elektrik
parası ödüyor, su parası ödüyor, çocuğuna okul harçlığı koyamıyor, çocuk okula
giderken ayağında çizmesi yok, pantolonu delik, yoksul, sefil, aç; o
çocuklardan, onların aşından, ekmeğinden kısıyor bizim annelerimiz, getiriyor,
vergi veriyor, elektrik parası ödüyor, su parası ödüyor, gaz parası ödüyor,
vergi dairesi yakasında, her yere ödüyor, ödüyor, ödüyor, ödüyor. Ödedikleri ne
oluyor? Toplanıyor devletin bütçesinde. Sonra? Bir tek yandaş firma, o 78’den
bir tanesi, o bir tek yandaş firma on beş yılda bu iktidarınızın ulufesinden
tam 200 milyar dolarlık 26 tane ihale alıyor. Evet, yanlış duymadınız, 200
milyar dolar. Bir tek firmaya 200 milyar dolarlık ihale veriyorsunuz, 26 ihale
veriyorsunuz ve 80 milyon o 26 ihalenin 200 milyar dolarlık parasını ödemek
için aç ve sersefil geziyorlar. 
Onları
kandırmak için 78’in bir diğerine de para yağdırıyorsunuz, “Sen de
televizyonlara pompala sürekli ‘Bizim reisimiz Türkiye için neler yapıyor;
düşmanlar Türkiye'ye saldırıyor, bakın, düşmanların saldırılarına karşı nasıl
cansiparane davranıyor.’ diye onlara anlat, onun propagandasını, algısını yap.”
diyorsunuz. Ama biz de diyoruz ki: Bu ülke Harran’ı, GAP’ı niye ekemiyor; niye
buğday ekmiyor da buğday ithalatı 5 milyon tona çıkıyor; niye Türkiye pamuk
ithalatına 1,3 milyar dolar para ödüyor; niye SEKA fabrikalarını kapattılar da
3,5 milyar dolar yıllık kâğıt ithalatı yapılıyor? 
Niye
KHK’nin var olduğunu anlıyor musunuz? KHK’ler olduğu için Türkiye maalesef bu
ağır düzenin içerisinde devam ediyor. Şimdi, bu KHK’nin içerisinde öyle
düzenlemeler var ki gerçekten insan okuyunca… Vicdan sahibi, 18 yaşını
doldurmuş, akli melekeleri yerinde olan hiç kimse bu KHK’lerin arkasında
duramaz, durmamalı. Yazık! 80 milyon, yüzde 99’u “Müslümanız.” diye geçinen
insanlar. Bu KHK’lerde ne hak var ne adalet var ne vicdan var ne de bu ülkenin
emeği var. 
Söyleyelim:
TRT’nin Genel Müdürü… TRT Yönetim Kurulu karar alıyor, sizin atadığınız TRT’nin
Yönetim Kurulu karar alıyor: “Sayın TRT Genel Müdürü, TRT’nin 7 bin personeli
var. 3 tane, 5 tane personel çalıştıran şirketlerden hizmet alıyorsunuz. Bu
şirketler TRT’yi soyuyorlar. Bizim Yönetim Kurulu olarak buna artık vicdanımız
elvermiyor, buna bir son verin.” Ama TRT’nin yönetimi bu emri vermesine rağmen
Genel Müdürün umurunda değil. TRT’yi erken kalkan soymaya devam ediyor. 
Başkasını
anlatayım size isterseniz, TRT’den sıkıldınız mı? Anlatacak kurum sayısı devam
ediyor. Mesela, size bir Karayolları hikâyesi anlatayım mı? Karayollarında
asfalt kaplama diye bütçeden pay alıyorlar “Aman, biz sıcak asfalt
kaplayacağız. Memleketin yollarını yapacağız.” diye pay alıyorlar. Sonra ne
oluyor, biliyor musunuz? Rakamı söyleyeyim, kaçamasınlar: Sayıştay diyor ki
“362 milyon 922 bin 410 lira.” Ne olmuş, biliyor musunuz? Temsil, ağırlama,
yeme içme -yandaşlara aktarmak için- danışmanlık hizmeti falan diye aktarılmış.
Demin benim için Sayın Başkan oraya yazılmış olan nottan dolayı söyledi ya hani
“Samsun Milletvekili” diye. Hemşehrim olmasından, Samsun’dan da gurur
duyuyorum. Çok da emeğim olacak Samsun’a, şimdi de emek veriyorum. Samsun’daki
Karayolları Bölge Müdürlüğü ilgimi çekti. 100 milyon lira, neye harcamış bunu,
nereye harcamış, ne olmuş bu 100 milyon lira, hangi danışmana ödemiş, neyin
danışmanlığını almış? Devletin binlerce, on binlerce bürokratı var; bütün
bunlar bilmiyorlar, yandaş bir firma biliyor. Yazıklar olsun! Yazıklar olsun! 
Sizin
vicdanınızın sızladığını ben fark ediyorum. Saygıdeğer milletvekilleri, AK
PARTİ’nin milletvekilleri; vicdanınızın sızladığına ben eminim, biliyorum.
Lütfen “Artık yeter!” deyin buna. Ben söylüyorum, OHAL’in niye var olduğunu
beraberce isterseniz konuşalım Sayın Bostancı. OHAL niye var? İşte bunları
konuşamayalım, konuşmayalım diye var. 
İstanbul’da
6 tane metro ihalesi verdiniz, günlerce mücadele etti Cumhuriyet Halk Partisi,
bize söylemediğiniz kalmadı; 6 metroyu iptal ettiniz. Cumhuriyet Halk Partisi
sayesinde 1,3 milyar lira vatandaşın cebinde kaldı, İstanbul Büyükşehir
Belediyesinin cebinde kaldı. Niye çıkıp da “Evet, Cumhuriyet Halk Partisi doğru
muhalefet yaptı. Helal olsun Cumhuriyet Halk Partisine, kutluyoruz. Biz de
gereğini yaptık.” deme gereği duymadınız? İstiyorsunuz ya, hani “olumlu
muhalefet” diyorsunuz; daha ne söyleyelim size?
Anlatmaya
devam edeyim isterseniz, günlerce anlatsam bitmez OHAL’in niye var olduğunu.
Anlatalım. Mesela şu uçaklar konusu var ya, şu FETÖ’den el konulan uçaklar
konusu; o uçaklara el konulduktan sonra paraya çevirmediniz, bakanlarınızın
altına koydunuz ya; onların bedellerini kim ödüyor? Onlar uçaklara binerken,
vatandaş dolmuşa binecek parayı bulamazken bedellerini kim ödüyor, biliyor
musunuz? Gene o gariban vatandaşlar ödüyor.
Velhasıl
hadisenin sonuna, finaline gelelim: O hâlde bu hâl, hâl değildir / Sabrımız da
emin olun ki sonsuz değildir / OHAL’in hesabı da unutulmayacak, unutulacak
hesaplardan değildir / OHAL’de memlekette büyük bir soygun var / O hâlde OHAL
bunun için var.
Hepinizi
saygıyla sevgiyle selamlıyorum.
Çok
çok teşekkür ediyorum, çok sağ olunuz. (CHP sıralarından alkışlar)
BAŞKAN
– Teşekkür ederim Sayın Pekşen.
V.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Yaşar
Tüzün’ün, Trabzon Milletvekili Haluk Pekşen’i parti meclisi üyeliğine seçilmesi
nedeniyle tebrik ettiğine ilişkin konuşması
BAŞKAN
- Sayın Pekşen, pazar günü de partinizin parti meclisi üyeliğine seçildiniz.
Dolayısıyla, tüm Türkiye'nin ve Karadeniz’in milletvekili olduğunuzu ifade
ettiniz. Tebrik ediyorum, hayırlı olsun bu arada.
HALUK
PEKŞEN (Trabzon) – Sağ olun.
BAŞKAN
- Sayın milletvekilleri…
SAĞLIK
BAKANI AHMET DEMİRCAN (Samsun) – Sağlıkla ilgili yerimden bir söz istiyorum.
BAŞKAN
– Buyurun Sayın Bakan.
IV.- AÇIKLAMALAR (Devam)
38.- Sağlık Bakanı Ahmet Demircan’ın,
Trabzon Milletvekili Haluk Pekşen’in görüşülmekte olan 670 sayılı Kanun
Hükmünde Kararname’nin tümü üzerinde CHP Grubu adına yaptığı konuşmasındaki
bazı ifadelerine ilişkin açıklaması
SAĞLIK
BAKANI AHMET DEMİRCAN (Samsun) – Sayın Başkan, teşekkür ediyorum.
Değerli
milletvekili arkadaşlar, Sayın Pekşen az önce yaptığı konuşmada sanıyorum
kanser ilaçları ile kan ürünlerini karıştırdı. Evet, kanser ilaçları elbette ki
pek çok kimyasaldan da yapılıyor, biyoteknolojiyle de üretiliyor, insan
kanından ise kan ürünleri diye zikrettiğimiz faktör VIII (8), faktör X (10)
gibi ilaçlar üretiliyor, plazma üretiliyor. Bu konuya da Türkiye yatırımını
yaptı, ihale yapıldı, bu işi yapacak olan firmalar faaliyete geçti. Gönül ister
ki kanser konusunda da kanser ilaçları konusunda da Türkiye dışa bağımlı
olmasın. Türkiye ilaç sanayisinde gerçekten güzel yerde şu anda. Kutu bazında,
tükettiğimiz 100 kutunun yani ilacın 72’sini Türkiye olarak üretiyoruz. Öbür
taraftan, fiyat bazında bu şimdilerde yüzde 50-yüzde 50 noktasına geldi çünkü
bazı ithal ilaçlar yeni patentli ilaç olduğu için fiyatları yüksek oluyor.
Türkiye ne zaman ilaç üretir, patenti de kendi alırsa o zaman ilaç ihracatı da
yapabilecek noktada… Şu anda ihracat da yapıyor Türkiye, kendi ilaç ihtiyacının
da önemli bir kısmını karşılıyor. Bunları paylaşayım dedim.
Teşekkür
ediyorum arkadaşlar.
HALUK
PEKŞEN (Trabzon) – Sayın Başkan…
BAŞKAN
– Buyurun Sayın Pekşen.
HALUK
PEKŞEN (Trabzon) – Sayın Bakanın bilgilendirilmesiyle ilgili bir iki konuyu
açıklamak isterim efendim.
BAŞKAN
– Buyurun.
Yerinizden
bir dakika süre vereyim.
39.- Trabzon Milletvekili Haluk Pekşen’in,
Sağlık Bakanı Ahmet Demircan’ın yaptığı açıklamasındaki bazı ifadelerine
ilişkin açıklaması
HALUK
PEKŞEN (Trabzon) – Sayın Bakanım, çok çok teşekkür ediyorum.
Sizin
siyaset yapma nezaketinizi her zaman büyük bir takdirle izledim. Onun için de
söylediklerinizi önemsiyorum ama bir iki hususu hatırlatmakta yarar görüyorum:
Sayın Bakanım, şu anda Türkiye’de yürürlükte olan kan yasasını hazırlayan
müellifim ben. Bu konuda da az önce bahsettiğim kanser, kanser ilaçları
konusunda da bir hukukçudan daha fazla birikime, bilgiye sahip olduğumu
hatırlatmak isterim.
Ayrıca,
Türk Kızılayı Derneği hukuk müşavirliği yaptım, o dönem içerisinde de bu proje
içerisinde çok uzun dönem çalıştım. Bunun yapılabilir bir proje olmasını
engelleyen çok ciddi uluslararası bir güç var, kamuoyu bu konuya sahip çıkmalı.
Sizi anlıyorum, biz kanser ilaçları üretebilecek ekonomiye de güce de sahip bir
ülkeyiz. Burada Sağlık Bakanlığının yeterli kararlılık göstermesi gerekiyor.
Sizin o kararlılığı gösterecek bir siyaset adamı olduğunuza inanıyorum. Size
güveniyorum, bunun gereğini yapacağınızı da umut ediyorum Sayın Bakanım.
Çok
teşekkür ederim.
BAŞKAN
– Teşekkür ediyorum Sayın Pekşen.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 670 Sayılı Olağanüstü Hal Kapsamında
Alınması Gereken Tedbirler Hakkında Kanun Hükmünde Kararname (1/755) ve
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi’nin (S. Sayısı: 420) (Devam)
BAŞKAN
- Şimdi, Milliyetçi Hareket Partisi Grubu adına Osmaniye Milletvekilimiz Sayın
Ruhi Ersoy. (MHP sıralarından alkışlar)
Sayın
Ersoy, süreniz on dakika.
Buyurun.
MHP
GRUBU ADINA RUHİ ERSOY (Osmaniye) – Teşekkür ediyorum Sayın Başkan.
Öncelikle,
eğitim öğretim yılının ikinci dönemi bu hafta itibarıyla başladı. Ortaöğretim,
lise ve üniversite eğitimi olmak üzere eğitim hayatının sağlıklı bir şekilde
tamamlanması ve sürdürülebilmesi konusunda iyi dileklerimi ifade ederek
sözlerime başlamak istiyorum. Neden buradan başladığımı da ifade etmek
gerekirse biz, millî ferasetin millî eğitimle birleşmesi, millî eğitimin de
millî teknolojiyle, millî siyasetle harmanlanarak uygulanmasının memlekette çok
önemli sonuçlar vereceğine yürekten inanıyoruz. Bizim temel problemimiz
yabancılaşmayla ilgili, aydın yabancılaşmasıyla ilgili; aydınların toplumuna
uzaklaşmasıyla ilgili hep dertli olmuşuzdur. Bu topraklarda neşet eden
entelijansiya ne hikmetse kendi gerçeklerine yabancılaşarak kendini ifade
edebilmiştir. Ortalama bir Anadolu evladı olarak çıkan, farklı akımlardan
etkilenerek evrenselleşme yoluna girenler, yerli olmadan, millî olmadan
evrenselleşmeye doğru birtakım hayal kuranların, zeminleri olmadan hiçbir yere
gidemeyeceği gerçeğini vurgulamak gerektiğini ifade ederek millî eğitimden
bahsetmek istedik. 
İlim
ile irfanın birleşmesi, millî feraset ile millî eğitimin birleşmesi
anlamındadır. İşte, sezgisel olarak feraset sahibi bir Anadolu kadınının, Yörük
ananın kendi kıl çadırından çıkarak, Afrin’e terörle mücadeleye, teröristle
mücadeleye giden o yiğitlerimize karşı “Yavrum, elimden gelen budur.” diyerek
kurban kesip kurban kanını onların alınlarına sürerek “Akan kurban kanları
olsun.” demesi bir millî ferasetti, “Gelişinizde çifte kurbanlar keseceğim
yavrularım.” demesi bir millî ferasetti, “Elimden bunlar geliyor yavrum, dua
ediyorum.” demesi bir millî ferasetti ama bu millî ferasetten nasiplenmeden
entelijansiya adına “Savaşa hayır.” söylemleriyle terörle mücadeleyi bir
şekliyle sulandırmak isteyenler, savaş ile terörü, terörle mücadele ile savaşı
birbirine karıştıranlar bu memlekette ciddi tartışmalara sebebiyet vermiştir. O
sebepten dolayı, bizim, ilim ile irfanı bir arada, bu memleketin hikâyesine ve
bu tarihin müktesebatına uygun bir gelecek arayışına doğru yönlendirmemiz
lazım. Zira “Gelecekle ilgili bir vizyonunuz, ufkunuz yoksa tarih sadece
mazinin hatıratları üzerine meraklıların koleksiyonlarından ibaret olur ama
geleceğe dair bir vizyon ortaya koyuyorsanız tarih canlı bir laboratuvar ve
sizin için bir sıçrama tahtası olur.” diyor düşünürler. Bu kapsamda, biz de
millî kültürü, tarih karşısındaki tutum ve davranışlara gösterilen normların
toplamı üzerinde değerlendiriyoruz. “Milletler sahnesinde verilen mücadelede,
Türk milletinin yaşanmış olaylara karşı kendi refleksiyle ortaya koyduğu hâl ve
tavırlarının toplamı tarihi oluşturursa bu oluşan tarih karşısında tutum ve
davranışların eylemleri de millî kültürü oluşturur.” diyor Erol Güngör. İşte
biz, ilim ile irfanın, millî feraset ile millî eğitimin, tarih ile hâlin
birleşip geleceği oluşturmasının gerekliliğini ifade ediyoruz. İşte böyle bir
bütünlük içerisinde bakıldığında, Türk askerinin Afrin’de ne için bulunduğu çok
daha iyi algılanır. 
Bugün
grup konuşmasında Genel Başkanımızın ifade etmiş olduğu gibi, “Gerekirse millet
için, devlet için canımızı feda etmek için bir bozkurt gibi biz de o memlekete
girer, oralarda Türk milletinin bekası için mücadelemizi veririz.”
kararlılığıyla sözüm ona Türklüğü sulandırmak, Türk askerinin mücadelesini
sulandırmak isteyenlere cevap vermiştir. 
Öte
yandan, bir yiğit çıkmıştır tankın üstüne. “Nereye gidiyorsun?” sorusuna
“Kızılelma.” demiştir. “Kızılelma neresidir?” denildiğinde de “Türk devleti
nereye ihtiyaç duyuyorsa orasıdır.” anlayışından hareketle bir mesaj vermiştir.
Millî ülküler, Yörük ananın ve o tankın üstünde “Kızılelma” diyen Mehmetçik’in
ifadeleriyle toplumda yeniden canlanmıştır. İşte bu duygunun akılla, bilimle
taçlandırılmasıyla millî ülküler emin adımlarla hedefine gidecektir. 
Unutmayalım
ki birileri daha çok yakın bir zamanda o tankları milletinin üzerine sürmüştü,
o uçaklarla terörist yuvalarını değil, Meclis binasını bombalamaya kalkmıştı.
İşte siz millî feraset ve millî ülkü ile Kızılelma’yı bu memleketin her
alanında eğitim programı olarak okutamazsanız, bunlar her zaman başımıza
yeniden gelebilme ihtimaline sahiptir. 
Her
bir partinin kendisine göre siyasal programları vardır, bu farklılıkların
birlikteliğiyle bizler değerliyiz ve anlamlıyız ama bu farklılıkların
birlikteliğinin ortak bir zemini vardır, bu zeminin adı da Türkiye’dir, bu
milletin adı da Türk milletidir. Türk milletinin temelini teşkil eden atamız
Bilge Kağan’ın Yenisey ve Orhun Anıtları’ndaki millet telakkisinin özetiyle
bugün Sayın Genel Başkanımız grup konuşmalarına başladı; bu, çok önemliydi.
Mete Han’ın “Yay çeken tüm kavimleri kendi çadırım altında topladım.” sözü ile
Türkiye Cumhuriyeti devleti Anayasası’nda vatandaşlık hukukuyla Türkiye
Cumhuriyeti’ne bağlı olan her bir ferdin “Türk milleti” olarak tarif edilmesini
aynı ülkü olarak görüyoruz biz. Farklılıkların birlikteliği ile kültürel
çeşitliliklerin ortak bir paydada buluşarak ortak bir ruhu oluşturabilmesi
millî ferasetin ve millî ülkünün yoludur. O sebeple, bir arada yaşayabilmenin
temel çıkış noktasının bu kavramlar üzerinden yol yürümek olduğu gerçeğini her
şartta, her zeminde ifade etmeyi Milliyetçi Hareket Partisi bir görev kabul
etmektedir. 
Bugüne
kadar terör örgütlerinin faaliyetlerini ve katliamlarını bir sağlık sorunu
olarak göremeyenler, 15 Ağustos 1984 günü saat tam 21.30’da bir anda
Türkiye’nin pek çok yerinde eylem koyarak kanlar akıtanlara karşı “Bu bir
sağlık sorunudur.” diyemeyenler, bunun haricinde, Necmettin öğretmenin,
Aybükelerin şehadetleri karşısında sessiz kalanlar, memleketin bugün “savaşa
karşı hayır”lığını bir insani mesele ve çevre sorunu ve sağlık sorunu olarak
görenler tekrar tekrar başını iki elinin arasına alıp düşünmek durumunda
arkadaşlar. 
Biz
burada toplumun gerilmesi ve kutuplaşması taraftarı değiliz. Milliyetçi Hareket
Partisi hiçbir zaman bir siyasal partinin tamamını hedef tahtasına almaz; bu
memlekette sağduyu sahibi, Türk askerinin Afrin’de varlığını, Kato Dağı’nda
PKK’yla olan mücadelesini ve insanın insanca bir yaşam için mücadelesini
alkışlayan, yürek tutan yüzde 90-98’e varan oranda Türk askerinin sınır ötesi
operasyonunu, terörle mücadelesini destekleyen her bir vatandaşımızın değişik
siyasi partilerden olduğunun farkındadır. Milliyetçi Hareket Partisi, bu
farkındalığa saygı duyarak her bir siyasi partinin üst yöneticilerinin de onlara
oy veren vatandaşlarının tercih ve tavırlarına saygılı hareket etmesi
gerektiğini ifade ediyor. Bir partinin genel başkanının farklı, diğer tarafta
yardımcısının farklı, milletvekilinin farklı düşündüğü bir ortam Türk siyaseti
açısından da Türkiye’nin yürüttüğü devlet politikası açısından da toplumda
değişik tartışmalara sebebiyet verebiliyor. 
O
sebeple bugün az önce, bizden önce konuşan Cumhuriyet Halk Partili sayın
milletvekilimizin ifade etmiş olduğu “Biz Türkiye’nin milletvekili olmaktan
şeref duyarız.” meselesi ve her bir mesele konusunda birbirinden farklı
düşünsek de birbirimize nezaket ve zarafet üslubuyla hitabımızın yeniden
yeniden gündeme gelmesi ve bu konularda başka bir Türkiye’nin olmadığı
gerçeğinden hareket eden bir olgunlukla, vakur duruşla siyaset yapma
günlerinden geçtiğimizi hatırlamamız gerekiyor. 
Bizlerin
-hepimizin unutmaması gereken bir gerçek- henüz daha 6 yaşını bitirmiş, 7
yaşındayken okul bahçelerinde yağmur altında “Varlığım, Türk varlığına armağan
olsun. Ne mutlu Türk’üm diyene!” diyerek yetişmiş bir neslin çocukları
olduğumuzu unutmaması lazım. İşte bu gençlik, yetişen bu nesil, Türkiye’nin
yeniden doğru bir rotaya doğru evrilmesi sürecinde emin adımlarla vazifesini
yerine getirecek. Bunun millî ülkü olarak ortaya konulmasının da toplumun büyük
bir çoğunluğu tarafından kabul gördüğünü hissetmek, görmek ayrı bir
memnuniyettir. O sebeple, mücadele veren tüm vatan evlatlarına buradan
saygılarımızı gönderiyoruz. Şehadete uğurladığımız askerlerimizi,
Mehmetçiklerimizi rahmetle anıyor, gazilerimize şifa diliyoruz. Milletimizin
birliğinin daim olmasını, devletimizin sonsuz olmasını ifade ediyoruz.
Genel
Kurulu saygıyla selamlıyoruz efendim. (MHP sıralarından alkışlar) 
BAŞKAN
– Teşekkür ederim Sayın Ersoy.
Sayın
milletvekilleri, kanun hükmünde kararnamenin tümü üzerindeki görüşmeler
tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Şimdi
birinci bölümün görüşmelerine başlıyoruz.
Birinci
bölüm 1 ila 9’uncu maddeleri kapsamaktadır.
Birinci
bölüm üzerinde söz isteyen var mı? Bulunmamaktadır.
Birinci
bölüm üzerindeki görüşmeler tamamlanmıştır.
Şimdi
birinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım.
Madde
üzerinde önerge yok.
1’inci
maddeyi oylarınıza sunuyorum: Kabul edenler.. Kabul etmeyenler… Kabul
edilmiştir.
2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
3’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
4’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
5’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
6’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
7’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
8’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir.
Birinci
bölümde yer alan maddelerin oylamaları tamamlanmıştır. 
Şimdi
ikinci bölümün görüşmelerine başlıyoruz. 
İkinci
bölüm, 10’uncu maddenin (1)’inci fıkrası, (2)’nci fıkrası, (3)’üncü fıkrası,
(4)’üncü fıkrası, (5)’inci fıkrası, (6)’ncı fıkrası, (7)’nci fıkrası, (8)’inci
fıkrası, (9)’uncu fıkrası ve (10)’uncu fıkrası dâhil, 10 ile 12’nci maddeleri
kapsamaktadır. 
İkinci
bölüm üzerinde söz isteyen olmadığına göre ikinci bölüm üzerindeki görüşmeler
tamamlanmıştır. 
Şimdi
ikinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım. 
10’uncu
maddenin (1)’inci fıkrası üzerinde önerge yoktur. 
Oylarınıza
sunuyorum: Kabul edenler... Kabul etmeyenler... 10’uncu maddenin (1)’inci
fıkrası kabul edilmiştir. 
10’uncu
maddenin (2)’nci fıkrasını oylarınıza sunuyorum: Kabul edenler… Kabul
etmeyenler… 10’uncu maddenin (2)’nci fıkrası kabul edilmiştir. 
10’uncu
maddenin (3)’üncü fıkrasını oylarınıza sunuyorum: Kabul edenler… Kabul
etmeyenler… 10’uncu maddenin (3)’üncü fıkrası kabul edilmiştir. 
10’uncu
maddenin (4)’üncü fıkrasını oylarınıza sunuyorum: Kabul edenler… Kabul
etmeyenler… 10’uncu maddenin (4)’üncü fıkrası kabul edilmiştir.
10’uncu
maddenin (5)’inci fıkrasını oylarınıza sunuyorum: Kabul edenler... Kabul
etmeyenler... 10’uncu maddenin (5)’inci fıkrası kabul edilmiştir. 
10’uncu
maddenin (6)’ncı fıkrasını oylarınıza sunuyorum: Kabul edenler... Kabul
etmeyenler... 10’uncu maddenin (6)’ncı fıkrası kabul edilmiştir. 
10’uncu
maddenin (7)’nci fıkrasını oylarınıza sunuyorum: Kabul edenler... Kabul
etmeyenler... 10’uncu maddenin (7)’nci fıkrası kabul edilmiştir. 
10’uncu
maddenin (8)’inci fıkrasını oylarınıza sunuyorum: Kabul edenler... Kabul
etmeyenler... 10’uncu maddenin (8)’inci fıkrası kabul edilmiştir. 
10’uncu
maddenin (9)’uncu fıkrasını oylarınıza sunuyorum: Kabul edenler... Kabul
etmeyenler... 10’uncu maddenin (9)’uncu fıkrası kabul edilmiştir. 
10’uncu
maddenin (10)’uncu fıkrasını oylarınıza sunuyorum: Kabul edenler... Kabul
etmeyenler... 10’uncu maddenin (10)’uncu fıkrası kabul edilmiştir. 
11’inci
maddeyi oylarınıza sunuyorum: Kabul edenler... Kabul etmeyenler... Madde 11
kabul edilmiştir.
12’nci
maddeyi oylarınıza sunuyorum: Kabul edenler... Kabul etmeyenler... 12’nci madde
kabul edilmiştir.
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Sayın Başkanım, redaksiyon
talebimiz var.
BAŞKAN
– Komisyonun redaksiyon talebi vardır.
Buyurun.
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Görüşülmekte olan 420 sıra
sayılı Olağanüstü Hal Kapsamında Alınması Gereken Tedbirler Hakkında Kanun
Hükmünde Kararname, Genel Kurulda kabul edilen değişiklik önergeleriyle
birlikte kanunlaşacağından, düzenlemenin adının “Olağanüstü Hal Kapsamında
Alınması Gereken Tedbirler Hakkında Kanun Hükmünde Kararnamenin Değiştirilerek
Kabul Edilmesine Dair Kanun” şeklinde değiştirilmesine, ayrıca metinde geçen ve
görüştüğümüz kanun hükmünde kararnameye atıfta bulunan “kanun hükmünde
kararname” ibarelerinin “kanun” olarak değiştirilmesine yönelik redaksiyon
talebimiz vardır.
BAŞKAN
– Teşekkür ederiz Sayın Başkan.
Talebiniz
kayıtlara geçmiştir, redaksiyon işlemi kanun yazımı sırasında Başkanlığımızca
gerçekleştirilecektir.
Sayın
milletvekilleri, ikinci bölümde yer alan maddelerin oylamaları tamamlanmıştır.
Sayın
milletvekilleri, kanun hükmünde kararnamenin tümünün oylaması açık oylamaya
tabidir. 
İç
Tüzük’ün 145’inci maddesinin ikinci fıkrasında “Başkanın gerekli görmesi
halinde açık oylama oturumun sonuna veya haftanın belli bir gününe
bırakılabilir.” denilmektedir. 
Bu
hüküm çerçevesinde, oturumu yöneten Başkan olarak tasarının tümünün açık
oylaması 8 Şubat 2018 Perşembe gününe bırakılmıştır. Belirtilen gündeki
birleşimde gündemin “Oylaması Yapılacak İşler” kısmında tasarının tümünün açık
oylaması yapılacaktır.
Bilgilerinize
sunulur. 
2’nci
sırada yer alan 672 sayılı Olağanüstü Hal Kapsamında Kamu Personeline İlişkin
Alınan Tedbirlere Dair Kanun Hükmünde Kararname (1/758) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin görüşmelerine başlayacağız.
2.- 672 Sayılı Olağanüstü Hal Kapsamında
Kamu Personeline İlişkin Alınan Tedbirlere Dair Kanun Hükmünde Kararname
(1/758) ile İçtüzük’ün 128’inci Maddesine Göre Doğrudan Gündeme Alınmasına
İlişkin Türkiye Büyük Millet Meclisi Başkanlığı Tezkeresi (S. Sayısı: 423) (X)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 423 sıra sayısıyla bastırılıp dağıtılmıştır. 
Kanun
hükmünde kararnamenin tümü üzerinde söz isteyen grupları söylüyorum: Cumhuriyet
Halk Partisi Grubu adına Gaye Usluer, Eskişehir Milletvekilimiz; Milliyetçi
Hareket Partisi Grubu adına Arzu Erdem, İstanbul Milletvekilimiz. 
Şimdi,
ilk söz, Cumhuriyet Halk Partisi Grubu adına Eskişehir Milletvekilimiz Sayın
Gaye Usluer’e aittir. 
Buyurun
efendim. (CHP sıralarından alkışlar)
Sayın
Usluer, süreniz on dakika.
CHP
GRUBU ADINA GAYE USLUER (Eskişehir) – Sayın Başkan, değerli milletvekilleri;
hepinizi saygıyla selamlıyorum.
Geçtiğimiz
haftadan beri bu yüce Meclis çatısı altında KHK’leri konuşuyoruz. Aslında, bu
konuştuklarımız cumhuriyet tarihinin utanç merdivenleri, bir bir çıkıyorsunuz
bu KHK’lerle o kara utanç merdivenlerini. Ben, şimdi, sizlere 672 sayılı kara
merdiveni anlatacağım. Hani, FETÖ’yle ilişkisi olmayan, barış bildirisine imza
attıkları için ihraç ettiğiniz akademisyenlerin çoğunlukla olduğu KHK. Hani,
Millî Eğitim Bakanlığının içini FETÖ’yle doldurduğunuzun ilanı olan ihraçların
olduğu KHK. 
Bakın
arkadaşlar, OHAL KHK’leri yürütmeyi yasama organına göre öne çıkaran anayasal
düzenlemelerdir. Dikkatinizi çekiyorum, KHK’ler anayasal düzenlemelerdir yani
KHK’ler hukuki süreçlerdir, keyfî değildir. Belki de her şeyden evvel şunu
sormak gerek: Bu duruma nasıl geldik? Eğer din siyasete alet edilmeseydi, eğer
kamu hizmetine alınmada “Görevin gerektirdiği niteliklerden başka hiçbir ayırım
gözetilemez.” ilkesi göz ardı edilmeseydi, eğer bir dinsel cemaat, önce seçim
yoluyla belirlenen bir siyasal partiyle birlikte yönetim olanağına sahip olup
daha sonra onu iktidardan uzaklaştırmak için silahlı örgütlenme gücüne
erişebilir miydi? Haksızsam söyleyin lütfen. 
672
sayılı Kanun Hükmünde Kararname’nin ironik bir yanı var, bu KHK 1 Eylülde ilan
edildi. 1 Eylül Dünya Barış Günü. Cümle içinde “barış” kelimesini kullandım,
umarım kimsenin zoruna gitmemiştir. Malum, malum, son günlerde “barış” diyen
herkese bir terörist yakıştırması yapılıyor. Tarihlere olan takıntınızı
biliyorduk ama 1 Eylül KHK’si bu takıntının artık patolojik bir duruma
dönüştüğünün de göstergesi. Ne yazık ki bu patoloji artık çözümlenemez durumda.

Bakın,
Atatürk diyor ki: “Beni Türk hekimlerine emanet edin.” Peki, siz ne yapıyorsunuz?
Türk Tabipleri Birliği Merkez Konseyi üyelerini, yöneticilerini, meslek
yeminlerinin ve insanlık bilincinin gereği yaptıkları açıklama nedeniyle, gece
yarısı, sabaha karşı evlerine baskın yaparak gözaltına alıyorsunuz. Barış
istemek artık birilerini o kadar huzursuz ediyor ki her KHK’de bir barış
imzacısı olmazsa sanki o KHK yayınlanamayacak. “‘Barış’ diyenlere bu düşmanlık
niye?” diye durup düşünüyorum. Ama inanın, benim yaşam birikimim, yaşamda
edindiklerim bunu ne algılamama yeterli ne de kavramama. Kafanızı kaldırıp
nereye çıktığınıza bakın arkadaşlar. Karanlığa dayanan bu KHK merdiveni
hepimizi ama hepimizi, ülkemizi uçurumun ta kenarına çıkartacak. 
Bakın,
size bir konuşmadan alıntı yapacağım, 22 Şubat 2017, böyle diyor söyleyen:
“Kurunun yanında yaş da yanıyor olabilir. Böyle yürüyemeyeceğini gördük. Yeni
bir karar aldık. OHAL Denetleme Kurulu kurduk, birkaç haftaya uygulamaya
konulacak. Hatalı işlem olabilir. Önümüze gelen binlerce listeyi kontrol edip
doğru yanlış yapıldığını bilemeyiz. Ancak bunlar olduktan sonra haberlerde
çıkıyor, ondan sonra haberimiz oluyor.” Değerli arkadaşlar, bu sözler kime ait
biliyor musunuz? Başbakan Binali Yıldırım’a ait. Soruyorum o zaman ben de: Bir
sayfalık KHK’lerdeki ekli listeler, sayfalarca olan ekli listeler kimin
tarafından hazırlanıyor? 
Değerli
arkadaşlar, biz bunları OHAL’in ilk gününden beri söylüyoruz. Ama o zaman
bizleri FETÖ’yü savunmakla suçlamıştınız, sonra ne olduysa bilmiyorum, birtakım
ihraçları iade etmeye başladınız. Günahsız insanları tabii ki iade edeceksiniz
ancak kimi hangi kritere göre suçladığınız belli olmadığı gibi, kimin neye göre
iade edildiği de belli değil. Çünkü sadece ve sadece muhalif kimliği yüzünden
kamu görevinden uzaklaştırılan binlerce kişiye yargı yolu kapatıldığı gibi,
vitrin süsü olan OHAL Komisyonundan aylardır sonuç alınamamakta. İnsanların
hakkını arayacağı, en azından kendini savunacağı hiçbir merci bulunmazken hangi
referanslarla iade işlemlerini gerçekleştirdiğinizi bilmiyoruz. Madem adalet
yerini bulacak, neden kararlarınızın gerekçesi soruşturma sonuçları
yayınlanmıyor, gizli tutuluyor? Halkı OHAL’le yönetmek adı “cumhuriyet” olan
rejimlerin değil, adı “faşizm” olan rejimlerin işidir. Ülkenin ortak aklı
saraylarda hazırlanan KHK’ler değildir, ülkenin ortak aklı her ne kadar
dinlemeseniz de Mecliste çıkartılan yasalardır. (CHP sıralarından alkışlar)
On
binlerin ihraç edildiği bu KHK’de Millî Eğitim Bakanlığından 28.163, Sağlık
Bakanlığı ve bağlı kuruluşlardan 2.018, üniversitelerden 2.346 olmak üzere pek
çok kamu kurum ve kuruluşundan 42 binin üzerinde insan, dikkat edin, insan
ihraç edildi. Rakamları söylemek çok kolay tabii, bakın bu 42 bin kişinin
ailesi var, çoluğu var, çocuğu var; onları itibarsızlaştırdınız, onları açlığa
mahkûm ettiniz. Ancak bunları söylerken bir yandan vicdanlarınıza seslenmek
istiyorum ama bunun da çok iyi niyetli bir düşünce olduğunun farkındayım. 
KHK’lerden
geriye ne kalacak biliyor musunuz arkadaşlar? Kendi vatandaşını sürekli
terörist, hain ilan eden, çamur medyasının yazdığı yalanlarla gerçekleri
gizleyebileceğini sanan KHK cumhuriyetinin iktidarı AKP’ye sesleniyorum: Bu
KHK’lerden geriye ne kalacak? Ne kalacağını sizlere konuşmamım sonunda
söyleyeceğim çünkü bilmek öncelikle sizin hakkınız. Ülkenin ortak aklı
saraylarda hazırlanan KHK’ler değil, Meclisten çıkartılan yasalardır. FETÖ’yle
mücadele, AKP iktidarının tek başına yapacağı iş değil, tam tersine AKP’lileri
de kapsayacak bir mücadeledir. Kendi halkı asgari ücrete avuç açarken rahatsız
olmayan Hükûmetin işi yoksulluğa isyan eden işçilerin grevini yasaklamak değil,
vergi cennetlerine para kaçırmayı yasaklamaktır. Atanamayan öğretmenlerin yüz
binleri bulduğu ülkemizde Millî Eğitim Bakanlığının işi muhalif akademisyenleri
susturmak değil, eğitimin kalitesini artırmaktır. 
Bu
kürsüden söylenenler aynı zamanda vicdanların sesi; bu kürsüden söylenenler
vatandaşın umudu, mağdurların sesi ve haklıların inadı. Biz gerçekler yalanları
alt edinceye kadar konuşmaya devam edeceğiz ve bilin ki tarih yaşananları
unutmayacak. Dün söylediğini bugün unutan, önceki gün destek verdiğini ise
bugün terörist ilan eden bir iktidar yolun sonuna gelmiş demektir. Halkın
adaletinden kaçış yoktur çünkü tarih unutmaz. 
KHK’lerden
geriye ne kalacak demiştim, değil mi? Hakkını yediğiniz yüz binlerce insan sizi
unutmayacak ama adaletsizliği kanun sayan KHK’leriniz elbette unutulacak. Aynı
hukuk bir gün sizi de yargılayacak. Terörle mücadele değil, iktidarı koruma
hırsınız olan OHAL rejimi elbette bitecek; suçsuz yere ihraç ettiğiniz
emekçilerin ise umudu hiç bitmeyecek. 
Son
olarak diyorum ki bu güzelim memleketi OHAL’le, KHK’lerle yönetmeye devam
edemezsiniz. Biz tek yürek olup “hak, hukuk, adalet” demeye devam edeceğiz. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Usluer. 
V.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Yaşar
Tüzün’ün, Eskişehir Milletvekili Gaye Usluer’i parti meclisi üyeliğine
seçilmesi nedeniyle tebrik ettiğine ilişkin konuşması
BAŞKAN
- Sayın Usluer, Sayın Pekşen’i tebrik etmiştik, sizi tebrik etmezsek olmaz.
Yeni görevinizi tebrik ederiz, hayırlı olsun, başarılar dileriz. 
GAYE
USLUER (Eskişehir) – Sağ olun, teşekkür ederim. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- 672 Sayılı Olağanüstü Hal Kapsamında
Kamu Personeline İlişkin Alınan Tedbirlere Dair Kanun Hükmünde Kararname
(1/758) ile İçtüzük’ün 128’inci Maddesine Göre Doğrudan Gündeme Alınmasına
İlişkin Türkiye Büyük Millet Meclisi Başkanlığı Tezkeresi (S. Sayısı: 423)
(Devam)
BAŞKAN
– Şimdi söz sırası Milliyetçi Hareket Partisi Grubu adına İstanbul
Milletvekilimiz Sayın Arzu Erdem’e aittir. 
Sayın
Erdem, buyurun. (MHP sıralarından alkışlar)
Süreniz
on dakika. 
MHP
GRUBU ADINA ARZU ERDEM (İstanbul) – Teşekkür ederim Sayın Başkan.
Kıymetli
milletvekilleri, 423 sayılı Kanun Hükmünde Kararname üzerine Milliyetçi Hareket
Partisi Grubu adına söz almış bulunmaktayım. Gazi Meclisi ve ekranları başında
bizleri izleyen aziz izleyicilerimizi saygıyla selamlıyorum. 
Değerli
milletvekilleri, Milliyetçi Hareket Partisi lideri Sayın Devlet Bahçeli
Beyefendi’nin Türkiye Büyük Millet Meclisi grup toplantısında, 16 Ocak 2018
tarihinde yapmış olduğu konuşmasının bir bölümüyle başlamak istiyorum
konuşmama: “Afrin’e bir şafak vakti girip terör koridorunun Akdeniz’le bağlantı
yollarını kesmek, teröristlere Türk milletinin demir yumruğunu ve hakikat dolu
müdahalesini göstermek helalihakkımızdır. Afrin temizlenmeli, Münbiç ve diğer
fitne kaynakları, adi terör kampları, terörist üreme alanları yerle bir
edilmelidir. Diyor ki Akif: ‘Medeniyet size çoktan beridir diş biliyor/ Evvela
parçalamak, sonra da yutmak diliyor.’ Yutmak isteyenin boğazına düğümlenir,
yemek isteyenin azı dişini sökeriz. Biz Türk milletiyiz. Korkak ve kaçak
yaşamaktansa kahramanca ve imanla ölümü tercih eder, sadece rükû ve secdede
eğiliriz. 
Türkiye
Cumhuriyeti Hükûmetinin meşru savunma ve beka mücadelesinde can pahasına
yanındayız. Devletin şanını lekeletmemeye kararlıyız. Yiğit askerimizin
duacısıyız. Allah gazamızı mübarek kılsın, Allah hainlerle mücadelede kerem ve
lütfunu üzerimizden eksik etmesin, ilahî yardımını bizlerden esirgemesin.
Akif’in deyişiyle haykırıyorum: ‘Doğduğumdan beridir aşığım istiklale/ Bana hiç
tasmalık etmiş değil altın lale.’” 
Evet,
Afrin’de mücadele eden kahramanlarımıza buradan dualarımızı tekrar göndermek
istiyorum. Yüreğimiz, dualarımız ve gerekirse bedenimizle birlikte yanlarında
olacağımızı da tekrar vurgulamak istiyorum. Şehadete kavuşmuş olan
kahramanlarımıza Allah’tan rahmet, kederli ailelerine sabır diliyorum. Yine,
gazilerimize ise uzun ömürler, sağlıklı ömürler ve şifalar diliyorum. Rabb’im o
bölgede yapılan mücadeleyi muzaffer eylesin. Haine karşı askerimizin başı her
daim dik olsun ve bozkurt işareti o bölgede eksik olmasın. 
Değerli
milletvekilleri, özellikle son iki yıla baktığımızda ülkemiz üzerinde dolaşan
kara bulutları hepimiz biliyoruz. Bilhassa içeriden yapılan saldırılar, birçok
terör örgütünün aynı anda ülkemizle mücadelesi ve bu mücadelede hain
saldırılarla özellikle ülkemizi acziyete uğratmaya çalışması hepimizde birlik
beraberlik ruhunun ne kadar önemli olduğunu, kenetlenmenin ne kadar önemli
olduğunu aslında tekrar harekete geçirmiştir. Türk milleti bilhassa 15 Temmuz
darbe girişimi gecesinden sonra, özellikle, var oluş ile yok oluş arasındaki
incecik çizgiyi hep birlikte yaşadıktan sonra el ele verip o gece büyük bir
demokrasi zaferi vermiştir. O gece Türk milleti haine meydan okumuştur ve o
meydan okuma o günden bugüne devam etmektedir. Bundan sonrası için de hem
emperyalist güçlere karşı hem sınır ötesinde yapılan harekâtla birlikte hem
ülke içerisinde 7/24 terörle mücadeleyle birlikte devam edecektir. Özellikle,
Türk milletinin boyunduruk altına girmeyeceğini, özellikle, o bölgede farklı
güdümlerle birtakım hareketlerin gerçekleşmeyeceğini Türk milleti orada askerî
harekâtıyla göstermiş oldu; Rabb’im güç ve kuvvet versin. 
Biz,
özellikle, Milliyetçi Hareket Partisi olarak o dönemden sonra, darbeden sonra,
siyasi kısır çekişmeleri bir kenara bıraktıktan sonra Türk milletine yüzümüzü
dönelim ve Türk milletinin geciktirilmiş sorunlarını çözelim diye gayret
içerisindeyiz. Bu sorunlarla ilgili, yine ben her kürsüye çıktığımda dile
getiriyorum, tekrar dile getirmek istiyorum. Özellikle, çıkan KHK’lerde zaman zaman
eksiklikler olabiliyor, aksaklıklar olabiliyor, bunlarla ilgili düzenlemelerin
bazen tekrar yapılması gerektiği yönünde de uyarılarımız mevcut. 
Taleplerin
başında… 20 bin öğretmen atamasına 5 bin ek atama açıklandı ancak 5 bin ek
atama yeterli midir? Değildir çünkü Millî Eğitim Bakanının bizatihi kendi
açıklaması, 100 bin öğretmen açığı var ülkemizde. Göz bebeğimiz çocuklarımızı
emanet ettiğimiz öğretmenlerimizin kendi branşlarına atanmış olmaları, kendi
branşlarında öğretmenlik yapmaları onların mutluluğu demektir. Çocuklarımızın
mutluluğunu sağlayacak öğretmenlerimizin mutluluğu ise kendi alanlarında
çalışmalarını sağlayarak olur. Onun için, bir planlamanın yapılması, hangi
alanda hangi öğretmenin istihdam edilmesi gerektiğine de sayı olarak karar verip
bu sayının mutlaka kadro şeklinde açıklanması gerekmektedir.
Burada,
ücretli öğretmenlerin özellikle talebi bulunmaktadır. Ücretli öğretmenlerle
ilgili net bir kadro açıklanmadı ama özellikle, son bir sene içerisinde ücretli
öğretmenlik yapmamış ise -kadroya geçmek için ara vermiş olabilir on yıl
ücretli öğretmenlik de yapmış olsa- bu öğretmenlerimizin kadroya geçişiyle
ilgili bir engel bulunmakta. Bu engelin aslında kaldırılması gerekir çünkü bir
düzenleme geldiyse ücretli öğretmenlerle ilgili tekrar son sene baz alınmamalı.
Bir de KPSS’ye girmiş olması şartı var son sene içerisinde. Bunu da önceden
bilmedikleri için, öğretmenler girmediği için, ücretli öğretmenler bundan
istifade edememektedirler. Bunun da üzerinde durmamızda fayda var.
Engelli
öğretmen adaylarımızla ilgili… Bir avuç engelli öğretmen adayımız var. Hepimiz,
özellikle engelli öğretmenlerimizle alakalı aynı hassasiyeti elbette ki ortaya
koyuyoruz ama iş, aslında işin çözümüne geldiği zaman, yeteri kadar elimizi
taşın altına koyuyor muyuz, ona bir bakmak gerekiyor çünkü engelli
öğretmenlerle ilgili bir düzenleme gelebilir ve tüm engelli öğretmenlerimizin
ataması yapılabilir. Bu anlamda, özellikle buradan, engelleri olup… Bana göre
hiç engel değil, engel aslında o kardeşlerimizi, öğretmenlerimizi
anlamayanlarda. Onların atanmasıyla ilgili, yüreğimizin kendileriyle bir
olduğunu da söylemek istiyorum.
Farklı
bölümler var. Bu bölümler aslında çok önemli bölümler. Emlak ve emlak yönetimi
mezunu kardeşlerimizin durumu… Bugün yine bir heyet olarak geldiler. Emlak ve
emlak yönetimi mezunu kardeşlerimizin alınması gereken alanlar var. Özellikle
-bu bölümlerin olduğu işte Maliye Bakanlığından tutun Millî Emlake kadar-
onlara mutlaka bir kadro açılması gerekmektedir.
Sağlık
Bakanlığı atama rakamını açıkladı ancak bunların dağılımıyla ilgili bir
açıklama gelmediği için ortada büyük bir kargaşa var, karmaşa var insanların
akıllarında. Bununla ilgili de mutlaka bir çalışma yapılması gerekmektedir.
Büro
yönetimi ve çağrı merkezi hizmetleri alımlarının birbirinden mutlaka ayrılması
gerekiyor, ayrı ayrı yapılması gerekiyor. İhtiyaç olduğu hâlde bir buçuk yıldır
yine alım yapılmamakta.
Anestezi
teknisyenliği ve teknikerliği bölümlerinden mezun olan gençlerimiz… Bu bölümler
aslında okullarda var, hâlâ bölümlerin varlığı devam ediyor, bu bölümlerden
mezun vermeye devam ediyoruz ve mezun vermeye devam etmemize rağmen, atanamayan
insanların yanına atanamayan ya da kadro alamayan insanlar sayıyla eklenmekte,
çoğalarak devam etmekte. 
Suriyeli
sığınmacı politikamıza baktığımızda, şu an ülkemizde 3,5 milyonun üzerinde; bunun
özellikle 500 bin civarı yeni doğan. Bunlarla ilgili eğitim öğretime ilave
edilmiş olan PICTES öğretmenleri var. Bu öğretmenlerimiz o çocukların
entegrasyonu noktasında bir çalışma yapmaktalar ancak ağustosta sürelerinin
biteceği yönünde bir açıklama yapıldı. Bunu eğer bitirirsek yarın o çocuklar
eğitimsiz bırakıldığı zaman, özellikle ileride kendi çocuklarımızın,
torunlarımızın başına bela olabilme ihtimalini göz önünde bulundurmamız
gerektiği için bu eğitim sürecinin devam etmesi gerektiğini mutlaka vurgulamak
istiyorum.
Şimdi,
özellikle balıkçılık teknolojisi mezunu kardeşlerimiz var. Üç etrafı denizlerle
çevrili bir ülkemiz var. Nadide güzelliklere sahip, çok fazla millî projenin
yapılabileceği bir ülkemiz olmasına rağmen bu kardeşlerimizle ilgili de bir
planlama yapılmadığı için, özellikle onların yine atanmaları noktasında veya
kadro verilmesi noktasında uzun zamandan beri süren bir eksiklik söz konusu,
bunun da mutlaka değerlendirilmesi gerekmektedir.
İçişleri
Bakanlığı 2018 yılında görevde yükselme sınavı yapmayı planlamaktadır. Bu sınav
genel olarak dört yılda bir yapılmaktaydı ve üç yıl şef olarak görev yapan
vatandaşımız düzenli olarak bu sınava girmekteydi. Ancak bu sene yapılmasıyla
2015 yılı sonunda şef olan yüzlerce vatandaşımız müdürlük sınavına en az üç yıl
şef olarak çalışma şartından dolayı giremeyecektir. Bu durum yüzlerce
vatandaşımızın mağduriyetine sebep olmaktadır. Bu tip sistemler ve
değişiklikler yapılırken aslında küçük hatalardan dolayı sistem tıkanmakta, bu
tıkanıklığı gidermek için baştan planlamanın doğru yapılması gerektiği üzerinde
de durmam gerekiyor. 
Aile
ve Sosyal Politikalar Bakanlığı bünyesinde kuruluşlarda çalışan sosyolog,
öğretmen, sosyal çalışmacı, psikolog, hemşire, usta öğretici ve başka alanlarda
çalışan ve yaklaşık 3 bin kişi olan bu meslek elemanları kadrolu meslek
elemanlarıyla aynı işi yapmaktalar ve aynı belgeler imzalanmaktadır. Ancak ek
ders karşılığı meslek elemanlığı yapmakta ve bunların resmî tatilleri bile
bulunmamaktadır. 
Onun
için bu alanların tamamında aslında önümüzde birçok sorun var bu şekilde ama on
dakika değil saatlerce konuşup bunların hepsini belki detaylı bir şekilde
önümüze serip tekrar bir değerlendirmemizde fayda var.
Genel
Kurulu saygılarımla selamlıyorum. (MHP sıralarından alkışlar)
BAŞKAN
– Teşekkür ederim Sayın Erdem. 
Sayın
milletvekilleri, gruplar adına konuşmalar tamamlanmıştır. 
Sayın
Tüm, sisteme girmişsiniz, buyurun efendim, nedir? 
MEHMET
TÜM (Balıkesir) – Maddeye yönelik söz istiyorum. 
BAŞKAN
– Buyurun. 
IV.- AÇIKLAMALAR (Devam)
40.- Balıkesir Milletvekili Mehmet Tüm’ün,
yeni torba yasa tasarısına göre her türlü internet yayınının RTÜK denetimine
tabi olmasına ilişkin açıklaması
MEHMET
TÜM (Balıkesir) – Sayın Başkan, değerli milletvekilleri; yeni torba yasa
tasarısına göre her türlü internet yayını, RTÜK’ün denetimine tabi olacak ve
denetimden geçemeyen yayınlar, RTÜK’ün talebi üzerine sulh ceza hâkimi
tarafından erişime kapatılacaktır. 
Değerli
vekillerim, bu tasarı, sansürü kalıcılaştırma tasarısıdır. YouTube’un 2008
yılında iki buçuk sene engellendiği ve Wikipedia’nın ise neredeyse bir yıldır
engelli olduğu ülkemizde RTÜK’e böyle bir yetki verilmesi, internet
özgürlüğünün tümden yok edilmesi anlamına gelmektedir. Bugün itibarıyla 150
binden fazla “web” sitesi ve içeriği, Türkiye’den erişimi engelli durumdadır.
Haber siteleri engelleniyor, sosyal medya hesapları kapatılıyor, şimdi de
internetten yayın yapan siteler engellenecek. Buradan iktidara sesleniyorum:
Böyle bir tasarı, akla, mantığa ve özgürlüklere aykırıdır. Elinizi
internetimizden çekin diyoruz. 
BAŞKAN
– Teşekkür ederim Sayın Tüm. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- 672 Sayılı Olağanüstü Hal Kapsamında
Kamu Personeline İlişkin Alınan Tedbirlere Dair Kanun Hükmünde Kararname
(1/758) ile İçtüzük’ün 128’inci Maddesine Göre Doğrudan Gündeme Alınmasına
İlişkin Türkiye Büyük Millet Meclisi Başkanlığı Tezkeresi (S. Sayısı: 423)
(Devam)
BAŞKAN
– Sayın milletvekilleri, kanun hükmünde kararnamenin tümü üzerindeki görüşmeler
tamamlanmıştır. 
Şimdi,
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 

1’inci
maddeyi okutuyorum: 

OLAĞANÜSTÜ HAL KAPSAMINDA KAMU PERSONELİNE İLİŞKİN ALINAN
TEDBİRLERE DAİR KANUN HÜKMÜNDE KARARNAME (*))

Olağanüstü
hâl kapsamında kamu personeline ilişkin bazı tedbirler alınması; Anayasanın 121
inci maddesi ile 25/10/1983 tarihli ve 2935 sayılı Olağanüstü Hal Kanununun 4
üncü maddesine göre, Cumhurbaşkanının başkanlığında toplanan Bakanlar
Kurulu'nca 15/8/2016 tarihinde kararlaştırılmıştır.
Amaç ve
kapsam
MADDE
1- (1) Bu Kanun Hükmünde Kararname ile 20/7/2016 tarihli ve
2016/9064 sayılı Bakanlar Kurulu Kararıyla ülke genelinde ilan edilen
olağanüstü hal kapsamında, kamu personeline ilişkin bazı tedbirlerin alınması
amaçlanmaktadır.
BAŞKAN
– 1’inci madde üzerinde söz isteyen bulunmamaktadır.
Önerge
bulunmamaktadır. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
maddeyi okutuyorum: 
Kamu
personeline ilişkin tedbirler
MADDE 2- (1) Terör
örgütlerine veya Milli Güvenlik Kurulunca Devletin milli güvenliğine karşı
faaliyette bulunduğuna karar verilen yapı, oluşum veya gruplara üyeliği,
mensubiyeti veya iltisakı yahut bunlarla irtibatı olan;
a) Ekli (1)
sayılı listede yer alan kişiler kamu görevinden,
b) Ekli (2)
sayılı listede yer alan kişiler Emniyet Genel Müdürlüğü teşkilatından,
c) Ekli (3)
sayılı listede yer alan kişiler Jandarma Genel Komutanlığı teşkilatından, 
ç) Ekli (4) sayılı listede yer alan kişiler Sahil Güvenlik
Komutanlığı teşkilatından, başka hiçbir işleme gerek kalmaksızın çıkarılmıştır.
Bu kişilere ayrıca herhangi bir tebligat yapılmaz. Haklarında ayrıca özel kanun
hükümlerine göre işlem tesis edilir.
(2) Birinci
fıkra gereğince kamu görevinden, Emniyet Genel Müdürlüğü teşkilatından,
Jandarma Genel Komutanlığı teşkilatından ve Sahil Güvenlik Komutanlığı
teşkilatından çıkarılan kişilerin, mahkûmiyet kararı aranmaksızın, rütbe
ve/veya memuriyetleri alınır ve bu kişiler görev yaptıkları teşkilata yeniden
kabul edilmezler; bir daha kamu hizmetinde istihdam edilemezler, doğrudan veya
dolaylı olarak görevlendirilemezler; bunların uhdelerinde bulunan her türlü
mütevelli heyet, kurul, komisyon, yönetim kurulu, denetim kurulu, tasfiye
kurulu üyeliği ve sair görevleri de sona ermiş sayılır. Bunların silah
ruhsatları, gemi adamlığına ilişkin belgeleri ve pilot lisansları iptal edilir
ve bu kişiler oturdukları kamu konutlarından veya vakıf lojmanlarından on beş
gün içinde tahliye edilir. Bu kişiler özel güvenlik şirketlerinin kurucusu,
ortağı ve çalışanı olamazlar. Bu kişiler hakkında ilgili bakanlık ve kurumlarca
ilgili pasaport birimine derhal bildirimde bulunulur. Bu bildirim üzerine ilgili
pasaport birimlerince pasaportlar iptal edilir.
(3) Birinci
fıkra kapsamında kamu görevinden çıkarılanlar, varsa uhdelerinde taşımış
oldukları büyükelçi, vali gibi unvanları ve müsteşar, kaymakam ve benzeri
meslek adlarını ve sıfatlarını kullanamazlar ve bu unvan, sıfat ve meslek
adlarına bağlı olarak sağlanan haklardan yararlanamazlar.

BAŞKAN
– 2’nci madde üzerinde söz isteyen? Yok.
Önerge?
Yok.
2’nci
maddeyi oylarınıza sunuyorum: Kabul edenler... Kabul etmeyenler... 2’nci madde
kabul edilmiştir. 
3’üncü
maddeyi okutuyorum:
Yürürlük
MADDE 3- (1) Bu
Kanun Hükmünde Kararname yayımı tarihinde yürürlüğe girer.
BAŞKAN
- 3’üncü madde üzerinde söz isteyen? Yok.
Önerge?
Yok.
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmiştir. 
4’üncü
maddeyi okutuyorum:
Yürütme
MADDE 4- (1) Bu
Kanun Hükmünde Kararname hükümlerini Bakanlar Kurulu yürütür. 
BAŞKAN
- 4’üncü madde üzerinde söz isteyen? Yok.
Önerge?
Yok.
4’üncü
maddeyi oylarınıza sunuyorum: Kabul edenler... Kabul etmeyenler... 4’üncü madde
kabul edilmiştir. 
Komisyon
Başkanının bir redaksiyon talebi vardır.
Buyurun
Sayın Başkan. 
İÇİŞLERİ
KOMİSYONU SÖZCÜSÜ MUSTAFA BALOĞLU (Konya) – Görüşülmekte olan 423 sıra sayılı
Olağanüstü Hal Kapsamında Kamu Personeline İlişkin Alınan Tedbirlere Dair Kanun
Hükmünde Kararname, Genel Kurulda kabul edilerek kanunlaşacağından düzenlemenin
adının “Olağanüstü Hal Kapsamında Kamu Personeline İlişkin Alınan Tedbirlere
Dair Kanun Hükmünde Kararnamenin Değiştirilerek Kabul Edilmesine Dair Kanun”
şeklinde değiştirilmesine, ayrıca metinde geçen ve görüştüğümüz kanun hükmünde
kararnameye atıfta bulunan “Kanun Hükmünde Kararname” ibarelerinin “Kanun”
olarak değiştirilmesine yönelik redaksiyon talebimiz vardır.
Bilgilerinize
sunuyorum.
BAŞKAN
– Teşekkür ederiz Sayın Başkan. 
Talebiniz
kayıtlara geçmiştir. Redaksiyon işlemi, kanun yazımı sırasında Başkanlığımızca
gerçekleştirilecektir.
Sayın
milletvekilleri, kanun hükmünde kararnamenin tümünü oylarınıza sunuyorum: Kabul
edenler… Kabul etmeyenler… Kabul edilmiştir ve kanunlaşmıştır.
Sayın
milletvekilleri, 3’üncü sırada yer alan 673 sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/759) ve İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi’nin görüşmelerine başlayacağız.
3.- 673 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/759) ve İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 424) (x)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 424 sıra sayısıyla bastırılıp dağıtılmıştır.
Sayın
milletvekilleri, alınan karar gereğince, bu kanun hükmünde kararname, İç
Tüzük’ün 91’inci maddesi kapsamında temel kanun olarak görüşülecektir. Bu
nedenle kanun hükmünde kararname, tümü üzerindeki görüşmeler tamamlanıp
maddelerine geçilmesi kabul edildikten sonra bölümler hâlinde görüşülecek ve
bölümlerde yer alan maddeler ayrı ayrı oylanacaktır.
Kanun
hükmünde kararnamenin tümü üzerinde söz isteyenler: Cumhuriyet Halk Partisi
Grubu adına Mersin Milletvekilimiz Aytuğ Atıcı, Milliyetçi Hareket Partisi
Grubu adına Aydın Milletvekilimiz Sayın Deniz Depboylu.
İlk
söz sırası, Cumhuriyet Halk Partisi Grubu adına Mersin Milletvekilimiz Sayın
Aytuğ Atıcı’da. 
Sayın
Atıcı, buyurun. (CHP sıralarından alkışlar)
Süreniz
on dakika.
CHP
GRUBU ADINA AYTUĞ ATICI (Mersin) – Teşekkürler Sayın Başkan.
Değerli
milletvekilleri, sıra sayısı 424 olan 673 sayılı Kanun Hükmünde Kararname’yle
ilgili olarak Cumhuriyet Halk Partisi Grubumuz adına söz almış bulunuyorum.
Darbe
teşebbüsünü “Allah’ın bir lütfu” olarak görmeyen, OHAL uygulamasını fırsat
bilip her konuda yasal düzenleme yapmayan, olağanüstü hâl bahanesiyle tüm
muhalifleri yok etmeye çalışmayan milletvekillerini saygıyla selamlıyorum.
20
Temmuz 2016’da AKP olarak olağanüstü hâl ilan ettiniz ve ülkeyi kanun hükmünde
kararnamelerle yönetmeye başladınız. Bu iş çok hoşunuza gitti ve olağanüstü hâl
döneminde kanun hükmünde kararnamelere karşı olanları “terörist” ilan ettiniz.
Ben ve grubumuz, olağanüstü hâle de kanun hükmünde kararnameyle yönetilmeye de
karşıyız. Şimdi, biz terörist miyiz? FETÖ’yle kol kola gezen ve o teröristleri
öven sizdiniz. İstedikleri her şeyi veren sizdiniz. Fetullah Gülen’le görüşmek
için sıraya giren sizdiniz, hatta bazı kadın milletvekilleri Gülen’le
görüşürken başını örtmüşlerdi, onlar da AKP’nin milletvekilleriydi. Şimdi
terörist olan biz mi olduk? PKK’yla Oslo’da görüşen sizdiniz. Öcalan’a övgüler
dizen bakanlar AKP’nin bakanlarıydı. Teröristlerin kimlik kontrolü yapmasına,
vergi toplamasına, mahkeme kurmasına izin veren yine sizdiniz. “Terörist”
dediğiniz Salih Müslim’i çağıran, ayağının altına kırmızı halı seren yine
sizdiniz. Şimdi terörist biz mi olduk? IŞİD’lilere “Bir grup öfkeli Sünni genç”
diyen sizin Başbakanınız Ahmet Davutoğlu idi. Şimdi terörist biz mi olduk? ÖSO
gibi içinde terör unsurları barındıran bir yapıyı “Kuvayımilliye” ilan eden
sizdiniz. Şimdi terörist biz mi olduk? Siz bu yaklaşımlarınızla teröre ve
teröristlere destek vermiş olmuyor musunuz?
Peki,
biz kimlere sahip çıkıyoruz? Örneğin biz Türk Tabipleri Birliğine sahip
çıkıyoruz. Kanuni vazifesini yapan ve halk sağlığını koruyan Türk Tabipleri Birliğine
sahip çıkıyoruz. Değerli arkadaşlar, Türk Tabipleri Birliği kanunla kurulmuştur
ve kanunla görevleri verilmiştir. 6023 sayılı Türk Tabipleri Birliği Kanunu’nun
4’üncü maddesinin (a), (c), (d) ve (e) fıkralarının tamamı, halk sağlığı
konusunda Türk Tabipleri Birliğine görev veriyor, Türk Tabipleri Birliği de
halkın sağlığını korumaya çalışıyor. Siz onları “terörist” ilan ediyorsunuz.
Fırsattan istifade, bu ithamlarınızla birlikte Türk Tabipleri Birliğinin
önündeki “Türk” ibaresini kaldıracağınızı söylüyorsunuz. Ya, buna deliler
güler. Ne ilgisi var ortada dönen işler ile oradaki Türk ibaresinin? “Türk”
ibaresi, sizi niye rahatsız ediyor? Bunu ben anlamıyorum, halkımız hiç
anlamıyor ve size gülüyor. 
Biz
kime sahip çıkıyoruz? Biz, Cumhurbaşkanının tabiriyle, kurunun yanında yanan
yaşa sahip çıkıyoruz. Biz, muhalif olduğu için güvenlik soruşturması
bitirilmeyen, ısrarla bitirilmeyen, atandığı hâlde güvenlik soruşturmasına
takılan genç doktorlara sahip çıkıyoruz. Biz, kime sahip çıkıyoruz? Muhalif
olduğu için, FETÖ’yle hiçbir ilgisi olmadığı hâlde cezalandırılan sendika ve
derneklere sahip çıkıyoruz. Şimdi, dönün, bir bakın bakalım teröre destek veren
kimmiş? 
Şimdi,
olağanüstü hâl ilan edildiğinde, yarın tarih bunu yazdığında, herhangi bir
insan çıkıp da “Yahu, bu AKP neden olağanüstü hâl ilan etti?” diye bir
baktığında, Bakanlar Kurulunun tezkeresini incelediğinde acaba bir gerekçe
görecek midir? Hayır, göremeyecektir çünkü sizin Türkiye Büyük Millet Meclisine
gönderdiğiniz tezkerede niçin olağanüstü hâl ilan ettiğinizin bir gerekçesi
yoktur. Bunu bile yazmadınız. Peki, gerekçeleri nereden öğreniyoruz? Hükûmet
adına dönemin Adalet Bakanı Bekir Bozdağ’ın konuşmasında. Şimdi, bakın, Bekir
Bozdağ’ı seversiniz sevmezsiniz, AKP’yi seversiniz sevmezsiniz, oy verirsiniz
vermezsiniz ayrı konu ama Bekir Bozdağ, Türkiye Cumhuriyeti devletinin bir
Bakanıdır, üstelik Adalet Bakanıdır, ağızından çıkan söze güvenmek gerekir. 
Şimdi,
bazı alıntılar yapacağım, bakın bakalım, Bakan acaba doğruları söylüyor mu,
üstelik Adalet Bakanı? Adalet Bakanının yalan söylediği bir ortamda acaba
milletin, Hükûmete, devlete, herhangi bir güveni kalır mı? Bakın, söylüyorum,
Bekir Bozdağ diyor ki: “Hükûmetimiz, dün Millî Güvenlik Kurulunun aldığı karar
çerçevesinde darbe teşebbüsünde bulunan terör örgütünün tüm unsurlarıyla ve
süratle bertaraf edilmesi amacıyla Türkiye'de üç ay süreyle olağanüstü hâl ilan
edilmesine karar vermiştir.” Peki, güzel. Dönüyoruz Anayasa’ya bakıyoruz,
Anayasa diyor ki: “Evet, ülkende olağanüstü bir hâl varsa olağanüstü hâl ilan
edebilirsin ancak bu süreçte çıkaracağın bütün kanun hükmündeki kararnameler
senin bu gerekçenle ilişkili olacak.” 
Bekir
Bozdağ’ın yarım saat süren konuşmasında FETÖ dışında hiçbir terör örgütüne veya
bir yapıya değinilmemiştir. Yani Hükûmetin Bakanı çıkıyor, diyor ki: “Ben
FETÖ’yle mücadele için olağanüstü hâl ilan
ettim.” Şimdi, dönüp bakıyoruz, FETÖ dışındaki bütün muhaliflerle mücadele
etmek üzere kanun hükmünde kararname çıkıyorsunuz. FETÖ’nün her türlü
bağlantısını çıkardınız ancak siyasi bağlantılarını çıkarmadığınız için
FETÖ’yle mücadelede başarılı olamayacaksınız.
Bakın,
Bekir Bozdağ ne diyor? “Olağanüstü hâl kararının farklı yansıtılması ‘Toplumun
bütün hayat alanlarına sirayet edecek, yasaklar gelecek, şu kısıtlamalar
olacak.’ şeklinde bir değerlendirme yapılması büyük yanılgı olur.” Allah
aşkına, hayatın hangi alanını kısıtlamadınız acaba? Bir iki örnek vereyim. Ya,
şurada, burnumuzun dibindeki İnsan Hakları Heykeli’ni bile ablukaya aldınız,
oraya seyyar bir karakol kurdunuz. Ya, heykelden korktunuz, heykelden; adı
“İnsan hakları Heykeli” olduğu için heykelden korkarak polisimize orayı
ablukaya aldırdınız. Böyle bir saçmalık daha dünya yüzeyinde görüldü mü? 
Bu
dönemde, OHAL döneminde kısıtlama yapmayacaktınız ya, daha geçen hafta Mersin’de
şehir hastanelerinin 1’inci yıl dönümünde “Acaba bu hastaneler vatandaşa
yararlı mıdır, aksayan yönleri nedir, aksayan yönlerini nasıl düzeltebiliriz?”
diye bir panel yapılması planlanmıştı, Mersin Valisi bu panele izin vermedi
arkadaşlar. Bu panel siyasi değil, bu panel AKP’yi suçlayan bir panel de değil,
kaldı ki olabilir de ama Mersin Valisi bu toplantıya izin vermedi. İki sebebi
olabilir: Ya korktu sizden ya da “Devlet güçleri bu toplantının güvenliğini
sağlayamaz." dedi. İkisi de utanç vericidir, her ikisi de utanç vericidir.
Bugün Türkiye’de her türlü eylem, sokakta her türlü basın açıklaması yasaktır
sizin sayenizde.
Bakın,
Bekir Bozdağ ne diyor: “Olağanüstü hâl, ekonomik, sosyal, kültürel ve benzeri
hiçbir faaliyeti olumsuz etkilemeyecek.” Bakan diyor bunu, kapıdan geçen bir
adam değil. Bakıyorum, olağanüstü hâl ilan
ettiğinizde dolar 3 lira 4 kuruş, şimdi 3 lira 78 kuruş; avro 3 lira 35 kuruş,
şimdi 4 lira 66 kuruş; mazot 3 lira 79 kuruş, şimdi 5 lira 17 kuruş. Hani
doğruları söylüyordunuz? Hani ekonomiye etkisi olmayacaktı? Neden halka yalan
söylüyorsunuz? “Ekonomiyle ilgili herhangi bir düzenleme yapılmayacaktır.” diye
söylüyor, internet üzerinden döviz ticaretini düzenliyorsunuz ya! Ya, ne
alakası var internet üzerinden döviz ticaretiyle FETÖ’yle mücadelenin?
Bakın,
ne diyor hazret, diyor ki: “Kanun hükmündeki kararnameler, Resmî Gazetede
yayımlanır yayımlanmaz hemen Parlamentoya gelecek ve bir ay içinde
görüşülecektir.” Ya, Adalet Bakanı söylüyor bunu. Sonra? Bir buçuk yıl geçmiş,
biz daha bugün görüşüyoruz. Hani yalan söylemeyecektiniz halka? Adalet Bakanı
diyor ki: “Efendim, olağanüstü hâl süresi içerisinde biz kanun hükmünde
kararname çıkaracağız ama üç ay sürecek olağanüstü hâl uygulaması.” Açın bakın.
Bakın, tutanaklardan okuyorum, tutanaklardan. “Üç ay sürecek.” diyor, üç ay.
Yalan söylüyorsunuz, yalan. Bir buçuk yıl…
(Mikrofon
otomatik cihaz tarafından kapatıldı) 
AYTUĞ
ATICI (Devamla) – Sayın Başkan, tamamlıyorum. 
BAŞKAN
– Sayın Atıcı, sözlerinizi tamamlamak üzere bir dakika ek süre veriyorum. 
Buyurun.

AYTUĞ
ATICI (Devamla) – Üç aylık bir süre için kanun hükmünde kararname çıkarmak için
izin aldınız ama bir buçuk yılı geçti. Yalan söylediniz millete. Yakışıyor mu
bir bakana, yalan söylemek? Yakışıyor mu parlamenterlere, yalan söylemek? “Üç
ay demiştik, neden ikinci kere elimizi kaldıralım?” diye hiçbir AKP’li
milletvekili karşı çıkmadı mı bu işe? Ama iş o kadar tatlı ki doğruları
söylemeyen Adalet Bakanı, terfi ettirildi ve Başbakan Yardımcısı oldu. Böyle
bir ülkede yaşamak, gerçekten benim ağrıma gidiyor.
KHK’ler
çıkararak yaptığınız hataları saymakla bitiremem. Tek tek yaptım, çıkardım:
“Hata yaptık, kusura bakmayın, sizi iade ediyoruz.” “Hata yaptık, kusura
bakmayın, iş yerinizi tekrar açabilirsiniz.” diye onlarca madde çıkardınız ama
insanların hayatı söndü. Bunların hesabını önce halk soracak, sonra biz
soracağız. 
Teşekkürler.
(CHP sıralarından alkışlar) 
BAŞKAN
– Teşekkür ediyorum Sayın Atıcı. 
MEHMET
NACİ BOSTANCI (Amasya) – Sayın Başkanım…
BAŞKAN
– Buyurun Sayın Bostancı. 
MEHMET
NACİ BOSTANCI (Amasya) – Sayın Atıcı, burada konuşmasını yaparken Hükûmetin bir
Bakanını dolayısıyla AK PARTİ iktidarını, aynı zamanda KHK’ler, olağanüstü hâl
burada kabul edilirken ellerimizi kaldırdığımızı, itiraz etmediğimiz
çerçevesinde bir yalanın parçası olduğumuzu ifade etti. Bu, açık bir sataşma;
bu çerçevede söz istiyorum. 
BAŞKAN
– Buyurun Sayın Bostancı. 
Yeni
bir sataşmaya mahal vermemek üzere buyurun. (AK PARTİ sıralarından alkışlar)
IX.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Mersin Milletvekili Aytuğ Atıcı’nın görüşülmekte olan 673 sayılı
Kanun Hükmünde Kararname’nin tümü üzerinde CHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; esasen, konuşmalar
üzerine çıkıp burada söylenen sözlere, ortaya konulan mantığa ifade edecek,
söyleyecek çok sözümüz var ama tartışma uzamasın, herkes eleştirisini dile
getirsin, bu KHK’ler meselesi halledilsin yaklaşımı çerçevesinde dinliyoruz,
mümkün mertebe cevap vermek istemiyoruz. Sayın Atıcı eleştiri yapabilir ama
“yalancılık malancılık” sözleri “hazret” gibi alaycı ifadeler, bunlar doğru
değil, bunlar uygun da değil; bunlar bir dil değil, eleştiri yapmakla ilgili de
değil, bunun mantığıyla da ilgili değil. 
Evet,
başlangıçta olağanüstü hâl kısa bir dönem için düşünüldü, millete böyle
söylendi. Sonraki dönemlerde söylenmedi mi, millet bilmiyor mu olağanüstü hâlde
olduğunu? Tabii ki biliyor, her şeyi milletle paylaşarak yapıyoruz. Gerek
görülünce Anayasa, yasalar çerçevesinde buradaki Parlamentonun onayına sunulur,
Parlamento kabul ederse olağanüstü hâl devam eder. Milletle paylaşılan bir şey.
Hangi yalandan bahsediyorsunuz, nerede bunun yalanı? Bu kavramları bu kadar
kolay kullanmayın. Eleştirirsiniz, amenna ama bazı ifadeleri kullanırken burada
siyasal eleştirinin kastının ötesinde bir tahkir ve aşağılamaya girdiğinizde
mesele farklı bir bağlama taşınır. Bu, söylediğiniz insanlar için değil,
söyleyen için problem oluşturur Sayın Atıcı. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Bostancı. 
AYTUĞ
ATICI (Mersin) – Sayın Başkan…
BAŞKAN
– Sayın Atıcı, buyurun. 
AYTUĞ
ATICI (Mersin) – Sayın Bostancı, konuşmasında aslında beni teyit eden şeyler
söyledi, teşekkür ederim kendisine çünkü olağanüstü hâlin üç ay süreyle
çıkarıldığını, bunun sözünün verildiğini, bu sözün tutulamadığını kendisi
bizzat söyledi. Evet, bu, halka doğruları söylememektir. Ancak bu lafları
söyleyenlerin başının belaya gireceğini ifade etti. Eğer bu, bir tehdit ise
cevap vermek isterim, eğer tehdit değil ise kendisinin açıklamasını isterim.
Teşekkür
ederim.
MEHMET
NACİ BOSTANCI (Amasya) – Hiçbir tehdit yok. Söylediğim, sadece, siz bu tür
kavramları kullanırsanız sizin kişiliğiniz, kimliğiniz bakımından problem
doğurur, dediğim bu. 
AYTUĞ
ATICI (Mersin) – “Başınız belaya girer.” dediniz.
MEHMET
NACİ BOSTANCI (Amasya) – Hayır, böyle bir şey söylemedim.
AYTUĞ
ATICI (Mersin) – Demediniz, peki. 
MEHMET
NACİ BOSTANCI (Amasya) – Hayır efendim. 
BAŞKAN
– Kayıtlara da bakarız Sayın Atıcı, gerekirse. 
MEHMET
NACİ BOSTANCI (Amasya) – Ayrıca her zaman halkla doğruları paylaştık, ne
olduysa halkla paylaştık. Açık ve şeffaf iktidarlar bunu yapar. Türkiye bir
demokrasi, bizim yaptığımız da budur. 
BAŞKAN
– Peki. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
3.- 673 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/759) ve İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 424) (Devam)
BAŞKAN
– Şimdi söz sırası, Milliyetçi Hareket Partisi Grubu adına Aydın
Milletvekilimiz Sayın Deniz Depboylu’ya aittir. 
Sayın
Depboylu, buyurun. (MHP sıralarından alkışlar) 
Süreniz
on dakika. 
DENİZ
DEPBOYLU (Aydın) – Sayın Başkan, değerli milletvekilleri; 424 sayılı 673 sayılı
OHAL Kapsamında Bazı Tedbirlerin Alınması Hakkında Kanun Hükmünde Kararname
üzerinde Milliyetçi Hareket Partisi Grubumuz adına söz almış bulunmaktayım.
Aziz Türk milletini ve Gazi Meclisi saygıyla selamlıyorum.
Konuşmama
başlamadan önce, İdlip’te şehit düşen askerimize Allah'tan rahmet diliyorum,
yaralı 5 asker ve 1 sivil görevlimize de acil şifalar diliyorum.
Değerli
milletvekilleri, şanlı ordumuz bugün Suriye'de, komşu ülkenin topraklarında
ülkemizi hedef almış ve küresel güçler tarafından desteklenen, beslenen bir
terör örgütünün üzerine tüm gücüyle vatanını, milletini korumak üzere giderek
bir fedakârlık yapmakta ve en önemli görevini yerine getirmektedir. Bu görevi
yerine getirirken, bir yiğit asker tankın üzerinde hazırlığını yaparken bir
televizyon programcısı, bir gazeteci yaklaşıyor, diyor ki: “Nereye?” Asker dönüyor
“Kızılelma’ya.” diyor ve arkadan tekrar soruyor ilk soruyu soran kişi: “Ailene
bir şey söylemek ister misin?” diyor. “Ne diyeyim ağabey, beklemesinler."
diyor. İşte böyle yürekli, böyle adanmış, kutsiyeti olan bir ordunun mensubu
olan bir askerimiz, bir gencimiz bu sözlerle hem gayesini hem de oradaki
mevcudiyetini ifade ediyor. 
Peki,
sonra ne oluyor? Bir Kızılelma tartışmasıdır almış başını gidiyor. Hatta, öyle
biri çıkıyor ki, diyor ki: “Kızılelma şirktir.” Öyle bir hadsizlik yapıyor ki,
zira kendisi milliyetçilikten uzak, kültürünü bilmeyen, Türklüğünden habersiz,
tarihini hiç okumamış bir zat olmalı ki bu sözleri ifade edebiliyor. 
Kızılelma
nedir, biraz bahsedeyim, belki içinizde de tam olarak bunu bilmeyen vardır veya
dinleyen vatandaşlarımızdan bilmeyen vardır. Türkler, özellikle Oğuz Türkleri
arasında cihan hâkimiyetinin sembolü olarak ifadesini bulmuş bir mefhum ve
mefkûredir. Bazen bir zaferin işareti, bazen hâkimiyetin sembolü, bazen de
fethedilmek için hedef seçilen yerin sembolü olmuştur, sembol olarak
kullanılmıştır. Kızılelma, üzerinde düşünüldükçe uzaklaşan ancak uzaklaştığı
oranda cazibesi artan ülküler ve düşlerdir. Türk milletinin ülkü
birlikteliğinin sembolleşmiş hâlidir. Kızılelma bir semboldür; ulaşılmak
istenen bir hedef, katedilmesi gereken bir yol, bir adil yönetim arzusudur.
Ülküler, Kızılelma kavramında sembolleşir. “İnsanları insan yapan, büyük bir
düşüncenin arkasından koşmalarıdır." diyor Nihal Atsız ve ekliyor “İnsanın
şeref için müstesna saydığı bir gaye için ölmesini bilmesidir.” Türklerin
İslamiyet’le birlikte milletleşme sürecini tamamlaması, Kızılelma kavramının da
o anlamda, o oranda anlam kazanmasına yol açmıştır ve bunu biz farklı farklı
olarak da ele alabiliriz. İslamiyet öncesi “Kızılelma nedir?” sorusuna
vereceğimiz cevap “Güneşin doğduğu yerden battığı yere kadar fethetmek”
olabilirdi. “İslamiyet sonrası Kızılelma nedir?” sorusuna vereceğimiz cevap
“dünyaya nizam vermek ve İlayıkelimetullah için çalışmak” olurdu. Bahsi geçen
Kızılelma hedefleri millî bir ülküdür ve bunlara ulaşmak, Türk milletinin ortak
amacı hâline gelmiştir. Ülküsüz insanlar, inanmadıkları değerleri sadece hayal
ederler ve hayal ettikleri şeylerin de olamayacağına inanırlar. Oysa ülküsüne
sahip çıkan ülkücüler, inandığı değerler için ümit sahibidirler, onun inandığı
değer, hayalin ötesindedir, ümit ettiği, hedeflediği şeylerin bir gün mutlaka
gelişeceğinden de emindirler, aynı Mustafa Kemal Atatürk gibi.
Mustafa
Kemal Atatürk diyor ki: “Yetişecek çocuklarımıza ve gençlerimize, görecekleri
tahsilin hududu ne olursa olsun en evvel, her şeyden evvel Türkiye'nin
istikbaline, kendi benliğine, millî ananelerine düşman olan bütün unsurlarla
mücadele etmek lüzumu öğretilmelidir.” Peki, Mustafa Kemal Atatürk, böylesine
bir bilgiye, kimliğe sahip bir büyük Türk, bize bu şekilde bir uyarıda
bulunurken bizim geldiğimiz noktada yaptığımız hatalar, katettiğimiz yol nedir,
biraz da belki bunları düşünmemiz gerekiyor.
Sayın
Bekir Bozdağ’ın açıklamalarına baktığımızda, kanun hükmünde kararnamelerle
ihraç edilenlerin sayısı 110.778. Bazıları iade olmuş, 3.604 kişi; şu anda
mevcut görevden alınmış kişiler 107.174. Peki, bu kadar insan neden ülküsüz
hâle geldi de… Tabii ki içlerinde kurunun yanında yaş mı var, onu da bir
dikkate almak lazım hepsini suçlamadan önce. Peki, bu kadar millî değer kaybı
olmuş, erozyona uğramış bir grup nasıl ortaya çıktı, buna nasıl izin verildi,
belki de bunun üzerinde düşünmemiz lazım.
Mustafa
Kemal Atatürk, tarih bilincine sahip, tarihi en iyi bilen liderlerden
birisidir; belki de şu anda hepimizin okuduğu tarih kitaplarından çok daha
fazla tarih kitabı okumuştur. Bugün Kızılelma’dan rahatsız olanlar,
Kızılelma’yı itham edenler veya bozkurt işaretini itham edenler, içlerinde de
özellikle Atatürkçü olduğunu iddia edenler varsa, lütfen, Mustafa Kemal
Atatürk’ün bozkurtla ilgili olarak yaptığı faaliyetlere bir baksınlar; ilk
çıkardığı pula baksınlar, ilk bastırdığı paraya baksınlar. Kızılelma ülküsüne
böylesine sahip bir liderin kurduğu cumhuriyette bunlardan rahatsız olanların
Atatürkçülüğü ne kadar benimsedikleri konusunda herhâlde bir öz eleştiri
yapmaları gerekiyor. Zira, Mustafa Kemal Atatürk şimdi burada olsaydı,
zannediyorum, Hatay’ı göz göre göre riske atmaktansa bugün yürütülen harekâtın
başında bizzat olurdu. 
Değerli
milletvekilleri, Türk milletinin iradesi, arzusu, hâkimiyeti veya ülküsü sadece
Türklüğün üzerine değildir. Başbuğ Alparslan Türkeş’in bir sözü var, bunu,
millî iradeyi şu şekilde ifade eder, ben sizinle paylaşmak isterim: “Türk
milletinin iradesi yalnız Türk milletinin insan haysiyetiyle yaşatılması,
yükseltilmesi gayesini güden bir irade değil, aynı zamanda, Türk milletinin
yükseltilmesi, yaşatılması iradesi diğer insanların ıstıraplarının
giderilmesidir.”
Şimdi,
ordumuzu suçlayanlar, itham edenler -ki, zannediyorum şu anda burada, içimizde
böyle birileri yok ama maalesef toplumda böyle kişilerle karşı karşıya
geliyoruz- olmadık ithamlarla ordumuzu karalamaya, askerimizin moralini
yıpratmaya, askerimizin gururunu örselemeye çalışıyorlar ama buna asla izin
vermeyeceğimizi bilmeleri gerekir. Zira, askerimiz orada sadece askerî
hâkimiyetiyle bir deha yaratmamakta, aynı zamanda, orada yaşayan insanlara da
ne kadar merhametli olduğu ve onları ne kadar koruma altına aldığı da sürekli
kaydedilmekte, dünyanın gözü önüne sunulmaktadır. 
Bugün,
şanlı ordumuz küresel oyunların, terör ordularının üzerine bir balyoz gibi tüm
varlığıyla, tüm gücüyle inmiştir ve panik hâlinde ne yapacaklarını bilmeyen bu
terör unsurları, bir yandan dünyanın dikkatini yanlış taraflara çekmeye,
yalanların üzerine çekmeye çalışırken, bir yandan da maalesef, ülkemiz içinde
bulduğu yandaşlarla aynı fikri, aynı eylemi burada da yürütmeye çalışmaktadır
ama unutulmamalıdır, bugün, şurada, Mecliste ben bir sorsam “Kaç kişinin
ailesinde şehit vardır, gazi vardır?” desem, mutlaka çoğumuzun ailesinden
çıkar. Benim dedem Çanakkale şehidi, babamın babası. Ben bir şehit torunuyum ve
bunu şerefle haykırıyorum, söylüyorum her yerde “Bir dedem Çanakkale şehidi,
diğer dedem Kuvayımilliyeci.” diye. Bu ülkede, bu milletin bağrında yetişen her
asker, bugün oraya ”Kızılelma’ya gidiyorum.” diye gururla gittiğini ifade eden
asker, biliniz ki Türklüğün, Türkiye Cumhuriyeti’nin şanlı birer elçisidir ve
Nihal Atsız’ın bir şiiriyle bitirmek istiyorum onlara ithafen:
“İnsan
büyür beşikte, 
Mezarda
yatmak için. 
Ve
kahramanlar can verir,
Yurdu
yaşatmak için.” 
diyor,
tüm şehitlerimizi saygıyla anıyorum. (MHP sıralarından alkışlar)
BAŞKAN
– Teşekkür ediyorum Sayın Depboylu.
Sayın
milletvekilleri, kanun hükmünde kararnamenin tümü üzerindeki görüşmeler
tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Şimdi
birinci bölümün görüşmelerine başlıyoruz. 
Birinci
bölüm 1 ila 7’nci maddeleri kapsamaktadır.
Birinci
bölüm üzerinde söz isteyen? Yok. 
Önerge
yok.
Birinci
bölüm üzerindeki görüşmeler tamamlanmıştır.
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir. 
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir. 
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir. 
5’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
6’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir. 
Birinci
bölümde yer alan maddelerin oylamaları tamamlanmıştır. 
Şimdi
ikinci bölümün görüşmelerine başlıyoruz. 
İkinci
bölüm, 10’uncu maddenin (1)’inci fıkrası, (2)’nci fıkrası ve (3)’üncü fıkrası
dâhil, 8 ila 12’nci maddeleri kapsamaktadır. 
İkinci
bölüm üzerinde söz isteyen? Yok. 
İkinci
bölüm üzerindeki görüşmeler tamamlanmıştır. 
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir. 
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir. 
10’uncu
maddenin (1)’inci fıkrasını oylarınıza sunuyorum: Kabul edenler… Kabul
etmeyenler… 10’uncu maddenin (1)’inci fıkrası kabul edilmiştir. 
10’uncu
maddenin (2)’nci fıkrasını oylarınıza sunuyorum: Kabul edenler… Kabul etmeyenler…
10’uncu maddenin (2)’nci fıkrası kabul edilmiştir. 
10’uncu
maddenin (3)’üncü fıkrasını oylarınıza sunuyorum: Kabul edenler… Kabul
etmeyenler… 10’uncu maddenin (3)’üncü fıkrası kabul edilmiştir. 
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir. 
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir. 
Komisyonun
redaksiyon talebi vardır. 
Buyurun
Sayın Başkan. 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Görüşülmekte olan 424 sıra
sayılı Olağanüstü Hâl Kapsamında Bazı Tedbirler Alınması Hakkında Kanun
Hükmünde Kararname Genel Kurulda kabul edilerek kanunlaşacağından, düzenlemenin
adının “Olağanüstü Hal Kapsamında Bazı Tedbirler Alınması Hakkında Kanun
Hükmünde Kararnamenin Değiştirilerek Kabul Edilmesine Dair Kanun” şeklinde
değiştirilmesine, ayrıca, metinde geçen ve görüştüğümüz kanun hükmünde
kararnameye atıfta bulunan “kanun hükmünde kararname” ibarelerinin “kanun”
olarak değiştirilmesine yönelik redaksiyon talebimiz vardır.
Arz
ederim.
BAŞKAN
– Teşekkür ederiz Sayın Başkan.
Talebiniz
kayıtlara geçmiştir, redaksiyon işlemi kanun yazımı sırasında Başkanlığımızca
gerçekleştirilecektir.
Sayın
milletvekilleri, ikinci bölümde yer alan maddelerin oylamaları tamamlanmıştır. 
Kanun
hükmünde kararnamenin tümünü oylarınıza sunuyorum: Kabul edenler… Kabul
etmeyenler… Kanun hükmünde kararname kabul edilmiş ve kanunlaşmıştır.
Birleşime
otuz dakika ara veriyorum.
Kapanma Saati: 19.09
DÖRDÜNCÜ OTURUM
Açılma Saati: 19.44
BAŞKAN: Başkan Vekili Yaşar TÜZÜN
KÂTİP
ÜYELER: Vecdi GÜNDOĞDU (Kırklareli), Bayram ÖZÇELİK (Burdur) 
-----0-----
BAŞKAN
– Türkiye Büyük Millet Meclisinin 55’inci Birleşiminin Dördüncü Oturumunu
açıyorum. 
4’üncü
sırada yer alan, 675 Sayılı Olağanüstü Hal Kapsamında Bazı Tedbirler Alınması
Hakkında Kanun Hükmünde Kararname ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin görüşmelerine başlayacağız.
4.- 675 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/782) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi (S. Sayısı: 436) (x)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 436 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında temel kanun olarak görüşülecektir. Bu nedenle, kanun
hükmünde kararname tümü üzerindeki görüşmeler tamamlanıp maddelerine geçilmesi
kabul edildikten sonra bölümler hâlinde görüşülecek ve bölümlerde yer alan
maddeler ayrı ayrı oylanacaktır.
Kanun
hükmünde kararnamenin tümü üzerinde söz isteyenler: Cumhuriyet Halk Partisi
Grubu adına Bursa Milletvekilimiz Ceyhun İrgil, Milliyetçi Hareket Partisi
Grubu adına Hatay Milletvekilimiz Mehmet Necmettin Ahrazoğlu. 
Şimdi,
gruplar adına ilk söz, Cumhuriyet Halk Partisi Grubu adına Bursa
Milletvekilimiz Sayın Ceyhun İrgil’e aittir. 
Buyurun.
(CHP sıralarından alkışlar)
Sayın
İrgil, süreniz on dakika.
CHP
GRUBU ADINA CEYHUN İRGİL (Bursa) – Teşekkür ederim Sayın Başkanım.
Değerli
milletvekilleri, yüce Meclisi saygıyla selamlıyorum.
Değerli
arkadaşlar, bildiğiniz gibi, burada kanun hükmünde kararnamelerin kanun
düzenlemeleri yapılıyor. Bugünkü söz aldığım 675 Sayılı OHAL Kanun Hükmünde
Kararnamesiyle ilgili konuşmak üzere huzurunuzdayım. 
Arkadaşlar,
675 Sayılı OHAL Kanun Hükmünde Kararnamesiyle ilgili yapılan düzenlemeleri
kısaca hatırlatmak isterim. Bu kanun hükmünde kararnamenin 1’inci maddesinde
10.159 kişinin kamu görevinden çıkarılmasına karar verilmişti; bunların 2.129’u
Millî Eğitim Bakanlığından, 2.774’ü Sağlık Bakanlığından ve üniversitelerden de
1.267 kişi bu KHK’yle ihraç edilmişti. 
Yine,
aynı şekilde bu KHK’de polislikten atılan 1.082 polise kamuya dönüş yolu
kapatılmıştı. 
Bunun
dışında yine, KHK’lerle kamudan atılanların geri alınmasına ait bir düzenleme
vardı. 
Aynı
zamanda, yurt dışında öğrenim görenlerin ilişiğinin kesilmesine dönük bir
maddemiz daha vardır. 
Yine,
bu KHK’nin 5’inci maddesinde kapatılan haber ajansları gazete ve dergileri
ilgilendiren bir karar vardı. Bu kararnameyle birçok gazete ve haber ajansı
kapatılmıştı. 
Yine,
bu kanun hükmünde kararnameyle yeni subay ve astsubay alımlarının iptali ve
atılan askerî hâkimlerin rütbelerinin sökülmesi söz konusuydu.
Yine,
aynı şekilde, FETÖ/PDY’nin kapatılan şirketlerine kredi kullandıran bankalara
cezai sorumluluk getirilmesiyle ilgili maddemiz vardı. 
Kayyum
atanması: Yine, kamu görevlilerine ödenen paraların geri ödenip ödenmemesiyle
ilgili ve kayyumların da borç sorumsuzluğuyla ilgili bir madde vardı, bu çok
önemli. Özellikle kayyumlara bu anlamda herhangi bir sorumluluk yüklenmiyordu.
Ama en önemli maddelerden bir tanesi de kapatılan eğitim kurumlarının
devrettiği taşınmazlardı. 
Bunun
dışında, bu kanun hükmünde kararnamede 15 Temmuzda yaralanan gaziler için
yaralanma derecesine bakılmadan “gazilik” unvanı verilmesine dair bir maddemiz
vardı. 
Yine
hatırlatmak gerekirse ihraç edilen personelle ilgili düzenlemeler ve bunu takip
eden birtakım yürürlük maddeleri vardı. 
Arkadaşlar,
kanun hükmünde kararnamelerle ilgili eleştirileri birçok arkadaşımız dile
getirdi, muhalefetten de birçok milletvekili bu konuda çok fazla tespitte
bulundu. Bizim, kanun hükmünde kararnamelerdeki temel itirazımız, OHAL içinde
alınan kararların kanun hükmünde kararnamelerin ve OHAL’in ruhuna uygun
düzenlemeler olmamasına dönüktür yani bizim asıl itirazımız, sorun budur. Kanun
hükmünde kararnamelerin sadece OHAL’in ruhuna ve amacına uygun düzenlemeler
olması gerektiğini düşünmüş idik ve bunları yaparken de, yine hukuka uygunluk,
insan haklarına saygı ve en önemlisi de asgari hukuk kurallarına uyan
düzenlemelerin yapılması için devamlı uyarıda bulunduk. 
Şimdi,
ben bununla ilgili birkaç notu hatırlatmak istiyorum: Bu kanun hükmünde
kararnamelerin tamamında iki önemli alanda ciddi düzenleme yapıldı; biri
eğitim, diğeri sağlık. Eğitim alanındaki düzenlemelerin büyük bir bölümü
OHAL’in ruhuyla ve FETÖ mücadelesiyle hiç alakası olmayan düzenlemelerdi ve
bunlar binlerce insanı, öğrenciyi ve dolayısıyla ailelerini çok yakından
etkiledi. Bunlardan bir tanesi -yine bu kanun hükmünde kararnamede de
bahsettiğimiz gibi- kapatılan üniversitelerin varlıklarıydı. Bu konuda, iyi
niyetle, o zaman Hükûmete ve komisyon üyelerine şunu ilettik, dedik ki:
Kapatılan üniversiteleri kökten yok etmeyin çünkü 14, 15 üniversiteyi bir anda,
bir gecede ortadan kaldırıyorsunuz. Onun yerine, bu kapatılan üniversitelerin görevli
idari personelini ve öğretim üyelerini görevden alın, öğrencileri dursun, mal
varlıkları dursun -bu mal varlıkları bir millî servettir, millîleştirilsin- bu
mal varlıklarını, laboratuvarları, dershaneleri, bilgisayarları ve bugüne kadar
biriktirdikleri bilgi birikimlerini hiç kayba uğramadan bir millî servet olarak
kabul edelim ve bunların her birini, 15 Temmuzda şehit olan insanların adını
vererek o şehirlerde tekrar açalım, bunları tekrar millî servet olarak topluma
kazandıralım dedik. Maalesef, o günkü öfke ve alelacele verilen kararlarla bu
mal varlıkları garantör üniversitelere devredildi ve maalesef, hepsi heba
oldular; hepsi şu anda o üniversitelerin kullanımlarında makam odası oldular.
Birçok laboratuvar, laboratuvar malzemesi ve bu üniversitelerin önemli
birikimleri yok oldu. 
Bunun
dışında, önemli sorunlardan bir tanesi, bu 67 bin öğrenci bir anda okulsuz,
anısız, öğretmensiz ve kampüssüz kaldı. Bunlar çeşitli okullara sürüldüler,
gönderildiler ama bu çocukların yaptığı ödemeler var, bu aileler hâlâ bizi
arıyorlar. Bu ailelere, Sayın Başbakan geçen sene, bir bayram öncesi söz
vermişti, referandum öncesi söz verdi “Bu ödemeleri geri yapacağız.” diye.
Çünkü neden önemli bu ödemeler? Eğer bu ailelere, bu öğrencilere ödedikleri bu
para geri verilirse o eğitimlerine devam edebilecekler. Çünkü bu çocuklar
-Anayasa’nın eşitlik ilkesine aykırı olarak- devlet üniversitelerine
yerleştirildikleri hâlde, üstelik kendi aldıkları puana uygun devlet
üniversitelerine yerleştirildikleri hâlde, şu anda aynı sırada oturdukları
arkadaşları ücret ödemezken ücret ödüyorlar. Bunun Anayasa’ya aykırılığı
konusunda defalarca uyarıda bulunduk ama henüz bu konuda bir düzenleme
yapılmadı. 
Bu
alanda, tabii, kanun hükmünde kararnamelerdeki en önemli başlık ihraçlar. Tuğla
gibi kalın, her biri bu kalınlıkta ve büyüklükteki KHK kararlarıyla binlerce
insan ihraç edildi. Tamam, devletin FETÖ yapılanmasıyla olan mücadelesini
anlıyoruz ve anlamaya çalışıyoruz ve destekliyoruz ancak bunların arasında
hukuki gerekçeleri olmadan, herhangi bir sorguya ya da herhangi bir araştırmaya
gerek duyulmadan, öylesine, o kadar ihraç yapıldı ki nitekim sonunda Sayın
Cumhurbaşkanı da at izinin it izine karıştığını söyledi. Bir tane örnek
vereyim: Bir sendikaya üye olanların tamamı ihraç edildi yani “O neden üye
olmuş, nasıl üye olmuş, ne zaman üye olmuş?” buna bakılmaksızın ihraç edildi.
Kaldı ki Millî Eğitim Bakanlığının bu sendikaya -17-25 Aralıktan sonra da- üye
olunabileceğine dair ve aidat yatırılabileceğine dair bir resmî yazısı da
vardı, bunu da göstermiştik. 
Peki,
OHAL’le ilgili yani bu mücadeleyle ilgili KHK’lerin yanında OHAL’le ilgisiz
hangi KHK’ler çıktı? Örneğin, ÖYP KHK’si çıktı yani Öğretim Üyesi Yetiştirme
Programı. Nitekim, YÖK Başkanı Sayın Yekta Saraç da ÖYP’lilerin FETÖ mücadelesiyle
bir ilgisi olmadığını ama bunun bir fırsatla, OHAL’in bir fırsatıyla, KHK
fırsatıyla -kanunla düzenleme zor olacağı için- hızlı yapılabilmesi için ÖYP
programlarını iptal etti. 14 bin genç, yetişmiş akademisyen bir anda
kadrolarını kaybettiler. Bunların çoğu yurt dışından gelmiş veya ülke içinde
bütün sınavları kazanmış, dil bilen, ülkenin geleceği olan akademisyenlerdi ve
bu akademisyenlerle ilgili çok fazla sorunu dile getirdik. Nitekim, sonuçta YÖK
bir karar aldı ve bir yazı gönderdi üniversitelere, rektörlere bıraktı.
Nitekim, rektörlerin insafı ve inisiyatifiyle 6 bine yakın ÖYP’li tekrar
kadrolarına 1 Ocak 2018’den önce geçtiler ancak 8 bine yakın ÖYP’li haksızlığa
uğradı. Hatta öyle şeyler oldu ki örneğin, Sinop Üniversitesinde bir kardeş
ÖYP’li kadroya geçti, öbür kardeşi almadılar. Neden? Belli değil, tamamen
rektörlerin inisiyatifine bırakıldığı için. Bu yüzden, devlette devamlılık
ilkesi gereği ve bu insanları da yine iktidarınız döneminde ÖYP programına siz
aldığınız için, bu insanların haklarının teslim edilmesi ve bir şekilde
kurdukları hayatların dağılmaması için ve ülkenin akademik geleceğinin de
kararmaması için biz, ÖYP’lilerin haklarının bir şekilde iade edilmesini
diliyoruz. Yarın, YÖK’le ilgili önemli bir yasa gelecek Millî Eğitim Komisyonuna,
haftaya da muhtemelen Meclise gelecek. Bu son çıkıştır. Bütün parti grupları
ÖYP konusunda hemfikir olduğunu, bu mağduriyeti gördüklerini söylemişlerdi, o
zaman samimiyetlerini yarın Komisyonda lütfen göstersinler, ÖYP’lilerin
mağduriyetlerini giderelim. 
Bunun
dışında, bu süreçte eğitimle ilgili bu KHK’lerle yapılan en önemli
değişikliklerden bir tanesi de rektörlerin atama yoluyla gelmesi yani seçim
sandıklarının iptali oldu. 
Bunun
dışında, sözleşmeli öğretmen ataması. İnanın, sözleşmeli öğretmen atamasının
detayını birçoğunuz bilmiyorsunuzdur. O yüzden, insanların çığlıklarına kulak
verilmiyor. Sözleşmeli öğretmen atamasında kişiler, öğretmenler altı yıllığına
Doğu ve Güneydoğu Anadolu’da ve kalkınmada öncelikli illere gönderiliyorlar.
Eyvallah, amenna, gitsinler ve istiyorlar zaten ama şöyle bir sorun var: Bir
sözleşmeli öğretmen evli, Ağrı’da, öbürü Hakkâri’de; birisi Van’da, birisi
Kars’ta. Sadece istedikleri şu: Çocuklarımız, ailemiz bir araya gelsinler.
Arkadaşlar, Anayasa’nın aile birliği kavramı var, Anayasa’ya da aykırı bu. Altı
yıl boyunca insanları, birisini Van’da, birisini Kars’ta, birisini
Hakkâri’de... Biz “İkisini alın, İstanbul’a, Ankara’ya getirin.” demiyoruz;
“İkisini de Van’da, Hakkâri’de bir yerde buluşturun ama yeter ki bu aileleri
birbirine kavuşturun.” diyoruz. 
Maalesef,
süreler yetmiyor ama son olarak da şunu söyleyeyim: Sağlık alanında ciddi atama
krizi var ve sağlık alanında ciddi hizmet aksaması var.
(Mikrofon
otomatik cihaz tarafından kapatıldı) 
CEYHUN
İRGİL (Devamla) – Tamamlayabilir miyim acaba müsaade ederseniz?
BAŞKAN
– Buyurun Sayın İrgil.
CEYHUN
İRGİL (Devamla) – Sağlık alanında birkaç şey söylemek isterim çünkü konu çok
fazla, mağduriyet çok fazla.
Sağlık
alanında şu anda atamalar var. Biraz önce Sağlık Bakanımız da buradaydı. Bu yıl
27 bin atama olacağı söylendi. Geçen yıl yapılan atamaların büyük bir bölümü
güvenlik soruşturması nedeniyle tamamlanmadı ve bu çocuklar bekliyorlar. 120
kadar doktor arkadaşa “Güvenlik soruşturmanız uygun değil.” diye yanıt geldi ve
atamaları yapılmadı. Bunların mecburi hizmeti var. Peki bu çocuklar ne olacak,
nerede çalışacak? Biz bu çocukları niye okuttuk, niye tıp fakültesini
bitirttik, niye doktor yaptık? En azından bir insana, gözaltına aldığınızda,
bir işten çıkardığınızda ya da bir yere atamadığınızda veya “Senin güvenlik
sorunun var.” dediğinizde -insan doğal olarak bir soru sorar; neden- ya nedeni
söylenmez mi? Bu insanlara hiç olmazsa bunun nedenini söyleyin ki bu insanlar
bilsinler, ona göre yargıya başvursunlar. 
Ben
bu nedenle, sağlık atamalarında da bu yıl, en geç şubat ayının sonunda veya
martın başında 27 bin atama sözünün tutulmasını ve bir an evvel yapılmasını
diliyorum.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın İrgil.
Şimdi
söz sırası, Milliyetçi Hareket Partisi Grubu adına Hatay Milletvekilimiz Sayın
Mehmet Necmettin Ahrazoğlu’na aittir.
Sayın
Ahrazoğlu, süreniz 10 dakika.
Buyurun.
(MHP sıralarından alkışlar) 
MHP
GRUBU ADINA MEHMET NECMETTİN AHRAZOĞLU (Hatay) – Sayın Başkanım, değerli
milletvekilleri; 675 sayılı Kanun Hükmünde Kararname hakkında Milliyetçi
Hareket Partisi Grubu adına söz almış bulunuyorum. Yüce heyetinizi saygıyla
selamlıyorum. 
Zeytin
Dalı Harekâtı’nda şehadet mertebesine ulaşmış aziz şehitlerimize Cenab-ı
Allah’tan rahmet, hâlen tedavi görmekte olan askerlerimize de acil şifalar
temenni ediyorum.
Değerli
milletvekilleri, görüşmekte olduğumuz kanun hükmünde kararname Türkiye Büyük
Millet Meclisine 29 Ekim 2016 tarihinde gelmiştir; o tarihten itibaren, yaklaşık
on beş aya yakın bir süredir görüşülmeyi beklemekteydi.
Kanun
hükmünde kararnamede özet olarak, terör örgütleri veya Millî Güvenlik Kurulunca
devletin millî güvenliğine karşı faaliyette bulunduğuna karar verilen yapı,
oluşum veya gruplardan kaynaklanan tehditlere karşı demokrasiyi, temel hak ve
hürriyetleri ve kamu düzenini korumak amacıyla olağanüstü hâl kapsamında
alınması gereken tedbirler düzenlenmektedir.
15
Temmuzdan itibaren FETÖ'yle amansız mücadele edilmektedir; kararlı, haklı ve
son derece doğru şekilde FETÖ'cülerin üzerine gidilmektedir. FETÖ'yle irtibatı
ve iltisakı olanlar hakkında hukuki yaptırım ve idari tasarruflar sonuna ve
gerektiği yere kadar yapılmalıdır. Türkiye bu beladan temizlenmek zorundadır.
Genel
Başkanımız Sayın Devlet Bahçeli Bey’in ifade ettiği gibi 15 Temmuz, herkes ve
özellikle Türk siyaseti için ders ve milat niteliğindedir. 15 Temmuz FETÖ darbe
girişimi tortu ve kalıntılarıyla birlikte kökten kazınmalı ve OHAL sürmelidir.
Pensilvanya lobisinin samimiyetsiz demokrasi, temelsiz özgürlük, asılsız insan
hakları sözlerine aldırış edilmemeli, melanet mutlaka devrilmelidir.
Değerli
milletvekilleri, 20 Ocak 2018 tarihinde başlayan ve bugün 18’inci gününe giren
Afrin'e yapılan Zeytin Dalı Harekât’ında şehit olan, Rahmetirahman’a kavuşan
bütün kahramanlarımızı bir kez daha minnetle yâd ediyor ve Rabb'imden onlara
şefaat temenni ediyorum. Yörük anamızın dediği gibi "Mehmetçiğimizin
ayağına taş değmesin.” diyerek dualarımızın onlarla olduğunu ifade etmek
istiyorum.
Yine,
Değerli Genel Başkanımız Sayın Devlet Bahçeli Bey’in 1 Temmuz 2015 tarihli grup
toplantısında yaptığı şu konuşmayı bir kez daha hatırlamak için ifade etmek
istiyorum: “Şimdilik şunu söylemek isterim ki Türkiye'nin güvenliği
partilerüstü bir konu olup günlük siyasetin önündedir. Bu itibarla, Türkiye,
tüm millî güç unsurlarıyla harekete geçmeli, hiçbir devletten izin beklememeli,
uluslararası hukuktan doğan meşru haklarıyla vatanını ve milletini
savunmalıdır. Bu, bir savaş çağrısı değildir, nefsi müdafaa ve millî güvenliğimizi
sağlama alma, Türkiye'nin caydırıcılığını gösterme iradesidir.” Evet, bugün
Fırat Kalkanı Harekâtı da İdlib çatışmasızlık bölgesi operasyonu da Afrin
Zeytin Dalı Harekâtı da bu kapsam ve amaçla yapılmaktadır. 
Genel
Başkanımız Sayın Devlet Bahçeli Bey’in talimatlarıyla, geçen hafta Kilis'te bir
ziyarette bulunmuştuk. Orada bir esnafımızın söylediği söz çok anlam ifade
etmektedir. Esnafımız şöyle söylüyor: "2016 yılında atılan roketlerden,
bombalardan şikâyetçiydik, ne anlama geldiğini bilmiyorduk ancak şimdiki atılan
bombaların ne anlama geldiğini, neye kastettiğini çok iyi biliyoruz.” Yani bu
da Sayın Genel Başkanımızın o günkü uyarılarının ne kadar haklı olduğunu ortaya
koyması açısından son derece önem arz etmektedir.
Değerli
milletvekilleri, PKK'nın Suriye kolu olan PYD-YPG terör örgütü, sınırlarımız
boyunca Suriye'nin kuzeyine yerleşmiş, baskı ve şiddetle demografik yapıyı
değiştirmiştir. Bu bölgede emperyal güçlerin ve ABD'nin desteğiyle gözümüzün
içine baka baka silah ve eğitim desteği almış ve güçlendirilerek Türkiye ve
Fırat Kalkanı’yla özgürleşen bölgeye ve İdlib gerginliği azaltma bölgesine
çeşitli defalar saldırılarda bulunmuştur. Batılı ülkeler ve ABD, kendi
ülkelerinin sınırlarına komşularından yapılacak saldırıları acaba nasıl
karşılardı? İsrail şehirlerine yapılan bir roket saldırısında neredeyse
Filistin’in tamamı savaş alanı hâline getiriliyordu. Hangi ülke bu konularda
tepki gösteriyordu? Tabii ki hayır, hiçbir tanesi tepki göstermiyordu. Ama
bizde ise yabancı güçlerin veya emperyal güçlerin tepkisinden çok, içimizdeki
hainlerin sesi çıkmaktadır. 
Zeytin
Dalı Operasyonu, ülkemizin toprak bütünlüğünü, egemenliğini korumak,
sınırlarımızı güvence altına almak ve sınır boyunca yaşayan tüm
vatandaşlarımızın huzur içinde yaşamalarını sağlamak amacıyla yapılmaktadır. Bu
harekât, Türkiye için bir varoluş mücadelesidir ve en doğal hakkıdır. Eğer bu
operasyon yapılmamış olsaydı Kilis'e, Hatay ve ilçelerine atılan roket sayısı
daha da artacak, Kilis hedef, Hatay namlunun ucunda olacaktı. Sınırımızın karşı
tarafından ve Amanoslar’dan terör örgütleri tarafından Kilis ve Hatay'a
yapılacak bir işgal teşebbüsü ülkemizi daha da zora sokabilecekti. Ancak şunun
bilinmesini de isterim ki, bölge insanları da buna asla müsaade etmeyecekti,
aynen Kurtuluş Savaşı’nda olduğu gibi. 
Değerli
milletvekilleri, Suriye'nin kuzeyinde yerleşmiş PKK uzantısı hain terör örgütü,
harekâtın başından bu yana devamlı hain saldırılarına devam etmektedir. Bu
hainler ibadetlerini yapan insanları oralarda bombalamakta, camilere, savunmasız
insanlara, masum sivillere yönelik roket atışlarıyla saldırmaktadır. 20 Ocak
2018'de başlayan Zeytin Dalı Harekâtı'nda şimdiye kadar 2’si Devlet Su İşleri,
1’i de TEDAŞ’lı hemşehrim olmak üzere 18 evladımız şehit olmuştur, 62 insanımız
da yaralanmıştır. Hatay’a -yine Başbakanın verdiği bilgiler doğrultusunda- 60,
Kilis'e 34 defa olmak üzere sınır ötesinden 94 füze atılmıştır. Bunun sonucunda
da 8 vatandaşımız şehit olmuş, 113 vatandaşımız da yaralanmıştır. Kimin
sivillere saldırdığı açıktır, kimlerin masumların can ve mal güvenliğini
zehrettiği ortadadır. Ancak Türk ordusu özellikle sivil kayıp olmaması için tüm
hassasiyetini göstermektedir. ABD’nin Irak ve Suriye’de IŞİD’le mücadele
kapsamında ne kadar çok sivili katlettiği hepimizin bilgisi dâhilindedir. 
Hain
örgüt başka olaylarda yaşanan görüntüleri Zeytin Dalı Operasyonu’nda
gerçekleşmiş gibi göstermektedir; dünya kamuoyunda haklılık kazanmak için böyle
bir yola gitmektedir. Maalesef ülkemizde de bazı hainler bilerek veya
bilmeyerek bu oyunlara alet olmaktadır. 
Terör
örgütü ve yandaşlarının algı yaratmak adına yaptığı “Türk askeri tarihî
eserleri yok ediyor.” şeklindeki yalan haberlerine karşı Türk askeri Suriye’nin
tarihî ve kültürel zenginliklerine kesinlikle zarar vermemektedir ve kesinlikle
sivil halka, yaşam alanlarına yönelik bir askerî operasyonda bulunmamaktadır.
Bilakis terörden kurtulan köy ve yerleşim yerlerinde bölge halkı askerlerimizi
coşkuyla karşılamakta, bağrına basmaktadır ve askerlerimiz tarafından sağlık
kontrolünden geçirilmektedir. Bizim orada yaşayanlarla veya yerel halkla bir
sorunumuz kesinlikle yoktur, bizim sadece terör örgütleriyle mücadelemiz
vardır. 
Değerli
milletvekilleri, bir başka konu da Suriye’de Raco, Afrin, Cinderis gibi
bölgelerde 2012’den bu yana huzur içinde olunduğunun söylenmesidir. Suriye’de
olaylar başlar başlamaz bölücü terör örgütleri bu bölgeyi işgal etmiştir. Yöre
halkını teslim almış, halkın ektiklerinden biçtiklerinden, yetiştirdiklerinden,
kazandıklarından, mallarından haraç almışlar, kaostan faydalanarak ülkemizde
yapmak istedikleri ancak başaramadıkları kanton bölge oluşturma ve emperyal
güçlerin maşası olarak ülkemizin sınırlarının güvenliğini zaafa uğratacak kukla
yönetim oluşturma hevesine girmişlerdir. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Ahrazoğlu.
MEHMET
NECMETTİN AHRAZOĞLU (Devamla) – Teşekkür ederim Sayın Başkanım. 
15
Temmuzda gerçekleştiremediklerini sınırlarımız dışına taşıyarak
bağımsızlığımıza, bekamıza yönelik hareket, iş birlikçileriyle, dost görünen
düşmanlarla birlik olarak, Türk’e rağmen, Türkiye'ye rağmen bu coğrafyada söz
sahibi olmaya kalkmışlardır. Bu coğrafya bizim devleti ebet müddetimizdir;
batısıyla, doğusuyla, güneyiyle, kuzeyiyle Türk milletinin oksijen alanıdır
diyor, hepinizi saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum Sayın Ahrazoğlu.
Sayın
milletvekilleri, kanun hükmünde kararnamenin tümü üzerindeki görüşmeler
tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Şimdi
birinci bölümün görüşmelerine başlıyoruz.
Birinci
bölüm 1 ila 12’nci maddeleri kapsamaktadır.
Birinci
bölüm üzerinde söz isteyen? Yok.
Birinci
bölüm üzerindeki görüşmeler tamamlanmıştır.
Şimdi,
birinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım.
1'inci
maddeyi oylarınıza sunuyorum: Kabul edenler.. Kabul etmeyenler… Kabul
edilmiştir.
2'nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3'üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
4'üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
5'inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
6'ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
7'nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
8'inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
9'uncu
maddeyi oylarınıza sunuyorum: Kabul edenler… Kabul etmeyenler… 9'uncu madde
kabul edilmiştir.
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
11’inci
maddeyi oylarınıza sunuyorum: Kabul edenler… Kabul etmeyenler… Oy çokluğuyla
kabul edilmiştir.
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir.
Birinci
bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz. 
İkinci
bölüm 17’nci maddenin (1)’inci fıkrası, (2)’nci fıkrası, (3)’üncü fıkrası,
(4)’üncü fıkrası, (5)’inci fıkrası ve (6)’ncı fıkrası dâhil 13 ila 19’uncu
maddeleri kapsamaktadır. 
İkinci
bölüm üzerinde söz isteyen? Yok.
İkinci
bölümde bulunan 13’üncü maddeyi oylarınıza sunuyorum: Kabul edenler… Kabul
etmeyenler… 13’üncü madde kabul edilmiştir.
14’üncü
maddeyi oylarınıza sunuyorum: Kabul edenler… Kabul etmeyenler… 14’üncü madde
kabul edilmiştir.
15’inci
maddeyi oylarınıza sunuyorum: Kabul edenler… Kabul etmeyenler… 15’inci madde
kabul edilmiştir.
16’ncı
maddeyi oylarınıza sunuyorum: Kabul edenler… Kabul etmeyenler… 16’ncı madde
kabul edilmiştir.
17’nci
maddenin (1)’inci fıkrasını oylarınıza sunuyorum: Kabul edenler… Kabul
etmeyenler… 17’nci maddenin (1)’inci fıkrası kabul edilmiştir.
17’nci
maddenin (2)’nci fıkrasını oylarınıza sunuyorum: Kabul edenler… Kabul
etmeyenler… 17’nci maddenin (2)’nci fıkrası kabul edilmiştir.
17’nci
maddenin (3)’üncü fıkrasını oylarınıza sunuyorum: Kabul edenler… Kabul
etmeyenler… 17’nci maddenin (3)’üncü fıkrası kabul edilmiştir.
17’nci
maddenin (4)’üncü fıkrasını oylarınıza sunuyorum: Kabul edenler… Kabul
etmeyenler… 17’nci maddenin (4)’üncü fıkrası kabul edilmiştir.
17’nci
maddenin (5)’inci fıkrasını oylarınıza sunuyorum: Kabul edenler… Kabul
etmeyenler… 17’nci maddenin (5)’inci fıkrası kabul edilmiştir.
17’nci
maddenin (6)’ncı fıkrasını oylarınıza sunuyorum: Kabul edenler… Kabul
etmeyenler… 17’nci maddenin (6)’ncı fıkrası kabul edilmiştir.
18’inci
maddeyi oylarınıza sunuyorum: Kabul edenler… Kabul etmeyenler… 18’inci madde
kabul edilmiştir.
19’uncu
maddeyi oylarınıza sunuyorum: Kabul edenler… Kabul etmeyenler… 19’uncu madde
kabul edilmiştir. 
Komisyonun
bir redaksiyon talebi vardır.
Buyurun
Sayın Başkan. 
İÇİŞLERİ
KOMİSYONU SÖZCÜSÜ MUSTAFA BALOĞLU (Konya) – Görüşülmekte olan 436 sıra sayılı
Olağanüstü Hal Kapsamında Bazı Tedbirler Alınması Hakkında Kanun Hükmünde
Kararname Genel Kurulda kabul edilerek kanunlaşacağından, düzenlemenin adının “Olağanüstü
Hal Kapsamında Bazı Tedbirler Alınması Hakkında Kanun Hükmünde Kararnamenin
Kabul Edilmesine Dair Kanun” şeklinde değiştirilmesine, ayrıca metinde geçen ve
görüştüğümüz kanun hükmünde kararnameye atıfta bulunan “Kanun Hükmünde
Kararname” ibarelerinin “Kanun” olarak değiştirilmesine yönelik redaksiyon
talebimiz vardır.
Takdirlerinize
sunuyorum.
BAŞKAN
– Teşekkür ederiz Sayın Başkan. 
Talebiniz
kayıtlara geçmiştir. Redaksiyon işlemi kanun yazımı sırasında Başkanlığımızca
gerçekleştirilecektir.
Sayın
milletvekilleri, ikinci bölümde yer alan maddelerin oylamaları tamamlanmıştır.
Kanun
hükmünde kararnamenin tümünü oylarınıza sunuyorum: Kabul edenler… Kabul
etmeyenler… Kanun hükmünde kararname kabul edilmiş ve kanunlaşmıştır.
Sayın
milletvekilleri, 5’inci sırada yer alan, 677 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/789) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi’nin görüşmelerine başlayacağız.
5.- 677 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/789) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi (S. Sayısı: 444) (x)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 444 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında temel kanun olarak görüşülecektir. Bu nedenle kanun
hükmünde kararname tümü üzerindeki görüşmeler tamamlanıp maddelerine geçilmesi
kabul edildikten sonra bölümler hâlinde görüşülecek ve bölümlerde yer alan
maddeler ayrı ayrı oylanacaktır.
Kanun
hükmünde kararnamenin tümü üzerinde söz isteyenler: Cumhuriyet Halk Partisi
Grubu adına İstanbul Milletvekilimiz Sayın Dursun Çiçek, Milliyetçi Hareket
Partisi Grubu adına Erzurum Milletvekilimiz Sayın Kamil Aydın.
İlk
söz sırası, Cumhuriyet Halk Partisi Grubu adına İstanbul Milletvekilimiz Sayın Dursun Çiçek’e aittir. 
Sayın
Çiçek, süreniz on dakika.
Buyurun.
(CHP sıralarından alkışlar) 
CHP
GRUBU ADINA DURSUN ÇİÇEK (İstanbul) – Sayın Başkanım, değerli milletvekilleri;
yüce Meclisi sevgi ve saygıyla selamlıyorum.
Söz
konusu kanun hükmünde kararname, Silahlı Kuvvetler mensubu 2 bin, İçişleri
Bakanlığı mensubu 10 bin, diğer bakanlıkların mensubu 3 bin olmak üzere, 15 bin
kişinin ihracıyla ilgili bir kanun hükmünde kararname, esası bu. Tabii,
bunların hak arayışının önünü kesmeye yönelik de maddeler var. Aynı kanun
hükmünde kararnamede 312 kişi ise göreve iade ediliyor. 375 dernek, 9 medya, 1
hastane, 18 vakıf kapatılırken önceden kapatılan 175 dernek tekrar açılıyor.
Şimdi,
bütün bu kararlar idarenin kararıyla alınıyor, Hükûmetin kararıyla alınıyor,
yargıya kapalı, tazminat hakları yok. Yargı açısından Anayasa Mahkemesi, idari
yargı, komisyon ve Avrupa İnsan Hakları Mahkemesi devrede olmadığı için aslında
OHAL’le birlikte hukuk da devre dışında kalıyor. Bu kararnamede ihraç edilen
özellikle Türk Silahlı Kuvvetleri ve Emniyet görevlilerinin çoğu gençler. Bu
genç eğitilmiş insanların, ülkeye hizmet etmek için üniforma, atama bekleyen
gençlerin bugün bir kısmı olan 32 kişi bizi ziyarete geldi. Güvenlik
soruşturması istiyorlar, rütbelerini, üniformalarını geri istiyorlar, vatana
hizmet etmek istiyorlar. Tek talepleri de bakanlıkların, Hükûmetin güvenlik
soruşturması yapması ve bu eğitilmiş gençlerimizden gerek sınır ötesi harekâtta gerekse iç güvenlik harekâtında
yararlanılması. Bu talebi bu Meclis kürsüsünden bir kez daha tekrarlıyorum.
Annelerin “Üniformamızı geri verin.” çığlığını siz milletvekillerine bir kez
daha iletiyorum. 
Tabii,
bu 15 Temmuz kâbusu, oraya gelen süreç ve biraz önce listelediğim 15 bin
kişinin işinden aşından edilmesine neden olan ortam, hepimiz biliyoruz ki
siyasi istismarların, siyasi iktidarın tedbir almaması sonucu gelinen bir
karanlık gecedir, karanlık noktadır. Geçmişte, tabii, son on beş yıl ağırlıklı
olmak üzere, YAŞ kararlarıyla atılan, bazı irticai örgütlerle ilişkisi bulunan
kişilerin atılmasına engel olunması, bunların, atılanların belediyelerde işe
alınması, örgütle bağlantısı olanların sadece… (Uğultular)
BAŞKAN
– Sayın Çiçek, bir saniye efendim. 
Sayın
Küpçü, siz Başkanlık Divanı üyesisiniz, lütfen efendim, rica ediyorum. 
Sayın
Çiçek, buyurun.
DURSUN
ÇİÇEK (Devamla) – …dinî değerlere fazla önem verdikleri için bunların sistemden
atıldığı yönündeki dedikoduların ne kadar asılsız olduğu 15 Temmuzda bütün
milletçe anlaşıldı. Öyle ki özel yetkili mahkemeler bu Mecliste kapatılırken,
biz cezaevinde bu salondaki tartışmaları izlerken inanın hayretler içinde
kalıyorduk. Şimdi, bu mahkemeler niye kapatıldı? Adalet dağıtılmadığı için
kapatıldı; Avrupa İnsan Hakları Mahkemesinde 20 bine yakın başvuru yığıldığı
için, Türkiye’nin itibarını sarstığı için kapatıldı. Ama kapatılırken ne
yapıldı biliyor musunuz sayın milletvekilleri? Bu özel yetkili FETÖ
militanlarının görev yaptığı mahkemeler, elindeki dosyayı karara bağlayıncaya
kadar o dosyalara bakacak diye karar alındı karar, bu salonda alındı. İşte, o
mağdurlardan, Silivri’de cezaevinde izleyen bir kardeşiniz olarak söylüyorum:
Bu kararı alanlar şu an hapiste mi, ihraç edilmiş mi? Hayır, birçoğu burada
milletvekili. 
Temmuz
2009, askerlerin yargılanmasını bu Meclis değiştirdi. “Savaşta, barışta” bir
kelime oyunuyla bizi FETÖ militanı hâkim, savcı kılıklı hainlerin eline teslim
ettiniz, ondan sonra “15 Temmuz niye oldu?” 
Yine
aynı süreçte, yarım maaşla, iadeli taahhütlü, ekinde DVD olan 1.722 mektup
-belki aranızda da yetkililer vardır- gönderdik gazetecilere, Başbakana,
Cumhurbaşkanına ama biz ikna edemedik, FETÖ kandırdı. 
5
Ağustos 2013 -hiç unutmuyorum- “Ergenekon mahkemesi” denen hainler bize ceza
yağdırırken, ağırlaştırılmış müebbet cezaları yağdırırken biz onlara “Bu
salonlara, Silivri’ye sahip çıkın. Darbeci de sizsiniz, terörist de sizsiniz;
burada sizi yargılayacağız.” dediğimizde bize gülmüşlerdi çünkü arkalarında
siyasi iktidar vardı, arkalarında emperyalizm vardı, arkalarında siyonizm
vardı; biz tek başımıza onlarla mücadele ediyorduk. 
HAYDAR
AKAR (Kocaeli) – Biz de burada söylerken gülüyorlardı.
DURSUN
ÇİÇEK (Devamla) – Sonra ne oldu? “Aldatıldık, kandırıldık.” Şimdi onları
hapishaneye, o Silivri’ye tıktık, hesap soruyoruz ama bunların içinde masum
olan; hukukta karşılığı olmayan, dershane, banka hesabı, sendika üyeliği gibi
farklı nedenlerle ihraç edilen; komisyonlar, adalet çalışmadığı için hâlâ
mağdur olan insanların bir an önce FETÖ militanlarından ayıklanması ve
ailelerine, işlerine kavuşturulması gerekir. Ben bunu beş yıla yakın hapis
yatmış bir FETÖ mağduru olarak, bir milletvekili olarak size söylemek
istiyorum.
Şimdi,
bir kısmı ihraç edildi, atılanların yerine ek görevlilerle şu an kamu
hizmetleri yürütülmeye çalışılıyor, ilave olarak Fırat Kalkanı, arkasından
Zeytin Dalı Harekâtı’yla Silahlı Kuvvetlerin yükü çok daha ağırlaştı ama
bakıyoruz, bu eğitilmiş gençlere hiç el atılmıyor, özlük haklarına, geride her
an bir şehit, gazi haberi bekleyenlerin evlatlarına, hayat seviyelerine hiç el
atılmıyor ama devamlı onlardan görev bekliyoruz, başarı bekliyoruz, “Git, şehit
ol, gazi ol.” diyoruz. Sayın MHP Genel Başkanını buradan davet ediyorum, özlük
haklarıyla da ilgilensin bu gençlerin, Silahlı Kuvvetler mensuplarının,
güvenlik kuvvetlerinin özlük haklarını da her salı günü gündeme getirsin,
özellikle rica ediyorum. (CHP sıralarından alkışlar) 
KAMİL
AYDIN (Erzurum) – Getiriyoruz biz, getiriyoruz biz, rahat olun, Komisyonda
getiriyoruz.
DURSUN
ÇİÇEK (Devamla) – Bekliyoruz. 
KAMİL
AYDIN (Erzurum) – Duymuyor musun? Getiriyoruz, aynı Komisyondayız.
DURSUN
ÇİÇEK (Devamla) – Komisyon çalışmıyor ki. Ne zaman toplandı?
KAMİL
AYDIN (Erzurum) – Gayet iyi çalışıyoruz.
HAYDAR
AKAR (Kocaeli) – Senden gizli yapıyorlarmış!
BAŞKAN
– Sayın Çiçek, siz Genel Kurula hitap edin.
DURSUN
ÇİÇEK (Devamla) – Aynı Hükûmet Irak’ta hata yaptı, Suriye’de hata yaptı,
Bağdat’ı yok saydı, Barzani’yi bağımsızlık referandumu yapacak şekilde
cesaretlendirdi. Suriye’de “dostum Esad” “düşman Esed” oldu, “katil, terörist
Esed” oldu. Neden oldu? Büyük Ortadoğu Projesi nedir? Eş başkanlığı neydi?
İstifa ettik mi bu görevden? Bunları iktidar grubuna soruyorum. 
Isparta
Milletvekilimizin bugün bir açıklaması var Sözcü’de; “Sözde çözüm süreci
sonunda 1.700 şehit verdik.” diyor, “Ordu şimdi de Hükûmetin Irak ve
Suriye’deki hatalarını düzeltiyor.” diyor. Bu bir gerçeğin altının
çizilmesidir. Gerçekten de on beş yıldır iktidarın yaptığı içeride ve
dışarıdaki hataların bedelini Mehmetçik ödüyor, şehitlerimiz ödüyor,
gazilerimiz ödüyor ama siyasiler bir türlü bunun hesabını vermiyor. İnşallah
iktidar değiştiğinde bu yargı siyasi ayaktan da bu hesabı soracaktır.
Bugün
Genel Başkanımız açıkladı, biz terörün hepsine karşıyız, her türlü teröre
karşıyız, amasız, fakatsız karşıyız ama çözüm sürecinde FETÖ’yle Türkiye'yi
yönetirken, başka terör örgütleriyle masalarda, kapalı kapılarda görüşenler,
resim verenler herhâlde iktidar partisinin siyasi kişilerinden başkası değil.
Bunun resimleri sosyal medyada onlarca var, yüzlerce var. 
Tabii,
Ege adaları gündeme geldiğinde susuyoruz ancak… 
Süremin
sonuna geldim. Bu millet bizi iktidara getirdiğinde bu siyasi iktidarın yaptığı
bütün hataları düzelteceğiz ve kumpas davaları dâhil bu hesabı Türk yargısı,
Türk milleti adına, hata yapanlardan soracağız.
Saygıyla
selamlıyorum, iyi akşamlar diliyorum. (CHP sıralarından alkışlar) 
BAŞKAN
– Teşekkür ediyorum Sayın Çiçek.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, buyurun. 
MEHMET
NACİ BOSTANCI (Amasya) – Sayın Başkanım, konuşmaya katılmıyoruz. “Hükûmet, bu iktidar
hesap vermiyor.” dedi. Demokratik rejimlerde iktidarlar hesapları seçimlerde
verirler. Alnının akıyla bütün seçimlerde verdi ve hepsinde de halk bu iktidarı
onaylamıştır. 
Teşekkürler.
(AK PARTİ sıralarından alkışlar) 
ENGİN
ÖZKOÇ (Sakarya) – Efendim, söz isteyebilir miyim?
BAŞKAN
– Sayın Özkoç, buyurun.
ENGİN
ÖZKOÇ (Sakarya) – Kayıtlara geçsin diye söylüyorum Sayın Başkan.
Demokrasilerde
seçim, sadece, insanların fikirlerini özgürce yansıtabildikleri ortamlarda bir
değer kazanır. Seçimler eğer imzasız, mühürsüz oy pusulalarıyla yapılıyorsa
halkın iradesinin oraya yansıması değildir. Bundan bahsedenler ve millet
iradesinden bahsedenler, aynı zamanda, seçilmiş Başbakan ve belediye
başkanlarına da millet iradesine de saygı göstermek durumundadır. Kayıtlara
geçmesi için söyledim efendim.
BÜLENT
TURAN (Çanakkale) – Muharrem İnce’ye mi laf atıyorsun?
BAŞKAN
– Teşekkür ederim Sayın Özkoç.
Sayın
milletvekilleri, Milliyetçi Hareket Partisi Grubu adına Erzurum Milletvekilimiz
Sayın Kamil Aydın’da sıra. (MHP sıralarından alkışlar) 
Sayın
Aydın, süreniz on dakika.
Buyurun.
MHP
GRUBU ADINA KAMİL AYDIN (Erzurum) – Sayın Başkan, değerli milletvekilleri; 444
sıra sayılı Kanun Hükmünde Kararname hakkında Milliyetçi Hareket Partisi Grubu
adına söz almış bulunmaktayım. Yüce Meclisi saygıyla selamlıyorum.
Efendim,
sondan başlayayım. Milliyetçi Hareket Partisi, Türk devlet geleneği içerisinde
devlet ve milletin bekasının en büyük teminatı olarak bir ordu millet olma
kavramına inanmış, iman etmiş bir hareketin adıdır. Dolayısıyla iki bin iki yüz
yıllık devlet geleneğiyle birlikte onun bekasının timsali de Türk Silahlı
Kuvvetleridir. Dolayısıyla “Her Türk asker doğar.” sözü ve özdeyişiyle müsemma
bir siyasi hareketin adıdır. Dolayısıyla bugüne kadar Türk Silahlı Kuvvetleri mensuplarımız
başta olmak üzere bütün kolluk kuvvetlerimizin her türlü sıkıntıları,
sorunları, bize nakledilen herhangi bir beklentileri burada defaatle gündeme
getirilmiş, hatta bu bağlamda bizler de komisyonlarda kanun teklifi, araştırma
önergesi tekliflerimizi vermişiz. Bunlardan, çok ezberimde olduğu için net, bir
çırpıda söylüyorum: Subay ve astsubayların özlük hakları, emekliliklerine
yansıyacak ek göstergeleri; uzman çavuşlarımızın silah ruhsatları, eş durumu
tayinleri; yine, güvenlik korucularımızın asgari ücretin altında aldıkları
ücretlerinin asgari ücretin üzerine çıkarılması; yine, gönüllülerin ise silahlı
bir şekilde, ruhsatlı bir şekilde görev yerlerinde görevlerine devam etmeleri.
İşte, Milliyetçi Hareket Partisinin farkı bu çünkü her zaman olduğu gibi Türk
Silahlı Kuvvetlerinin arkasında dik duran bir hareketin adıdır. Dolayısıyla
eleştirilerimizi gerçekten sağlıklı bir zemine oturtmakta yarar var.
Saygıdeğer
milletvekilleri, bakın, ilginç bir süreçten geçiyoruz. Zeytin Dalı’nın 18’inci
günündeyiz. Harekâtımız çok başarılı bir şekilde gidiyor ama her harekâtımızda
olduğu gibi, beka sorunumuzun giderilmesi noktasında, sınırın içinde ya da
dışında mücadelemiz esnasında şehitlerimiz oluyor. Burada, bu harekât
çerçevesinde de bugüne kadar 17 evladımızı kaybettik, 62 gazimiz var. Allah’tan
hepsine rahmet diliyoruz. Onlar darülbekaya alınlarının akıyla, Resulullah’ın
cennet vaadiyle gittiler. Onların arasında, yine, bugün ebediyete intikal eden
çok kıymetli bir hemşehrim, teğmen kardeşim Ahmet Aktepe de var. Ahmet, Tortum
ilçesine bağlı Şenyurt’ta yetim, babadan yoksun bir ailenin tek erkek evladı
olan bir kardeşimizdi ve aynen o tankın üzerindeki kardeşimiz gibi inandığı
dava uğruna, milletin bekası, devleti ebet müddet geleneğinin devam etmesi
adına Kızılelma’sına gitti ve Rabb’im ona şehadet şerbeti nasip eyledi. Bize
düşen şehadete, şehitlere vefa göstermektir. 
Öte
yandan, Hatay’a 60, Kilis’e 34 olmak üzere bugüne kadar sınırın ötesinden 94
tane füze saldırısı, taciz ateşi oldu ve bu saldırılarda 7 sivil vatandaşımızı
kaybettik, yine, efendim, onlarca yaralımız var, hatırladığım kadarıyla 113
yaralımız var. Bu 7 kardeşimizin, bu füze saldırılarından dolayı kaybettiğimiz
7 kardeşimizin inanın birkaçı çocuk denecek yaşta. Ve kız-erkek, çocuk-yaşlı
demeden çok haince hedef göstererek buralara füzeler atıldı. Bunlar nedense iç
ve dış kamuoyunda çok fazla konuşulmuyor. Sanki bir ağız birliği varmışçasına
bu harekâtı akamete uğratma adına, hafife alma adına, demoralize etme adına
bazı kesimler, bunu, nalına, mıhına vurmak kaydıyla… Neymiş efendim, bu bir
işgalmiş. Neymiş efendim, bizim orada ne işimiz varmış. Neymiş efendim, bu
çocukların, efendim, buraya giderken sıkıntıları varmış, onları niye
halletmemişiz? Ee, giderken sorduk. Ve şehadet şerbeti içerken de yine
vasiyetine yazdı ve o vasiyeti yerine getirmek de bizim boynumuzun borcu, hemen
harekete geçildi zaten. “Bir okul açılsın.” diyor. Çünkü şehitliğin şuurunda
olan bir insanın da vasiyetinin ancak bu kadar ulvi ve bu kadar yüce olduğuna
bir kere daha tanıklık ettik.
Şimdi,
nedir bu özellikle uluslararası kurumlar ve kuruluşlar? Örnek vereyim:
Birleşmiş Milletler, NATO, Avrupa Birliği ya da Avrupa Birliğine dâhil bazı
ülkelerinin parlamentoları ne yapıyorlar biliyor musunuz? Kilis’e, Hatay’a
atılan füzelerle ilgili hiçbir endişeleri yok, hiçbir sıkıntıları yok, dile
getirilecek de hiçbir şey yok. Ama YPG ve PYD, PKK’nın uzantısı olarak,
efendim, orada bir gecekondu yapılanmasına gittiğini de bildiklerinden, 5 binin
üzerinde tırla silah yardımını hiç yüksünmeden ifade ediyorlar, yetmiyormuş
gibi parlamentolarında PKK paçavralarını boyunlarına bağlayıp destek ifade
ediyorlar.
Peki,
Kilis’teki evladım için niye yapmıyorsun? Bakın, böyle bir çifte standardı biz
buradan reddediyoruz ve Meclis olarak, Türkiye Cumhuriyeti devletinin yüce
Meclisi olarak bunu net bir şekilde söylememiz lazım, buradan kamuoyuna da
ifade ediyorum. Bakın, işgal görmek istiyorlarsa, Birleşmiş Milletler
samimiyse, NATO samimiyse, efendim, Avrupa Birliği ve Avrupa Birliği
çerçevesinde ülkelerin parlamentoları samimiyse, işgal yerlerini söyleyeceğim,
üç tane tipik örnek vereceğim üç farklı ülkenin gerçekleştirdiği. 
Önce
İsrail’e baksınlar, Filistin’de yaptıklarını görsünler; Bekaa Vadisi’nde, Batı
Şeria’da yaptıkları usulsüz nüfus istihdamına baksınlar, çocuk yaşta öldürülen
yavrularımız için, onların, Filistin’in bayraklarını boyunlarına dolasın,
gösteriş yapsınlar, ifade etsinler. 
Birleşmiş
Milletlerde aleyhine bir karar alındı diye, başkent olmaması noktasında
kıyametleri kopardılar çünkü ağababaları öyle istemedi. Onun için Birleşmiş
Milletlerdeki ABD’nin büyükelçisi dedi ki “Size yapılan yardımlar kesilecek,
size haddinizi bildireceğiz.” ve bu, gerçekten, Filistin başta olmak üzere
birçok ülkeye hemen eyleme dönüştü, kimseden yine ses yok. 
Efendim,
başka bir işgal söyleyeyim ben size: Afganistan işgal altında. Onlarca,
yüzlerce sivil katlediliyor. Neden bunlar hiç iç ve dış kamuoyunda gündeme
gelmiyor? Bunlar insan hakkı ihlali değil mi? Bunlar gerçek anlamda işgal değil
mi? Yok, tekrar çifte standart.
Peki,
üçüncü bir yer daha söyleyeyim: Son zamanlarda gittik, gördük, tanıklık ettik.
Efendim, Ukrayna’nın güneyi işgal altında, Ukrayna’nın doğusu işgal altında,
Kırım Tatar Özerk Cumhuriyeti işgal altında, Donetsk işgal altında. Neden bu
parlamentolarda bunlar hiç dile getirilmez? İç kamuoyunda, özellikle STK’lere
sesleniyorum: Ey STK’ler, bu kadar duyarlı STK’ler, işini gücünü bırakmış,
sağlık sorunları almış başını yürüyor, onlara bihaber, bigâne kalan STK’ler,
bunlarla ilgili herhangi bir beyanatınız oldu mu? Kırım Tatar Özerk
Cumhuriyeti’nde sabi seviyesinde çocukların evlerden alınıp katledildiklerinden
haberiniz var mı? İşgal görmek isteyenler buralara baksın. 
Dolayısıyla,
Allah’a şükür, biz bir harekât başlattık millet adına, devlet adına, birlik
adına, beka adına. Bunun arkasında dimdik duracağız. Ne zamana kadar? Allah
korusun, sınırımızda herhangi bir illegal yapılanmanın önlendiği güne kadar,
oradan bir füzenin atılmayacağı güne kadar, atmaya niyetlenen, düşünen en son
terörist yok oluncaya kadar biz sabırla mücadelemize devam edeceğiz. 
Bu
bağlamda Türkiye'nin o kadar çok sıkıntısı var ki keşke bunlarla ilgilenilse.
Mesela “madde bağımlılığı” diye çok ciddi bir sorunumuz var, sağlık sorunumuz.
Ey Türk Tabipleri Birliği, neredesiniz, hangi kampanyayı başlattınız, hangi
inisiyatifi aldınız, ne yaptınız? Niye bu konuda çok çaresiziz? 
Efendim,
yaşadığımız ekonomik sıkıntılar, işsizlik ve enflasyon, bunlar gerçekten
Türkiye'nin bir taraftan da gerçekleri. E, şimdi, bir de kasım ayında başlayan,
FETÖ konusunda mahkemelik olan dosyaların incelenmesi söz konusu. Şimdi, bu
bağlamda, gerçekten söylenecek çok şey var. Rakamlar önümüzde: 110 bin
civarında insan ihraç edilmiş ve 105 bini daha henüz karara bağlanmamış, 3 bini
dönmüş. Şimdi, burada ne yapmamız lazım? Saygıdeğer milletvekilleri, bir
taraftan, mücadelemiz devam etmeli. Terörle mücadelemiz üç boyutludur:
FETÖ’dür, PKK’dır, PYD ve YPG’dir. Bu konuda kararlılığımız üst düzeydedir.
Allah’ın izniyle devletimizin, milletimizin tek vücut olup bu mücadeleyi
sürdürdüğüne tanıklık etmekteyiz ama öte yandan, gerçekten, adaleti de… 
(Mikrofon
otomatik cihaz tarafından kapatıldı) 
KAMİL
AYDIN (Devamla) – Efendim, istirham ediyorum. 
BAŞKAN
– Buyurun Sayın Aydın. 
KAMİL
AYDIN (Devamla) – Ama öte yandan, gerçekten hukuk devleti olarak, Allah
korusun, kişiye özel değil, bir gruba özel değil, hakkı, hakikati hâkim kılarak
adil bir şekilde… Bu işten mağdur olanlar, birilerinin iftirasıyla yok olanlar…
İşte malum, birinde 11 bin civarında “Mor Beyin” adı altında byLock mağduru
insanı tespit ettiler. Dolayısıyla gerçekten somut kriterlerle, adil olmak
kaydıyla, suçluyu suçsuzdan ayırt edecek bir şekilde… Allah korusun, Türk
devletinin adaletten yoksunluğu gibi bir zafiyet oluşursa bunun altından hiçbirimiz
kalkamayız diyorum, bu mağduriyetlerin -suçluların tespit edilmesi kaydıyla-
giderilmesi noktasında gereğinin yapılması hassasiyetinin gösterilmesini arz
ediyor, saygılarımı sunuyorum. (MHP sıralarından alkışlar) 
BAŞKAN
– Teşekkür ediyorum Sayın Aydın.
Sayın
milletvekilleri, kanun hükmündeki kararnamenin tümü üzerindeki görüşmeler
tamamlanmıştır.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
Şimdi
birinci bölümün görüşmelerine başlıyoruz. 
Birinci
bölüm 1 ila 5’inci maddeleri kapsamaktadır. 
Birinci
bölüm üzerinde söz isteyen? Yok.
Birinci
bölüm üzerindeki görüşmeler tamamlanmıştır.
Şimdi
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
maddeyi oylarınıza sunuyorum: Kabul edenler... Kabul etmeyenler... 1’inci madde
kabul edilmiştir. 
2’nci
maddeyi oylarınıza sunuyorum: Kabul edenler... Kabul etmeyenler... 2’nci madde
kabul edilmiştir. 
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmiştir. 
4’üncü
maddeyi oylarınıza sunuyorum: Kabul edenler... Kabul etmeyenler... 4’üncü madde
kabul edilmiştir. 
5’inci
maddeyi oylarınıza sunuyorum: Kabul edenler... Kabul etmeyenler... 5’inci madde
kabul edilmiştir. 
Birinci
bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz. 
İkinci
bölüm 6 ila 10’uncu maddeleri kapsamaktadır. 
İkinci
bölüm üzerinde söz isteyen? Yok.
İkinci
bölüm üzerindeki görüşmeler tamamlanmıştır.
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
6’ncı
maddeyi oylarınıza sunuyorum: Kabul edenler... Kabul etmeyenler... 6’ncı madde
kabul edilmiştir. 
7’nci
maddeyi oylarınıza sunuyorum: Kabul edenler... Kabul etmeyenler... 7’nci madde
kabul edilmiştir. 
8’inci
maddeyi oylarınıza sunuyorum: Kabul edenler... Kabul etmeyenler... 8’inci madde
kabul edilmiştir. 
9’uncu
maddeyi oylarınıza sunuyorum: Kabul edenler... Kabul etmeyenler... 9’uncu madde
kabul edilmiştir. 
10’uncu
maddeyi oylarınıza sunuyorum: Kabul edenler... Kabul etmeyenler... 10’uncu
madde kabul edilmiştir. 
Komisyonun
bir redaksiyon talebi vardır. 
Buyurun
Sayın Başkan.
İÇİŞLERİ
KOMİSYONU SÖZCÜSÜ MUSTAFA BALOĞLU (Konya) – Sayın Başkanım, görüşülmekte olan
444 Sayılı Olağanüstü Hal Kapsamında Bazı Tedbirler Alınması Hakkında Kanun
Hükmünde Kararname Genel Kurulda kabul edilerek kanunlaşacağından, düzenlemenin
adının “Olağanüstü Hal Kapsamında Bazı Tedbirler Alınması Hakkında Kanun
Hükmünde Kararnamenin Kabul Edilmesine Dair Kanun” şeklinde değiştirilmesinin,
ayrıca metin içinde geçen ve görüştüğümüz kanun hükmünde kararnameye atıfta
bulunan “kanun hükmünde kararname” ibarelerinin “kanun” olarak değiştirilmesine
yönelik redaksiyon talebimiz vardır.
Takdirlerinize
sunuyorum. 
BAŞKAN
– Teşekkür ederim Sayın Başkan.
Talebiniz
kayıtlara geçmiştir, redaksiyon işlemi kanun yazımı sırasında Başkanlığımızca
gerçekleştirilecektir.
Sayın
milletvekilleri, ikinci bölümde yer alan maddelerin oylamaları tamamlanmıştır. 
Şimdi
kanun hükmünde kararnamenin tümünü oylarınıza sunuyorum: Kabul edenler… Kabul
etmeyenler… Kanun hükmünde kararname kabul edilmiş ve kanunlaşmıştır.
Sayın
milletvekilleri, 6’ncı sırada yer alan, 679 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi’nin görüşmelerine başlayacağız.
6.- 679 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/806) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi (S. Sayısı: 448) (x)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 448 sıra sayısıyla bastırılıp dağıtılmıştır. 
Kanun
hükmünde kararnamenin tümü üzerinde söz isteyen, gruplar adına Cumhuriyet Halk
Partisi Grubu adına Ankara Milletvekili Sayın Levent Gök.
Buyurun
Sayın Gök. (CHP sıralarından alkışlar) 
CHP
GRUBU ADINA LEVENT GÖK (Ankara) – Sayın Başkan, değerli milletvekilleri;
hepinizi sevgiyle saygıyla selamlıyorum. 
Görüşülmekte
olan 448 sıra sayılı 679 Sayılı Olağanüstü Hal Kapsamında Bazı Tedbirler
Alınması Hakkında Kanun Hükmünde Kararname’yle ilgili Cumhuriyet Halk Partisi
Grubu adına söz aldım. 
Sayın
Başkan, değerli milletvekilleri; ülkemizde, bir utanç tablosu içerisinde,
Türkiye Büyük Millet Meclisinin devre dışı bırakıldığı bir süreçte olağanüstü
hâlin çekiciliği ve olağanüstü hâlin kolaycılığından faydalanarak şurada
bulunan bütün milletvekillerini hiçe sayan bir yönetim anlayışının sergilendiği
kanun hükmünde kararnameleri konuşuyoruz. Bu kararnamelerin konuşulması ve bu
kadar çok sayıda kararname çıkartılarak ülkenin yönetilmesi iktidarın, AKP
iktidarının bir utancıdır, büyük bir ayıbıdır. (CHP sıralarından alkışlar) 
Değerli
milletvekilleri, sevgili yurttaşlarım; iktidar partisi daha geçtiğimiz 25’inci
Dönem seçimlerinde, 7 Haziranda yapılan 25’inci Dönem seçimlerinde tüm
Türkiye’yi şu billboardlarla donattı: “Olağanüstü hâli kaldırdık, köyümde
özgürce dolaşıyorum.” Aynen böyle. Billboardlarda iktidar partisinin taahhüdü,
vaadi demokrasi, eşitlik, insan hakları… Neymiş, AKP olağanüstü hâli kaldırmış,
“Köyümde özgürce dolaşıyorum.” diyen, gülen insanların sergilendiği
fotoğrafları billboardlarına astı, halktan oy aldı, halktan oy aldı, halkı
kandırdı. O anda halkın oyunu aldı, tam altı ay geçti, 1 Kasım seçimleri,
ardından 15 Temmuz darbe girişimi, “Olağanüstü hâli kaldırdık.” deyip halktan
oy alan AKP iktidarı Türkiye’ye olağanüstü hâli ve kanun hükmünde kararnameleri
dayattı. Bu bir dayatmadır, bir utançtır, bir ayıptır. (CHP sıralarından
alkışlar) Bir ayıbı konuşuyoruz bugün. Bunun altından nasıl kalkacaksınız?
Nasıl kalkabilirsiniz? Halka bir yandan söz verip, taahhüt edip “Olağanüstü
hâli kaldırdım.” deyip oy alacaksınız, sonra utanmadan sıkılmadan olağanüstü
hâli süresiz bir şekilde Türkiye'nin gündemine sokacaksınız. Bu ayıp AKP’ye
yeter. Bu ayıp seçmene büyük bir saygısızlıktır. Ya 7 Haziranda yalan
söylediniz halka ya şimdi doğruyu söylemiyorsunuz. Hangi AKP, hangi AKP
gerçekliği? Sizin nereniz demokrasiyle, nereniz insan haklarıyla bağdaşır, bir
anlatın bize bunu. 
Bir
parti, bir siyasal kültür, bir lider iddialarıyla, verdiği sözle anılır. Bir
yandan “Olağanüstü hâl kalktı, köyümde özgürce yaşıyorum.” diye billboardlara
asacaksınız pankartları, halktan oy alacaksınız, “Ben bir daha olağanüstü hâli
getirmeyeceğim. Bakın, Türkiye’de yaşayan seçmenler, bizim sayemizde olağanüstü
hâl kalktı.” diye taahhütte bulunacaksınız ama aradan bir yıl geçince bu
sözünüzü unutarak olağanüstü hâli yeniden Türkiye’de hortlatacaksınız. 
Değerli
arkadaşlarım, böyle bir siyasal kültür anlayışı Türkiye’de sorgulanmalıdır,
ahlaki bir sorundur. Ahlaki bir sorunun ötesinde Türkiye’de iktidar olmanın
gerçekliğini altüst eden, bütün kavramları yıkan, halka verilen taahhütlere
rağmen iktidarda kalkmak için taahhütleri çiğneyen bir partinin öncelikle bu
halktan bir özür dilemesi gerekir. Ya 7 Haziranda doğru söylediniz ya şimdi
yanlış yapıyorsunuz, hangisi doğru? Hangisi AKP? Siz kimsiniz? Hangi yüzünüzle
bugün Türkiye’de siyaset yapıyorsunuz? (CHP sıralarından alkışlar)
Olağanüstü
hâl… 15 Temmuz gecesi buraya geldiğimiz zaman Meclis Başkanı Sayın İsmail
Kahraman indi şuradan; yanaklarımızdan şapur şupur öptünüz darbe girişimine
karşı çıktığımız için. O gün sabaha kadar buradaydık. Hepimiz uçakların
bombaları altında, sabaha kadar, hayatımızın garantide olmadığı, güvencede
olmadığı bir ortamda millî iradeye sahip çıkacağız diye beraber, kol kola
olmadık mı? Neydi orada? Bütün bakanlar yanımızdaydı. O zamanki Adalet Bakanı
Sayın Bekir Bozdağ Cumhurbaşkanıyla telefonla görüştü yanımda “Bütün CHP’liler
burada Sayın Cumhurbaşkanım.” diye, selamlarımızı gönderdi, o bize selamını
gönderdi. Niye? Cumhuriyet Halk Partisi aslanlar gibi millî iradeye sahip
çıktı, darbeye karşı çıktı. 
Ne
oldu beş gün sonra? Olağanüstü hâl. Niye? FETÖ terör örgütünün etkilerini
önlemek için. Çıkardığınız kararname bu. Çıkardığınız kararnamede size kimse
Meclisten geçmesi gereken kanunlarla ilgili yetki vermedi. Zaten, olağanüstü
hâl döneminde çıkarılan kararname Anayasa maddesi gereği ancak olağanüstü hâlin
gerekleriyle sınırlıdır. Siz onu da çiğnediniz. Olağanüstü hâlin gerekleri
kadar çıkması gereken ve o konuda çıkması gereken kararnamelerin dışında
lastiklerin kış lastiği olmamasının cezasından tutun rektörlerin atanmasına
kadar sayısız alanda kararnamelerle Meclisi devre dışı bırakarak Türkiye’yi bir
tek parti sultasına soktunuz. Bu mu demokrasi? Bu mu insan hakları? Bu mu
Türkiye Büyük Millet Meclisinin iradesi? 
Bu
kanun hükmündeki kararnameler Türkiye’de milletin iradesini ayaklar altına alan
kararnamelerdir. Bunun altında Cumhurbaşkanının imzası var, Bakanlar Kurulunun
imzası var; hiçbirinin şu anda Türkiye’de halkın karşısına çıkarak,
yurttaşlarımızın karşısına çıkarak “demokrasi” deme hakkı yoktur, “anayasa”
deme hakkı yoktur. Çıkarılan bütün kararnameler Anayasa’ya aykırıdır.
Anayasa’ya aykırıdır ama bir de iktidarın güdümünde olan bir Anayasa Mahkemesi
gerçeği var karşımızda. 1991 yılında aynı konuda çıkarılmış kararnameleri iptal
eden Anayasa Mahkemesi, emsal kararlarından dönerek iktidara cüret vermiştir.
Bugünkü yaşadığımız süreçte Türkiye'nin olağanüstü hâl koşullarında
yönetilmesinin ve kanun hükmündeki kararnamelere mahkûm edilmesinin birinci
derecede sorumlusu AKP iktidarı ve onunla iş birliği yapan Anayasa
Mahkemesidir. (CHP sıralarından alkışlar) Anayasa Mahkemesi Türkiye’de demokrasinin,
insan haklarının, hak ve özgürlüklerin güvencesi olması gerekirken tam tersi
bir tutumla, Türkiye’de demokrasiyi, hukuku ayaklar altına almıştır. Anayasa
Mahkemesinin üzerinde büyük bir vebal vardır. Anayasa Mahkemesi üyeleri ileride
çocuklarına, torunlarına hesap veremeyeceği bir Türkiye yarattırmıştır iktidar
partisine. Nereden aldınız bu cesareti? İktidar, Anayasa Mahkemesinden. Anayasa
Mahkemesi nereden aldı bu cesareti? Cumhurbaşkanının atadığı Anayasa Mahkemesi
üyeleri de Türkiye’de yandaş bir yargı, yandaş bir Anayasa Mahkemesi ve
Türkiye’de Anayasa Mahkemesinin denetiminden kaçırılan, olması gereken
denetimin yapılmadığı kararnameler ve iktidar partisinin utancı bir olağanüstü
hâl dönemi... Haydi AKP’liler, 7 Hazirandaki o billboardlarınızı bir
hatırlayın, nasıl söz verdiğinizi bir hatırlayın, o sözlerinizi nasıl
çiğnediğinizi bir hatırlayın. Yurttaşlarımızın hafızası o kadar unutkan değil,
herkes bunları biliyor, herkes bu gerçeği biliyor.
Şimdi,
FETÖ’yle mücadele. Geçtiğimiz günlerde haksız yere tutuklanan 10 bin kişi
tahliye edildi. Niçin? Yanlışlarınızdan dolayı. Hele 2 Kasımda çıkardığınız bir
kararname var, evlere şenlik. Bakanlar Kurulu üyelerimiz de dikkatle
dinlesinler. 
Değerli
yurttaşlarım, sevgili izleyiciler ve değerli milletvekillerim; Bakanlar Kurulu
2 Kasım tarihinde bir kararname çıkardı, 15-20 kişiyi görevden aldılar ama aynı
kararnameyle o kişileri göreve iade ettiler. Neden? Çünkü çıkardıkları
kararnamelerde ne yazdıklarını bilmiyorlar. Aynı gün çıkan iki kararnamede 2
Kasım 2017 tarihli Bakanlar Kurulu kararının dayanak olduğu kararnamelerle 15
kişi ihraç edildi, aynı tarihli Bakanlar Kurulu kararıyla bir sonraki
kararnameyle bu kişiler göreve iade edildi. Yahu siz Bakanlar Kurulunda ne
konuşulduğunu bilmiyorsunuz. Bu kişiler göreve iade edildiyse niçin ihraç
ettiniz? Ya da ihraç edeceksiniz niye göreve iade ettiniz? Kavramlar karışık,
AKP’nin kafası karışık, Türkiye’de yaşayan yurttaşlarımız Türkiye’de demokrasi
bekliyorlar. Olağanüstü hâl bir an önce kalkmalıdır. Bu ayıptan Türkiye’yi
kurtarmalısınız. (CHP sıralarından alkışlar) Türkiye demokrasiye, insan
haklarına, hukukun üstünlüğüne muhtaç bir ülkedir. Sayenizde bütün kavramlar
ayaklar altına alınmıştır. Bugünkü kararnameler Türkiye’de Meclisi devre dışı
bırakan bir kararname olarak tarihe geçmiştir ama Anayasa Mahkemesinin de bu
yapısıyla iktidar partisi zannetmesin ki kendilerine meydan kalacak. Bu dünya…
(Mikrofon
otomatik cihaz tarafından kapatıldı)
LEVENT
GÖK (Devamla) - …Kanuni Sultan Süleyman’a kalmadı, sizlere asla kalmayacaktır. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Gök.
Söz
sırası Milliyetçi Hareket Partisi Grubu adına Adana Milletvekilimiz Sayın
Muharrem Varlı’ya aittir. (MHP sıralarından alkışlar)
Sayın
Varlı, süreniz on dakikadır.
Buyurun.
MHP
GRUBU ADINA MUHARREM VARLI (Adana) – Teşekkür ederim Sayın Başkan.
Sayın
Başkan, değerli milletvekilleri; hepinizi saygıyla selamlıyorum. 
Bugün
de kanun hükmünde kararnamelerin görüşülmesine devam ediliyor, bu vesileyle söz
aldım. Olağanüstü hâl neden ilan edilir? Olağanüstü hâl, bir ülkenin
bütünlüğüne, bir ülkenin sınırlarına ve bir ülkede yaşayan insanların hayatına
kastedilen bir durum var ve böyle bir tehlike olduğu hissedildiği anda, terör
örgütlerinin saldırısına uğranıldığı anda olağanüstü hâl ilan edilir. Türkiye
Cumhuriyeti devleti de 15 Temmuz gecesi yaşanan FETÖ darbe girişiminden sonra
kendisine tehlike addederek olağanüstü hâl ilan etmiştir ve bu olağanüstü hâl
kapsamında da yapılması gereken birçok şeyi -belki uzayacak, belki zaman
içerisinde geriye düşecek mantığıyla- kanun hükmünde kararnamelerle çözme
yoluna gitmiştir. İşte bugün o kanun hükmünde kararnamelerin Türkiye Büyük
Millet Meclisindeki görüşmelerini yapıyoruz. İnşallah, milletimiz ve devletimiz
adına hayırlı olur diyorum.
Şimdi,
yapılan birçok düzenleme var. Burada bunların hepsini tek tek saymak, tek tek
hepsine girmek mümkün değil çünkü o kadar çok madde var ki bunların hepsini tek
tek konuşmamız mümkün değil ama geneli üzerinde baktığımız zaman bunların
birçoğu ülkenin temel meseleleriyle ilgili, FETÖ terör örgütüne karşı alınacak
devletin tedbirlerini ortaya koymak adına çıkartılan kanun hükmünde
kararnameler. Bir kısmı da yine bölücü terör örgütü PKK’ya karşı çıkartılmış
kanun hükmünde kararnameler. Dolayısıyla bu kanun hükmündeki kararnamelerin
Türkiye Büyük Millet Meclisinde görüşülerek kanunlaşması da doğru olmuştur.
İnşallah, dediğim gibi, milletimize, devletimize hayırlı sonuçlar doğurur. 
Şimdi,
burada birkaç günden beri özellikle bu Afrin operasyonuyla alakalı konuşmaları
dinliyoruz, tanık oluyoruz, şahit oluyoruz. Yine yazılı ve görsel medyada da
bunlarla alakalı konular gündeme geliyor sık sık. Efendim “Türk ordusunun
Afrin’de ne işi var?” Ya Türk ordusunun Afrin’de elbette ki işi olmalı. Orada
her gün sınırımızdan geçip efendim, Türk askerine, polisine, güvenlik
güçlerimize, öğretmenlerimize, imamlarımıza kurşun sıkan terör örgütlerinin
kafasını ezmek için Türk askeri orada. Biz işgalci bir ülke değiliz, tarihimiz
boyunca da hiçbir zaman işgalci olmadık; gittiğimiz her yere de hizmet
götürdük, insanlık götürdük, medeniyet götürdük. Bunu tarihi çok iyi bilen
insanlar çok iyi anlayacaklardır ama tarihi bilmiyorlarsa onlara söyleyecek
lafımız yok. Afrin’de de Türkiye Cumhuriyeti devletine büyük bir tehdit, Türk
milletine büyük bir tehdit vardı. O tehdidin başını ezmek için Türk ordusu
bugün oraya gitmiştir. Allah onların yardımcısı olsun. Eğer gerek duyarlarsa,
çağırırlarsa, talep ederlerse biz de gitmeye, onlarla beraber şehit olmaya
hazırız Allah’ın izniyle. Bu manada hiçbir tereddüdümüz ve endişemiz yoktur.
(MHP ve AK PARTİ sıralarından alkışlar) Türk milletinin yüzde 90’ının da bu
şekilde düşündüğüne inanıyorum ama bazıları “Türk askerinin Afrin’de ne işi
var?” diyor. Yahu Allah’tan korkmazlar, hiçbir gün “Amerika’nın Menbic’de ne
işi var?” dediniz mi, sordunuz mu ya? Hiçbir gün “Amerika’nın Afganistan’da,
Irak’ta ne işi var?” diye sordunuz mu? Yani Amerika 10 bin kilometre öteden
gelip de El Kaide’yi kendisine tehdit görüp Afganistan’ı işgal edecek, Irak’ı
işgal edecek, Suriye’den Menbic’e yerleşecek, terör örgütüne silah dağıtacak,
terör örgütünün bütün, efendim, sözde karakol olarak tayin ettiği veya sığınak
olarak tayin ettiği yerlerde, orada izleri bulunacak, ondan sonra biz diyeceğiz
ki “Türk ordusunun Afrin’de ne işi var?” Ama Amerika’ya “Senin orada ne işin
var?” diye sormak hiç kimsenin aklına gelmeyecek. Niye? Çünkü bunu soranların
birçoğu Amerika’yla oynaş hâlindeler. (AK PARTİ sıralarından alkışlar) Çünkü,
Amerika onların işine geliyor, Amerika’nın orada olması onların işine geliyor.
Çünkü, Amerika onları koruyor, onları kolluyor, onlara silah dağıtıyor, Türk
ordusunun tanklarına onların silahlarıyla müdahale ediyorlar. Şehit olan birçok
askerimiz Amerikan silahlarıyla şehit edildi. Allah’tan rahmet diliyorum,
kederli ailelerine başsağlığı diliyorum. İnşallah yeni şehitler vermeyiz,
inşallah son şehidimiz olur, inşallah Afrin operasyonunu da başarıyla bir an
önce tamamlarız. İnşallah, ondan sonra da Menbic sırada var ve ta Sincar bölgesine
kadar bütün terör unsurlarının kafasını ezerek, Türkiye Cumhuriyeti devletine,
Türk milletine tehdit oluşturan her yeri temizleyerek ordumuz sağ salim yeniden
ülkesine döner ve orada güvenli bölgeler oluşturulur; bizim gayemiz bu. Biz
Amerika gibi enerjisi için, yer altı zenginlikleri, yer üstü zenginlikleri için
gitmiyoruz bir yere; bizim gitme sebebimiz kendi güvenliğimizi, kendi
sınırlarımızı, kendi milletimizin bekasını korumak içindir. Eğer bunu
anlayamıyorlarsa bir gün anlatırız Allah’ın izniyle onlara. Çıkmışlar hâlâ
burada işgalcilikten bahsediyorlar, çıkmışlar burada insan haklarından
bahsediyorlar. Ağrı Dağı’nın 5 bin metresinde hangi insan hakkından
bahsediyorsunuz? Efendim, orada çoluğu çocuğu öldürürken, bebeklerin kafasına
sıkarken hangi insan hakkından bahsediyorsunuz; o gün insan hakları aklınıza
gelmedi mi hiç? Sivillerin öldüğünden bahsediyorlar, e, Kilis’te ölen siviller
ne olacak? Reyhanlı’da ölen siviller ne olacak? Öğretmen senin çocuğuna eğitim
vermeye gitmiş, PKK’lı teröristler kaçırıyor, götürüyor kafasına sıkıyor,
öldürüyorlar; bunun hakkı ne olacak, bunun hakkını kim savunacak? İşte, bunun
hakkını da biz savunacağız burada; erkek gibi, yiğitçe biz savunacağız burada. 
Onun
için değerli arkadaşlarım, Afrin operasyonu Türkiye için çok önemlidir, Türk
devleti ve milleti için çok önemlidir. 
Yine,
Allah’ın izniyle Menbic’i de inşallah terör örgütünden temizleyeceğiz. 
Biz,
askerimizin bu manada üzerine düşeni en iyi şekilde yerine getireceğine
inanıyoruz. Türk ordusu her şeye rağmen, yapılan her şeye rağmen güçlü bir
ordudur, her şeyin de üstesinden gelecek güce sahiptir Allah’ın izniyle çünkü
Peygamber ocağı olarak bildiğimiz, inandığımız bir ocaktır. O ocaktan da
inşallah iyi şeyler, hayırlı şeyler doğacaktır milletimiz adına.
Değerli
arkadaşlarım, yine, bize insan hakları dersi vermeye çalışıyor Avrupa
Birliğinin bazı devletleri. Yine, Amerika Birleşik Devletleri bize insan
hakları dersi vermeye çalışıyor. Yahu, bu Kızılderililer nereye gitti
arkadaşlar? Afrika’yı boydan boya işgal ettiniz, Afrika’nın insanlarını
getirdiniz köle yaptınız kendinize, ondan sonra dünyada birçok ülkenin yer altı
ve yer üstü zenginliklerini aldınız kendi ülkenize götürdünüz, kendi ülkenizi
ve kendi insanlarınızı zengin ettiniz. Sizin bize hangi insan haklarından
bahsetmeye hakkınız var? Haddiniz de yok böyle bir şeyden bahsetmeye. Yani, siz
tarihte sömürgeciliğinizle, tarihte insanların tamamının neslini kurutmakla, o
insanları köle yapmakla meşhur olacaksınız; bu, bütün dünyaca bilinecek, bütün
tarihçiler bunu yazacak, ondan sonra kalkacaksınız Türkiye Cumhuriyeti
devletine insan haklarından bahsedeceksiniz; insan biraz utanır ya, biraz
sıkılır ya. 
Almanya,
Yahudileri diri diri fırınlara atarken insan haklarını hiç düşünmediniz mi?
Amerika, Kızılderilileri yok ederken hiç düşünmediniz mi insan haklarını? Ama
şimdi kalkmışlar, bize bu konuda ders vermeye çalışıyorlar. Oysaki Türk ordusu
sivillerin ölmemesi için, zaten insan haklarını koruduğu için bu operasyon bu
kadar gecikti yoksa ikinci gününde Afrin’in içerisine girer, yerle bir ederdi
Türk ordusu. Buna da gücü yeter Allah’a çok şükür ama siviller ölmesin, insan
haklarını en iyi şekilde koruyalım diye itina gösteriliyor. 
Şimdi,
kale gibi betondan sığınaklar yapmışlar. Hangi terör örgütünün bunu yapmaya gücü
yeter? Ben size soruyorum değerli arkadaşlar: Hangi terör örgütünün bunu
yapmaya gücü yeter? Elbette ki bir devlet gücüyle yapılmış bunlar oraya. Şimdi,
kalkacaksınız ondan sonra insan haklarından bahsedeceksiniz, sivillerin
öldüğünden bahsedeceksiniz. PKK’lı sivil kıyafeti giyecek, savaşacak “Sivil
öldü.” diyeceksiniz. Ne güzel iş ya! Apo’nun resimlerini asacaklar “Efendim,
PKK’yla ne bağlantısı var?” diyeceksiniz. İşte bire bir bağlantısı var, YPG ile
PKK aynı; ikisi de Türkiye Cumhuriyeti devletini ve Türk milletini tehdit
ediyor. Onun için bunların başını ezeceğiz, ezeceğiz, ezeceğiz. 
Hepinize
hayırlı akşamlar. (MHP ve AK PARTİ sıralarından alkışlar) 
BAŞKAN
– Teşekkür ederim Sayın Varlı. 
Sayın
milletvekilleri, kanun hükmünde kararnamenin tümü üzerindeki görüşmeler
tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
Birleşime
on dakika ara veriyorum. 
Kapanma Saati: 21.04 
BEŞİNCİ OTURUM
Açılma Saati: 21.17
BAŞKAN: Başkan Vekili Yaşar TÜZÜN
KÂTİP
ÜYELER: Vecdi GÜNDOĞDU (Kırklareli), Bayram ÖZÇELİK (Burdur)
-----0-----
BAŞKAN – Türkiye
Büyük Millet Meclisinin 55’inci Birleşiminin Beşinci Oturumunu açıyorum. 
448
sıra sayılı Kanun Hükmünde Kararname’nin görüşmelerine devam ediyoruz.
Komisyon?
Yerinde.
Hükûmet?
Yerinde.
1’inci
maddeyi okutuyorum: 


OLAĞANÜSTÜ HAL KAPSAMINDA BAZI
TEDBİRLER ALINMASI HAKKINDA KANUN HÜKMÜNDE KARARNAME (*))
Olağanüstü hal kapsamında bazı
tedbirler alınması; Anayasanın 121 inci maddesi ile 25/10/1983 tarihli ve 2935
sayılı Olağanüstü Hal Kanununun 4 üncü maddesine göre, Cumhurbaşkanının
başkanlığında toplanan Bakanlar Kurulu'nca 2/1/2017 tarihinde
kararlaştırılmıştır.
Kamu personeline ilişkin tedbirler
MADDE
1- (1)
Terör örgütlerine veya Milli Güvenlik Kurulunca Devletin milli güvenliğine
karşı faaliyette bulunduğuna karar verilen yapı, oluşum veya gruplara üyeliği,
mensubiyeti veya iltisakı yahut bunlarla irtibatı olan ve ekli (1) sayılı
listede yer alan kişiler kamu görevinden başka hiçbir işleme gerek kalmaksızın
çıkarılmıştır. Bu kişilere ayrıca herhangi bir tebligat yapılmaz. Haklarında
ayrıca özel kanun hükümlerine göre işlem tesis edilir.
(2) Birinci fıkra gereğince kamu
görevinden çıkarılan kişilerin, mahkûmiyet kararı aranmaksızın, rütbe ve/veya
memuriyetleri alınır ve bu kişiler görev yaptıkları teşkilata yeniden kabul
edilmezler; bir daha kamu hizmetinde istihdam edilemezler, doğrudan veya
dolaylı olarak görevlendirilemezler; bunların uhdelerinde bulunan her türlü
mütevelli heyet, kurul, komisyon, yönetim kurulu, denetim kurulu, tasfiye
kurulu üyeliği ve sair görevleri de sona ermiş sayılır. Bunların silah
ruhsatları, gemi adamlığına ilişkin belgeleri ve pilot lisansları iptal edilir
ve bu kişiler oturdukları kamu konutlarından veya vakıf lojmanlarından on beş gün
içinde tahliye edilir. Bu kişiler özel güvenlik şirketlerinin kurucusu, ortağı
ve çalışanı olamazlar. Bu kişiler hakkında bakanlıkları ve kurumlarınca ilgili
pasaport birimine derhal bildirimde bulunulur. Bu bildirim üzerine pasaport
birimlerince pasaportlar iptal edilir.
(3) Birinci fıkra kapsamında kamu
görevinden çıkarılanlar, varsa uhdelerinde taşımış oldukları büyükelçi, vali
gibi unvanları ve müsteşar, kaymakam ve benzeri meslek adlarını ve sıfatlarını
kullanamazlar ve bu unvan, sıfat ve meslek adlarına bağlı olarak sağlanan
haklardan yararlanamazlar.

BAŞKAN
– 1’inci madde üzerinde söz isteyen? Yok. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
2’nci
maddeyi okutuyorum: 
Emekli Emniyet
Teşkilatı personeline ilişkin tedbirler
MADDE 2- (1) 4/6/1937 tarihli ve 3201
sayılı Emniyet Teşkilat Kanununun 55 inci maddesinin on dokuzuncu ve yirminci
fıkraları ile geçici 27 nci maddesi uyarınca resen emekliye sevk edilenler,
kendi isteğiyle emekli olanlar veya Emniyet Teşkilatı Disiplin Tüzüğü
hükümlerine göre meslekten veya Devlet memurluğundan çıkarılanlar ile müstafi
sayılanlardan milli güvenliğe tehdit oluşturduğu tespit edilen FETÖ/PDY terör
örgütüne aidiyeti, iltisakı veya irtibatı olan ve ekli (2) sayılı listede yer
alanların rütbeleri alınır. Bu kişiler görev yaptıkları teşkilata ve kamu
görevlerine yeniden kabul edilmezler, doğrudan veya dolaylı
görevlendirilemezler; ayrıca bunlar uhdelerinde taşımış oldukları mesleki
unvanları ve sıfatlarını kullanamazlar ve bu unvan ve sıfatlarına bağlı olarak
sağlanan haklardan yararlanamazlar. Bu kişilerin uhdelerinde bulunan her türlü
mütevelli heyet, kurul, komisyon, yönetim kurulu, denetim kurulu, tasfiye
kurulu üyeliği ve sair görevleri de sona ermiş sayılır. Bunların silah
ruhsatları, emekli polis kimlikleri, gemi adamlığına ilişkin belgeleri, pilot
lisansları ve ilgili pasaport birimlerince pasaportları iptal edilir. Bu
kişiler özel güvenlik şirketlerinin kurucusu, ortağı ve çalışanı olamazlar.
BAŞKAN
– 2’nci madde üzerinde söz isteyen? Yok.
2’nci
maddeyi oylarınıza sunuyorum: Kabul edenler... Kabul etmeyenler... 2’nci madde
kabul edilmiştir. 
3’üncü
maddeyi okutuyorum:
İade hükümleri
MADDE 3- (1) Ekli (3) sayılı listede yer alan kamu görevlileri,
ilgili kanun hükmünde kararnamenin eki listelerin ilgili sıralarından
çıkarılmıştır.
(2) İlgili kanun
hükmünde kararname hükümleri, birinci fıkrada belirtilen kişiler bakımından tüm
hüküm ve sonuçlarıyla birlikte ilgili kanun hükmünde kararnamenin yayımı
tarihinden geçerli olmak üzere ortadan kalkmış sayılır. Söz konusu personelden
bu maddenin yürürlük tarihinden itibaren on gün içerisinde göreve başlamayanlar
çekilmiş sayılır. Bu kapsamda göreve başlayanlara, kamu görevinden
çıkarıldıkları tarihten göreve başladıkları tarihe kadar geçen süreye tekabül
eden mali ve sosyal hakları ödenir. Bu kişiler, kamu görevinden
çıkarılmalarından dolayı herhangi bir tazminat talebinde bulunamaz. Bu
personelin görevlerine iadesi, kamu görevinden çıkarıldıkları tarihte
bulundukları yöneticilik görevi dışında öğrenim durumları ve kazanılmış hak
aylık derecelerine uygun kadro ve pozisyonlara atanmak suretiyle de yerine
getirilebilir. Bu maddeye ilişkin işlemler ilgili bakanlık ve kurumlar
tarafından yürütülür.
BAŞKAN
– 3’üncü madde üzerinde söz isteyen? Yok.
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmiştir. 
4’üncü
maddeyi okutuyorum:

Yurtdışında
öğrenim görenler
MADDE 4- (2) 3/10/2016 tarihli ve
675 sayılı Olağanüstü Hal Kapsamında Bazı Tedbirler Alınması Hakkında Kanun
Hükmünde Kararname gereği öğrencilikle ilişikleri kesilmiş olanlardan bu Kanun
Hükmünde Kararnameye ekli (4) sayılı listede yer alan kişi, 675 sayılı Kanun
Hükmünde Kararnamenin eki (5) sayılı listenin ilgili sırasından çıkarılmıştır.
675 sayılı Kanun Hükmünde Kararnamenin 4 üncü maddesinin birinci fıkrası, bu
kişi bakımından tüm hüküm ve sonuçlarıyla birlikte söz konusu Kanun Hükmünde
Kararnamenin yayımı tarihinden itibaren ortadan kalkmış sayılır.
BAŞKAN
– 4’üncü madde üzerinde söz isteyen? Yok.
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir.
5’inci
maddeyi okutuyorum:
Kapatılan ve kapsamdan
çıkarılan kurum ve kuruluşlar
MADDE 5- (1) Terör örgütlerine veya
Milli Güvenlik Kurulunca Devletin milli güvenliğine karşı faaliyette
bulunduğuna karar verilen yapı, oluşum veya gruplara aidiyeti, iltisakı veya
bunlarla irtibatı olan ve ekli (5) sayılı listede yer alan dernekler
kapatılmıştır.
(2) Birinci fıkra kapsamında
kapatılan derneklere ait olan taşınırlar ile her türlü mal varlığı, alacak ve
haklar, belge ve evrak Hazineye bedelsiz olarak devredilmiş sayılır, bunlara
ait taşınmazlar tapuda resen Hazine adına, her türlü kısıtlama ve taşınmaz
yükünden ari olarak tescil edilir. Bunların her türlü borçlarından dolayı
hiçbir şekilde Hazineden bir hak ve talepte bulunulamaz. Devire ilişkin
işlemler ilgili tüm kurumlardan gerekli yardımı almak suretiyle Maliye
Bakanlığı tarafından yerine getirilir.
(3) Ekli (6) sayılı listede
yer alan dernekler, ilgisine göre 18/10/2016 tarihli ve 6749 sayılı Olağanüstü
Hal Kapsamında Alınan Tedbirlere İlişkin Kanun Hükmünde Kararnamenin
Değiştirilerek Kabul Edilmesine Dair Kanunun eki (III) sayılı listenin ilgili
sıralarından ve 31/10/2016 tarihli ve 677 sayılı Olağanüstü Hal Kapsamında Bazı
Tedbirler Alınması Hakkında Kanun Hükmünde Kararnamenin eki (6) sayılı listenin
ilgili sıralarından çıkarılmıştır. 6749 sayılı Kanunun 2 nci maddesi hükümleri
ile 677 sayılı Kanun Hükmünde Kararnamenin 3 üncü maddesinin ikinci fıkrası
hükümleri, söz konusu dernekler bakımından tüm hüküm ve sonuçlarıyla birlikte
ilgili kanun hükmünde kararnamenin yürürlük tarihinden geçerli olmak üzere
ortadan kalkmış sayılır. Buna ilişkin işlemler ilgisine göre İçişleri Bakanlığı
ve Maliye Bakanlığı tarafından yerine getirilir.
(4) Ekli (7) sayılı listede
yer alan gazeteler, ilgisine göre 8/11/2016 tarihli ve 6755 sayılı Olağanüstü
Hal Kapsamında Alınması Gereken Tedbirler ile Bazı Kurum ve Kuruluşlara Dair
Düzenleme Yapılması Hakkında Kanun Hükmünde Kararnamenin Değiştirilerek Kabul
Edilmesine Dair Kanunun eki (3) sayılı listenin ilgili sıralarından ve
3/10/2016 tarihli ve 675 sayılı Olağanüstü Hal Kapsamında Bazı Tedbirler
Alınması Hakkında Kanun Hükmünde Kararnamenin eki (7) sayılı listenin ilgili
sıralarından çıkarılmıştır. 6755 sayılı Kanunun 2 nci maddesinin üçüncü fıkrası
hükümleri ile 675 sayılı Kanun Hükmünde Kararnamenin 5 inci maddesinin birinci
fıkrası hükümleri, söz konusu gazeteler bakımından tüm hüküm ve sonuçlarıyla birlikte
ilgili kanun hükmünde kararnamenin yürürlük tarihinden geçerli olmak üzere
ortadan kalkmış sayılır. 
BAŞKAN – 5’inci madde üzerinde söz
isteyen? Yok.
5’inci maddeyi oylarınıza sunuyorum:
Kabul edenler… Kabul etmeyenler… 5’inci madde kabul edilmiştir. 
6’ncı maddeyi okutuyorum:
Değişiklik
hükümleri
MADDE 6- (1) 15/8/2016 tarihli ve 670
sayılı Olağanüstü Hal Kapsamında Alınması Gereken Tedbirler Hakkında Kanun
Hükmünde Kararnamenin 5 inci maddesinin beşinci fıkrası aşağıdaki şekilde
değiştirilmiştir;
"(5) Borçların
ödenmesinde, kamu idarelerine ödenmesi gereken vergi, resim, harç, fon
kesintisi, pay gibi borçlar, çalışanların sigorta primleri, rehinli alacaklar,
enerji, iletişim ve su kullanım borçları, çeşidine bakılmaksızın beşyüz Türk
Lirasını geçmeyen borçlar ve diğerleri şeklinde sıralama esas alınır. Kapatılan
özel öğretim kurum ve kuruluşları, kurs, dershane, öğrenci yurtları ve
pansiyonlara avans veya peşin ödeme şeklinde kapatma tarihinden sonraki
dönemler için ifa edilmiş olan öğrenim ve barınma bedelleri, yukarıda
belirtilen sıraya tabi tutulmaksızın iade edilir."
(2)
15/8/2016
tarihli ve 672 sayılı Olağanüstü Hal Kapsamında Kamu Personeline İlişkin Alınan
Tedbirlere Dair Kanun Hükmünde Kararnamenin eki (1) sayılı listenin Ulaştırma,
Denizcilik ve Haberleşme Bakanlığı Merkez/Taşra Teşkilatı başlıklı bölümünün 55
inci sırasının sicil numaralarına ilişkin sütununda yer alan
"12447803" ibaresi "13958213" şeklinde değiştirilmiştir.
(3)
(15/8/2016
tarihli ve 673 sayılı Olağanüstü Hal Kapsamında Bazı Tedbirler Alınması
Hakkında Kanun Hükmünde Kararnamenin 5 inci maddesi aşağıdaki şekilde
değiştirilmiştir. 
"MADDE 5- (1) 21/3/2007
tarihli ve 5607 sayılı Kaçakçılıkla Mücadele Kanunu kapsamında ikramiye ödemesi
yapılması gereken kişilerden; terör örgütlerine aidiyeti, iltisakı veya
irtibatı olduğunun değerlendirilmesi üzerine kamu görevinden çıkarılanların
paylarına düşen miktarlar ödenmez. Aynı nedenle haklarında adli veya idari
soruşturma veya kovuşturma yürütülen kişilerin paylarına düşen miktarlar ise
soruşturma veya kovuşturma sonuçlanıncaya kadar 10/12/2013 tarihli ve 5018
sayılı Kamu Malî Yönetimi ve Kontrol Kanunu kapsamında emanete alınır."
(4) 3/10/2016
tarihli ve 675 sayılı Olağanüstü Hal Kapsamında Bazı Tedbirler Alınması
Hakkında Kanun Hükmünde Kararnamenin 10 uncu maddesinin ikinci fıkrasına
aşağıdaki cümle eklenmiştir.
"Birinci fıkranın (b)
bendi kapsamındaki borç yükümlülükleri çerçevesinde bu Kanun Hükmünde
Kararnamenin yayımlandığı tarihe kadar tahsil edilmiş olan tutarlar geri
ödenmez."
(5) 31/10/2016
tarihli ve 677 sayılı Olağanüstü Hal Kapsamında Bazı Tedbirler Alınması
Hakkında Kanun Hükmünde Kararnamenin eki (4) numaralı listenin Yüksek Öğretim
Kurumları-İdari Personel başlıklı bölümünün 469 uncu sırasının Unvan sütununda
yer alan "Personel Dairesi Başkanı" ibaresi "Veri Hazırlama ve
Kontrol İşletmeni" şeklinde, aynı listenin Hâkimler ve Savcılar Yüksek
Kurulu başlıklı bölümünün 15 inci sırasının Sicil sütununda yer alan
"400373" ibaresi "400185" şeklinde değiştirilmiştir.
(6) 31/10/2016
tarihli ve 678 sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararnamenin 37 nci maddesinin ikinci fıkrasında yer
alan "alacaklıdan" ibaresi "borçludan" şeklinde
değiştirilmiştir.
BAŞKAN
– 6’ncı madde üzerinde söz isteyen? Yok.
6’ncı
maddeyi oylarınıza sunuyorum: Kabul edenler... Kabul etmeyenler... 6’ncı madde
kabul edilmiştir.
7’nci
maddeyi okutuyorum:

Yürürlük
MADDE 7- (1) Bu Kanun Hükmünde
Kararnamenin;
a) 6 ncı
maddesinin ikinci fıkrası 1/9/2016 tarihinden, beşinci ve altıncı fıkraları
22/11/2016 tarihinden geçerli olmak üzere yayımı tarihinde,
b) Diğer
hükümleri yayımı tarihinde,
yürürlüğe girer.
BAŞKAN – 7’nci
madde üzerinde söz isteyen? Yok.
7’nci maddeyi
oylarınıza sunuyorum: Kabul edenler... Kabul etmeyenler... 7’nci madde kabul
edilmiştir.
8’inci maddeyi okutuyorum.
Yürütme
MADDE 8- (1) Bu Kanun Hükmünde
Kararname hükümlerini Bakanlar Kurulu yürütür.
BAŞKAN
– 8’inci madde üzerinde söz isteyen? Yok.
8’inci
maddeyi oylarınıza sunuyorum: Kabul edenler... Kabul etmeyenler... 8’inci madde
kabul edilmiştir. 
Komisyonun
bir redaksiyon talebi vardır.
Buyurun
Sayın Baloğlu. 
İÇİŞLERİ
KOMİSYONU SÖZCÜSÜ MUSTAFA BALOĞLU (Konya) – Sayın Başkanım, görüşülmekte olan
448 sıra sayılı Olağanüstü Hal Kapsamında Bazı Tedbirler Alınması Hakkında
Kanun Hükmünde Kararname Genel Kurulda kabul edilerek kanunlaşacağından
düzenlemenin adının “Olağanüstü Hal Kapsamında Bazı Tedbirler Alınması Hakkında
Kanun Hükmünde Kararnamenin Kabul Edilmesine Dair Kanun” şeklinde
değiştirilmesine, ayrıca metinde geçen ve görüştüğümüz kanun hükmünde
kararnameye atıfta bulunan “kanun hükmünde kararname” ibarelerinin “kanun”
olarak değiştirilmesine yönelik bir redaksiyon talebimiz vardır.
Takdirlerinize
sunuyorum.
BAŞKAN
– Teşekkür ederiz. 
Talebiniz
kayıtlara geçmiştir. Redaksiyon işlemi, kanun yazımı sırasında Başkanlığımızca
gerçekleştirilecektir.
Sayın
milletvekilleri, kanun hükmünde kararnamenin tümünü oylarınıza sunuyorum: Kabul
edenler… Kabul etmeyenler… Kanun hükmünde kararname kabul edilmiş ve kanunlaşmıştır.
Sayın
Ilıcalı, sisteme girmişsiniz, talebinizi alayım önce.
MUSTAFA
ILICALI (Erzurum) – Sayın Başkanım, bugün bir şehidimiz oldu memleketimden. O
acıyı paylaşmak istiyorum.
BAŞKAN
– Buyurun Sayın Ilıcalı.
IV.- AÇIKLAMALAR (Devam)
41.- Erzurum Milletvekili Mustafa
Ilıcalı’nın, Zeytin Dalı Harekâtı’nda şehit olan hemşehri Piyade Teğmen Ahmet
Aktepe’ye Allah’tan rahmet dilediğine ilişkin açıklaması
MUSTAFA
ILICALI (Erzurum) – Teşekkür ederim Sayın Başkanım. 
Büyük
bir acıyı paylaşmak istiyorum. Dün akşam Zeytin Dalı Harekâtı’nda şanlı
ordumuzun temsilcisi Piyade Teğmen Ahmet Aktepe şehit olmuştur. Cenazesi, bugün
binlerce hemşehrimin katıldığı Narmanlı Camisi’nden nüfusa kayıtlı olduğu
Tortum Şenyurt’a yolcu edilmişti. Burada da yine çok sayıda hemşehrimiz
tarafından “Ne mutlu Türk’üm diyene.” “Şehidim kanın yerde kalmayacak.”
sloganlarıyla karşılanmıştır. Kendisine
Allah’tan rahmet diliyorum. Mekânı cennet olsun. Ailesinin, ülkemizin,
hemşehrilerimizin başı sağ olsun.
Türk
Silahlı Kuvvetlerimizin de gücünü Rabb’im artırsın. İnşallah en kısa zamanda
terör örgütünü kökünden kazıyıp yurdumuza dönsün diyorum. 
Size
çok teşekkür ediyorum söz verdiğiniz için. 
BAŞKAN
– Milletimizin başı sağ olsun, Allah rahmet eylesin. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
7.- 683 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/809) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi (S. Sayısı: 453) (x)
BAŞKAN
– Sayın milletvekilleri, 7’nci sırada yer alan 683 Sayılı Olağanüstü Hâl
Kapsamında Bazı Tedbirler Alınması Hakkında Kanun Hükmünde Kararname (1/789)
ile İç Tüzük’ün 128’inci Maddesine Göre Doğrudan Gündeme Alınmasına İlişkin
Türkiye Büyük Millet Meclisi Başkanlığı Tezkeresi’nin görüşmelerine
başlayacağız.
Komisyon
ve Hükûmet yerinde.
Komisyon
Raporu 453 sıra sayısıyla bastırılıp dağıtılmıştır.
Kanun
hükmünde kararnamenin tümü üzerinde söz isteyen yok. 
Kanun
hükmünde kararnamenin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum: 

OLAĞANÜSTÜ HAL KAPSAMINDA
BAZI TEDBİRLER ALINMASI HAKKINDA KANUN HÜKMÜNDE KARARNAME (1)(x)
Kamu personeline ilişkin tedbirler
MADDE 1- (1) Terör örgütlerine veya Milli
Güvenlik Kurulunca Devletin milli güvenliğine karşı faaliyette bulunduğuna
karar verilen yapı, oluşum veya gruplara üyeliği, mensubiyeti veya iltisakı
yahut bunlarla irtibatı olan ve ekli (1) sayılı listede yer alan kişiler kamu
görevinden başka hiçbir işleme gerek kalmaksızın çıkarılmıştır. Bu kişilere
ayrıca herhangi bir tebligat yapılmaz. Haklarında ayrıca özel kanun hükümlerine
göre işlem tesis edilir.
(2) Birinci fıkra gereğince kamu görevinden
çıkarılan kişilerin, mahkûmiyet kararı aranmaksızın, rütbe ve/veya
memuriyetleri alınır ve bu kişiler görev yaptıkları teşkilata yeniden kabul
edilmezler; bir daha kamu hizmetinde istihdam edilemezler, doğrudan veya
dolaylı olarak görevlendirilemezler; bunların uhdelerinde bulunan her türlü
mütevelli heyet, kurul, komisyon, yönetim kurulu, denetim kurulu, tasfiye
kurulu üyeliği ve sair görevleri de sona ermiş sayılır. Bunların silah
ruhsatlan, gemi adamlığına ilişkin belgeleri ve pilot lisansları iptal edilir
ve bu kişiler oturdukları kamu konutlarından veya vakıf lojmanlarından onbeş
gün içinde tahliye edilir. Bu kişiler özel güvenlik şirketlerinin kurucusu,
ortağı ve çalışanı olamazlar. Bu kişiler hakkında bakanlıkları ve kurumlarınca
ilgili pasaport birimine derhal bildirimde bulunulur. Bu bildirim üzerine
pasaport birimlerince pasaportlar iptal edilir.
(3) Birinci fıkra kapsamında kamu
görevinden çıkarılanlar, varsa uhdelerinde taşımış oldukları büyükelçi, vali
gibi unvanları ve müsteşar, kaymakam ve benzeri meslek adlarını ve sıfatlarını
kullanamazlar ve bu unvan, sıfat ve meslek adlarına bağlı olarak sağlanan
haklardan yararlanamazlar.
BAŞKAN
– 1’inci madde üzerinde söz isteyen? Yok. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
maddeyi okutuyorum: 
İade hükümleri
MADDE 2- (1) Ekli (2) sayılı listede yer alan
kamu görevlileri, ilgili kanun hükmünde kararnamenin eki listelerin ilgili
sıralarından çıkarılmıştır.
(2) İlgili kanun hükmünde kararname hükümleri,
birinci fıkrada belirtilen kişiler bakımından tüm hüküm ve sonuçlarıyla
birlikte ilgili kanun hükmünde kararnamenin yayımı tarihinden geçerli olmak
üzere ortadan kalkmış sayılır. Söz konusu personelden bu maddenin yürürlük
tarihinden itibaren on gün içerisinde göreve başlamayanlar çekilmiş sayılır. Bu
kapsamda göreve başlayanlara, kamu görevinden çıkarıldıkları tarihten göreve
başladıkları tarihe kadar geçen süreye tekabül eden mali ve sosyal hakları
ödenir. Bu kişiler, kamu görevinden çıkarılmalarından dolayı herhangi bir
tazminat talebinde bulunamaz. Bu personelin görevlerine iadesi, kamu görevinden
çıkarıldıkları tarihte bulundukları yöneticilik görevi dışında öğrenim
durumları ve kazanılmış hak aylık derecelerine uygun kadro ve pozisyonlara
atanmak suretiyle de yerine getirilebilir. Bu maddeye ilişkin işlemler ilgili
bakanlık ve kurumlar tarafından yürütülür.
BAŞKAN
– 2’nci madde üzerinde söz isteyen? Yok. 
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir. 
3’üncü
maddeyi okutuyorum:
Kapatılan kurum ve kuruluşlar
MADDE 3- (1) Terör örgütlerine veya Milli
Güvenlik Kurulunca Devletin milli güvenliğine karşı faaliyette bulunduğuna
karar verilen yapı, oluşum veya gruplara aidiyeti, iltisakı veya bunlarla
irtibatı olan ve ekli (3) sayılı listede yer alan özel televizyonlar
kapatılmıştır.
(2) Birinci fıkra kapsamında kapatılan özel
televizyonlara ait olan taşınırlar ile her türlü mal varlığı, alacak ve haklar,
belge ve evrak Hazineye bedelsiz olarak devredilmiş sayılır, bunlara ait
taşınmazlar tapuda resen Hazine adına, her türlü kısıtlama ve taşınmaz yükünden
ari olarak tescil edilir. Bunların her türlü borçlarından dolayı hiçbir şekilde
Hazineden bir hak ve talepte bulunulamaz. Devire ilişkin işlemler ilgili tüm
kuramlardan gerekli yardımı almak suretiyle Maliye Bakanlığı tarafından yerine
getirilir. 
BAŞKAN
– 3’üncü madde üzerinde söz isteyen? Yok.
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmiştir.
4’üncü
maddeyi okutuyorum:

Doçentlik başvuruları
MADDE 4- (1) Terör örgütlerine veya Milli
Güvenlik Kurulunca Devletin milli güvenliğine karşı faaliyette bulunduğuna
karar verilen yapı, oluşum veya gruplara üyeliği, mensubiyeti veya iltisakı
yahut bunlarla irtibatı olması ya da değerlendirilmesi sebebiyle görevden
uzaklaştırılan veya haklarında adli soruşturma ya da kovuşturma yapılan doçent
adaylarının, görevden uzakta geçirdikleri süre boyunca veya adli soruşturma ya
da kovuşturma sonuçlanıncaya kadar doçentlik başvurularına ilişkin işlemler
durdurulur. Bunlardan haklarında kamu görevinden çıkarılma veya mahkûmiyet
kararı verilenlerin doçentlik başvuruları iptal edilir.
BAŞKAN
– 4’üncü madde üzerinde söz isteyen? Yok.
4’üncü
maddeyi oylarınıza sunuyorum: Kabul edenler... Kabul etmeyenler... 4’üncü madde
kabul edilmiştir.
5’inci
maddeyi okutuyorum:
Sermaye piyasasına ilişkin tedbir
MADDE 5- (1) 20/7/2016 tarihli ve 2016/9064 sayılı
Bakanlar Kurulu Kararıyla ülke genelinde ilan edilen olağanüstü hal kapsamında
yürürlüğe konulan kanun hükmünde kararnamelerle doğrudan veya anılan kanun
hükmünde kararnamelerde öngörülen usuller çerçevesinde bu maddenin yürürlüğe
girdiği tarihten önce ve olağanüstü halin devamı süresince terör örgütlerine
veya Milli Güvenlik Kurulunca Devletin milli güvenliğine karşı faaliyette
bulunduğuna karar verilen yapı, oluşum ve gruplara aidiyeti, mensubiyeti veya
iltisakı yahut bunlarla irtibatı olduğu değerlendirilerek hakkında çeşitli
tedbir ve yaptırımlar uygulanmış olan halka açık ortaklıklar ve sermaye
piyasası kuramları ve/veya bunların iş ve işlemleri hakkında 6/12/2012 tarihli
ve 6362 sayılı Sermaye Piyasası Kanunu kapsamında açılan dava ve takiplerde idare
aleyhine yargılama giderine ve vekalet ücretine hükmedilemez, hükmedilenler
tahsil edilemez.
BAŞKAN – 5’inci
madde üzerinde söz isteyen yok.
5’inci maddeyi
oylarınıza sunuyorum: Kabul edenler… Kabul etmeyenler… 5’inci madde kabul
edilmiştir.
6’ncı maddeyi
okutuyorum:
Türk Lirası ile yapılacak tahsilat
MADDE 6- (1) 10/12/2003 tarihli ve 5018 sayılı
Kamu Malî Yönetimi ve Kontrol Kanununa tabi tüm kamu idareleri ve bunlara bağlı
döner sermayeli kuruluşlar, 8/6/1984 tarihli ve 233 sayılı Kamu İktisadi Teşebbüsleri
Hakkında Kanun Hükmünde Kararnameye tabi kamu iktisadi teşebbüsleri ve bağlı
ortaklıklar, 24/11/1994 tarihli ve 4046 sayılı Özelleştirme Uygulamaları
Hakkında Kanun çerçevesinde özelleştirme programında bulunan ve sermayesinin
yarısından fazlası kamuya ait işletmeci kuruluşlar, Tasarruf Mevduatı Sigorta
Fonu ve sermayesinde doğrudan veya dolaylı olarak kamu payı olan özel kanunlar
ile kurulmuş anonim ortaklıklar, niteliğine bakılmaksızın yabancı para
cinsinden yurtiçi ödeme yükümlülüğü olan alacaklarını, borçlunun talebi üzerine
2/1/2017 tarihinde Türkiye Cumhuriyet Merkez Bankası tarafından açıklanan döviz
alış kurundan, 31/12/2017 tarihine kadar Türk Lirası olarak tahsil edebilirler.
Bu madde kapsamındaki işlemler ve sonuçları, bütçe gelir ve gider hesaplarıyla
ilişkilendirilmez.
BAŞKAN – 6’ncı
madde üzerinde söz isteyen yok.
6’ncı maddeyi
oylarınıza sunuyorum: Kabul edenler… Kabul etmeyenler… 6’ncı madde kabul
edilmiştir.
7’nci maddeyi
okutuyorum:
Şahsi sorumluluk davalarına ilişkin tedbir
MADDE 7- (1) 4/12/2004 tarihli ve 5271 sayılı
Ceza Muhakemesi Kanununun 133 üncü maddesi uyarınca kayyım atanan şirketlerin,
kayyım atanmasından önceki sahipleri, ortakları, yönetim kurulu üyeleri,
müdürleri ve diğer sorumlu yetkilileri aleyhine kayyımlar tarafından açılmış
veya açılacak şahsi sorumluluk davalarında ilgili tüzel kişiliğin genel
kurulunun veya yetkili kurulunun kararı aranmaz.
(2) Kayyım atanan şirketlerin soruşturma
kapsamındaki şüpheli ortakları ile kayyım tarafından hakkında şahsi sorumluluk
davası açılan şirket ortaklarına ait ortaklık hak ve payları, soruşturma veya
davanın açıldığı tarihten soruşturma, kovuşturma veya davanın kesin hükümle
sonuçlandığı tarihe kadar devir ve temlik edilemez. Ortaklık hak ve paylarına
ait temsil ve idare yetkisi kayyım tarafından kullanılır. Devir ve temlik
yasağı Cumhuriyet savcılığı veya mahkeme tarafından resen ticaret sicili
müdürlüklerine bildirilir ve tescil edilir.
BAŞKAN
– 7’nci madde üzerinde söz isteyen yok. 
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir.
8’inci
maddeyi okutuyorum:
Yürürlük
MADDE 8- (1) Bu Kanun Hükmünde Kararname yayımı tarihinde yürürlüğe
girer.
BAŞKAN
– 8’inci madde üzerinde söz isteyen yok.
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir.
9’uncu
maddeyi okutuyorum:
Yürütme
MADDE 9- (1) Bu Kanun Hükmünde Kararname hükümlerini Bakanlar Kurulu
yürütür.
BAŞKAN
– 9’uncu madde üzerinde söz isteyen yok.
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir.
Komisyonun
bir redaksiyon talebi vardır.
Sayın
Baloğlu, buyurun.
İÇİŞLERİ
KOMİSYONU SÖZCÜSÜ MUSTAFA BALOĞLU (Konya) – Sayın Başkanım, görüşülmekte olan
453 sıra sayılı Olağanüstü Hal Kapsamında Bazı Tedbirler Alınması Hakkında
Kanun Hükmünde Kararname, Genel Kurulda kabul edilerek kanunlaşacağından
düzenlemenin adının “Olağanüstü Hal Kapsamında Bazı Tedbirler Alınması Hakkında
Kanun Hükmünde Kararnamenin Kabul Edilmesine Dair Kanun” şeklinde değiştirilmesine,
ayrıca metinde geçen ve görüştüğümüz kanun hükmünde kararnameye atıfta bulunan
“kanun hükmünde kararname” ibarelerinin “kanun” olarak değiştirilmesine yönelik
bir redaksiyon talebimiz vardır.
Takdirlerinize
arz ederim.
BAŞKAN
– Teşekkür ederiz. 
Talebiniz
kayıtlara geçmiştir, redaksiyon işlemi kanun yazımı sırasında Başkanlığımızca
gerçekleştirilecektir. 
Sayın
milletvekilleri, kanun hükmünde kararnamenin tümünü oylarınıza sunuyorum: Kabul
edenler… Kabul etmeyenler… Kanun hükmünde kararname kabul edilmiş ve
kanunlaşmıştır.
Sayın
milletvekilleri, 8’inci sırada yer alan 686 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi’nin görüşmelerine başlayacağız. 
8.- 686 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/813) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi (S. Sayısı: 467) (x)
BAŞKAN
– Komisyon ve Hükûmet yerinde.
Komisyon
Raporu 467 sıra sayısıyla bastırılıp dağıtılmıştır.
Kanun
hükmünde kararnamenin tümü üzerinde söz isteyen? Yok.
Kanun
hükmünde kararnamenin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
1’inci
maddeyi okutuyorum: 


OLAĞANÜSTÜ HAL KAPSAMINDA BAZI TEDBİRLER ALINMASI
HAKKINDA KANUN HÜKMÜNDE KARARNAME (xx)
Olağanüstü hal kapsamında bazı tedbirler alınması:
Anayasanın 121 inci maddesi ile 25/10/1983 tarihli ve 2935 sayılı Olağanüstü
Hal Kanununun 4 üncü maddesine göre, Cumhurbaşkanının başkanlığında toplanan
Bakanlar Kurulu'nca 2/1/2017 tarihinde kararlaştırılmıştır.
Kamu personeline ilişkin tedbirler
MADDE 1- (1) Terör örgütlerine veya
Milli Güvenlik Kurulunca Devletin milli güvenliğine karşı faaliyette
bulunduğuna karar verilen yapı, oluşum veya gruplara üyeliği, mensubiyeti veya
iltisaki yahut bunlarla irtibatı olan ve ekli (1) sayılı listede yer alan
kişiler kamu görevinden başka hiçbir işleme gerek kalmaksızın çıkarılmıştır. Bu
kişilere ayrıca herhangi bir tebligat yapılmaz. Haklarında ayrıca özel kanun
hükümlerine göre işlem tesis edilir.
(2)
Birinci fıkra gereğince kamu
görevinden çıkarılan kişilerin, mahkûmiyet kararı aranmaksızın, rütbe ve/veya
memuriyetleri alınır ve bu kişiler görev yaptıkları teşkilata yeniden kabul
edilmezler; bir daha kamu hizmetinde istihdam edilemezler, doğrudan veya dolaylı
olarak görevlendirilemezler; bunların uhdelerinde bulunan her türlü mütevelli
heyet, kurul, komisyon, yönetim kurulu, denetim kurulu, tasfiye kurulu üyeliği
ve sair görevleri de sona ermiş sayılır. Bunların silah ruhsatları, gemi
adamlığına ilişkin belgeleri ve pilot lisansları iptal edilir ve bu kişiler
oturdukları kamu konutlarından veya vakıf lojmanlarından onbeş gün içinde
tahliye edilir. Bu kişiler özel güvenlik şirketlerinin kurucusu, ortağı ve
çalışanı olamazlar. Bu kişiler hakkında bakanlıkları ve kurumlarınca ilgili
pasaport birimine derhal bildirimde bulunulur. Bu bildirim üzerine pasaport
birimlerince pasaportlar iptal edilir.
(3)
Birinci fıkra kapsamında kamu
görevinden çıkarılanlar, varsa uhdelerinde taşımış oldukları büyükelçi, vali
gibi unvanları ve müsteşar, kaymakam ve benzeri meslek adlarını ve sıfatlarını
kullanamazlar ve bu unvan, sıfat ve meslek adlarına bağlı olarak sağlanan
haklardan yararlanamazlar.
BAŞKAN – 1’inci madde üzerinde söz isteyen? Yok.
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
2’nci
maddeyi okutuyorum:
İade hükümleri
MADDE 2- (1) Ekli (2) sayılı listede yer alan kamu
görevlileri, ilgili kanun hükmünde kararnamenin eki listelerin ilgili
sıralarından çıkarılmıştır.
(2) İlgili kanun hükmünde kararname
hükümleri, birinci fıkrada belirtilen kişiler bakımından tüm hüküm ve
sonuçlarıyla birlikte ilgili kanun hükmünde kararnamenin yayımı tarihinden
geçerli olmak üzere ortadan kalkmış sayılır. Söz konusu personelden bu maddenin
yürürlük tarihinden itibaren on gün içerisinde göreve başlamayanlar çekilmiş
sayılır. Bu kapsamda göreve başlayanlara, kamu görevinden çıkarıldıkları
tarihten göreve başladıkları tarihe kadar geçen süreye tekabül eden mali ve
sosyal hakları ödenir. Bu kişiler, kamu görevinden çıkarılmalarından dolayı
herhangi bir tazminat talebinde bulunamaz. Bu personelin görevlerine iadesi,
kamu görevinden çıkarıldıkları tarihte bulundukları yöneticilik görevi dışında
öğrenim durumları ve kazanılmış hak aylık derecelerine uygun kadro ve
pozisyonlara atanmak suretiyle de yerine getirilebilir. Bu maddeye ilişkin
işlemler ilgili bakanlık ve kurumlar tarafından yürütülür.
(3) Olağanüstü hal kapsamında yürürlüğe
konulan kanun hükmünde kararnameler gereği öğrencilikle ilişikleri kesilmiş
olanlardan bu Kanun Hükmünde Kararnameye ekli (3) sayılı listede yer alanlar,
ilgili kanun hükmünde kararnamenin eki listelerin ilgili sıralarından
çıkarılmıştır. İlgili kanun hükmünde kararname hükümleri, bu kişiler bakımından
tüm hüküm ve sonuçlarıyla birlikte ilgili kanun hükmünde kararnamenin yayımı
tarihinden itibaren ortadan kalkmış sayılır.
BAŞKAN
– 2’nci madde üzerinde söz isteyen? Yok.
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir.
3’üncü
maddeyi okutuyorum:
Emekli Emniyet Teşkilatı personeline ilişkin
tedbirler
MADDE 3- (1) 4/6/1937 tarihli ve 3201 sayılı Emniyet
Teşkilat Kanununun 55 inci maddesinin ondokuzuncu ve yirminci fıkraları ile
geçici 27 nci maddesi uyarınca resen emekliye sevk edilenler, kendi isteğiyle
emekli olanlar veya Emniyet Teşkilatı Disiplin Tüzüğü hükümlerine göre
meslekten veya Devlet memurluğundan çıkarılanlar ile müstafi sayılanlardan
milli güvenliğe tehdit oluşturduğu tespit edilen FETÖ/PDY terör örgütüne aidiyeti,
iltisakı veya irtibatı olan ve ekli (4) sayılı listede yer alanların rütbeleri
alınır. Bu kişiler görev yaptıkları teşkilata ve kamu görevlerine yeniden kabul
edilmezler, doğrudan veya dolaylı görevlendirilemezler; ayrıca bunlar
uhdelerinde taşımış oldukları mesleki unvanları ve sıfatlarını kullanamazlar ve
bu unvan ve sıfatlarına bağlı olarak sağlanan haklardan yararlanamazlar. Bu
kişilerin uhdelerinde bulunan her türlü mütevelli heyet, kurul, komisyon,
yönetim kurulu, denetim kurulu, tasfiye kurulu üyeliği ve sair görevleri de
sona ermiş sayılır. Bunların silah ruhsatları, emekli polis kimlikleri, gemi
adamlığına ilişkin belgeleri, pilot lisansları ve ilgili pasaport birimlerince
pasaportları iptal edilir. Bu kişiler özel güvenlik şirketlerinin kurucusu,
ortağı ve çalışanı olamazlar.
BAŞKAN – 3’üncü madde üzerinde söz isteyen? Yok.
3’üncü maddeyi oylarınıza sunuyorum: Kabul edenler…
Kabul etmeyenler… 3’üncü madde kabul edilmiştir.
4’üncü maddeyi okutuyorum:

Muvazaalı devir işlemleri
MADDE 4-
(1) 4/12/2004 tarihli ve 5271 sayılı Ceza Muhakemesi
Kanununun 133 üncü maddesi uyarınca kayyım atanan şirketlerde ortaklık pay ve
haklarına ilişkin olarak soruşturmanın başladığı tarihten bu maddenin yürürlüğe
girdiği tarihe kadar şirket ortakları tarafından yapılmış olan devir ve temlik
işlemleri muvazaalı kabul edilerek geçersiz sayılır ve ticaret sicilinden resen
terkin edilir.
BAŞKAN – 4’üncü madde üzerinde söz isteyen? Yok.
4’üncü maddeyi oylarınıza sunuyorum: Kabul edenler…
Kabul etmeyenler… 4’üncü madde kabul edilmiştir.
5’inci maddeyi okutuyorum:

Yürürlük
MADDE 5- (1) Bu Kanun Hükmünde Kararname yayımı
tarihinde yürürlüğe girer.
BAŞKAN – 5’inci madde üzerinde söz isteyen? Yok.
5’inci maddeyi oylarınıza sunuyorum: Kabul edenler…
Kabul etmeyenler… 5’inci madde kabul edilmiştir.
6’ncı maddeyi okutuyorum:

Yürütme
MADDE 6- (1) Bu Kanun Hükmünde Kararname hükümlerini
Bakanlar Kurulu yürütür.
BAŞKAN
– 6’ncı madde üzerinde söz isteyen? Yok.
6’ncı
maddeyi oylarınıza sunuyorum: Kabul edenler… Kabul etmeyenler… 6’ncı madde
kabul edilmiştir.
Komisyon
Başkanının bir redaksiyon talebi vardır.
Sayın
Başkan, buyurun.
İÇİŞLERİ
KOMİSYONU SÖZCÜSÜ MUSTAFA BALOĞLU (Konya) – Sayın Başkanım, görüşülmekte olan
467 sıra sayılı Olağanüstü Hâl Kapsamında Bazı Tedbirler Alınması Hakkında Kanun
Hükmünde Kararname Genel Kurulda kabul edilerek kanunlaşacağından düzenlemenin
adının “Olağanüstü Hâl Kapsamında Bazı Tedbirler Alınması Hakkında Kanun
Hükmünde Kararnamenin Kabul Edilmesine Dair Kanun” şeklinde değiştirilmesi;
ayrıca, metinde geçen ve görüştüğümüz kanun hükmünde kararnameye atıfta bulunan
“kanun hükmünde kararname” ibarelerinin “kanun” olarak değiştirilmesine yönelik
redaksiyon talebimiz vardır. 
Takdirlerinize
sunuyorum. 
BAŞKAN
– Teşekkür ederiz Sayın Başkan. 
Talebiniz
kayıtlara geçmiştir. Redaksiyon işlemi, kanunun yazımı sırasında
Başkanlığımızca gerçekleştirilecektir. 
Sayın
milletvekilleri, kanun hükmünde kararnamenin tümünü oylarınıza sunuyorum: Kabul
edenler… Kabul etmeyenler… Kanun hükmünde kararname kabul edilmiş ve kanunlaşmıştır.

Sayın
milletvekilleri, 9’uncu sırada bulunan 470 sıra sayılı Kanun Hükmünde
Kararname’nin görüşmelerine başlıyoruz. 
9.- 688 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/830) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi’nin (S. Sayılı: 470)
BAŞKAN
– Komisyon? Yok. 
Ertelenmiştir.

10’uncu
sırada bulunan 483 sıra sayılı Kanun Hükmünde Kararname’nin görüşmelerine
başlıyoruz.
10.- 689 Sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname (1/835) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi’nin (S.Sayılı: 483)
BAŞKAN
– Komisyon? Yok. 
Ertelenmiştir.

Bundan
sonraki komisyonun da bulunamayacağı anlaşıldığından, alınan karar gereğince
Türk Silahlı Kuvvetleri Deniz Unsurlarının Aden Körfezi, Somali karasuları ve
açıkları, Arap Denizi ve mücavir bölgelerde görevlendirilmesi için Hükûmete
verilen izin süresinin Anayasa’nın 92’nci maddesi uyarınca bir yıl daha
uzatılmasına dair Başbakanlık Tezkeresi ile kanun tasarı ve teklifleri ile
komisyonlardan gelen diğer işleri sırasıyla görüşmek üzere 7 Şubat 2018
Çarşamba günü saat 14.00’te toplanmak üzere birleşime kapatıyor, hayırlı
akşamlar diliyorum. 
Kapanma Saati: 21.55




(X) Bu bölümde Hatip tarafından Türkçe
olmayan kelimeler kullanıldı. 


(x) 420 S.
Sayılı Basmayazı tutanağa eklidir.


(x) 423 S. Sayılı Basmayazı tutanağa eklidir.


(*) 672
Sayılı Kanun Hükmünde Kararname’nin 1 Eylül 2016 tarihli ve 29818 (Mükerrer)
sayılı Resmi Gazete’de yayımlanan halidir.


(x) 424 S.Sayılı Basmayazı tutanağa
eklidir. 


(x) 436 S.
Sayılı Basmayazı tutanağa eklidir.


(x) 444 S.Sayılı Basmayazı tutanağa
eklidir. 


(x) 448 S.
Sayılı Basmayazı tutanağa eklidir.


(*) 679
sayılı Kanun Hükmünde Kararnağmenin 6 Ocak 2017 tarihli ve 29940 (Mükerrer)
sayılı Resmi Gazete’de yayımlanan halidir.


(x) 453 S.Sayılı Basmayazı tutanağa
eklidir.


(x) 683 sayılı Kanun Hükmünde
Kararname’nin 23 Ocak 2017 tarihli ve 29957 sayılı Resmî Gazete’de yayımlanan
hâlidir. 


(x) 467 S. Sayılı Basmayazı tutanağa
eklidir.


(xx) 686 sayılı Kanun Hükmünde Kararname
'nin 7 Şubat 2017 tarihli ve 29972 (Mükerrer) sayılı Resmî Gazete 'de yayımlanan
halidir. 




