



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
18’inci Birleşim
7 Kasım 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ankara Milletvekili Erkan Haberal’ın,
Zonguldak maden sahalarının özel sektöre devrine ilişkin gündem dışı konuşması
2.- Bartın Milletvekili Muhammet Rıza
Yalçınkaya’nın, Türkiye Taşkömürü Kurumunun sorunlarına ilişkin gündem dışı
konuşması
3.- Kayseri Milletvekili Sami Dedeoğlu’nun,
Kayseri’ye yapılan ve yapılacak olan yatırımlara ilişkin gündem dışı konuşması
V.- AÇIKLAMALAR
1.- İstanbul Milletvekili Serap Yaşar’ın,
yeniden projelendirilen İstanbul Atatürk Kültür Merkezi’nin hayırlı olmasını
dilediğine ilişkin açıklaması
2.- Bursa Milletvekili Erkan Aydın’ın,
Paradise belgelerinde ortaya atılan iddialar yanıtlanmadığı sürece Hükûmetin
zan altında kalacağına ilişkin açıklaması
3.- Bursa Milletvekili Emine Yavuz
Gözgeç’in, 3 Kasım 2002’de AK PARTİ’yle başlayan yürüyüşün AK PARTİ Genel
Başkanı Recep Tayyip Erdoğan’ın liderliğinde devam edeceğine ilişkin açıklaması
4.- İstanbul Milletvekili Selina Doğan’ın,
Erzurum Büyükşehir Belediye Başkanlığının belediye sınırları içinde bulunan
köylere hizmet götürme noktasında ayrımcı ve eşitsiz bir tutum içinde olduğuna
ilişkin açıklaması
5.- Kahramanmaraş Milletvekili İmran
Kılıç’ın, ABD’deki kilise baskınını ve baskıncının arkasındakileri kınadığına
ve başarının danışarak, ortak akılla, güç birliği ve gayretle elde edileceğine
ilişkin açıklaması
6.- İstanbul Milletvekili Mahmut Tanal’ın,
Sözcü yazarı Gökmen Ulu aleyhine dava açılmasının terör davalarını sulandırmak
olduğuna ilişkin açıklaması
7.- İstanbul Milletvekili Osman Boyraz’ın,
yeniden projelendirilen Atatürk Kültür Merkezi’nin hem mimari açıdan hem de
kültürel faaliyetlerin icrası bakımından Türkiye’nin uluslararası alanda övüneceği
bir proje olduğuna ilişkin açıklaması
8.- Manisa Milletvekili Tur Yıldız
Biçer’in, Soma katliamından sonra işten çıkarılan 2.831 işçinin tazminatının
hâlâ ödenmediğine ilişkin açıklaması
9.- İstanbul Milletvekili Onursal
Adıgüzel’in, yeni zam haberlerine ve Hükûmetin dünya genelinde petrol fiyatları
düşerken de artarken de zam yaptığına ilişkin açıklaması
10.- Trabzon Milletvekili Ayşe Sula Köseoğlu’nun,
Van ilinde demokrasi şehitlerinden Aydın Muştu, Aydın Ahi ile Adnan Vanlı’nın
ailelerine taziye ziyaretinde bulunduğuna ilişkin açıklaması
11.- Erzurum Milletvekili Mustafa
Ilıcalı’nın, Erzurum’un kış olimpiyatları için adaylığına destek beklediklerine
ilişkin açıklaması
12.- Mersin Milletvekili Ali Cumhur
Taşkın’ın, Mersin’in Silifke ve Erdemli ilçelerinde etkili olan sağanak yağışın
taşkın ve su baskınlarına sebep olduğuna ve ürünleri zarar gören çiftçilere
geçmiş olsun dileğinde bulunduğuna ilişkin açıklaması
13.- Kastamonu Milletvekili Murat Demir’in,
Hükûmetin ülkedeki vizyon yatırımlarına devam ettiğine ve Kastamonu-İnebolu
yolu projesine ilişkin açıklaması
14.- Bursa Milletvekili Nurhayat Altaca
Kayışoğlu’nun, Yalıçiftlik göleti yapımı için zeytin ağaçlarının söküldüğüne
ilişkin açıklaması
15.- Adıyaman Milletvekili Behçet
Yıldırım’ın, 36’ncı Uluslararası İstanbul Kitap Fuarı’nda Selahattin
Demirtaş’ın “Seher” adlı kitabının imza gününün yapıldığına ilişkin açıklaması
16.- Kayseri Milletvekili Çetin Arık’ın,
Kayseri Milletvekili Sami Dedeoğlu’nun yaptığı gündem dışı konuşmasındaki bazı
ifadelerine ilişkin açıklaması
17.- Samsun Milletvekili Erhan Usta’nın,
tüm şehitlere Allah’tan rahmet dilediğine, Hükûmetin terörle mücadelede
gösterdiği kararlı tutumu desteklediklerine, Amerika Birleşik Devletleri’nin
teröristlere silah yardımı yapmasına, Ankara’da 2 gaziye yönelik saldırıyı kınadığına,
Zonguldak TTK’ya ait maden sahalarının özelleştirilmesine yönelik maddenin
tasarıdan çıkarılmasına ilişkin açıklaması
18.- İstanbul Milletvekili Filiz
Kerestecioğlu Demir’in, Paradise belgelerine ve bu belgelerdeki tüm iddiaların
araştırılması için araştırma önergesi vereceklerine, taşeron ve redevans
sistemine karşı direniş gösteren madencilerin mücadelelerini selamladığına ve
torba yasada bazı maddelerin kaldırılması için mücadele edeceklerine ilişkin
açıklaması
19.- Manisa Milletvekili Özgür Özel’in, CHP
Grubu olarak iyi bir çalışma haftası dilediklerine, 5 Kasım Bülent Ecevit’in
ölümünün 11’inci yıl dönümüne, Ankara’da 2 gaziye yönelik saldırıyı parti
olarak kınadıklarına, sağlık çalışanlarına şiddet konusunda Sağlık Bakanı,
Hükûmet ve Meclisi bir kez daha sorumluluklarını yerine getirmeye davet
ettiğine, TTK’nın özelleştirilmesi konusuna ve Paradise belgeleriyle ilgili
görüşmelerin bir an önce yapılması için iktidardan cesur bir adım
beklediklerine ilişkin açıklaması
20.- Aksaray Milletvekili İlknur İnceöz’ün,
iyi bir çalışma haftası dilediğine, AK PARTİ iktidarları döneminde her konuda
ve özellikle terörle mücadele konusunda çok cesur ve kararlı adımlar
atıldığına, Hakkâri’nin Şemdinli ilçesi ile Diyarbakır’da şehit olan güvenlik
güçlerine Allah’tan rahmet dilediğine ve Ankara’da 2 gaziye yönelik saldırıyı
kınadığına ilişkin açıklaması
21.- Adıyaman Milletvekili Behçet
Yıldırım’ın, Adıyaman’ın Besni üzümünün değerli olduğuna ve tarım
politikalarının iflası sonucu bağcılığın günden güne öldüğüne ilişkin
açıklaması
22.- Mersin Milletvekili Baki Şimşek’in,
Mersin ile Tarsus’da üzüm üretiminin önemine ve kurulacak komisyonun
Mersin’deki üzüm üreticilerinin sorunlarını yerinde tespit etmesi gerektiğine
ilişkin açıklaması
23.- Adıyaman Milletvekili Adnan
Boynukara’nın, Adıyaman’da Gölbaşı ve Besni başta olmak üzere çok büyük üzüm
üretimi olduğuna ilişkin açıklaması
24.- İstanbul Milletvekili Mahmut Tanal’ın,
Besni üzümünün faydalarına ilişkin açıklaması
25.- Manisa Milletvekili Recai Berber’in,
Manisa Milletvekili Özgür Özel’in sataşma nedeniyle yaptığı konuşmasındaki bazı
ifadelerine ilişkin açıklaması
26.- Manisa Milletvekili Özgür Özel’in, 502
sıra sayılı Kanun Tasarısı’yla gaziler için yapılan düzenlemenin şehit
yakınları için de yapılması gerektiğine ilişkin açıklaması
27.- Uşak Milletvekili Özkan Yalım’ın,
Kalkınma Bakanı Lütfi Elvan’ın 502 sıra sayılı Kanun Tasarısı’nın birinci
bölümü üzerinde yapılan soru-cevap işlemi sırasındaki bazı ifadelerine ilişkin
açıklaması
28.- Kocaeli Milletvekili Haydar Akar’ın,
Kalkınma Bakanı Lütfi Elvan’ın 502 sıra sayılı Kanun Tasarısı’nın birinci
bölümü üzerinde yapılan soru-cevap işlemi sırasındaki bazı ifadelerine ilişkin
açıklaması
29.- Kalkınma Bakanı Lütfi Elvan’ın, Uşak
Milletvekili Özkan Yalım ile Kocaeli Milletvekili Haydar Akar’ın yaptıkları
açıklamalarındaki bazı ifadelerine ilişkin açıklaması
30.- Samsun Milletvekili Erhan Usta’nın,
Kalkınma Bakanı Lütfi Elvan’ın yaptığı açıklamasındaki bazı ifadelerine ilişkin
açıklaması
31.- İstanbul Milletvekili Mahmut Tanal’ın,
İstanbul 14. Ağır Ceza Mahkemesinin İstanbul Milletvekili Enis Berberoğlu
hakkında Bölge Adliye Mahkemesinin vermiş olduğu bozma kararına direnmesinin
hukuka uygun olmadığına ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Başkanlık Divanı olarak tüm şehitlere Allah’tan rahmet dilediklerine
ve Ankara’da 2 gaziye yönelik saldırıyı kınadıklarına ilişkin konuşması

VII.- BAŞKANLIĞIN GENEL KURULA SUNUŞLARI
A) Tezkereler
1.- (10/518) esas numaralı Meclis
Araştırması Komisyonu Başkanlığının, görev süresinin uzatılmasına ilişkin
tezkeresi (3/1206)

B) Önergeler
1.- Başkanlıkça, Sakarya Milletvekili Engin
Özkoç’un Güvenlik ve İstihbarat Komisyonu üyeliğinden istifasına ilişkin önerge
yazısı (4/115)
2.- Konya Milletvekili Mustafa Kalaycı’nın,
(2/460) esas numaralı Sosyal Sigortalar ve Genel Sağlık Sigortası Kanununun
Bazı Maddelerinde Değişiklik Yapılmasına Dair Kanun Teklifi’nin doğrudan
gündeme alınmasına ilişkin önergesi (4/116)

VIII.- ÖNERİLER
A) Danışma Kurulu Önerileri
1.- Danışma Kurulunun, bağcılık sektörü ve
üzüm üreticilerinin sorunlarının araştırılarak alınması gereken önlemlerin
belirlenmesi amacıyla verilmiş olan; Manisa Milletvekili İsmail Bilen ve 47
milletvekilinin (10/2103), Manisa Milletvekili Mazlum Nurlu ve 23 milletvekilinin
(10/135), Denizli Milletvekili Melike Basmacı ve 27 milletvekilinin (10/1150),
CHP Grubu adına Grup Başkan Vekili Manisa Milletvekili Özgür Özel’in (10/2002),
MHP Grubu adına Grup Başkan Vekili Manisa Milletvekili Erkan Akçay’ın
(10/2101), HDP Grubu adına Grup Başkan Vekilleri İstanbul Milletvekili Filiz
Kerestecioğlu ve Muş Milletvekili Ahmet Yıldırım’ın (10/2104), Mardin
Milletvekili Erol Dora ve 19 milletvekilinin (10/2112) ve İzmir Milletvekili
Müslüm Doğan ve 19 milletvekilinin (10/2113) esas numaralı Meclis Araştırması
Önergelerinin görüşmelerinin birleştirilerek Genel Kurulun 7 Kasım 2017 Salı
günkü birleşiminde yapılmasına ilişkin önerisi 



IX.- MECLİS ARAŞTIRMASI
A) Ön Görüşmeler
1.- Manisa Milletvekili Mazlum Nurlu ve 23
Milletvekilinin, Rusya’ya yapılan yaş meyve sebze ihracatındaki olumsuzlar
sebebiyle oluşan sorunların araştırılarak alınması gereken önlemlerin
belirlenmesi amacıyla Meclis Araştırması açılmasına ilişkin önergesi (10/135)
2.- Denizli Milletvekili Melike Basmacı ve
27 Milletvekilinin, Denizli üzüm üreticisinin sorunlarının araştırılarak
alınması gereken önlemlerin belirlenmesi amacıyla Meclis Araştırması açılmasına
ilişkin önergesi (10/1150)
3.- CHP Grubu Adına Grup Başkanvekili
Manisa Milletvekili Özgür ÖZEL’ın üzüm üreticilerinin sorunlarının
araştırılarak alınması gereken önlemlerin belirlenmesi amacıyla Meclis
Araştırması açılmasına ilişkin önergesi (10/2002)
4.- MHP Grubu adına Grup Başkanvekili
Manisa Milletvekili Erkan Akçay’ın, ülkemizde bağcılık sektörü ve üzüm
üreticilerinin sorunlarının araştırılarak alınması gereken önlemlerin
belirlenmesi amacıyla Meclis Araştırması açılmasına ilişkin önergesi (10/2101)
5.- Manisa Milletvekili İsmail Bilen ve 47
Milletvekilinin, Bağcılık sektörü ve üzüm üreticilerinin sorunlarının
araştırılarak alınması gereken önlemlerin belirlenmesi amacıyla Meclis Araştırması
açılmasına ilişkin önergesi (10/2103)
6.- HDP Grubu adına Grup Başkanvekilleri
Muş Milletvekili Ahmet Yıldırım ve İstanbul Milletvekili Filiz Kerestecioğlu
Demir’in, üzüm üretimi ve üzümcülük yaparak geçimini sağlayan çiftçilerin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/2104)
7.- Mardin Milletvekili Erol Dora ve 19
Milletvekilinin, üzüm üreticilerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/2112)
8.- İzmir Milletvekili Müslüm Doğan ve 19
Milletvekilinin, üzüm üreticilerinin yaşadıkları sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/2113)

X.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in,
Manisa Milletvekili Recai Berber’in birleştirilerek görüşülmesi kabul edilen
Meclis araştırması önergelerinin ön görüşmeleri üzerinde AK PARTİ Grubu adına
yaptığı konuşması sırasında şahsına sataşması nedeniyle konuşması
2.- Aksaray Milletvekili İlknur İnceöz’ün,
İstanbul Milletvekili Garo Paylan’ın 502 sıra sayılı Kanun Tasarısı’nın 1’inci
maddesiyle ilgili önerge üzerinde yaptığı konuşması sırasında AK PARTİ Grup
Başkanına sataşması nedeniyle konuşması

XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma
Değer Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S.
Sayısı: 502)
XII.- YAZILI SORULAR VE CEVAPLARI
1.- Niğde Milletvekili Ömer Fethi Gürer’in,
Niğde Organize Sanayi Bölgesi’nde yatırım yapan kuruluşlara tahsis edilen arsa
bedellerinin ödenmeme sebebine ilişkin sorusu ve Bilim, Sanayi ve Teknoloji
Bakanı Faruk Özlü’nün cevabı (7/16601)
2.- Niğde Milletvekili Ömer Fethi Gürer’in,
Niğde OSB ve benzer durumdaki OSB’lerin bedelsiz tahsis ettikleri sanayi
parsellerine ilişkin sorusu ve Bilim, Sanayi ve Teknoloji Bakanı Faruk Özlü’nün
cevabı (7/16602)
3.- Niğde Milletvekili Ömer Fethi Gürer’in,
Türkiye’de faaliyet gösteren yabancı sermayeli firma ve Suriyeli firma
sayılarına ve kayıt dışı çalışan Suriyeli sığınmacılara ilişkin sorusu ve
Ekonomi Bakanı Nihat Zeybekci’nin cevabı (7/16635)
4.- Diyarbakır Milletvekili Altan Tan’ın,
Aydın ve Mardin illerinde bulunan banka sayısı ile bunların 2002-2017 arasında
kullandırdıkları kredi miktarına ilişkin sorusu ve Başbakan Yardımcısı Mehmet
Şimşek’in cevabı (7/16822)
5.- İstanbul Milletvekili Mahmut Tanal’ın,
danışmanının sosyal medya hesabından yapılan bir paylaşıma ilişkin sorusu ve
Bilim, Sanayi ve Teknoloji Bakanı Faruk Özlü’nün cevabı (7/16838)
7 Kasım 2017 Salı
BİRİNCİ OTURUM
Açılma Saati: 15.03
BAŞKAN: Başkan Vekili Ahmet AYDIN 
KÂTİP ÜYELER: Ali Haydar HAKVERDİ (Ankara), İshak GAZEL
(Kütahya) 
-----0-----
BAŞKAN
– Türkiye Büyük Millet Meclisinin 18’inci Birleşimini açıyorum.
Ill.- YOKLAMA
BAŞKAN
- Elektronik cihazla yoklama yapacağız.
Yoklama
için üç dakika süre veriyorum ve yoklama işlemini başlatıyorum. 
Pusula
veren sayın milletvekilleri salondan ayrılmasınlar.
(Elektronik
cihazla yoklamaya yapıldı) 
BAŞKAN
– Toplantı yeter sayısı vardır.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Zonguldak maden sahalarının özel sektöre devri hakkında söz
isteyen Ankara Milletvekili Erkan Haberal’a aittir. (MHP sıralarından alkışlar)
Sayın
Haberal, buyurun, sizi kürsüye davet ediyorum, sayın milletvekillerinden de
derin bir sessizlik bekliyoruz, lütfen hatibin insicamını bozmayalım.
Buyurun.
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ankara Milletvekili Erkan Haberal’ın,
Zonguldak maden sahalarının özel sektöre devrine ilişkin gündem dışı konuşması
ERKAN HABERAL (Ankara) – Sayın Başkan, değerli
milletvekilleri; daha önce müteaddit defalar, kaybolmuş hayatların başkenti
Zonguldak’ı ve sorunlarını 5 binden fazla madenci şehidimizi saygıyla yâd
ederek minnet ve şükran duygularıyla anlatmış, Milliyetçi Hareket Partisinin
düşüncelerini siz değerli milletvekilleriyle paylaşmıştım. En son Plan Bütçe
Komisyonundan geçen torba yasadaki 58’inci maddenin uygulanamaz olduğunu, bir
fayda sağlamayacağını beyan ettik. Sendika yöneticileri ve maden işçilerimiz
Genel Başkanımız Sayın Devlet Bahçeli Beyefendi’yle gelip görüştüler, konunun
takipçisi olacağının teminatı sayın liderimiz tarafından verildi. Konunun
uzaması üzerine 3 bine yakın maden işçisi maden ocağından çıkmama eylemi
başlattı. 
BAŞKAN – Sayın milletvekilleri, lütfen uğultuyu keselim.

ERKAN HABERAL (Devamla) – Milliyetçi Hareket Partisi
olarak müdahale ettik, sendika temsilcileriyle görüştük, ocaktaki işçilerimizle
görüştük, il başkanımızla görüştük. Milliyetçi Hareket Partisinin Zonguldak’ın
değerlerinin ve maden işçilerinin yanında bulunduğunu, işçilerimizin
hayatlarının ve sağlıklarının önceliğimiz olduğunu, zaman ilerledikçe ocaklarda
bulunan metan gazının, monoksidin, karbondioksidin ve kükürtdioksidin tehlikeli
sınırlara erişebileceğini, bu yasa maddesinin takibini bırakmadığımızı, bu
eyleme son vermelerini rica ettik. Gece yarılarına kadar süren görüşmeler
sonucunda gerekli adımlar atıldı ve Allah’a şükürler olsun ki sabah altıya
gelindiğinde eyleme son verildi. Buradan liderimiz Sayın Devlet Bahçeli
Beyefendi’ye, TÜRK-İŞ Başkanı Sayın Ergün Atalay Bey’e ve Hükûmet yetkililerine
teşekkürü bir kez daha borç bilirim. 
Sayın
milletvekilleri, hazırlanan bu yasa maddesi Türkiye Taşkömürü Kurumunu
özelleştirme kararı idi; Zonguldak’ı bitirme, Zonguldaklıyı yok sayma kararı
idi. Zarar etme bunun sadece bahanesidir dedik çünkü mevcut koşullarda şu an
bile redevansla çalışan özel sektör firmaları mevcuttur dedik. Demek ki özel
sektörün çalışabilmesi için yeni bir yasa uygulamasına gerek yoktur dedik.
Üstelik zarar eden bir tesisi, devletin işletemediği bir ocağı özel sektör
nasıl işletebilir ki dedik. Türkiye Taşkömürü Kurumunun zararı önlenebilir, en
azından oldukça azaltılabilir fakat bu özelleştirmeyle mümkün değil dedik. Hele
her seçim öncesi “İşçi alacağız.” deyip norm kadroyu 14 binlerden 7 binlere
indirmekle hiç olmaz dedik. Dış ticareti devamlı açık veren bir memlekette
TTK’yi kapatarak ya da kapanmasına sebep olacak kararlar alarak üstüne
milyonlarca ton kömür ithal etmek doğru bir karar olmadığı gibi, sorgulanacak
da bir düşünce tarzıdır dedik. Türkiye Taşkömürü Kurumunun zararı kömür ithali
için ödenen toplu paranın yüzde 10’u bile değildir dedik. Sanayiye verilecek
yerli kömür teşvikiyle, işçi sayısının norm kadrolara uygun olarak
artırılabilmesiyle, ithal kömür fonlarının yeniden düzenlenmesiyle, yeni
teknolojiye geçilmesiyle bu görev zararı minimize edilebilir dedik. 
Sayın
milletvekilleri, bu kararda eksik olan bir şey daha var ki bu da GENEL MADEN-İŞ
Sendikasının madenlerin özelleştirilmesinin teşviki ve redevans alanlarının
artırılmasıyla devre dışı bırakılacağıdır. Mevcut durumda redevans firmalarında
çalışan işçiler sendikasız, kayıtsız ve devlet güvencesinden yoksundur. Bu
konuda yeterli çalışma yapmadan özel sektöre bırakmak kazaların ve ölümlerin
önünü açmak demektir. 
Zonguldak
kömür havzası, dünyanın en zorlu maden sahalarından bir tanesidir. TTK kurumu
tarafından işletilen kömür ocaklarında devletin tüm imkânlarına ve güvenlik
önlemlerine rağmen iş kazalarına, grizu patlamalarına engel olunamamıştır. Az
önce söyledim, Zonguldak’ın 5 binden fazla madenci şehidi vardır. Devletin bile
kontrol edemediği bir sistemde altyapıyı kurmadan, sendikal güvenceyi vermeden
oluşan her yeni uygulama yeni bir Soma, yeni bir Kozlu, yeni bir cinayet
demektir ve uygulamada görülmüştür ki özel sektör Zonguldak’ta TTK’nin açtığı
ve çalıştırmasının verimsiz olduğunu düşündüğü ocakları işletmeye almış,
sıyırma ve temizleme yaparak kömür çıkarmaktadır. 
(Mikrofon
otomatik cihaz tarafından kapatıldı) 
ERKAN
HABERAL (Devamla) – Bitiriyorum Sayın Başkanım, son bir dakika.
BAŞKAN
– Teşekkür ediyorum anlayışınız için. 
ERKAN
HABERAL (Devamla) – Son bir dakika.
BAŞKAN
– Peki hadi, bugüne mahsus olmak üzere gündem dışılarda birer dakika ilave süre
verelim.
Buyurun.

ERKAN
HABERAL (Devamla) – Sayın Başkanım, madencilere verdiğiniz destek için teşekkür
ederim.
Özel
sektörün gücü 300 ile 900 metre arasında ocak, tünel, dehliz açmaya yeterli
değildir; bu teknoloji, iş gücü ve tecrübeye sahip değildir.
Son
olarak, TTK kurumu ve Zonguldak işçileri bir torba yasaya mahkûm edilmeyecek
kadar önemlidir. Bu sorun işçilerle, sendikayla, Zonguldaklılarla, siyasi
partiler ve hükûmet yetkilileriyle baştan sona değerlendirilip yüce Meclisin
huzuruna getirilmelidir. 
Yine
de Türkiye Taşkömürü Kurumunun özelleştirilmeyeceğini ve Türkiye Taşkömürü
Kurumu kömür havzalarını özelleştirme dışı bırakacağını beyan eden Hükûmet
yetkililerine, Zonguldak’ı ve maden işçilerini hiçbir zaman yalnız bırakmayan
liderimiz Sayın Devlet Bahçeli Beyefendi’ye saygılarımı sunar, yüce Meclise teşekkür
ederim.
Teşekkür
ederim Sayın Başkanım. (MHP sıralarından alkışlar)
BAŞKAN
– Teşekkürler Sayın Haberal.
Gündem
dışı ikinci söz, Türkiye Taşkömürü Kurumunun sorunları hakkında söz isteyen
Bartın Milletvekili Muhammet Rıza Yalçınkaya’ya aittir. 
Buyurun
Sayın Yalçınkaya. (CHP sıralarından alkışlar)
Bu
kürsüler sizi özlemiştir herhâlde.
2.- Bartın Milletvekili Muhammet Rıza
Yalçınkaya’nın, Türkiye Taşkömürü Kurumunun sorunlarına ilişkin gündem dışı
konuşması
MUHAMMET
RIZA YALÇINKAYA (Bartın) – Teşekkür ediyorum Sayın Başkanım. 
Sayın
Başkan, sayın milletvekilleri; hepinizi saygıyla selamlıyorum. 
Değerli arkadaşlar, ülkemizde taşkömürü deyince akla
ilk gelen kurum Türkiye Taşkömürü Kurumudur. TTK, ülkemizdeki taşkömürü
üretiminin esas ihtisas sahibi, ustası ve en köklü kurumu olarak maden
sektörünün en önemli değeridir. Yüz yetmiş yıllık kömür üretim kültürü ve
tecrübesi bulunan TTK, ülkemizin yegâne taşkömürü üretimi yapan kurumu olarak,
cumhuriyetimizin kuruluşundan bugüne kadar geçen süreçte ülkemizin ekonomisine
ve sanayisine can suyu olmuş, güç vermiş ve çok önemli katkılar sağlamıştır.
Gözümüz gibi korumamız gereken böyle bir kurum, yıllardır devletin üzerine yük
olarak görülmüş ve bugün ne yazık ki kapanmaya doğru giden bir sürecin
içerisine sokulmuştur.
Değerli milletvekilleri, bilmenizi isterim ki maden
işçisi her gün ailesiyle helalleşerek ocağa iner. Önceki gün TTK’ye ait
ocaklarda çalışan 3 bin maden işçisi de ailesiyle helalleşti ve ocağa girerek
bu ülkenin ekonomisine katkı sağlamak için kazmasını salladı, vardiyası bitti,
bitti ama işçiler geleceklerini düşünerek ocaklardan çıkmadı. Peki, bunu neden
yaptı? Çünkü madenci tedirgin; çocuklarına götürecekleri bir lokma ekmeğin
ellerinden alınacağının korkusunu yaşıyor, ocaklarının kapısına kilit vurulacağından
endişe duyuyor. Peki, bu korku, bu endişe neden kaynaklanıyor? Çünkü Genel
Kurulda görüşmelerine başlanan torba kanuna konulan TTK’ye ait bir düzenleme
var. Bu düzenlemenin içinde ne var? TTK’ye ait maden sahaları bölünerek parsel
parsel üçüncü kişilere devredilecek, kurumun özelleştirilmesinin yolu açılacak.
Onun için bugüne kadar devletiyle hiçbir sorunu olmayan madenci ayağa kalktı,
sesini Ankara’ya duyurmaya çalıştı. Şimdi, deniliyor ki: “Düzenlemeden devlet
eliyle işletilen sahalar hariç tutulacakmış.” Peki, bu durumda TKK rahat bir
nefes mi alacak? Hayır. Ruhsatlar devredilirse havzada bütünlük bozulacak,
denetimler zorlaşacak ve daha büyük sorunlar ve sıkıntılar kaçınılmaz olarak
ortaya çıkacaktır. İçinde TTK’nin deneyimi, birikimi olmayan bir madencilik
faaliyeti daha çok taşeron, daha çok sömürü ve daha çok iş kazası ve ölüm
demektir. 
Değerli
arkadaşlar, taş kömürü stratejik bir madendir ama sadece bir madenden ibaret
değildir. Taş kömürü, Uzun Mehmet’ten bugüne emek demektir, alın teri demektir,
iş demektir, aş demektir. Kara elmas, vatanımız için bağımsızlık demektir. Eğer
üretim varsa iş vardır, ekmek vardır. İş varsa, ekmek varsa orada huzur vardır,
mutluluk vardır. Huzur varsa, mutluluk varsa biliriz ki orada istihdam vardır,
katma değer vardır. Ancak yıllardır TTK’ye işçi alınmaması ve gerekli
yatırımların yapılmaması nedeniyle üretim her geçen gün azalmakta, kurumda ve
bölge insanında mutsuzluk ve huzursuzluk her geçen gün artmaktadır.
Kurumda
1974 yılında 5 milyon ton olan satılabilir kömür üretimi, 2016 yılında 911 bin
tona inmiştir. 2002 yılında 15.760 bin olan üretim işçisi bugün 7.613’e
gerilemiştir. Yani kurum her geçen gün kan kaybetmekte, göz göre göre ölüme
mahkûm edilmektedir. 
Değerli
arkadaşlar, eğer niyetiniz gerçekten kömürü millî ekonomiye kazandırmaksa o
zaman yapacağınız tek şey, ülkemizin yegâne taş kömürü üretimini yapan, bu işin
ustası, ehli olan TTK’yi ayağa kaldırmak olmalıdır. Onun için, devlete olan
taahhütlerini yerine getirmeyen, birdenbire yerli kömür sevdalısı olan
firmaların değil, madencilerin feryadına kulak verelim.
“Güçlü
bir Türkiye için bizim kömürümüz, bizim enerjimiz” diyorsak hepimiz destek
verelim, TTK’ye yatırım yapalım, üretim işçisi alınsın, gücüne güç katılsın;
bundan kazanan da ülkemiz ve ülkemizin yarınları olsun. 
Hepinizi
sevgi ve saygıyla selamlıyorum. (CHP ve MHP sıralarından alkışlar) 
BAŞKAN
– Teşekkür ediyorum Sayın Yalçınkaya. 
Gündem
dışı üçüncü söz, Kayseri’ye yapılan yatırımlar ve yapılacak olan yatırımlarla
ilgili söz isteyen Kayseri Milletvekili Sami Dedeoğlu’na aittir. 
Buyurun
Sayın Dedeoğlu. (AK PARTİ sıralarından alkışlar) 
3.- Kayseri Milletvekili Sami Dedeoğlu’nun,
Kayseri’ye yapılan ve yapılacak olan yatırımlara ilişkin gündem dışı konuşması
SAMİ
DEDEOĞLU (Kayseri) – Sayın Başkan, değerli milletvekilleri; hepinizi en derin
saygılarımla selamlıyorum. 
Bugün
burada Kayseri ilimizin güzelliklerinden, yapılan ve yapılacak hizmetlerden
bahsedeceğim. 
Uzun
uzuna giden yollarına, 
Dağına,
yaylasına, ovasına,
Âşık
Seyrani’nin torunlarına, 
Selam
olsun Kayseri’m.

Bir
dilim çemenli ekmeğinden, 
Kültürüyle
pişmiş cıvıklısından, 
Paçanganın
kahramanı pastırmana, 
Selam
olsun ey Kayseri’m. 

Buz
gibi içtiğin sularından, 
Erciyes’in
eteklerinde yediğin sucuktan, 
Bir
kaşıkta 40 kardeş mantına,
Selam
olsun ey Kayseri’m.
Gücünü
milletten alan AK PARTİ’miz yapılan güzel işlerle milletin huzuruna çıkmak için
yıllarca gayret etmiştir, etmeye de devam edecektir. Yaklaşık 1,5 milyon
nüfusuyla, merkezî yönetimin desteğiyle çevre ve şehirleşme konusunda lider ve
örnek olma gayreti gösteren şehrimizin, özünde bulundurduğu ecdadımızın
emanetleriyle her bir köşesi ayrı bir değer taşımaktadır. İlçeler bazında
düşünecek olursak, herkesin doğduğu yerde istihdam edilebilmesi için
çalışmalarımız bu yönde hızla devam etmektedir. Kayseri merkez ve civarı
gelişirken çevre ilçeler Yahyalı, Yeşilhisar, Develi, Tomarza, Bünyan, İncesu,
Pınarbaşı ve diğer ilçelerimiz de bölgesel yatırım ve teşviklerle gün geçtikçe
daha da tercih edilebilir hâle getirilmeye çalışılmaktadır. Her geçen gün daha
iyi hizmet alabilmek için Kayseri halkı AK PARTİ’mize hep destek olmuştur,
bundan sonra da aynı teveccühle bizleri bağırlarına basacaklarına inanıyoruz. 
Sadece
örnek olması bakımından, Kayseri’de 2002 yılında derslik başına düşen öğrenci
sayısı 34 iken bugün 24’tür, öğretmen sayısı 10.600 iken bugün 19.300’dür.
Sonuçta, öğretmen başına düşen öğrenci sayısı 22’den 13’e düşmüştür. İlimizde
bir adet katı atık düzenli depolama tesisiyle 1 milyon kişiye hizmet
edilmektedir. Ayrıca, atık su arıtma tesisi 1’den 13’e çıkmıştır. “Kimlikli
şehir, güvenli yaşam” diyerek kentsel dönüşüm hamlesi, Melikgazi, Kocasinan,
Talas, Hacılar ve diğer ilçelerimizde hızlı bir şekilde çalışmalar devam
ediyor. 
Kayseri-Kırşehir
yolunun 33 kilometrelik kısmı, kuzey çevre yolu ile güney çevre yolu, Malatya
yolu ayrımı tamamen bitirilmiştir. Kayseri-Erciyes-Develi yolu çift olarak
bitmiştir. Tomarza yolu, Develi-Bakırdağı yolu, Himmetdede köprü kavşakları
çalışmaları devam etmektedir. Yahyalı-Develi yolu devam etmekte olup bittiğinde
-çok önemli- Yahyalı-Kayseri arası 40 kilometre kısalıyor değerli kardeşlerim.
(AK PARTİ sıralarından alkışlar)
Kültürel
faaliyetler noktasında Selçuklu’nun köklerini attığı kültürel mirasımıza sahip
çıktı. Karatay Kervansarayı, Havadan Hacı İbrahim Tekkesi, Hunat Hatun
Medresesi, Kara Mustafa Paşa Kervansarayı, Sultanhanı gibi eserlerimizde
yenileme, onarım gerçekleşmiştir. 
14-22
Ekim 2017 tarihleri arasında Büyükşehir Belediyesince düzenlenen Kitap Fuarı’na
her görüşten düşünceye sahip toplam 115 yazar, 112 yayınevi katılmıştır. İlk
defa yapılan fuarımıza binlerce kişi katılmış olup nüfusa göre en fazla katılım
kabul edilen etkinlik olmuştur. 15 milyonluk İstanbul’da bir kitap fuarına 650
bin ziyaretçi kabulüne karşılık 1,5 milyonluk Kayseri’mizde 580 bin kişi
katılmıştır. 
Erciyes
Kayak Merkezi 10 adet otel, 1.450 yatak kapasitesine sahip olup 2023 itibarıyla
18 otelin tamamlanmasıyla yatak kapasitemiz 6 bin kişiye çıkacaktır. Ayrıca,
şehir merkezinde kayak sevenler için yatak kapasitemiz günlük 5 bin kişidir.
Erciyes’e gelen ziyaretçilerimizin büyük bir kısmı İstanbul, İzmir, Ankara,
Adana ve ülkemizin her tarafından gelen misafirlerimizdir. Bu yıl, ilk defa 29
Aralık tarihinden itibaren sezon sonuna kadar Moskova-Kayseri uçak seferleri
başlayacak. Erciyes Kayak Merkezi’mizi Rus komşularımıza açıyoruz. Bundan
sonraki yıllarda belirleyeceğimiz farklı yurt dışı konumlarla da Erciyes Kayak
Merkezi’miz dünyaya açılmış olacaktır. 
Huzur
ve kültür şehrimiz Kayseri’miz, kadirşinas insanlarıyla en büyük zenginliğe
sahip kadim bir şehirdir. Gelin, Anadolu’nun evlatlarına her zaman bağrını
açmış olan bu şehre hep birlikte, el ele vererek hizmet edelim, kalkınmasına
katkıda bulunalım. 
Efendi
olmaya değil, hizmetkâr olmaya geldiğimiz bu makamların birer vebal yeri
olduğunu hatırlatmaktan ben onur duyuyorum ve yüce Meclisi saygı ve
sevgilerimle selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Dedeoğlu.
Tabii,
beş dakikaya sığacak bir şehir değil Kayseri ama teşekkür ediyoruz, gene beş
dakikada siz özetlemeye çalıştınız. 
ÇETİN
ARIK (Kayseri) – Sayın Başkan…
BAŞKAN
– Buyurun.
ÇETİN
ARIK (Kayseri) – Sayın Başkanım, Kayseri Milletvekili olarak, yapılmayanlara
söz hakkı olarak cevap istiyorum; birtakım yanlış bilgiler verdi.
İLKNUR
İNCEÖZ (Aksaray) – Gündem dışı söz alsın.
BAŞKAN
– Lütfen, sisteme girerseniz 60’a göre sıra gelirse size eğer ama… İlk 15
kişiye söz vereceğim, size de ilaveten bir dakika verebiliriz belki, bir
bakalım.
Evet,
sayın milletvekilleri, böylece gündem dışıları bitirdik. 
Sisteme
giren ilk 15 sayın milletvekiline 60’a göre birer dakika süreyle söz vereceğim.

Sayın
Özkan, buyurun.
Sayın
Özkan’ın yerine Sayın Yaşar…
Buyurun
Sayın Yaşar.
V.- AÇIKLAMALAR
1.- İstanbul Milletvekili Serap Yaşar’ın, yeniden
projelendirilen İstanbul Atatürk Kültür Merkezi’nin hayırlı olmasını dilediğine
ilişkin açıklaması
SERAP
YAŞAR (İstanbul) – Teşekkürler Sayın Başkanım.
Dün
Sayın Cumhurbaşkanımızın teşrifleriyle İstanbul Atatürk Kültür Merkezinin yeni
projesinin tanıtımı yapıldı. 2.500 kişilik opera salonu, konser salonu, tiyatro
salonları, kütüphaneler, kafeler ve restoranlarla İstanbul gibi bir kente
yakışacak bir kültür ve yaşam merkezi olacaktır. Yeniden ama daha büyük, daha
işlevsel, modern şekilde inşa edilecek Atatürk Kültür Merkezinin ülkemizin
kültür ve sanat markası olacağına inanıyorum. Çağdaşlaşma büyük eserlerle ifade
edilir. Geçtiğimiz on beş yılda ülkemiz üç katı büyümüş ve cumhuriyet
tarihimizin en iddialı, en başarılı çağdaşlaşma hamlesi gerçekleştirilmiştir,
AKM de bu anlayışın bir ürünüdür. Dünyanın büyük şehirleri meydanlarıyla
tanınırlar. Bu eserin hayata geçmesiyle güzelim şehrimiz İstanbul’umuz da
şanına yakışır bir esere ve meydana kavuşacaktır. Kültür merkezimizin şehrimize
ve vatandaşlarımıza hayırlı olmasını diliyorum. 
BAŞKAN
– Sayın Aydın.
2.- Bursa Milletvekili Erkan Aydın’ın,
Paradise belgelerinde ortaya atılan iddialar yanıtlanmadığı sürece Hükûmetin
zan altında kalacağına ilişkin açıklaması
ERKAN
AYDIN (Bursa) – Teşekkür ederim Sayın Başkan.
Bugün
maddeleri görüşülecek olan torba yasayla halkın aldığı nefese bile vergi
geliyor, var olan vergiler de artıyor. AKP iktidarının yasal limitleri aşarak
37 milyarlık ek borçlanma yetkisini torbaya koyduğu düzenlemeyle bütün fatura
halka çıkıyor. Zonguldak’ta işçiler kendilerini madene kapatmış durumda, cam
işçileri grevde, işçiler ayakta. Halk bu kadar huzursuzken, bir bakıyoruz,
Başbakanın oğullarının ve yakınlarının Malta’daki bankalarda offshore hesapları
çıkıyor. Bu nasıl bir vicdan? Bu nasıl bir anlayış? Bu nasıl, bir ülkeyi
yönetme şekli? Hükûmetin bunu bize izah etmesi gerekiyor. Başbakanın bu konuda
kürsüden açıklama yapması gerekiyor. Paradise belgelerinde ortaya atılan
iddialar yanıtlanmadığı sürece Hükûmet büyük zan altında kalacaktır.
Teşekkürler.
3.- Bursa Milletvekili Emine Yavuz
Gözgeç’in, 3 Kasım 2002’de AK PARTİ’yle başlayan yürüyüşün AK PARTİ Genel
Başkanı Recep Tayyip Erdoğan’ın liderliğinde devam edeceğine ilişkin açıklaması
EMİNE
YAVUZ GÖZGEÇ (Bursa) – Sayın Başkan, değerli milletvekilleri; 3 Kasım 2002’de
AK PARTİ’yle bir yürüyüş başladı, milletin iktidara yürüyüşü. Devlet-millet
kaynaşmasının yaşandığı, devletin millet için var olduğu, hedefleri, büyük
hayalleri olan bir yürüyüş. “Olmaz.” dediler, yürüyüşün önüne bariyerler koydular,
çukurlar kazdılar, tuzaklar kurdular, senaryoları bir bir devreye soktular,
“Muhtar bile olamaz.” dediler, 367 krizi, parti kapatma davası, Gezi olayları,
17-25 Aralık terör saldırıları, 15 Temmuz hain darbe teşebbüsü. Türkiye
düşmanlarına ve onların sözcülerine rağmen, köklü bir medeniyete sahip
milletimiz, Genel Başkanımız Sayın Recep Tayyip Erdoğan’ın liderliğinde
hayalleri gerçekleştirmeye devam edecektir. Liderimiz, Genel Başkanımız, Sayın
Cumhurbaşkanımız Recep Tayyip Erdoğan’ın ifade ettiği gibi, oyunları boza boza,
senaryoları yırta yırta, hedeflediğimiz…
(Mikrofon
otomatik cihaz tarafından kapatıldı) 
BAŞKAN
– Sayın Akın’ın yerine Sayın Doğan…
4.- İstanbul Milletvekili Selina Doğan’ın,
Erzurum Büyükşehir Belediye Başkanlığının belediye sınırları içinde bulunan
köylere hizmet götürme noktasında ayrımcı ve eşitsiz bir tutum içinde olduğuna
ilişkin açıklaması
SELİNA
DOĞAN (İstanbul) – Sayın Başkan, Erzurum Büyükşehir Belediye Başkanlığının
belediye sınırları içinde bulunan köylere hizmet götürme noktasında ayrımcı ve
eşitsiz bir tutum içinde olduğu sık sık dile getiriliyor. Bu durumu ben de
Erzurum’u ziyaret ettiğimde bizzat gözlemledim. 
Erzurum’un
Hınıs ilçesine bağlı Erduran köyünde deprem konutları için açılan foseptik
çukuru tam beş yıldır açık duruyor. Köylülerin bu konudaki taleplerine ve Hınıs
Kaymakamlığının yapıcı ve sorunu çözmeye ilişkin yaklaşımına maalesef Erzurum
Büyükşehir Belediye Başkanı bir karşılık vermiyor. Çevre, insan ve hayvan
sağlığını tehdit eden, hatta hayvanların ölümüne neden olan bir foseptik
çukurunun kapatılması bir belediye için bu kadar zor mudur? Köylüler bu
foseptik çukurunun kapatılması için belediye dışında kime başvursun? Bir
foseptik çukurunu bile kapatamıyorsanız o koltukları niye işgal ediyorsunuz?
MUSTAFA
ILICALI (Erzurum) – Başkanım, bu konuya bir cevap vermek istiyorum.
BAŞKAN
– Sayın Kılıç…
5.- Kahramanmaraş Milletvekili İmran
Kılıç’ın, ABD’deki kilise baskınını ve baskıncının arkasındakileri kınadığına
ve başarının danışarak, ortak akılla, güç birliği ve gayretle elde edileceğine
ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Terörün
dini olmaz. ABD’deki kilise baskınını ve baskıncının arkasındakileri kınıyorum.
Şimdi buna “Hristiyan terörü” mü denmelidir? Hayır, terör, terördür.
“Vardığınız yeri pak eyleyin, yediğiniz lokmayı hak
eyleyin.” denmiştir. Bu, sorumluluğumuzu kuşanıp gereğini yapmak ve başarılı
olup mahcup olmamak anlamına da gelir. Bir şey ki yapılacaksa insanımız ve
ülkemiz adına, bunu biz yapmayacaksak kim yapacak, şimdi yapmayacaksak ne zaman
yapacağız? Dün geçmiştir, onu unutmamalıyız ama oraya takılıp kalmamalı, doğru,
makul bir yol tutup bu yolumuzda engel tanımadan yürümeliyiz. Başarı,
danışarak, ortak akılla, güç birliği ve gayretle elde edilir çünkü yürüyecek
çok yolumuz ve kapatılacak çok mesafemiz vardır. Fırsatları ganimet bilmeli,
iyi değerlendirmeli ve muasır medeniyet seviyesinin ilerisine geçmek için çok
çalışmalıyız çünkü kaçırılan fırsatın kazası olmaz ama acısı ileride çıkar.
BAŞKAN
– Sayın Tanal…
6.- İstanbul Milletvekili Mahmut Tanal’ın,
Sözcü yazarı Gökmen Ulu aleyhine dava açılmasının terör davalarını sulandırmak
olduğuna ilişkin açıklaması
MAHMUT
TANAL (İstanbul) – Teşekkür ederim.
Sayın
Başkan, değerli milletvekilleri; Akıncı Üssü iddianamesinde, Genelkurmay
iddianamesinde, Marmaris iddianamesinde, Meclis Darbe Komisyonunun raporlarında
darbecilerin önceden uçakla Marmaris’e giderek Cumhurbaşkanının kaldığı otelin
havadan fotoğraflarını çektiği bu 4 tane resmî belgeyle ortaya çıkmaktadır. Bu resmî
belgeyle ortaya çıktığı hâlde Sözcü’nün yazarı Gökmen Ulu tarafından
Cumhurbaşkanının yerini haber yaptığı gerekçesiyle aleyhine dava açılması terör
davalarını sulandırmaktır, Sözcü’ye ve basına gözdağı vermektir. Basın
özgürlüğü tüm özgürlüklerin emniyet sibobudur. Gazetecilik suç değildir, Sözcü
susarsa Türkiye susar.
Teşekkür
ederim.
BAŞKAN
– Sayın Boyraz…
7.- İstanbul Milletvekili Osman Boyraz’ın,
yeniden projelendirilen Atatürk Kültür Merkezi’nin hem mimari açıdan hem de
kültürel faaliyetlerin icrası bakımından Türkiye’nin uluslararası alanda
övüneceği bir proje olduğuna ilişkin açıklaması
OSMAN
BOYRAZ (İstanbul) – Teşekkür ediyorum Sayın Başkan.
Sayın
Cumhurbaşkanımız Recep Tayyip Erdoğan’ın teşrifleriyle dün Haliç Kongre
Merkezi’nde Atatürk Kültür Merkezinin Yenilenme Projesi’nin tanıtımına
katıldık. 1960’lı yıllarda Taksim Meydanı’nda inşa edilen bu bina o günden
bugüne birçok organizasyonlara ev sahipliği yaptı ve İstanbul için de son
derece önemli bir binaydı. Tıpkı insanlarda olduğu gibi yapıların da bir ömrü
vardı, nihayetinde bu bina da zamanla işlevselliğini kaybetti ve yıkılmaya yüz
tuttu. Yeniden projelendirilen Atatürk Kültür Merkezi son derece önemli ve
güzel etkinliklerin sergileneceği, hem mimari açıdan hem de kültürel
faaliyetlerin icrası bakımından Türkiye’nin uluslararası alanda övüneceği bir
projedir. Modern çizgileri ve estetik tasarımıyla herkesin dikkatini çekecek bu
proje hizmete girdikten sonra sadece bazı elitlerin, seçkinlerin istifade
edeceği bir mekân olmaktan ziyade tüm halkımıza hizmet edecek bir mekân
olacaktır. 
(Mikrofon
otomatik cihaz tarafından kapatıldı)
OSMAN
BOYRAZ (İstanbul) – Her ne kadar ideolojik yaklaşımlarla on yıl ertelense de
inşallah 2019’un ilk çeyreğinde halkımızın hizmetine sunulacaktır. 
BAŞKAN
– Sayın Yıldız Biçer…
8.- Manisa Milletvekili Tur Yıldız
Biçer’in, Soma katliamından sonra işten çıkarılan 2.831 işçinin tazminatının
hâlâ ödenmediğine ilişkin açıklaması
TUR
YILDIZ BİÇER (Manisa) – Sayın Başkan, Manisa’da bir tarafta Soma Kömürleri
AŞ’nin ayak oyunlarına izin veren TMSF, diğer tarafta temsil yetkisini
kaybetmiş sendika, yalan ve hileyle katliamı yaşayan işçilerin alın terini
gasbetmeye devam etmektedir. Soma katliamından sonra işten çıkarılan 2.831
işçinin tazminatı hâlâ ödenmemiştir. Soma Kömürleri AŞ TMSF’nin el koyduğu
malların satışını engelleyerek, sendikayla, eski protokollere uymayıp, hukuksuz
bir şekilde yeni bir protokol imzalamıştır. Önceki protokole göre işçilere ilk
taksidin Ağustos 2016, son taksidin Ağustos 2017’de ödenmesi gerekirdi. İşçiler
eğer bu sefer de mağdur edilirse iki elimiz -ki bunu mecazen söylemiyorum- hem
TMSF’nin hem şirketin hem de sendikanın yakasında olacaktır.
Saygılar
sunuyorum.
BAŞKAN
– Sayın Adıgüzel...
9.- İstanbul Milletvekili Onursal
Adıgüzel’in, yeni zam haberlerine ve Hükûmetin dünya genelinde petrol fiyatları
düşerken de artarken de zam yaptığına ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan.
Güne
yine vatandaşları isyan ettirecek bir zam haberiyle başladık. Benzinde perşembe
veya cuma gününden geçerli olmak üzere fiyat artışı beklendiği açıklandı. Tüm
dünyada son birkaç senedir benzinin varil fiyatında ciddi düşüşler yaşanırken
Hükûmet bu düşüşü vatandaşlarımıza yansıtmak yerine benzine zam üstüne zam
yapmayı tercih etti. Şimdi ise dünya genelinde varil fiyatlarındaki artış
nedeniyle petrolde yeni zamma gidileceği ifade ediliyor. Yani ne hikmetse
Hükûmet, dünya genelinde petrol fiyatları düşerken de artarken de zam yapıyor,
zam üstüne zam yapıyor. Ben buradan, vatandaşlarımızın vergi zamlarını nasıl
ödeyeceğini kara kara düşünürken yakınları offshore paravan şirketi kuranlara
sormak istiyorum: Kendi basiretsizliğinizin faturasını neden vatandaşlara
ödetmeye çalışıyorsunuz? 
Teşekkür
ederim.
Sayın
Köseoğlu...
10.- Trabzon Milletvekili Ayşe Sula
Köseoğlu’nun, Van ilinde demokrasi şehitlerinden Aydın Muştu, Aydın Ahi ile
Adnan Vanlı’nın ailelerine taziye ziyaretinde bulunduğuna ilişkin açıklaması
AYŞE
SULA KÖSEOĞLU (Trabzon) – Teşekkür ediyorum Sayın Başkan.
Hafta
sonu, koordinatörü olduğumuz Van ilimizde kongrelerimize katıldık. Bu
vesileyle, demokrasi şehitlerimizden Aydın Muştu, Aydın Ahi, Adnan Vanlı’nın
ailelerine de taziye ziyaretinde bulunduk. 
Ben
burada, kayıtlara geçmesi anlamında, beni çok etkileyen bir anıyı anlatmak
istiyorum. Adnan Vanlı referandum gecesi, teşkilat çalışması sonrasında evine
giderken hain bir pusuyla şehit edilmiştir. Gece sabaha kadar onları, aileyi
yalnız bırakmayan milletvekillerimize ve teşkilatımıza Adnan Vanlı’nın
babasının “Biz taziyemizi yaşarız, siz burada bizimle beraber olmayın, siz
gidin sandıklara sahip çıkın, gidin bu ülkenin geleceğine sahip çıkın.”
şeklindeki beyanı karşısında o gün vekillerimiz de sandıkları kontrol etmek
amacıyla gittiler. Bu anlamlı anıyı, o aziz babanın ellerinden öperken tüm
şehitlerimize ve demokrasi şehitlerimize de Cenab-ı Allah’tan tekrar rahmet
dilerken paylaşmayı istedim. 
Teşekkür
ediyorum. 
BAŞKAN
– Sayın Dedeoğlu yerine Sayın Ilıcalı…
11.- Erzurum Milletvekili Mustafa
Ilıcalı’nın, Erzurum’un kış olimpiyatları için adaylığına destek beklediklerine
ilişkin açıklaması
MUSTAFA
ILICALI (Erzurum) – Teşekkür ederim Değerli Başkanım. 
Burada
Sayın Spor Bakanımız da varken bir konuyu daha tekrar gündeme getireceğim.
Bugün biraz önce yaptığımız Cumhurbaşkanımızın, Genel Başkanımızın
Başkanlığındaki grup toplantısında da Erzurum’dan gelen Türkiye Gençlik Vakfı
üyelerinin seslendirdiği gibi “Vallahi billahi Erzurum kış olimpiyatlarına aday
olacak.” böyle bir beklentimiz var. Sayın Cumhurbaşkanımız 12 Nisanda
Erzurum’dan dünyaya ilan etmişti, Meclisteki tüm gruplar da destek vermişti.
Uluslararası Olimpiyat Komitesi süreci açıkladı, 2018’de süreç başlıyor; Spor
Bakanımızın yakın ilgi ve desteğine ihtiyacımız var. Bu destekle beraber biraz
önce ana muhalefet partisi milletvekilinin dile getirdiği şekilde bir Erzurum
değil de bir kış olimpiyatlarına aday bir Erzurum olduğunu, büyükşehir
belediyesinin her tarafa tarafsız hizmet verdiğini de bu vesileyle bildirmek
istiyorum. 
Size
teşekkür ediyor, saygılar sunuyorum. 
GENÇLİK
VE SPOR BAKANI OSMAN AŞKIN BAK (Rize) – Yakından takip ediyoruz, çalışıyoruz.
BAŞKAN
– Teşekkürler.
Sayın
Taşkın…
12.- Mersin Milletvekili Ali Cumhur
Taşkın’ın, Mersin’in Silifke ve Erdemli ilçelerinde etkili olan sağanak yağışın
taşkın ve su baskınlarına sebep olduğuna ve ürünleri zarar gören çiftçilere
geçmiş olsun dileğinde bulunduğuna ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Geçen
pazar seçim bölgem Mersin’in Silifke ve Erdemli ilçelerinde etkili olan sağanak
yağış, taşkın ve su baskınlarına sebep oldu. Özellikle, Silifke ilçemize bağlı
Susanoğlu Mahallesindeki derenin taşması sonucunda 19 esnafımızın iş yeri, 14
konut su baskınına uğramıştır. Yine, Erdemli ilçemizde az sayıda esnafımızın iş
yerine su baskını olmuştur. Baskın sonrası AFAD müdürlüğümüz koordinesinde su
baskınlarına müdahale edilmiştir. Yine aynı gün, Tarsus ilçesi Kelahmet,
Akarsu, Aliağa, Ağzıdelik mahallelerinde etkili olan dolu yağışı nedeniyle
yaklaşık 5 bin dekarlık bir alanda örtü altı ve sera yetiştiriciliği yapan 225
çiftçimiz zarar görmüştür. Tarsus İlçe Tarım Müdürlüğümüz tarafından gerekli
hasar tespit çalışmaları başlatılmıştır. Sel baskınına uğrayan hemşirelerimize
ve ürünleri zarar gören çiftçilerimize geçmiş olsun diyor, Genel Kurulu
saygıyla selamlıyorum. 
BAŞKAN
– Teşekkür ediyorum. 
Sayın
Ilıcalı’nın gündeme getirdiği Erzurum kış olimpiyatlarıyla ilgili Sayın Gençlik
ve Spor Bakanımız “Takip ediyoruz yakından, çalışıyoruz.” diye ifade etti, ben
buradan bildirmiş olayım. 
Sayın
Benli’nin yerine Sayın Demir…
13.- Kastamonu Milletvekili Murat Demir’in,
Hükûmetin ülkedeki vizyon yatırımlarına devam ettiğine ve Kastamonu-İnebolu
yolu projesine ilişkin açıklaması
MURAT
DEMİR (Kastamonu) – Sayın Başkan, Hükûmetimizin ülkemizdeki vizyon yatırımları
devam ediyor. Bunlardan bir tanesi de kuzey aksının tamamlayıcısı olan
Kastamonu-İnebolu yoludur. 1 milyar 600 milyon civarında bir rakama ihalesi
yapılan proje, Allah’ın izniyle başlamıştır. Bu projede başta en büyük desteği
sağlayan Cumhurbaşkanımız, Başbakanımız, Sayın Bakanımız ve diğer tüm kurum ve
kuruluşlardaki arkadaşlara yürekten teşekkür ediyorum. 
İnşallah,
halkımızın bölgemizde beklentisi olan Kastamonu-Karadeniz Sahil Yolu’nun da
kısa bir zamanda tamamlanacağını ümit ediyor, hepinize saygılar sunuyorum.
BAŞKAN
– Sayın Kayışoğlu…
14.- Bursa Milletvekili Nurhayat Altaca
Kayışoğlu’nun, Yalıçiftlik göleti yapımı için zeytin ağaçlarının söküldüğüne
ilişkin açıklaması
NURHAYAT
ALTACA KAYIŞOĞLU (Bursa) – Teşekkürler.
Ben
size bir fıkra anlatacağım: Ülkenin birinde bir kurum bir sulama göleti
yapıyor, sonra o proje yapılan yerde su kaynağının yetersiz olduğu anlaşılıyor,
sonra başka yerden oraya su getirmek için, sessiz sedasız, köylüye haber
vermeden, yüzlerce yıllık zeytin ağaçlarını, mahsulü üstündeyken söküp atıyor.
Bu
bir fıkra değil aslında, şaka yaptım, bu bir gerçek ve Mudanya’nın Yalıçiftlik
köyünde yaşandı. Bu, ilk de değil, daha önce de Bursa’da, yine, hızlı tren
projesinde tüneller kazıldı, yapıldı, 400 milyon harcandı ve sonra denildi ki:
“Aa bu proje olmamış, yenisini yapacağız.” Şimdi Yalıçiftlik göletinde yaşanan
bu durum da bir kez daha bu iktidarın ne kadar öngörüsüz, ne kadar beceriksiz
olduğunu halkın gözünde tescillemiştir. Bu ağaç katliamını yapmayın artık
diyorum. 
BAŞKAN
– Sayın Doğan’ın yerine Sayın Yıldırım.
15.- Adıyaman Milletvekili Behçet
Yıldırım’ın, 36’ncı Uluslararası İstanbul Kitap Fuarı’nda Selahattin
Demirtaş’ın “Seher” adlı kitabının imza gününün yapıldığına ilişkin açıklaması
BEHÇET
YILDIRIM (Adıyaman) – Teşekkürler Başkanım.
Cumartesi
günü 36’ncı Uluslararası İstanbul Kitap Fuarı açıldı. Fuarın açılış gününde bir
yılı aşkın süredir cezaevinde tutulan Eş Genel Başkanımız Selahattin
Demirtaş’ın 120 bin baskıya ulaşan hikâye kitabı Seher’in imza günü vardı. Saat
üçte başlayan imzalama tam altı saat devam etti, halk büyük ilgi gösterdi, 3
bini aşkın kitap imzalatıldı. İnsanlar kitaplarını havaya kaldırarak Demirtaş
için sloganlar attılar, sevgi gösterisinde bulundular, üç saat, dört saat
sırada beklediler. Seher bir hikâye kitabı olarak çok beğenildi, sevildi. Tabii
ki aslında bu sevgi, Sayın Demirtaş’ın kendisineydi. Fuarda bir kez daha
görüldü ki Sayın Demirtaş’a büyük bir özlem, büyük bir sevgi var. Keşke medya
ambargosu olmasaydı da o görüntüler ülkedeki herkese ulaşsaydı çünkü o
görüntülerin çok net bir anlamı vardı; evet, Sayın Demirtaş belki cezaevine
konulabilir ama asla hapsedilemez.
BAŞKAN
– Sayın Arık, son olarak size söz vereceğimi söylemiştim.
Buyurun.

16.- Kayseri Milletvekili Çetin Arık’ın,
Kayseri Milletvekili Sami Dedeoğlu’nun yaptığı gündem dışı konuşmasındaki bazı
ifadelerine ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
Sayın
Dedeoğlu Kayseri’ye yapılan yatırımlar konusunda gündem dışı söz aldı ancak
yapılan yatırımlardan çok, yemeden içmeden bahsetti. Kendisi Kayseri’de değil
İstanbul’da yaşadığı için Kayseri’den bihaber. Dedi ki: “İlçelere gerekli
yatırımlar yapıldı.” 2002’de iktidara gelindiğinde “Kalkınma kırsaldan
başlayacak.” denilmişti. Sarız’da devlet hastanesi vardı, devlet hastanesi oldu
sağlık ocağı; 15 bin nüfus vardı, nüfus düştü 8 bine. Yine, Pınarbaşı ilçemizde
barajımız, sulama kanalları kapalı, açılmayı bekliyor. Sarıoğlan ilçemizin
Karaözü Mahallesi’ndeki köprümüz yapılmayı bekliyor ama bir türlü yapılmadı.
Yine 2002’de söz verdikleri hızlı tren on beş yıl geçmesine rağmen bir türlü
yapılmadı ve 2018 bütçesine baktığınızda yine proje aşamasında olduğu
gözüküyor. Ne zaman tamamlanacak? On beş yılda bir proje… 
(Mikrofon
otomatik cihaz tarafından kapatıldı) 
BAŞKAN
– Teşekkür ediyoruz. 
Şimdi,
sisteme giren sayın grup başkan vekillerine iki dakika süreyle söz vereceğim. 
Sayın
Usta, ilk söz sizin. 
Buyurun.
17.- Samsun Milletvekili Erhan Usta’nın,
tüm şehitlere Allah’tan rahmet dilediğine, Hükûmetin terörle mücadelede gösterdiği
kararlı tutumu desteklediklerine, Amerika Birleşik Devletleri’nin teröristlere
silah yardımı yapmasına, Ankara’da 2 gaziye yönelik saldırıyı kınadığına,
Zonguldak TTK’ya ait maden sahalarının özelleştirilmesine yönelik maddenin
tasarıdan çıkarılmasına ilişkin açıklaması
ERHAN
USTA (Samsun) – Teşekkür ediyorum Sayın Başkan. 
Sayın
Başkan, geçen hafta hainler bir kez daha başlarını kaldırmışlar ve Türkiye’ye,
Türk milletine saldırmışlardır. 2 Kasım 2017’de Hakkâri’nin Şemdinli kırsalında
PKK’lı teröristlerle çıkan çatışmada 7’si asker, 2’si korucu olmak üzere 9
kahramanımız şehit olmuştur. Ben, hepsine Cenab-ı Allah’tan rahmet diliyorum.
Bunlardan birini de Erhan Karaca’yı da Samsun’da toprağa verdik. 3 Kasımda yine
Diyarbakır’ın Kayapınar ilçesindeki bir PKK hücre evine yapılan operasyonda bir
kahraman polis memuru şehit olmuştur. Bunun haricinde Hakkâri Şemdinli’de ve
Mardin Nusaybin’de bir askerimiz ve bir özel harekât polisimiz şehit
olmuşlardır. Son olarak da dün akşam Van’ın Çaldıran ilçesinde yine PKK’lı
teröristler, hainler tarafından açılan ateş sonucu bir üsteğmenimiz şehit
olmuştur. Şehitlerimizin yakınları -ailelerinin, annesinin, babasının,
çocuklarının, hanımlarının ciğerleri yanmasına rağmen- hainler sevinmesin diye
dimdik ayakta durmuşlardır, acılarını kalplerine gömmüşlerdir. Biz hepsine
Cenab-ı Allah’tan rahmet diliyoruz ve tabii devletimiz yurt içinde ve yurt
dışında terörle etkin bir mücadele sürdürmektedir. Biz de Hükûmetin terörle
mücadelede gösterdiği bu kararlı tutumu destekliyoruz. Milletimiz oynanan
oyunun farkına varmıştır, ihaneti görmüştür. Milletimizin kardeşliğini bozmak
isteyenlere milletimiz fırsat vermeyecektir. Tabii bu durumda bizim ordumuzun
moral ve motivasyonunu bozacak hâl hareketlerden, özellikle siyasilerin beyanlarından
kaçınmaları gerekir. Hiçbir şekilde ordu mensuplarımızın motivasyonunu
bozmamamız lazım. 
Burada
diğer bir husus: Özellikle bu Hakkâri’deki olayda görüldü ki teröristlerin
ellerinde, üzerlerinde ABD’nin YPG’ye verdiği silahlar çıkmıştır, basında bu tür
haberler var. Bu, hiçbir şekilde müttefik hukukuyla bağdaşmaz. 
(Mikrofon
otomatik cihaz tarafından kapatıldı)
BAŞKAN
– Bir dakikada tamamlayın lütfen.
ERHAN
USTA (Samsun) – Türkiye aslında defalarca bunu kontrol edemeyeceğini, bunun
PKK’lı teröristlerin eline geçeceğini söylemesine rağmen Amerika Birleşik
Devletleri aldırmamış ve bu silah yardımını yapmıştır. Ben bu tutumu bir kez
daha buradan kınamak istiyorum. 
Tabii,
düşman, yedi düvel üzerimize geliyor. Burada bizim her yönüyle sağlam durmamız
lazım, kardeşliğimizi pekiştirmemiz lazım, ekonomik alanda da reformlarımızı,
şu, ara verilen reformların yapılması lazım ki güçlü olmamız lazım. Çünkü 15
Temmuzda bu ülke işgalin eşiğinden dönmüştür. İşgal, işgal kalkışmaları değişik
formatlarda tekrar olabilecektir. Bu konuda biraz dikkatli olmamız lazım.
Sayın
Başkan, hafta sonu yine çok kötü bir olay yaşanmıştır. 2 gazimiz ailesi ve
çocuklarıyla birlikte şehir magandaları, aslında şehir magandası demek de
yetmiyor bunlara, bunlar aynı zamanda da hain çünkü savunmasız 2 gaziyi…
Güneydoğu gazisi bunlar, terörle mücadele gazisi, bu ülke için vücutlarını
vermişler.
(Mikrofon
otomatik cihaz tarafından kapatıldı)
ERHAN
USTA (Samsun) – Sayın Başkan, tamamlıyorum.
BAŞKAN
– Tamamlayın lütfen.
ERHAN
USTA (Samsun) – En kıymetli varlıklarını bu ülke için feda eden bu insanlara,
gazi olduklarını söyledikleri hâlde ve savunmasız olan bu insanlara,
çocuklarının yanında, 2 yaşındaki kızının yanında, ailesinin yanında
saldırmışlardır. Bu, hiçbir şekilde kabul edilemez. Biz bunun başından itibaren
takipçisiyiz ve bundan sonra takipçisi olacağız ve bu yapılan şiddeti de ben
şiddetli bir şekilde nefretle kınıyorum. 
Son olarak da, bu Zonguldak TTK’ya ait maden
sahalarının özelleştirilmesine yönelik maddenin tasarıdan çıkarıldığı ifade
edildi. Bu bizim açımızdan memnuniyet vericidir. Milliyetçi Hareket Partisi
olarak Komisyon çalışmalarında, başından itibaren, bunun çıkarılması yönünde
çaba sarf ettik; en son da heyet Genel Başkanımızla görüşmüştür. 
Bu yapılan yanlıştan dönülmüştür. Bu anlamda Hükûmete
de teşekkür ediyoruz. 
Sağ olasın Sayın Başkanım.
BAŞKAN – Teşekkür ediyorum. 
Sayın Kerestecioğlu…
18.- İstanbul Milletvekili Filiz
Kerestecioğlu Demir’in, Paradise belgelerine ve bu belgelerdeki tüm iddiaların
araştırılması için araştırma önergesi vereceklerine, taşeron ve redevans
sistemine karşı direniş gösteren madencilerin mücadelelerini selamladığına ve
torba yasada bazı maddelerin kaldırılması için mücadele edeceklerine ilişkin
açıklaması
FİLİZ KERESTECİOĞLU DEMİR (İstanbul) – Teşekkürler
Sayın Başkan. 
Son günlerde tüm dünyanın konuştuğu bir konu var,
Paradise Belgeleri. Tüm dünya konuşuyor ama Türkiye kamuoyunun bu belgelerden
yeterince haberi yok çünkü medyanın maalesef dili bağlı, eli kolu bağlı. Biz de
konuyu burada dile getirmek istedik ki gazetecileri susturarak gerçeklerin
üstünü örtmek isteyenleri bir nebze olsun engelleyelim. 
Özü itibarıyla, ülkelerinde vergi ödememek için vergi
cenneti ülkelerde ticaret yapan politikacılar teşhir ediliyor bu belgelerde.
Bizi şaşırtmayan isimler de var; örneğin, Binali Yıldırım ve oğulları var,
Berat Albayrak ve kardeşi var. 
Her gün ekranlarda boy gösterip “vatan” “millet”
diyenlerin, yerlilik ve millîlikten dem vuranların ticaret yapmak için bu yolu
tercih etmeleri gerçekten enteresan. Anlıyoruz ki “Cennet Türkiye” söyleminin
yanında, bunun yanı sıra Malta da bir offshore cennetiymiş. 
Bir de Sayın Binali Yıldırım’ın bir açıklaması olmuş
konuyla ilgili. “Benim dokunulmazlığım var ama çocuklarımın dokunulmazlığı yok.
Buradan davet ediyorum, her türlü soruşturma, gerek mali gerek hukuki yönden
yapılabilir.” demiş. Öncelikle tabii, yargı ne kadar bağımsız ve bunu yapabilir
bu bir soru işareti ama biz öncelikle bizim milletvekillerimizin de
dokunulmazlığı olduğunu hatırlatalım, onlara yönelik hiçbir suçlamanın da
parayla pulla ilgisi olmadığını da hatırlatalım. 
Şimdi biz size bu isteğinizi hayata geçirebileceğiniz
bir fırsat sunuyoruz, yarın bir araştırma önergesi veriyoruz bu belgelerdeki
iddiaların tüm yönleriyle araştırılması için, bir araştırma önergesi. Gelin,
AKP milletvekilleri de buna destek versin, Paradise Belgeleri’ndeki tüm
iddialar araştırılsın ve hep birlikte buradan bir sonuca varalım.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) - Sayın Başkan, taşeron ve redevans sistemine
karşı mücadele eden ve dün yirmi bir saat boyunca yer altında kendilerini
kilitleyip kalan, direniş gösteren madenciler bugün bu maddenin yasadan, torba
yasadan çıkarılması için bir söz aldılar; onların mücadelelerini bir kez daha
selamlamak istiyoruz. Aynı şekilde, torba yasada hem bu maddenin hem de başka
maddelerin kaldırılması için de takipçi olacağız ve mücadele edeceğiz.
Teşekkür
ediyorum.
BAŞKAN
– Teşekkür ediyorum.
Sayın
Özel, buyurun.
19.- Manisa Milletvekili Özgür Özel’in, CHP
Grubu olarak iyi bir çalışma haftası dilediklerine, 5 Kasım Bülent Ecevit’in
ölümünün 11’inci yıl dönümüne, Ankara’da 2 gaziye yönelik saldırıyı parti
olarak kınadıklarına, sağlık çalışanlarına şiddet konusunda Sağlık Bakanı,
Hükûmet ve Meclisi bir kez daha sorumluluklarını yerine getirmeye davet
ettiğine, TTK’nın özelleştirilmesi konusuna ve Paradise belgeleriyle ilgili
görüşmelerin bir an önce yapılması için iktidardan cesur bir adım
beklediklerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Tüm
Meclise iyi bir çalışma haftası diliyoruz, Cumhuriyet Halk Partisi Grubu
olarak.
Öncelikle,
5 Kasım günü, bundan on bir yıl önce, partimizin geçmiş dönem Genel Başkanı ve
Başbakanımız Bülent Ecevit’i kaybettik. Bülent Ecevit siyasi kimliği, kişiliği,
yaşantısıyla, özellikle emekçilere, madencilere, dar gelirlilere yaptığı
katkılarla, onlara sahip çıkmasıyla, mütevazı kişiliğiyle halkın Karaoğlan’ı
olmuştu. “Bizim iki gücümüz var: Hak ve halk.” diyen, toplumun her kesimini
kucaklayan, alın terinden, işçiden, emekten yana mücadele etmekten asla
vazgeçmeyen, nezaket ile siyasetteki kararlılığı birlikte götürmeyi başarmış
bir liderdi Bülent Ecevit. Anısı önünde bir kez daha saygıyla eğiliyor, kendisini
rahmet, minnet ve özlemle anıyoruz.
Dün
Ankara’da 2 gazinin darbedildiği, gazi oldukları anlaşıldıktan sonra da
ailelerinin yanında bu eyleme devam edildiği görüntüler, o yaşananlar hepimizi
kahretti. Dün mesele partimizin ilgili genel başkan yardımcılığı tarafından da,
Cumhuriyet Halk Partisi kurumsal kimliği tarafından da şiddetle kınandı ve
engellenmesi, bu konuda gerekli tedbirlerin alınması söylendi. Bugün Genel
Başkanımızın grup toplantısında yaptığı çağrıyı bir kez daha tüm grupların
dikkatine sunuyoruz.
Son
on yılda 215 sağlık çalışanı şiddete uğrayarak, uğradığı mobbingden dolayı ve
tükenen enerjisinden ve bozulan psikolojisinden dolayı hayatlarına son verdiler
ya da hayatlarını kaybettiler. Bu konuda daha önce kurulan komisyonun raporu
üzerinden ders alıp politikalar üretemedik maalesef; üretmedik, Hükûmet üstüne
düşen sorumluluğu, Meclis de bunu takip etme sorumluluğunu yerine getirmedi. Bu
konuda son bir hafta içinde 3 intihar vakasıyla yine karşı karşıyayız. Bu
konuda ilgili milletvekillerimiz, hekim milletvekillerimiz konuyu hafta boyunca
hem ülke gündeminde hem Meclis gündeminde tartışacaklar.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ÖZGÜR
ÖZEL (Manisa) – Hekim milletvekillerimiz, sağlıkçı milletvekillerimiz konuyu
hem ülke gündeminde hem de Meclis gündeminde tartışmaya devam edecekler. Biz
kayıpların arkasından ağlıyoruz, kayıplara yüreğimiz yanıyor ancak bir sonraki
kayba engel olmak için de başta Sağlık Bakanı, Hükûmet ve Meclisi bir kez daha
sorumluluklarını yerine getirmeye davet ediyoruz. 
Zonguldak’taki
madencilerin, zaten Anayasa’ya göre devletin olan madenleri bir torba yasa
oyunuyla özelleştirme çabasına karşı bedenlerini yerin yüzlerce metre altında
tutup direnmeleri son derece saygın, son derece takdir uyandıran ve dayanışma
duyguları beslediğimiz bir eylem biçimidir. Bugün kendileri eylemi
sonlandırırken torba yasadan o maddenin çıkarılacağını değil, sadece TTK’nın,
Türkiye Taşkömürü Kurumunun bu kapsamda tutulacağını öğrenmiş bulunuyoruz. Bu,
Türkiye'deki talanı ve peşkeşi ortadan kaldırmaz. 
Müsaadenizle
tamamlıyorum.
BAŞKAN
– Tamamlayın lütfen.
ÖZGÜR
ÖZEL (Manisa) – Bu ancak, sadece, Zonguldak’ta direnen işçilerin o sahalarını
bir sonraki hamleye kadar çözer, TTK’nın elindeki sahalar dışındaki madenlerin
Anayasa’ya aykırı şekilde özelleştirilip peşkeş çekilmesi sorununu çözmez.
Bunun altını çiziyoruz. Bu konuda, ülke gündeminde meseleyi tutmaya devam
edeceğiz. 
Son
olarak da Sayın Genel Başkanımızın çağrısını yaptığı, hazırladığımız bir
araştırma komisyonu kurulması ve Türkiye gündemine gelen Paradise Belgeleri’nin
ilgili görüşmelerini bir an önce yapmak için iktidardan kararlılık ve cesur bir
adım bekliyoruz. Vatandaşa “En iyi okul, evine en yakın okul.” derken “En iyi
şirket vergi dairesine en uzak şirket.” diyen, “En iyi şirket Türkiye’ye en
uzak şirket.” diyen Başbakanın çocuklarının bu konudaki tutumunu, vatandaşa
“Millî para kullanın.” derken Amerika’nın millî parasını kullananları da
vatandaşa bir kez daha şikâyet ediyoruz. 
Teşekkür
ediyorum Sayın Başkan. 
BAŞKAN
– Teşekkür ediyorum.
Sayın
İnceöz…
20.- Aksaray Milletvekili İlknur İnceöz’ün,
iyi bir çalışma haftası dilediğine, AK PARTİ iktidarları döneminde her konuda
ve özellikle terörle mücadele konusunda çok cesur ve kararlı adımlar atıldığına,
Hakkâri’nin Şemdinli ilçesi ile Diyarbakır’da şehit olan güvenlik güçlerine
Allah’tan rahmet dilediğine ve Ankara’da 2 gaziye yönelik saldırıyı kınadığına
ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; ben de iyi bir
çalışma haftası diliyorum, hayırlı ve bereketli olmasını temenni ediyorum
sözlerime başlarken.
Öncelikle
şunu belirtmemiz lazım ki AK PARTİ iktidarları döneminde her konuda çok cesur
ve kararlı adımlar atılmış, Türkiye’nin değişim ve dönüşüm noktasında önemli
mesafeler alınmıştır; bunu özellikle belirtmek istiyorum. Ve en önemli cesur ve
kararlı adımlarımızdan bir tanesi de özellikle terörle mücadele konusundaki
kararlılığımızdır. 
Geride
bıraktığımız günlerde Hakkâri’nin Şemdinli ilçesinde ve Diyarbakır’da hain
terör örgütü PKK’yla girilen çatışmada güvenlik güçlerimize kurulan hain, alçak
pusuda 9 güvenlik görevlimiz şehit olmuştur. Öncelikle Allah’tan rahmet
diliyorum, ailelerine başsağlığı ve sabır diliyorum. 
Bu
geniş çaplı yürütülen terörle mücadele operasyonlarında, özellikle son dönemde,
çok ağır bir şekilde, teröristlerin öldürüldüğü, etkisiz hâle getirildiği ve
mücadele konusunda kararlı adımların atıldığı bir süreçte yürümekteyiz. Burada
şunu belirtmek istiyorum ki elbette ki şehit haberlerini aldığımızda üzülüyoruz
ve oradaki acı aynı şekilde her birimizin acısı ancak bilinmeli ki bu sürecin
başarıya ulaşabilmesi için bu kararlı adımların ve mücadelenin kararlı bir
şekilde sürdürülmesi lazım. En önemli özelliği terörle mücadele, terörist odaklı,
terörizmle mücadele noktasında, her alanda bu mücadeleyi sürdürebilmek. Biraz
evvel söylendi ki basın, akademisyen vesaire, sözde muhalif güçler, bu şekilde…
Bunun adı terörle mücadeledir. Bu, hangi kanattan, nereden gelirse gelsin bu
mücadele bugüne kadar böyle topyekûn, bütün çeşitliliğiyle sürdürülemediği için
belki nihayete erdirilemedi. Onun için diyoruz: Karalıyız. Kim teröre sözüyle,
eylemiyle, duruşuyla destek veriyorsa bunun da cezası Terörle Mücadele
Kanunu’nda, Ceza Kanunu’nda neyse bunu da çekecektir. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
İLKNUR
İNCEÖZ (Aksaray) - Bu anlamda, bu süslü lafların arkasında bunları koruyacak,
kollayacak sözlerden, duruşlardan kaçınmak, hele ki siyasetçilerin, hele ki
aziz milletimizden yetki almış, her birimizin sorumluluğu milletimizin verdiği
yetkiyle belirlenmiş olan milletvekillerinin ve siyasetçilerin milletimize
karşı, özellikle şehitlerimizin geride bıraktıkları emanetlerine ve
gazilerimize karşı da önemli bir sorumluluktur.
Yine
bir hususu da hatırlatmak istiyorum. Geçmiş dönemde Sur’da yürütülen terörle
mücadele operasyonlarında şu çok eleştirilen bir konuydu, Parlamento
tutuklarında da vardı: Burada sokağa çıkma yasakları, siviller zarar görüyor
vesaire. Orada hassas yürütülen süreçler vardı siviller zarar görmesin diye.
İşte, önceki gün 1 polisimiz şehit oldu ve 9 polisimiz de bir ev operasyonunda
yaralandı. Ki şehit olmasının sebebi, orada teröristlerce ev halkının -çoluk
çocuk kadın- bir kalkan olarak kullanılması. Şehidimiz, aileyi korumak için,
teröristlere karşı…
(Mikrofon
otomatik cihaz tarafından kapatıldı)
İLKNUR
İNCEÖZ (Aksaray) – Bir daha açarsanız Sayın Başkanım, sözlerimi tamamlayacağım.
BAŞKAN
– Lütfen, bitirelim, bağlayalım.
İLKNUR
İNCEÖZ (Aksaray) – …çocukları, sivilleri korumak için canını hiçe sayarak,
gözünü kırpmadan, kurtarmak için, operasyon sırasında şehit edildi.
Teröristlerin, eli kanlı terör örgütünün ne kadar gözünün karardığına, kadın,
çocuk, sivil, yaşlı, genç demeksizin onları kalkan yapabildiğine, onların
geleceklerini hiçe sayarak geleceklerini nasıl kararttığına bir kez daha tanık
oluyoruz. Ben bu şehidimize de Allah’tan rahmet diliyorum ve bu cesur, kararlı,
vakur orada kadın, çocuk sivillerimizi korumak adına, cansiparane terörle mücadeledeki
tüm kahramanlarımızı da buradan bir kez daha anmak istiyorum. 
Bütün
bunlar olurken hafta sonu yine Ankara’da ilginç bir olay daha oldu. Ki
gazilerimize yönelik saldırıyı, saldırıyı gerçekleştirenleri, özellikle elinde
koltuk değneği olduğunu gördüğü hâlde ve gazi olduğunu belirtmesine rağmen
saldıranları da bir kez daha kınadığımı da özellikle belirtmek istiyorum.
(Mikrofon
otomatik cihaz tarafından kapatıldı)
İLKNUR
İNCEÖZ (Aksaray) – Ülkemizin bütün o manevi değerlerinin arkasında sapasağlam
duran vatansever herkese de buradan tekrar selamlarımı iletiyorum.
BAŞKAN
– Teşekkür ediyorum.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Başkanlık Divanı olarak tüm şehitlere Allah’tan rahmet dilediklerine
ve Ankara’da 2 gaziye yönelik saldırıyı kınadıklarına ilişkin konuşması
BAŞKAN
– Bizler de Meclis Başkanlık Divanı olarak terörle mücadelede hayatını
kaybeden, şehit düşen tüm kahramanlarımızı bir kez daha rahmetle anıyoruz ve bu
vesileyle terörü bir kez daha lanetliyoruz.
Yine,
aynı şekilde, hafta sonu gerçekleşen, gerçekten hepimizin vicdanını sızlatan
gazilerimize yönelik saldırıyı da şiddetle kınadığımızı ifade etmek istiyorum.
Başkanlığın
Genel Kurula sunuşları vardır.
Çölyak
hastalığının teşhis aşamasının, sebeplerinin, sonuçlarının ve bu hastalığa
maruz kalanlara sağlanabilecek yardımların araştırılarak alınması gereken
önlemlerin belirlenmesine ilişkin kurulan (10/518) esas numaralı Meclis
Araştırması Komisyonu Başkanlığının Komisyonun görev süresinin uzatılmasına
dair bir tezkeresi vardır, okutuyorum:
VII.- BAŞKANLIĞIN GENEL KURULA SUNUŞLARI
A) Tezkereler
1.- (10/518) esas numaralı Meclis
Araştırması Komisyonu Başkanlığının, görev süresinin uzatılmasına ilişkin
tezkeresi (3/1206)
Sayı:59034048-130.04-173572  2.11.2017
Türkiye Büyük Millet Meclisi
Başkanlığına
13/6/2017
tarihinde çalışmalarına başlayan Çölyak Hastalığının Teşhis Aşamasının,
Sebeplerinin, Sonuçlarının ve Bu Hastalığa Maruz Kalanlara Sağlanabilecek
Yardımların Araştırılarak Alınması Gereken Önlemlerin Belirlenmesine İlişkin
Meclis Araştırması Komisyonunun 2 Kasım 2017 tarihli toplantısında aldığı karar
gereğince çalışma süresinin Türkiye Büyük Millet Meclisi İçtüzüğü'nün 105'inci
maddesinin ikinci fıkrası uyarınca, 19/11/2017 tarihinden geçerli olmak üzere
bir ay uzatılması hususunda gereğini saygılarımla arz ederim.
 İsmail
Tamer
 Kayseri
 Komisyon
Başkanı
BAŞKAN
– İç Tüzük’ün 105’inci maddesinin ikinci fıkrasında yer alan “Araştırmasını üç
ay içinde bitiremeyen komisyona bir aylık kesin süre verilir.” hükmü gereğince
Komisyona bir aylık ek süre verilmiştir.
B) Önergeler
1.- Başkanlıkça, Sakarya Milletvekili Engin
Özkoç’un Güvenlik ve İstihbarat Komisyonu üyeliğinden istifasına ilişkin önerge
yazısı (4/115)
BAŞKAN
– Sayın milletvekilleri, Sakarya Milletvekili Sayın Engin Özkoç’un Güvenlik ve
İstihbarat Komisyonu üyeliğinden istifasına ilişkin yazısı 6 Kasım 2017
tarihinde Başkanlığımıza ulaşmıştır.
Bilgilerinize
sunulmuştur.
Danışma
Kurulunun bir önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Danışma Kurulu Önerileri
1.- Danışma Kurulunun, bağcılık sektörü ve
üzüm üreticilerinin sorunlarının araştırılarak alınması gereken önlemlerin
belirlenmesi amacıyla verilmiş olan; Manisa Milletvekili İsmail Bilen ve 47 milletvekilinin
(10/2103), Manisa Milletvekili Mazlum Nurlu ve 23 milletvekilinin (10/135),
Denizli Milletvekili Melike Basmacı ve 27 milletvekilinin (10/1150), CHP Grubu
adına Grup Başkan Vekili Manisa Milletvekili Özgür Özel’in (10/2002), MHP Grubu
adına Grup Başkan Vekili Manisa Milletvekili Erkan Akçay’ın (10/2101), HDP
Grubu adına Grup Başkan Vekilleri İstanbul Milletvekili Filiz Kerestecioğlu ve
Muş Milletvekili Ahmet Yıldırım’ın (10/2104), Mardin Milletvekili Erol Dora ve
19 milletvekilinin (10/2112) ve İzmir Milletvekili Müslüm Doğan ve 19
milletvekilinin (10/2113) esas numaralı Meclis Araştırması Önergelerinin
görüşmelerinin birleştirilerek Genel Kurulun 7 Kasım 2017 Salı günkü
birleşiminde yapılmasına ilişkin önerisi 
Danışma Kurulu Önerisi
Danışma
Kurulunun 7/11/2017 Salı günü yaptığı toplantıda aşağıdaki önerinin Genel
Kurulun onayına sunulması uygun görülmüştür.
 İsmail
Kahraman
Türkiye
Büyük Millet Meclisi Başkanı
 
 İlknur İnceöz Özgür
Özel
 Adalet ve Kalkınma Partisi  Cumhuriyet
Halk Partisi 
 Grubu Başkan Vekili Grubu
Başkan Vekili
 
 Filiz Kerestecioğlu Demir Erkan
Akçay
 Halkların Demokratik Partisi Milliyetçi
Hareket Partisi
 Grubu Başkan Vekili  Grubu
Başkan Vekili

Öneri
Bağcılık
sektörü ve üzüm üreticilerinin sorunlarının araştırılarak alınması gereken
önlemlerin belirlenmesi amacıyla verilmiş olan; Manisa Milletvekili İsmail
Bilen ve 47 milletvekilinin (10/2103), Manisa Milletvekili Mazlum Nurlu ve 23
milletvekilinin (10/135), Denizli Milletvekili Melike Basmacı ve 27
milletvekilinin (10/1150), Cumhuriyet Halk Partisi Grubu adına Grup
Başkanvekili Manisa Milletvekili Özgür Özel'in (10/2002), Milliyetçi Hareket
Partisi Grubu adına Grup Başkan Vekili Manisa Milletvekili Erkan Akçay’ın
(10/2101), Halkların Demokratik Partisi Grubu adına Grup Başkan Vekilleri
İstanbul Milletvekili Filiz Kerestecioğlu ve Muş Milletvekili Ahmet Yıldırım’ın
(10/2104), Mardin Milletvekili Erol Dora ve 19 milletvekilinin (10/2112) ve
İzmir Milletvekili Müslüm Doğan ve 19 milletvekilinin (10/2113) esas numaralı
Meclis araştırması önergelerinin görüşmelerinin birleştirilerek Genel Kurulun 7
Kasım 2017 salı günkü (bugün) birleşiminde yapılması önerilmiştir.
BAŞKAN
– Öneriyi oylarınıza sunuyorum.
ÖZGÜR
ÖZEL (Manisa) – Karar yeter sayısı talep ediyoruz.
BAŞKAN
- Oylamadan önce karar yeter sayısı arayacağım. 
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 16.01
İKİNCİ OTURUM
Açılma Saati: 16.19
BAŞKAN: Başkan Vekili Ahmet AYDIN 
KÂTİP ÜYELER: Ali Haydar HAKVERDİ (Ankara), İshak GAZEL (Kütahya) 
-----0-----
BAŞKAN
– Türkiye Büyük Millet Meclisinin 18’inci Birleşiminin İkinci Oturumunu
açıyorum. 
Danışma
Kurulu önerisinin oylamasında karar yeter sayısı bulunamamıştı. Şimdi öneriyi
tekrar oylarınıza sunacağım ve karar yeter sayısı arayacağım. 
Öneriyi
kabul edenler… Kabul etmeyenler… Kabul edilmiştir, karar yeter sayısı vardır.
İç
Tüzük’ün 37’nci maddesine göre verilmiş bir doğrudan gündeme alınma önerisi
vardır. Okutup işleme alacağım ve oylarınıza sunacağım. 
VII.- BAŞKANLIĞIN GENEL KURULA SUNUŞLARI
(Devam)
B) Önergeler (Devam)
2.- Konya Milletvekili Mustafa Kalaycı’nın,
(2/460) esas numaralı Sosyal Sigortalar ve Genel Sağlık Sigortası Kanununun
Bazı Maddelerinde Değişiklik Yapılmasına Dair Kanun Teklifi’nin doğrudan
gündeme alınmasına ilişkin önergesi (4/116)
Türkiye Büyük Millet Meclisi Başkanlığına
(2/460)
esas numaralı Kanun Teklifi’min İç Tüzük'ün 37’nci maddesine göre doğrudan
gündeme alınması hususunu saygılarımla arz ederim.
 Mustafa Kalaycı
 Konya
BAŞKAN
– Öneri üzerinde söz isteyen, teklif sahibi olarak Konya Milletvekili Mustafa
Kalaycı.
Buyurun
Sayın Kalaycı. (MHP sıralarından alkışlar) 
Süreniz
beş dakikadır.
MUSTAFA
KALAYCI (Konya) – Sayın Başkan, değerli milletvekilleri; staj ve çıraklık sürelerinin
emeklilik hizmetine sayılması ve çalışmaya başlama tarihinin sigortalılık
başlangıç tarihi olarak esas alınması amacıyla hazırlanan (2/460) esas numaralı
Kanun Teklifi’mizin Türkiye Büyük Millet Meclisi İçtüzüğü’nün 37’nci maddesi
uyarınca doğrudan Genel Kurul gündemine alınması önerimiz üzerine söz aldım. Bu
vesileyle yüksek heyetinizi hürmetle selamlıyorum.
Çırak
ve stajyerler, Sosyal Güvenlik Kurumu sigortalı istatistiklerinde sigortalı
olarak gösterilmektedir. SGK’nın en son açıklanan 2017 Temmuz ayı
istatistiklerine göre, çırakların sayısı 198.710, stajyer ve kursiyerlerin
sayısı ise 1 milyon 231 bin 424 kişidir. Sigorta numarası da aldıkları hâlde
staj ve çıraklık süreleri sigorta başlangıcı ve gün sayısı olarak dikkate
alınmamaktadır. Çıraklık ve staj sürelerinin emeklilik hizmetine sayılması
konusunda çok yoğun ve haklı talep bulunmaktadır. Zira çıraklık ve staj
süreleri emeklilik yönünden bir anlam taşımamakta, boşa gitmektedir. Çırak ve
stajyer olarak çalışanların ellerine sigorta kartı ve sigorta numarası
verilerek “Sigortalısın.” denilmekle birlikte, çalıştıkları süreler emeklilikte
hiç sayılmamakta, borçlanma imkânı da verilmemektedir. Hâlbuki 5510 sayılı
Kanun’un 41’inci maddesine göre, sigortalı olmaksızın askerlikte geçen
sürelere, sigortalı olmaksızın doktora veya uzmanlık sürelerine, sigortalı
olmaksızın yurt dışında resmî öğrenci olarak geçirilmiş sürelere, hekimlerin
fahri asistanlıkta geçen sürelerine, sigortalı olmaksızın avukatlık staj
sürelerine borçlanma imkânı verip emeklilik hizmetine sayarken fiilen bir
çalışmaya dayalı çıraklık ve staj sürelerinin hizmetten sayılmaması açıkça
haksızlıktır, eşitlik ve hakkaniyetle bağdaşmamaktadır. Anayasa’nın eşitlik ve
adalet ilkeleri de dikkate alınarak uygulamada yaşanan mağduriyetin giderilmesinin
yanında mesleki eğitimin ve çıraklık eğitiminin özendirilmesine de katkıda
bulunmak amacıyla çıraklık veya staj süreleri hizmete sayılmalı, geçmiş süreler
için borçlanma hakkı verilmeli ve bu çalışmalar sigortalılık başlangıç
tarihinde dikkate alınmalıdır. 
Sosyal
Güvenlik Kurumu bu konuda kendi içinde çelişkili bir uygulama da yapmaktadır.
SGK hem çıraklık ve staj sürelerini hizmetten saymayıp hem de kadınlara
sigortalılık öncesi doğumlarını borçlanma imkânı vermez iken çıraklık ve staj
döneminde yapılan doğumlara borçlanma imkânı vermektedir. Bu uygulama kurumun
çelişkisini ve tutarsızlığını da ortaya koymaktadır. Dolayısıyla, hem staj ve
çıraklık sürelerinin hizmete sayılmasına ve hem de kadınlara sigortalılık
öncesi doğumlar için borçlanma imkânı verilmesine yönelik yasal düzenleme bir
an önce yapılmalıdır. 
Ülkemizde
milyonlarca işsiz bulunmasına karşın bugün işverenlerimiz aradığı vasıflı
elemanları bulmakta güçlük çekmekte, hatta bazı mesleklerde bulamamaktadır. Bu
itibarla, mesleki eğitim ve çıraklık eğitimi çeşitli araçlarla teşvik edilmeli,
nitelikli insan gücüne dönük eğitim-sanayi iş birliği politikaları
desteklenmelidir. Bunun için de çıraklık ve staj süreleri özellikle
sigortalılık yönünden anlamlı hâle getirilmelidir.
Doğrudan
Genel Kurul gündemine alınması önerilen kanun teklifimiz staj ve çıraklık
sürelerinin emeklilik hizmetine sayılmasını, geçmiş sürelere borçlanma imkânı
verilmesini ve çalışmaya başlama tarihinin sigortalılık başlangıç tarihi olarak
esas alınmasını öngörmektedir. 
Milliyetçi
Hareket Partisi olarak bu kanun teklifine tüm partilerin gerekli desteği
esirgemeyeceğini umuyoruz. Milyonlarca vatandaşımızın beklentisi bu yöndedir.
Stajyer ve çırak olarak çalışılan süreler boşa gitmemelidir. Senelerdir stajyer
ve çıraklara yapılan bu yanlış, bu haksızlık artık son bulmalıdır. Staj ve
çıraklık döneminde yapılan sigorta girişleri sigorta başlangıcı olarak kabul
edilmelidir. Çırak ve stajyer öğrencilerin çalıştıkları süreler emeklilik
hesabında dikkate alınmalıdır. Geçmişte çırak ve stajyer öğrenci olarak
çalışılmış sürelerin de borçlanılmasına imkân tanınmalıdır.
Destekleriniz
için teşekkür ediyorum. (MHP sıralarından alkışlar) 
BAŞKAN
– Teşekkür ediyorum. 
İç
Tüzük 37 önerisini oylarınıza sunuyorum: Kabul edenler… Kabul etmeyenler… Öneri
kabul edilmemiştir. 
Böylece
alınan karar gereğince gündemin “Genel Görüşme ve Meclis Araştırması
Yapılmasına Dair Öngörüşmeler” kısmına geçiyoruz. 
Bağcılık
sektörü ve üzüm üreticilerinin sorunlarının araştırılarak alınması gereken
önlemlerin belirlenmesi maksadıyla Türkiye Büyük Millet Meclisi Başkanlığına
sunulan, Manisa Milletvekili İsmail Bilen ve 47 milletvekilinin (10/2103),
Manisa Milletvekili Mazlum Nurlu ve 23 milletvekilinin (10/135), Denizli
Milletvekili Melike Basmacı ve 27 milletvekilinin (10/1150), Cumhuriyet Halk
Partisi Grubu adına Grup Başkan Vekili Manisa Milletvekili Özgür Özel’in
(10/2002), Milliyetçi Hareket Partisi Grubu adına Grup Başkan Vekili Manisa
Milletvekili Erkan Akçay’ın (10/2101), Halkların Demokratik Partisi Grubu adına
Grup Başkan Vekili İstanbul Milletvekili Filiz Kerestecioğlu ve Muş
Milletvekili Ahmet Yıldırım’ın (10/2104), Mardin Milletvekili Erol Dora ve 19
milletvekilinin (10/2112), İzmir Milletvekili Müslüm Doğan ve 19
milletvekilinin (10/2113) esas numaralı Meclis araştırması önergelerinin
birlikte yapılacak görüşmelerine başlıyoruz. 
IX.- MECLİS ARAŞTIRMASI(´)
A) Ön Görüşmeler
1.- Manisa Milletvekili Mazlum Nurlu ve 23
Milletvekilinin, Rusya’ya yapılan yaş meyve sebze ihracatındaki olumsuzlar
sebebiyle oluşan sorunların araştırılarak alınması gereken önlemlerin
belirlenmesi amacıyla Meclis Araştırması açılmasına ilişkin önergesi (10/135)
2.- Denizli Milletvekili Melike Basmacı ve
27 Milletvekilinin, Denizli üzüm üreticisinin sorunlarının araştırılarak alınması
gereken önlemlerin belirlenmesi amacıyla Meclis Araştırması açılmasına ilişkin
önergesi (10/1150)
3.- CHP Grubu Adına Grup Başkanvekili
Manisa Milletvekili Özgür ÖZEL’ın üzüm üreticilerinin sorunlarının
araştırılarak alınması gereken önlemlerin belirlenmesi amacıyla Meclis
Araştırması açılmasına ilişkin önergesi (10/2002)
4.- MHP Grubu adına Grup Başkanvekili
Manisa Milletvekili Erkan Akçay’ın, ülkemizde bağcılık sektörü ve üzüm
üreticilerinin sorunlarının araştırılarak alınması gereken önlemlerin belirlenmesi
amacıyla Meclis Araştırması açılmasına ilişkin önergesi (10/2101)
5.- Manisa Milletvekili İsmail Bilen ve 47
Milletvekilinin, Bağcılık sektörü ve üzüm üreticilerinin sorunlarının
araştırılarak alınması gereken önlemlerin belirlenmesi amacıyla Meclis
Araştırması açılmasına ilişkin önergesi (10/2103)
6.- HDP Grubu adına Grup Başkanvekilleri
Muş Milletvekili Ahmet Yıldırım ve İstanbul Milletvekili Filiz Kerestecioğlu
Demir’in, üzüm üretimi ve üzümcülük yaparak geçimini sağlayan çiftçilerin
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/2104)
7.- Mardin Milletvekili Erol Dora ve 19
Milletvekilinin, üzüm üreticilerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/2112)
8.- İzmir Milletvekili Müslüm Doğan ve 19
Milletvekilinin, üzüm üreticilerinin yaşadıkları sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/2113)
BAŞKAN
– Hükûmet? Yerinde. 
İç
Tüzük’ümüze göre, Meclis araştırması açılıp açılmaması hususunda sırasıyla
Hükûmete, siyasi parti gruplarına ve önergelerdeki birinci imza sahibine veya
onların göstereceği bir diğer imza sahibine söz verilecektir. 
Konuşma
süreleri Hükûmet ve gruplar için yirmişer dakika, önerge sahipleri için onar
dakikadır. 
Söz
talebi sırasıyla, öncelikle Hükûmet adına Gıda, Tarım ve Hayvancılık Bakanı
Sayın Ahmet Eşref Fakıbaba; gruplar adına Milliyetçi Hareket Partisi Grubu
adına Manisa Milletvekili Erkan Akçay, Halkların Demokratik Partisi Grubu adına
İzmir Milletvekili Müslüm Doğan, Cumhuriyet Halk Partisi Grubu adına Manisa
Milletvekili Özgür Özel, Adalet ve Kalkınma Partisi Grubu adına Manisa
Milletvekili Recai Berber konuşacaklardır.
Şimdi
söz alan isimleri açıkladıktan sonra ilk söz, Hükûmet adına Gıda, Tarım ve
Hayvancılık Bakanı Ahmet Eşref Fakıbaba’ya aittir.
Buyurun
Sayın Fakıbaba. (AK PARTİ sıralarından alkışlar)
Sayın
Bakanım, süreniz yirmi dakikadır.
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Sayın Başkan,
değerli milletvekilleri; sizleri sevgi ve saygıyla selamlıyorum.
Bağcılık
sektörü ve üzüm üretimi, Bakanlık olarak önem verdiğimiz bir alandır. Yaş ve
kuru üzüm, ülkemizin dünyada marka olmuş önemli tarımsal ürünlerinden
birisidir. Kuru üzüm ihracatında dünyada ilk sırada yer almaktayız. Türkiye,
kuru üzümde dünya pazarlarının neredeyse yarısını tek başına kontrol
edebilmektedir.
Sultani
üzümün ana vatanı Ege’dir. Dünyada tüketicilerin büyük çoğunluğu da Sultani
çekirdeksiz üzümü talep etmektedirler.
Ülkemizde
243 bin üretici tarafından 440 bin hektar alanda ortalama 4 milyon ton yaş üzüm
üretimi gerçekleşmektedir. Son on beş yılda yaş üzüm üretimimiz yüzde 20
artışla 3,5 milyon tondan 4,2 milyon tona yükselmiştir. Kuru üzüm üretimimiz
ise 310 bin tondur. Kuru üzümde ihracatımız 2016 yılında 420 milyon dolar,
ihracat miktarı 236 bin ton; 2017 yılı ilk sekiz aylık dönemde ise 240 milyon
dolar olmuştur, ihracat miktarı 158 bin tondur. 
Sayın
Başkan, değerli milletvekilleri; üzüm üretimimizi artırmak amacıyla önemli
çalışmalar yaptık, yapmaya da devam ediyoruz. Üzüm üreticilerine birçok konuda
önemli destekler sağlıyoruz. 2005 yılında başlatılan sertifikalı fidan
desteğiyle 2005-2015 döneminde toplam 8 milyon Türk lirası destek verdik.
62.789 dekar alanda kapama bağ tesis edilmesini sağladık. Üzüm üreticilerine
dekara 13 Türk lirası mazot ve gübre desteği veriyoruz. Ayrıca, organik tarım,
iyi tarım uygulamaları, örtü altı desteği, biyoteknik ve biyolojik mücadele
gibi konularda destek veriyoruz ve vermeye devam edeceğiz. 
Tarım
sigortaları (TARSİM) kapsamında üreticilerimizin poliçe bedelinin yüzde 50’sini
destekliyoruz. 2017 yılında TARSİM kapsamını genişlettik. Asmalar, dolu,
yangın, hortum, sel ve su baskını, kar ağırlığı, heyelan ve deprem riskleri
teminat kapsamına alındı. Asmalarda, üzümün yanında asma yaprağını da sigorta
kapsamına dâhil ettik. Kırsal kalkınma destekleri kapsamında işleme, paketleme
ve depolama yatırımlarına verdiğimiz yüzde 50 hibe desteğimiz de devam
etmektedir. 
Sayın
Başkan, değerli milletvekili arkadaşlarım; 2018 yılında Bağcılık Sektöründe
Kapasite Geliştirme Projesi’ni başlatıyoruz. Bu projeyle bağcılık sektöründe
stratejilerin belirlenmesi, üretim ve verimliliğin artırılması, ihracat
potansiyelimizin ve katma değerin genişletilmesi hedeflerimiz arasındadır.
Proje kapsamında, bağcılık sektörünün mevcut durumunun ortaya çıkarılması ve
kapasitenin geliştirilmesine yönelik çalışmaları yürüteceğiz. 
Sayın
Başkanım, kuru üzümde fiyat istikrarsızlığı dolayısıyla 12 Eylülde TMO’ya
müdahale alım görevi verildi. TMO 9 no.lu kalite kuru üzüm için 4 lira/kilogram
fiyat açıklayarak 18 Eylülde alımlara başladı. TMO 1.325 üreticiden yaptığı
toplam yaklaşık 5 ton alım karşılığında 18 milyon Türk lirası ödeme yaptı.
Alımlar devam etmektedir. Müdahale öncesi 3,5 Türk lirası/kilogram seviyesinde
olan kuru üzüm fiyatı, müdahale sonrasında 4,20 Türk lirası/kilogram seviyesine
yükselmiştir; dolayısıyla müdahale amacına ulaşmıştır.
Sayın
Başkan, değerli milletvekilleri; çocuklarımızın yeterli ve dengeli beslenmesi
amacıyla Okullara Kuru Üzüm Dağıtımı Programı devam etmektedir. Program,
Bakanlığımız, Millî Eğitim Bakanlığı ve Sağlık Bakanlığının katkılarıyla uygulanmaktadır.
2015 yılında başlayan program, bu yıl da devam edecektir. 2017-2018 eğitim
öğretim döneminde 81 ilimizde 32 binin üzerindeki okulda 6 milyonun üzerindeki
öğrenciye 25 gramlık paketler hâlinde kuru üzüm dağıtıyoruz.
Dört
partinin de onay verdiği, bağcılık ve üzüm üreticilerinin sorunlarına yönelik
araştırma önergesini biz de destekliyoruz. Bakanlık olarak, kurulacak araştırma
komisyonunda gerekli katkıyı vermeye hazırız. Bu çalışmanın bağcılık sektörünün
ve üzüm üretiminin geliştirilmesine önemli katkı sağlayacağına şahsen yürekten
inanıyorum ve hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Bakan.
Gruplar
adına ilk söz Milliyetçi Hareket Partisi Grubu adına Manisa Milletvekili Erkan
Akçay’a aittir.
Buyurun
Sayın Akçay. (MHP sıralarından alkışlar) 
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
bağcılık sektörü ve üzüm üreticilerinin sorunlarının araştırılmasıyla ilgili,
bütün siyasi parti grupları olarak vermiş olduğumuz araştırma önergesi üzerine
söz aldım. Muhterem heyetinizi saygıyla selamlıyorum.
Değerli
milletvekilleri, asmanın gen merkezi olan Türkiye köklü bağcılık kültürüne
sahiptir. Dünyadaki 10 binden fazla üzüm çeşidinin 1.200’den fazlası ülkemizde
yetiştirilmektedir. Türkiye'de 480 bin hektar bağ alanında yaklaşık 4 milyon
200 bin ton üzüm üretilmektedir. Türkiye toplam üzüm üretimi bakımından dünyada
6’ncı sıradadır. Her yıl ortalama 250 bin ton çekirdeksiz kuru üzüm
üretilmektedir. Çekirdeksiz kuru üzüm üretiminde dünya 1’incisi olan ülkemiz,
ihracatta da yüzde 45’lik payla 1’inci sıradadır. Tarımsal ihracatımızda üzüm
ilk üç sırada yer almaktadır. Kuru üzüm ihracatından her yıl ortalama 450-500
milyon dolar, yaş üzüm ihracatından da 150-200 milyon dolar döviz geliri elde
edilmektedir. 
Bağcılığın
geliştirilmesi, her şeyden önce, elde edilen ürünün taze veya işlenmiş olarak
iç ve dış pazarlarda değerlendirilmesine bağlıdır. Ülkemizde yaklaşık 200 bin
aile üzümden geçimini sağlamaktadır. Üzüm, çiftçilerimizin geçim kaynağı, ekmek
kapısı, yaşı ve kurusuyla sofraların ve ekonominin vazgeçilmezleri arasındadır.
Üzüm üreticisi ne yazık ki üzgündür, hüzünlüdür; maliyetler artmakta, emeğinin
karşılığını alamamaktadır.
2017
yılı Ağustos ayında 5 lira 40 kuruş olan kuru üzüm, 2017 yılı Eylül başlarında
3 lira 20 kuruşa düşmüştür. Bugün itibarıyla 9 numara kuru üzüm, ticaret
borsasında 4 lira 20 kuruş iken piyasada 3 lira 95 kuruştur. Kilogram maliyeti
3 lira 75 kuruş olan kuru üzümün taban fiyatı 4 lira olarak açıklanmıştır. Bu
fiyat ne yazık ki üzüm üreticisini memnun etmemiştir. Belirlenen fiyat
üzerinden üzüm alımının yapılması belki uzun vadede fiyatları artırabilir ancak
çiftçilerimizin bu kadar bekleyecek hâlleri yoktur. Fiyat istikrarsızlığı
yüzünden üzüm üreticileri zor durumdadır. Üzüm üreticisinin, alın terinin
karşılığını alabilmesi için bu yıl kuru üzüm için beklenen fiyatın en az 5 lira
olduğunu belirtmek istiyorum. Geçici ve yetersiz çözümlerle uğraşmak yerine
çiftçimizin beklentisini karşılayacak bir fiyatın acilen oluşturulması, köklü
ve sistemik bir çözümün getirilmesi gerekiyor.
Sayın
Başkan, değerli milletvekilleri; bu konuşmam vesilesiyle Milliyetçi Hareket
Partisi Grubu olarak da bazı önerilerimizi dile getirmek istiyorum. 
Tarımsal
ihracatta ilk üç ürün arasında yer alan ve her yıl ortalama 650-700 milyon
dolar döviz girdisi sağlayan üzüm mutlaka destekleme kapsamına alınmalıdır.
Üzüm üreticileri TARİŞ’in kuru üzüm fiyatına göre yaş üzüm fiyatlarını
belirlemektedir. Üzümler ağustos ayında toplanmaya başlanırken TARİŞ kuru üzüm
fiyatını eylül ayında açıklamaktadır. Fiyatların geç açıklanması, olgunlaşmamış
üzümlerin ihraç edilmesi ve ihracat teşvikinin düşük olması nedeniyle yaş üzüm
fiyatları düşmektedir. Bu nedenle, borç içindeki üzüm üreticisi fiyatlar
açıklanmadan elindeki üzümü açığa dökmektedir. Bu da üzüm fiyatlarını
düşürmektedir. Bu nedenle kuru üzüm fiyatı en geç ağustos ayının ilk haftasında
açıklanmalıdır. 
TARİŞ
kaynak yetersizliği nedeniyle piyasayı regüle edecek alım yapamadığı için üzüm
fiyatları düşüyor. TARİŞ’e üzüm alımında kullanılmak üzere kaynak
aktarılmalıdır. Bu mümkün olmazsa Toprak Mahsulleri Ofisi benzeri bir müdahale
kurumu oluşturularak üzüm alımında yetkilendirilmelidir. Her hasat dönemi
öncesinde üzüm rekoltesinin yüksek olduğu yönünde spekülasyonlar yapılarak üzüm
fiyatları düşürülmektedir. Rekolte spekülasyonunu önlemek için devlet müdahil
olmalıdır. Rekolte hesap ve tahmini tarım il müdürlükleri, çiftçiler, ziraat
odaları, Bağcılık Enstitüsü, TARİŞ, ticaret borsaları ve ihracatçılardan
oluşacak bir komisyon tarafından belirlenmelidir. Bu komisyonun üyeleri
arasından üzüm müdahale kurumu kurularak üzümdeki fiyat dalgalanmaları
önlenmelidir. 
Üzüm
rekoltesinin yüksek olduğu yıllarda üretici, maliyetin altında üzüm satmakta
veya ürün bağda kalmaktadır. Bu nedenle, öncelikle üretim planlaması ve fizikî
planlama yapılmalıdır. 
İhtisas
borsaları oluşturulmadığı ya da mevcut borsalara işlerlik kazandırılamadığı
için üzümün serbest piyasada gerçek fiyatı oluşmamaktadır. Üzümün serbest
piyasada gerçek fiyatının oluşabilmesi için ihtisas borsaları oluşturulmalı ya
da mevcut borsalara işlerlik kazandırılmalıdır. Ticaret borsaları, tescil
kurumu olmaktan kurtarılmalıdır. 
Üzüm
üretiminde oluşan arz fazlalıkları için dış pazarlar çeşitlendirilmeli,
alternatif tüketim imkânları geliştirilmelidir. Lisanslı depoculuk sistemi
kurulmalı ve depolama maliyeti desteklenmelidir. Üzüm üretimi, havza bazlı
üretim kapsamında değerlendirilmeli ve üzüm destekleme kapsamına alınmalıdır. 
Okul
Üzümü Projesi’ne devam edilmelidir. 
TARSİM
sigortaları teşvik edilerek tüm afetler risk kapsamına alınmalıdır. Toprak
Mahsulleri Ofisi veya Tarım Kredi Kooperatiflerinin pazarlama ağıyla kuru
üzümün ülke geneline dağıtımı ve satışı yapılmalıdır. 
Sulamada
ve tarım işletmelerinde kullanılan elektrik tarifesi farklılaştırılarak
çiftçilerimizin ucuz elektrik kullanmaları sağlanmalıdır. 
Üretim
maliyetlerinin düşürülmesi ve üretim artışının sağlanması amacıyla tarımsal
üretimde kullanılan mazot, gübre, ilaç, tohum, fide gibi temel tarımsal
girdilerin üzerindeki ÖTV ve KDV ya kaldırılmalı ya da hafifletilmelidir.
Destek primleri sadece ihracatçıya değil üreticiye de verilmelidir. 
Kaçak üzümler hem iç piyasada fiyatın düşmesine neden
olmakta hem de Türk üzümünün içine karıştırılarak yurt dışına satılıp
kalitemizi tehdit etmektedir. Bu nedenle, özellikle serbest bölgeler üzerinden
kaçak üzüm ihracatının engellenmesine yönelik denetimler artırılmalıdır.
Ülkemizin
sahip olduğu potansiyelin değerlendirilmesi, bağcılıktan geçimini sağlayan yüz
binlerce ailenin gelir ve refah düzeyinin artırılması ve üreticilerimizin diğer
ülke üreticileriyle rekabet edebilmesi için bağcılık sektöründe karşılaşılan
sorunların bir an önce çözülmesi amacıyla Meclis araştırma komisyonu kurulması
çok yerinde bir karar olmuştur. Bu nedenle, bu konuda mutabakata varan ve
destek veren bütün siyasi parti gruplarına ve değerli milletvekillerimize çok
teşekkür ediyorum.
Bu
vesileyle, ayrıca, geçtiğimiz ay bu üzüm konusu gündeme geldiğinde Manisa’ya
teşrif ederek yerinde inceleme ve tespitler yapan Sayın Tarım Bakanına da çok
teşekkür ediyorum.
Kurulacak
olan komisyonun ülkemize ve çiftçilerimize hayırlı olmasını temenni ediyor,
muhterem heyetinizi saygıyla selamlıyorum. (MHP, AK PARTİ ve CHP sıralarından alkışlar)
BAŞKAN
– Teşekkür ediyorum Sayın Akçay.
Cumhuriyet
Halk Partisi Grubu adına Manisa Milletvekili Özgür Özel konuşacaktır. 
Buyurun.
(CHP sıralarından alkışlar)
CHP
GRUBU ADINA ÖZGÜR ÖZEL (Manisa) – Teşekkür ederim Sayın Başkan.
Sayın
Başkan, değerli milletvekilleri; hepinizi şahsım ve Cumhuriyet Halk Partisi
Grubu adına saygıyla selamlıyorum.
Bugün
burada, Mecliste çok sık yaşamadığımız ama aslında vatandaşın, çiftçinin,
işçinin, emeklinin, köylünün istediği, beklediği, desteklediği bir şeyi yapacağız.
Yaptığımız iş, uzlaşma kültürüyle 4 partinin bir araya gelerek bir sorunu
araştırmak ve çözüm önerileri üretmek üzere bir araştırma komisyonu kurmasıdır.
Öncelikle, burada bu uzlaşıya katkı sağlayan tüm partilerdeki
milletvekillerine, grup başkan vekillerine, özellikle Manisa milletvekillerine
teşekkür ediyorum. Ayrıca, bu konuda, biz, Manisa’da bir üzüm mitingi yaptıktan
sonra verdiğimiz bir araştırma önergesinin gündeme alınmasını talep
ettiğimizde, Milliyetçi Hareket Partisinin Sayın Grup Başkan Vekili Erkan Akçay
daha önceden kendisinin de benzer araştırma önergesinin olduğunu söylemiş, bu
talebimizi Manisa milletvekilleri aracılığıyla ve grup başkan vekilleri
aracılığıyla iktidar partisine de iletmiştik. Geçtiğimiz hafta buna olumlu
yanıt alındı. Ben seçim bölgemdeydim, görüşmelerin bugüne bırakılması için
Sayın Grup Başkan Vekilimiz Erkan Akçay katkı sağladılar, kendisine de bu
konuda ayrıca teşekkürü bir borç bilirim. 
Bugün
burada Manisa’yla ilgili ama Manisa’yla sınırlı olmayan, Manisa’da en yoğun
olarak yaşanan bir sorunu konuşuyoruz ve bunun Meclis eliyle araştırılmasını ve
çözüme kavuşturulmasını talep ediyoruz. 
Manisa,
eskiden tarımın başkentiydi ama şu anda maalesef acının ve çilenin başkenti
hâline geldi. Manisa, Türkiye’deki, belki dünyadaki en kaliteli tütün
türlerinden birini üreten, geçimini bundan sağlayan bir ilken, Akhisar’ın
tütünü, Kırkağaç’ın, Soma’nın tütünü varken hatalı tarım politikaları yüzünden
önce tütünü kaybetti. Biz tütünü kaybettik; tütünden evini geçindirenler,
çoluğunu çocuğunu geçindirebilmek için tarladan koptular, gittiler, Soma’da,
hem de devletin işletmesi gereken madenlerde redevans sistemiyle, hizmet alım
sistemiyle çalışmaya başladılar. Soma maden faciası yaşandığında taşeron
işçiliğin yasak olduğu madende dayıbaşılar olduğunu öğrendik. Dayıbaşı maden
terminolojisi değildi. Hatta bir ulusal kanalda o gece yorum yapan bir maden
mühendisi “Ben bu kadar yıllık maden mühendisiyim, dayıbaşılık nedir bilmem.”
diye şaşkınlığını gösteriyordu. Oysa dayıbaşı, tütün tarlalarında, pamuk
tarlalarında, orada çalışan emekçilerin başındakilere, onları işveren için,
toprak sahibi için temin edenlere verilen addı ama Manisa’nın tütüncü evlatları
madene mahkûm olurken, madene inerken, başlarındaki taşeronu da
bilmediklerinden ona “dayıbaşı” diyerek oraya girmişlerdi. Yani tütünün işsiz,
tütünün aç bıraktığı tütüncünün evlatlarını biz madenlerin güvencesiz işçileri
hâline getirmiştik. Akhisar’da, Kırkağaç’da, Soma’da durum böyleyken Manisa’nın
Çukurova’yla lif uzunluğunda yarışan, dünyanın en kaliteli pamuğunu üreten,
beyaz altınını üreten Manisa Ovası’nın, Akhisar Ovası’nın, Gölmarmara’nın
çiftçileri de buradaki hatalı politikalar yüzünden en önemli, en stratejik
ürünlerden bir tanesini kaybediyor ve onlar da başka ürünlere yönelmek, daha az
girdi getiren, daha az stratejik olan, emek yoğun ama geliri çok daha düşük
olan ürünlere yönelmek ve bir dönüm toprağın baktığı insan sayısı gitgide
azalırken aileler parçalanmak, Manisa’nın merkezlerine, sanayinin yoğun olduğu
yerlere göç etmek, asgari ücrete mahkûm kalmak durumunda kalıyorlardı. 
Bir
gün Manisa’da bir düğün salonuna gittim. Manisa’nın Hacıaliler’inden Kadriye
Teyze evladını evlendiriyordu Manisa’da sıkış tepiş, bir apartmanın en alt
katında, kan ter içinde, toz duman içinde, 400-500 liraya kiralanmış bir düğün
salonunda ve gözleri buğuluydu. “Kadriye Teyze, ne oldu? Düğün günü canın
sıkkın.” dediğimde, önünde duran bir plastik kap içindeki 5 tane kuru pastayı
eline alıp “Ben bunun babasını köyde üç gün üç gece, önce dana kestik, her gün
koyun kestik, koç kestik, davul zurnayla everdim. Hâlimize bak evladım.” dedi
ve elindeki o plastik tabakta, Sayın Bakanım, 5 tane kuru pasta çarpışan taksi
gibi dönüyordu, titreyen elleriyle salladı. Sallarken önündeki plastik
bardaktaki limonatayı döktü. Manisa’nın kendi topraklarıyla geçinen, çoluğunu
çocuğunu en iyi şartlarda büyüten, evlendiren, konuklarını günlerce ağırlayan
çiftçileri bu hâle düşmüştü. 
Son
on beş yılda, son yirmi yılda Manisa’da pamukçu, tütüncü yok olurken
yoksulluğa, açlığa, sefalete, artık metropollerde asgari ücrete, hatta
işsizliğe mahkûm kalırken insanların bir kısmı son tutunacak dal olarak
topraklarına üzüm bağlarını diktiler, üzüm bağlarını yetiştirdiler ve üzüme
tutundular. Bugün geldiğimiz noktada, artık öyle bir hâldeyiz ki… Sayın Bakan
Manisa’ya geldi. Biz, siyasi geçmişini, bazı duruşlarını, sahip çıkışlarını,
sözünü beğenen, takdir eden, siyasetüstü olarak da kendisiyle her düzeyde bir
gönül bağı olan insanlar olarak Sayın Fakıbaba Tarım Bakanı olunca gerçekten umutlandık.
Manisa’ya gelmesini, üzüm üreticisinin sorunlarını dinlemesini de takdirle
karşıladık ama Manisa’ya gelip o gün piyasada üzüm 3,5 liradan işlem görürken
“Üzüm 4 liranın altına asla düşmeyecek.” deyip hem 6 liralık fiyat beklentisini
yerle bir etti hem de 3,5 liraya üzüm satılırken bir bakan olarak “4 liradan
aşağıya işlem görmeyecek.” diyerek Manisalı üzüm üreticisine -“İyi ki geldin.”
denmişken- “Yahu Sayın Bakan, böyle yapacaksan keşke hiç gelmeseydin.” dedirtti
Sayın Bakan. Bunu da burada not etmek lazım. Gelişi kıymetlidir. 6 liralık
fiyat beklentisinde 4,5 liraya üst sınır koyması ve o gün 3 liradan 4 liraya
üst sınır koyması; 3 liradan, 3,5 liradan üzüm işlem görürken çiftçinin gözünün
içine baka baka bunu söylemesi de hoş olmamıştır, yürek yakmıştır, gönül
kırmıştır. 
Şimdi,
geldiğimiz noktada üzümden bahsedecek olursak, dünyanın en stratejik
ürünlerinden bir tanesi. 50 bin dekar bağımız var bizim Manisa’da, 40 bin aile
geçimini sağlıyor bu işten. Dünyanın en kıymetli üzümlerini Manisa’da üretiyoruz
ama üzümümüz İzmir borsasından “İzmir Sultanisi” diye satılıyor. Bugün Manisalı
genç iş adamları geldiler, onlar da aynı çabadalar, Manisa Ticaret Borsası,
Sanayi Borsası aynı safhada: “Üzümümüzün coğrafi işaretini ve uluslararası
piyasada şehrimizin adıyla tescilini mutlaka istiyoruz.” Ama bunun yanında, bir
de şöyle bir gerçek var: Hepimiz söze gelince üzüm üreticisinin yanındayız,
çiftçinin yanındayız, hayvancının yanındayız ama gözlerimizin içine baka baka
yabancılarla anlaşmalar yapılıyor. Bugün Sayın Bakan et fiyatlarının
ucuzlamasıyla övünüyor ama yapılan bu işin, yetkinin sadece iki yandaş zincire
verildiğini, 80 bin kasabı işsiz bırakma, onları da işinden etme noktasına
getirdiğini, bu ucuz et satılacaksa, satılabiliyorsa bunu kasaplar eliyle neden
yapmadığımızı… Hele hele Sayın Bakan, 81 ilde bir tek o ikisi varmış… Keşke
olan yerde daha çok olsa, olmayan yerde olana verilseydi ama bir de şunu
sormazlar mı Sayın Bakan: Keşke Et ve Balık Kurumu duruyor olmasa mıydı
elimizde 81 ilde aslan gibi? Onu özelleştirip, onu birilerine peşkeş çekip,
yağmalattırıp, binalarını, enkazını yok değerine satıp bugün Et ve Balık
Kurumunu, devlet kontrolündeki bir Et ve Balık Kurumunu ne kadar çok arıyoruz.
Bunu yapan kim, bunu yaşatan kim? Bunların da altını çizmek gerekiyor.
Tabii,
bir komisyon kurulacak, uzun uzun bütün sorunlar konuşulacak, bu kısmını son
derece önemsiyoruz ama bir gerçek var: Altı yıldır bu kürsüdeyim ben, altı
yıldır ben, dolu olunca, kırağı vurunca, doğal afetler gerçekleşince, üzüm
fiyatları düşünce buraya çıkıp sorunları anlatıyorum, ben anlatmaya usanmadım
ve tüm milletvekilimiz bu konuda gayret gösterdiler ama iktidar partisi bugüne
kadar hep bu meseleye duyarsız kaldı.
Buradan
şunun altını çizelim: Üzüm 1,5 lirayken mazot 3 liraydı, üzüm 6 lirayken mazot
3 liraydı ve 1 kilo üzüm satarak 2 litre mazot alabiliyorduk. Bugün mazot 5
lira sınırına dayandı, bırakın 2 litre mazotu 1 kilo üzüm satıp 1 litre mazot
almanın mümkün olmadığı bir döneme getirdiniz Türkiye’yi. Ve Manisa’da söyleyince
“Hem hâllerine ağlıyorlar hem hâllerine gülüyorlar, sonra da alkışlıyorlar...”
Diyorum ki: “Ey Manisalı çiftçiler! Bu mazot var ya bu mazot marinada 1,5 lira,
Manisa’da 4,5 lira.” Bugün marinadaki özel yata, tekneye 1,5 liraya mazotu
veren sizsiniz ama bizim Manisa’daki üzüm üreticisine, çiftçimize mazotu 5
liraya vermeyi de bugün siz nasıl içinize sindiriyorsunuz, bu sözler nasıl
tutulmuyor?
Şimdi,
aralar yeni yeni düzeliyor, Bülent Arınç’ın Manisa Cumhuriyet Meydanı’ndaki
yeşil mazot sözleri ne oldu? Çiftçiye özel, renklendirilmiş, yarı fiyatına,
üçte 1 fiyatına mazot sözleri ne oldu? Bunların da hepsinin altını çizmek
istiyoruz. (CHP sıralarından alkışlar)
Son
olarak… Komisyon kurulacak, bu konuda en yetkin milletvekillerimizi o
komisyonda görevlendireceğiz, çözüm önerileri üretilecek, buna tüm siyasi
partilerin hem değerli Manisa milletvekilleri hem konunun uzmanı, tarımla
ilgili milletvekilleri, belki diğer illerdeki milletvekilleri katkı
sağlayacaklar. Ama sakın şöyle olmasın: Soma Raporu dört dörtlük, hep beraber
yaptık bunu, Sayın Erkan Akçay’la beraberdik. Soma Raporu’ndan sonra İş
Güvenliği Kanunu çıktı, sayfası açılıp bakılmamış. Maden Kanunu çıktı, madende
değişiklik oldu, bir tane önerimizi alıp da içine koymadılar ve bugün yaşanan
her maden faciası o ortak akla Hükûmetin bir kıymetiharbiye vermemesinden
kaynaklanıyor. Bu rapor raflarda kalacaksa, tozlanacaksa, görüşülmeyecekse,
yine Hükûmet bildiğini yapacaksa hiç birbirimizi kandırmayalım. Ama biz bu
komisyonu Manisa’mızda ağırlamaktan, bağrımıza basmaktan, en yapıcı önerileri
sunmaktan ve çözüm önerileri getirmekten geri durmayacağız. Önerilerin de
sonuna kadar takipçisi olacağız. Bu konuda “evet” oyu verecek tüm
milletvekillerine şimdiden teşekkür ediyoruz Manisa adına.
Hepinizi
saygıyla selamlıyorum. (CHP ve HDP sıralarından alkışlar)
BAŞKAN
– Teşekkürler.
Şimdi,
Halkların Demokratik Partisi Grubu adına İzmir Milletvekili Müslüm Doğan’da söz
sırası.
Buyurun
Sayın Doğan. (HDP sıralarından alkışlar)
HDP
GRUBU ADINA MÜSLÜM DOĞAN (İzmir) – Çok değerli milletvekilleri, on yedi yıllık
AK PARTİ iktidarının uyguladığı politikalar nedeniyle tütün üreticilerimizden
fındık üreticilerimize, zeytin üreticilerimizden üzüm üreticilerine kadar
uzanan büyük bir tarım sorunuyla karşı karşıyayız. Ülkemiz ekonomisinin halktan
alınan vergi dışındaki büyük bir bölümünü tarım ve hayvancılıkla buna bağlı
sanayi ürünleri oluşturmaktadır. Tarım politikalarına bakıldığında, AK PARTİ
hükûmetlerin de en çok sorun yaşanan alanlardan biri olarak dikkat çekmektedir.
Bu durumun temel sebebi çok sıklıkla politika değişikliğine gidilmesidir.
Tarımsal alanda yaşanan sorunların ana kaynağı, tarımsal politikalar
belirlenirken ve karar alınırken emek veren, üreten, cefa çeken, ağır
sorunlarla karşı karşıya kalan köylü ve çiftçilerin karar alma süreçlerinin
dışında bırakılmasıdır. Tüm sorun alanlarında olduğu gibi tarımda da merkezî
bir anlayış politikaları belirlemektedir. Millîlikten, milliyetçilikten
bahsedenler bilmelidir ki tarım bu ülkenin en millî sorunlarından birisidir.
Kendi çiftçimizin küsmesine neden olanlar, aracıları zengin kılanlar, ithalin
öne çıkarılmasını sağlayanlar, bilinmelidir ki millî değerlere en büyük ihaneti
onlar yapmaktadır. 
Değerli
milletvekilleri, daha kısa bir süre önce fındık üreticilerinin yaşadıkları sorunları
konuştuk bu Mecliste. Adıyaman başta olmak üzere, tütün üreticilerin
yaşadıkları sorunlar ortadadır. Tarım ürünlerinin taban destek fiyatlarının
düşük olarak belirlenmesi, tarımsal girdilerin pahalılaşması, tarımsal
desteklerin yeterli olmaması sonucu artık çiftçilerimiz kan ağlamaktadır.
Fındık ağaçlarını kesenler, bir yıl boyunca gözü gibi baktığı ürünü yakanlar,
isyan edenler, kayısı ağaçlarını kesenler, Türkiye’nin dört bir yanından
çiftçiler yardım ve destek beklemektedirler. 
İç
piyasa tamamen sermayenin ve aracıların insafına bırakılmış vaziyettedir. Bu
durum hem üzüm üretimini hem de üzüm ihracatını doğrudan etkileyen bir
husustur. TARİŞ Üzüm Tarım Satış Kooperatifleri Birliğinin etkin alım
yapmaması, yapamaması sonucu kuru üzüm fiyatlarında hızlı bir düşüş
yaşanmaktadır. Belirlenen düşük tabanlı fiyat politikasıyla birlikte TARİŞ’in
piyasada etkin olmaması, tıpkı buğday, fındık ve çay gibi diğer tarım
ürünlerinde olduğu gibi tüccarların düşük fiyatla piyasaya müdahalesine neden
olmaktadır. Üretimini borçla sürdürmeye çalışan çiftçilerimiz bir an önce
borcunu kapatmak gayesiyle tüccarların belirlediği fiyattan üzümünü satmaya ne
yazık ki razı olmaktadır. Maliyeti 3,5 liranın üstünde olan kuru üzümün taban
fiyatının Sayın Bakan tarafından 4 lira olarak belirlenmesi ise çiftçiyle dalga
geçmek anlamını içermektedir. Kuru üzümde taban fiyatın, partimize göre,
partimizin yaptığı araştırmalara göre en az 5 lira olması gerektiği hususunu da
belirtmek gerekir. Nasıl geçimini sağlayacak bu çiftçi? Tarıma ayrılan
rakamlara bakıyoruz, bu bütçeyle, tarımın, çiftçinin ayağa kalkacağını maalesef
düşünemiyoruz.
Değerli
milletvekilleri, sizlerin de bildiği gibi, Türkiye bağ alanı ve üzüm üretiminde
dünyanın önde gelen ülkeleri arasında yer almaktadır. İklim koşullarının
elverişli olması ve yetiştirme şartlarının uygunluğu nedeniyle, yaklaşık olarak
90 bin aile geçimini üzüm üzerinden sağlamaktadır. 90 bin aileyi doğrudan
ilgilendiren üzüm ve üzümcülükte izlenen politikalar nedeniyle, üzüm
ihracatımız 2012 yılında 681 milyon dolar iken, aradan geçen dört seneye
rağmen, 2015 yılında 569 milyon dolara, 2016 yılında Rusya’yla yaşanılan
gerginlik sonrasında ise 529 milyon dolara kadar gerilemiş durumdadır. 
Çekirdeksiz
kuru üzüm üretiminde dünyada 6’ncı sırada yer almamıza rağmen, çekirdeksiz kuru
üzüm üretimimiz 2014 yılında 328 bin ton ve 2015 yılında 196 bin ton olarak
gerçekleşmiştir, 2016 yılında ise üretimimiz 313 bin tonla 2014 seviyesinin
altında kalmıştır. 
Değerli milletvekilleri, üretimdeki düşüşün ihracat rakamlarına
da yansıması elbette ki söz konusu olacaktır. TÜİK verilerine göre, dolar
bazında üzüm ihracatı 2014 yılında 678 milyon 883 bin 967 dolar iken, 2017 yılı
son verilerine göre 379 milyon 324 bin 267 bin dolara kadar gerilemiştir. Bu
rakamlarla üzüm üreticilerinin karşılaştıkları sorunlar da net bir biçimde
ortaya konulmaktadır. Akaryakıta zam, elektriğe zam, suya zam derken,
vergilerden nefes alamaz hâle gelmiş bir toplum yaratmış durumdadır AK PARTİ
Hükûmeti. Ne işçi mutlu ne memur ne emekli ne de çiftçi. Ülkemizin durumu bu.
Kredi kartlarıyla hayatını idame ettirmeye çalışan, borçla borcu kapatan, ayın
sonunu getiremeyen bir yoksullar topluluğu yaratmış durumdayız. Üstelik iyiye
gidişe dair de bir umut beslemiyor insanlarımız yani geçici bir durum değil,
kalıcı bir durum söz konusudur. Son birkaç yılın üretim ve ihracat rakamları
dikkate alındığında geçici bir durum olmadığı da net bir şekilde rakamlara
yansımış durumdadır.
Değerli
milletvekilleri, yine üzüm üreticilerinin en büyük sorunlarından biri,
Türkiye’de bağ alanlarının giderek yaşlanması durumudur. Yaşlanan bağ
alanlarından elde edilen üzümün piyasada rekabet etme şansı pek kalmamaktadır.
Rekabet edemeyen üzüm de üreticiler tarafından yok pahasına elden
çıkarılmaktadır. Son yıllarda üzüm üreticilerinin yeni çeşitlerle modern bağ
tesisi kurallarına uygun olarak yeni tesisler kurmaları, yaşlanan asma
üzümlerinin sökümü de doğal olarak üreticilere yeni maliyetler yüklemektedir.
Bu aşamada, yeni kurulacak bağ tesislerine yönelik olarak verilecek desteklerin
önemi bir kat daha artmaktadır. Burada iktidar partisi yetkililerine seslenmek
istiyorum: Özellikle tarım yapmak isteyen vatandaşlarımıza yeni kurulacak bağ
tesisleri için destekleri esirgemememiz gerekir. 
Değerli
milletvekilleri, sizlerin de bildiği gibi, Türkiye’de üzüm üretimi yoğun olarak
Manisa, İzmir ve Denizli’de yapılmaktadır. Ancak, burada, farklı illerimizde
farklı üzüm elde edildiğini de unutmamak gerekir. Özellikle Besni üzümünün
Türkiye’de çok büyük bir önemi vardır. Arapgir üzümünü ve Siirt’te üretilen
üzümleri burada size belirtmek isterim. 
2016
yılında kurutmalık çekirdeksiz üretimin yüzde 84,7’si Manisa’da
gerçekleştirilmiştir ancak son yıllarda ekolojik dengeler gözetilmeden yapılan
uygulamaların başta Manisa olmak üzere birçok kentte tarımı olumsuz
etkilediğini de incelemiş oluyoruz. Manisa Alaşehir’deki jeotermal kuyular ve
Eşme’deki altın madenleri sağlıklı üzüm üretimini ciddi bir şekilde
etkilemektedir. Eşme, Sarıgöl ve Alaşehir gibi yerlerde sınır bölgesinde
çıkarılan altın madeninin yaydığı zararlı gazlar ve tozlar nedeniyle üzümlerin
çürümesi, zarar görmesi ve artan sıcak su kuyularından çıkan sıcak suyun
havayı, iklimi değiştirmesi gibi, ekolojik dengenin değişmesiyle üzüm
üretiminde kalitenin düşmesinden kaynaklı, piyasada yeterli alıcı bulmaması
gibi sonuçları da ayrıca ortaya çıkarmaktadır. Bu hâliyle, çiftçinin üretimden
vazgeçmesine neden olacak bir sürü unsuru da bir araya getirmiş oldunuz. 
Yine,
ihracat konusunda yaşanan sorunların temelinde yatan nedenler arasında, AK
PARTİ hükûmetlerinin yürütmüş olduğu yanlış dış politikaların da etkisi çok
büyüktür. Üreticinin hijyen ve ambalajlamada AB standartlarına uyum göstermekte
yetersiz kaldığı da bilinmektedir. Özellikle çekirdeksiz kuru üzümde Avrupa
standartlarını tutturmakta da zorlandığımızı hep birlikte biliyoruz. Depolama
maliyetlerinden kaçmak isteyen, bunu yüklenemeyen çiftçilere yardım edilmesi de
ayrıca gereken hususlardan birisidir. Çiftçiye ekstra yük olmadan
depolama alanlarının yapılması gerekmektedir. Bu tür ciddi yatırımlar ancak
devlet desteğiyle mümkün olabilmektedir. 
Değerli
milletvekilleri, ülke bağcılığının tekrar canlanabilmesi, uluslararası alanda
rekabet edilebilmesi ve üzüm üreticilerinin karşılaştıkları sorunları bir nebze
çözebilmek adına üzüm alım piyasasına düzenleme getirilmesi, üzüm ürünlerinin
tarımsal ürün sanayisinde çok daha yüksek oranlarda değerlendirilmesi, yeni bağ
tesislerine yönelik teşvik sisteminin oluşturulması, sertifikalı asma fidan
destek miktarlarının günümüz koşullarına uygun hâle getirilmesi, verimi yüksek
üzüm çeşitlerinin benimsenmesi gerekmektedir. 
Üzüm
üreticilerine bağın dikiminden ürün toplamaya kadar geçen zaman zarfı
içerisinde danışmanlık hizmeti verilmesi, üzümün de diğer tarım ürünleri gibi
destekleme kapsamına alınması ve ürünün satılabileceği bir pazar, öncelikli
sorun alanlarına işaret etmektedir. Bu bağlamda, Doğu ve Güneydoğu Anadolu
Bölgelerini kapsayacak şekilde kurulacak bir bağcılık enstitüsü hâlihazırdaki
sorunların çözümüne katkı sağlamaya yönelik adımlar arasında sayılabilecektir.
Özellikle partimizin bu konuda çok ciddi bir çalışmasının olduğunu da burada
belirtmek istiyorum. 
Bu
nedenle, saydığım bu hususlarla birlikte, üzüm üretimi ve üzümcülük yaparak
geçimini sağlayan çiftçilerimizin sorunlarının belirlenmesi, küçük üreticilerin
desteklenebileceği bir üzüm politikasının ortaya konulması, etkin bir üretimin
gerçekleştirilebilmesi, üzüm üretiminde ihracat potansiyelinin artırılması ve
çözüm üretilmesi amacıyla tüm partiler olarak ortak bir şekilde harekete
geçmeliyiz. 
Değerli
milletvekilleri, bir hususu daha burada belirtmek isterim. Şimdi, bizim Siirt
Milletvekilimiz Sayın Besime Konca’nın dokunulmazlığı kaldırılarak
milletvekilliği düşürülmeseydi, buna katkı koymasaydınız, size bugün, Siirt’te
yetişen tayfi üzümü, zivzik narı ve Siirt fıstığı hakkında geniş bilgi
sunacaktı vekilimiz ama bu fırsatı onun elinden aldık biz. Türkiye Büyük Millet
Meclisi olarak hepinizin bu konuda katkısı var. Bu kabulleneceğimiz bir durum
değil aslında, diğer milletvekilleri gibi.
Yine,
Arapgir üzümü üreticileri de aslında çok dertli. Bu ürünlerin, Arapgir üzümünün
depolanamadığını, çok kısa ömürleri olduğunu, Hükûmetin bu konuda destek
vermesi gerektiğini de burada ayrıca Sayın Bakana iletmek istiyorum.
Yine,
Adıyaman Besni üzümü, çok önemli bir üzüm, marka değeri yüksek olabilecek bir
üzüm de maalesef depolama sorunu yaşamakta ve üretici hakkını, değerini
alabileceği olanaklardan yoksun bırakılmış durumdadır.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum Sayın Doğan.
Gruplar
adına son söz Adalet ve Kalkınma Partisi Grubu adına Manisa Milletvekili Recai
Berber’e aittir.
Buyurun
Sayın Berber. (AK PARTİ sıralarından alkışlar)
AK
PARTİ GRUBU ADINA RECAİ BERBER (Manisa) – Sayın Başkanım, değerli milletvekili
arkadaşlarım; ben de hepinizi saygıyla selamlıyorum. 
Bağcılık
ve üzüm konusunda oluşturulması, kurulması düşünülen araştırma komisyonu
hakkında ben de grubumuz adına söz aldım. Hepinizi tekrar saygıyla
selamlıyorum.
Değerli
arkadaşlar, tabii ki gerçekten tarihî günlerden birini yaşıyoruz çünkü bütün
siyasi partilerin temsilcileri olarak hep birlikte, bağcılık ve üzüm
üreticilerinin sorunlarının araştırılması konusunda Parlamento olarak bir
araştırma komisyonunda birlikte çalışma yapacağız. 
Her
şeyden önce, bu araştırma komisyonunun kurulması için teklifte bulunan değerli
Grup Başkan Vekili arkadaşlarımız, Manisa Milletvekillerimiz Sayın Erkan Akçay
ve Sayın Özgür Özel’e çok teşekkür ediyorum. Biz de Manisa milletvekilleri
olarak bunu arzu ettik. Tabii orada her şey araştırılacak. 
Üzüm
deyince, üzüm sadece Manisa’dan ibaret değil, değerli milletvekili
arkadaşlarımız söylediler. Ancak, burada endüstriyel olarak dünya piyasalarında
ve esasında rekolte fazlası olduğu zaman sorun yaşadığımız alan bizim
Manisa’nın sultani üzümü. Manisa’nın sultani üzümü diyorum ama biliyorsunuz
İzmir’de borsada işlem gördüğü için zamanında “İzmir üzümü” diye tescil olmuş.
Bununla ilgili olarak da Manisalı hemşehrilerimize buradan söylemek istiyorum,
“Manisa sultani üzümü” olarak da tescil ettiriyoruz coğrafi tescille. İnşallah
onun ismi de “Manisa sultani üzümü” olacak çünkü bu üzümün yüzde 85’i Manisa’da
üretiliyor, bir kısmı Denizli bölgesinde, bir kısmı da İzmir bölgesinde. 
Esas
burada mesele şu: Değerli arkadaşlar, ben aşağı yukarı 4’üncü dönem
milletvekiliyim ve üzüm piyasasındaki dalgalanmalar sürekli Manisa
milletvekillerini şimdiye kadar hep meşgul etmiştir. Gerçekten, rekoltenin
fazla olduğu yıllarda uykularımız kaçıyor “Acaba ne olacak? Üzüm fiyatı ne
olacak?” diye. Geçtiğimiz yıl da -biraz önce Sayın Özgür Bey söyledi- üzüm
fiyatı 6 liraydı.
Değerli
arkadaşlar, biz 2015 yılında Manisa olarak altmış beş yıldan beri ilk defa
tarihimizin en büyük don afetine maruz kaldık ve bağlarımızın neredeyse yarısı
kurudu. Öyle bir ortamda rekolte 180 bin tona düşmüş, bırakın iç piyasayı,
ihracatı bile karşılayacak üzümümüz yok. Dolayısıyla bizim üzümümüz
ihracatçılar tarafından, yurt dışı tarafından tabiri caizse kapışıldı, o kadar
büyük siparişler karşılanamadığı için ihracat fiyatı o yıl 2,5-3 dolarlara
çıktı -2015 yılından bahsediyorum- ve aynı yıl don afetinden dolayı hasar gören
üreticimize de biz, Başbakanlık Afet Fonu’ndan 35 milyon lira -TARSİM sigortası
olsun olmasın bütün üreticilere- onların masraflarını karşılamak üzere yardımda
bulunduk. 
Bakın,
Manisa’da tarım öyle sadece köylülerin kendi tüketimi için yaptığı bir üretim
değil; işletmecilik, teknoloji o kadar gelişti ki, o kadar bilinçli üretim var
ki sadece Türkiye ortalamasının değil Avrupa ortalamasının da üzerinde bir
sigortalama -TARSİM sigortası- var. Şu anda Manisa’da üzümde biz yüzde 80
sigortalıyız artık ve bakın, o yıl, 2015 yılında TARSİM sigortası üreticimize
hasar bedeli olarak 240 milyon lira, o günkü kurla 100 milyon dolar dağıttı. Hiçbir
üreticimiz mağdur olmadı; bir yandan sigortadan hasar bedeli aldı, bir yandan
da üzümü tabiri caizse 2,5 dolara yani 5-6 liraya satıldı. Ama hemen akabinde,
geçtiğimiz yıl, 2016 yılında 313 bin ton rekolte oldu ve tabii ki fiyatlar
geriledi. Bu yıl da yaklaşık 310 bin ton –Sayın Bakanımız Manisa’da açıkladı,
zaten bundan sonra Tarım Bakanlığı rekolteyi açıklıyor- aşağı yukarı geçen
yılki kadar rekolte olunca, geçen yıldan da bir miktar stok olunca, devir
olunca tabii ki fiyatlar geriledi. 
İnşallah
araştırma komisyonunda bunlar hep ortaya çıkacak. Bunda tabii,
ihracatçılarımızın yanlışları da var, buradan açıkça söylemek lazım. Alivre
satışlarla baştan, olmayan, almadıkları ürünü satıyorlar, sonra da dönüp
sattıkları fiyattan alabilmek için, zarar etmemek için tabii ki birtakım yüksek
fiyat vermeme, piyasayı kontrol etme gibi gayretler de olabiliyor. Onun için,
tabii, burada üretici birliği olarak TARİŞ’e büyük görev düşüyor, en azından
kendi üreticilerinden, kendi üyelerinden bu ürünü değeriyle alması gerekiyor.
Tabii,
piyasayı regüle etme görevi maalesef artık üretici birliklerinde olmadığı için,
değerli arkadaşlar, bu yıl ilk defa... Sayın Bakanımıza huzurlarınızda çok
teşekkür ediyorum, değerli Manisa milletvekillerimiz de teşekkür ettiler.
Gerçekten, “Bayramdan sonra üzüm fiyatları 3,5 lira.” diyor Sayın Bakanımız ama
3,5’un da altına gidiyordu, eğer bıraksaydık 3,2’ye, 3 liraya kadar düşecekti.
Belliydi yani, her gün biraz daha aşağıya gidiyordu ve üreticimiz de maalesef
ürünü o fiyatlardan vermemek için bu defa ihracatçıların önünde kuyruk olmuştu.
Üzümünü, ürününü tabiri caizse emanet bırakma kültürü var bizde. Gidip,
lisanslı depo olmayınca bu defa ihracatçıya, tüccara emanet bırakıyor. Emanet,
ne zaman fiyat uygun olursa o zaman satmak üzere ama fiyatın tabii hiçbir zaman
tekrar toparlanması mümkün değildi. Bunun üzerine ilk defa Bakanlar Kurulu
kararıyla üzümde... Üzümde ilk defa diyorum çünkü biz hep Manisalılar olarak,
Egeliler olarak fındıkta veya başka ürünlerde Toprak Mahsullerinin piyasaya girip
alım yaptığını gördüğümüz için, bildiğimiz için hep bu talepte bulunuyorduk,
bunu bir türlü gerçekleştiremiyorduk. Sayın Bakanımız herhâlde daha henüz
yeniydi yani belki iki ay olmuş muydu Bakanlığa geleli ama üzüme el attı,
gerçekten kendisine çok teşekkür ediyoruz; Başbakanımızı ve Hükûmetimizi
Bakanlar Kurulunda bu konuya ikna etti, Toprak Mahsulleri olarak piyasaya
girildi. Toprak Mahsullerinden bizim beklentimiz neydi biliyor musunuz
arkadaşlar? En az 30-40 bin ton üzüm alacak. Tabii, 4 lira gibi bir fiyat;
3,5’tan daha aşağıya düşmüş. Millet, ilk başta 4 liradan hemen Toprak
Mahsullerine geldi. Toprak Mahsulleri almaya başladıktan sonra, Ofis almaya
başladıktan sonra üzüm fiyatı bugün 4,5 lira. Tabii ki o fiyattan alamıyor.
Sayın Bakanımız açıklamadı ama 5 bin ton civarında bir alım yapabildi, hâlen de
almaya devam ediyor eğer uygun fiyat olursa. 
Şuraya
gelmek istiyorum: Değerli arkadaşlar, biz, üzümde, ihracat fiyatları nedeniyle,
ihracat miktarı nedeniyle dünyadaki fiyatları belirleme gücüne sahibiz; tıpkı
fındıktaki gibi, tıpkı Malatya’nın kayısısında olduğu gibi, tıpkı Aydın’ımızın
incirinde olduğu gibi. Açık söylemek gerekirse biz bu 4 üründe regülasyonu iyi
yaptığımız takdirde… Yani buna yabancı ithalatçılar, o ülkenin ithalatçıları da
artık hayret ediyor, bir yıl üzümü 1 dolardan; 1,3 dolardan, ertesi yıl 2,5
dolardan… Bu şekilde zikzak olmasının bir şekilde önüne geçmemiz gerekiyor.
İnşallah, araştırma komisyonunda bunların hepsini detaylı olarak ortaya
koyacağız.
Değerli
arkadaşlar, sadece Manisa ve bu bölgede yetişen bu sultani üzümümüz yüzde 85
Avrupa ülkelerine ihraç ediliyor ve Avrupa’nın vazgeçemeyeceği bir stratejik
ürün. Dolayısıyla biz eğer akıllı davranırsak, eğer iyi bir planlamayla
üreticimizi ve ihracatçımızı iyi yönlendirebilirsek, hem üreticimizin hem
ihracatçımızın hem ülkemizin, Türkiye'nin bu üründen -ki ortalama 400 milyon
dolar civarında gelir elde ediyoruz şu anda- yılda 500 milyon dolardan aşağı bu
anlamda geliri olmaz. 
Değerli
arkadaşlar, ikincisi, son yıllarda yaptığımız en önemli atak, on yıl önce
hükûmetlerimiz tarafından ilk defa bir ilçede, hem de limanı filan olmayan
Alaşehir ilçemizde gümrük müdürlüğü açıldı ve burada sebze meyve ihracatımızın
en önemli artışlarından biri de bu gümrük sayesinde oldu çünkü orada gümrüklenen
ürün artık bir daha gümrük kapılarında açılmadan, Londra’dan Moskova’ya kadar
dünyanın her yerine, tırlara yüklenip gönderilebiliyor. Dolayısıyla şu anda
Manisa’dan sofralık üzüm olarak, yaş üzüm olarak günlük 150 tır çıkıyor. İç
piyasaya 20-25 tır gönderiyoruz ama her gün 100-150 tır sofralık üzüm yani
yeşil üzüm ihracatımız var. “Bunun ne önemi var?” dersek, değerli arkadaşlar,
eğer biz Yunanistan’la, İtalya’yla vesaireyle rekabet ederek, sofralık
üzümümüzü, sultani üzümümüzü yeşil olarak daha iyi bir şekilde, daha fazla
ihraç edersek kuru üzümdeki regülasyonun en önemli kaynaklarından birini bulmuş
oluruz. Nedir o? Eğer biz bunu 500 bin tonlara çıkarırsak -yaklaşık 4-5
kilodan, 6 kilodan 1 kilo kuru üzüm elde ediyoruz- dolayısıyla biz kuru üzümün önemli
bir kısmını, 100 bin tonunu, değerli arkadaşlar, çok rahatlıkla sofralık üzüm
olarak dünyaya satabiliriz ve böylece kuru üzümde de dengeyi sağlamış oluruz. 
Geçtiğimiz
yıl Rusya’ya kriz nedeniyle -ben bu dönem aynı zamanda Türkiye-Rusya
Parlamentolar Arası Dostluk Grubu Başkanıyım- 6 bin ton zor satabildik ama bir
önceki yıl 110 bin tondu. Bu yıl, inşallah, 120 bin tonun üzerinde sofralık
üzüm ihracatımız gerçekleşecek. Tabii, üzüm konusunda daha detaylı çalışacağız.

Ben
Manisa Kırkağaçlıyım, Manisa Kırkağaç. Üniversiteyi bitirinceye kadar tütün
tarlasında tütün ektim. Değerli Milletvekilimiz, Grup Başkan Vekilimiz Özgür
Bey herhâlde tütün tarlasından geçmiştir, tütüncüleri görmüştür ama tütünün ne
demek olduğunu bilen benim, benim gibi o bölgede yaşayan insanlar;
Köprübaşı’nda, Demirci’de, Gördes’te, Kırkağaç’ta, Soma’da, Akhisar’da.
Bakanların tütün piyasalarına, Akhisar piyasasına gelip üreticinin “Onlar ne
veriyorsa 5 lira benden fazla.” diye tahrik edildiği, ondan sonra üretimin
300-400 bin tonlarda olduğu ve bu üretilen tütünün de yıllarca depolarda
bekletilip daha sonra da maalesef çürüdüğü için imha edildiği günleri
biliyoruz. 
Ben
üniversiteye, Siyasal Bilgiler Fakültesine geldiğimde, bu tütünlerin yani bizim
yetiştirdiğimiz, ürettiğimiz, ondan sonra sabahlara kadar uykusuz kalarak
kırdığımız o tütünlerin TEKEL depolarında çürüdüğünü ve yakıldığını, telef
edildiğini öğrendiğim zaman kahroldum. Dedim ki: “O zaman, dünyanın en pis, en
zahmetli tütün işi yerine, başka şeylerde bu parayı bize verseler de onları
yapsak.” Bundan otuz yıl öncesinden, kırk yıl öncesinden bahsediyorum değerli
arkadaşlar. İşte, AK PARTİ hükûmetleri bunu yaptı. Geldi ve bütün tütün ekim
alanlarına… Kaldı ki AK PARTİ hükûmetleri tütüne kota koymadı ha, biz
getirmedik bunu. Kim getirdi? Ta 1994 yılında, 1995 yılında Tansu Çiller
hükûmetleri zamanında tütüne kota geldi. 
ÖZGÜR
ÖZEL (Manisa) – Kaldır; iktidarsın, kaldır. 
RECAİ
BERBER (Devamla) – 1994’ten 2002’ye kadar alternatif ne yapıldı? Hiçbir şey.
Ama 2003 yılından itibaren değerli arkadaşlar -bizim bölgemiz, Ege Bölgesi,
Akdeniz Bölgesi, dünyanın en önemli zeytin üretim merkezi- zeytinciliğimizi
destekledik ve zeytin fidanlarını ücretsiz dağıttık, zeytin bahçelerinin
yetiştirilmesinde çiftçimize her türlü desteği verdik ve bugün sadece Manisa’da
20 milyon zeytin ağacı var, bunların çoğu da fidan hâlen. Rekoltemiz her yıl
yüzde 10, yüzde 20 artıyor. İnşallah, bu uygulamalar sayesinde, İspanya’dan,
İtalya’dan, Yunanistan’dan sonra zeytin ve zeytinyağında 4’üncü sırada olan Türkiye
aynı zamanda, İspanya’dan sonra 2’nci sıraya ve inşallah, birkaç sene sonra da
dünyada, bütün Akdeniz bölgesinde 1’inci sıraya yükselecek. Onun için, sadece,
“Tütüncülük bitti, o insanlar perişan oldu.” demeyelim. Şu anda, Özgür Bey
gidip Manisa’da, Akhisar’da zeytincilerin hâlini bir görse; 6 liraya, 7 liraya,
8 liraya, 10 liraya ham zeytin satılıyor, dalından toplanmış zeytin 10 lira.
Zeytinyağı şu anda, sezonun göbeğinde, ortasında olmamıza rağmen 15 lira. 
Değerli
arkadaşlar, bütün bunları göz önüne aldığımızda, bizim bölgemiz, Manisa tarımda
dönüşüm açısından bir pilot uygulamadır; sadece Türkiye açısından değil,
dünyada örnek bir bölgedir Manisa. Onun için de Manisa’da gerçekleştirilen bu
gelişmeleri, bu değişimleri görmeden, burada, açıkçası, gerçekten, gerçeklerden
tamamen kopmuş vaziyette, yok “Tütüncü mağdur olmuş…” Tütünde şu anda
sözleşmeli tarım yapılıyor. Tütünün parasını biz, bir sene sonra, yüzde 60
enflasyondan sonra, harcadığımız parayı bile alamazdık. Ben tütüncüyüm
arkadaşım, bunu biliyorum. Şu anda yüzde 70’ini avans olarak alıyor üretici,
yüzde 70’ini daha ekmeden avans olarak alıyor. 
BEHÇET
YILDIRIM (Adıyaman) – Kilosu 10 lira.
RECAİ
BERBER (Devamla) - Dolayısıyla, sözleşmeli tarıma geçilmiş vaziyette. Yapılması
gereken de buydu. Baştan yapılan doğru ama sonra yapılanlar eksikti. AK PARTİ
hükûmetleri sayesinde Manisa’mız ve Ege Bölgesi tarımda çok iyi bir noktadadır
ama yeterli midir? Tabii ki değil, tabii ki çok daha iyi noktalara taşıyacağız
bunu. Bunu daha iyi noktalara taşımak için de zaten, değerli arkadaşlarımızın
da önerisiyle bir komisyon kuruluyor, araştırma komisyonu; buradan çıkacak
öneriler -zannettiğiniz gibi olmayacaktır- inşallah, Hükûmetimiz ve Tarım
Bakanlığımız tarafından en ayrıntısına kadar değerlendirilecektir, buna
yürekten inanıyorum. 
Tekrar,
Sayın Bakanımıza ve bu komisyonun kurulmasında emeği, önerisi olan arkadaşlara
teşekkür ediyorum, hepinize saygılar sunuyorum. (AK PARTİ sıralarından
alkışlar)
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkan…
BAŞKAN
– Bir saniye Sayın Özel, size söz vereceğim.
Tabii,
Manisa’ya teşekkür ediyoruz, tebrik ediyoruz.
Sayın
Yıldırım da sisteme girmişti ama o da eğer Besni üzümünden, Gölbaşı peygamber
üzümünden bahsedecekse bir dakika süreyle söz vereyim ona.
Buyurun.
V.- AÇIKLAMALAR (Devam)
21.- Adıyaman Milletvekili Behçet
Yıldırım’ın, Adıyaman’ın Besni üzümünün değerli olduğuna ve tarım
politikalarının iflası sonucu bağcılığın günden güne öldüğüne ilişkin
açıklaması
BEHÇET
YILDIRIM (Adıyaman) – Teşekkür ederim.
Adıyaman
üç şeyle anılır: Bir, Nemrut Dağı; iki, tütün; üç, Besni üzümü. 
Nemrut
Dağı’nı -çok şükür, dünya mirası olan bu Nemrut Dağı’nı- artık put olarak
görmeye başladınız, Millî Eğitim Bakanlığının kitaplarında putlara örnek olarak
gösteriyorsunuz. Turizmi bitirdiniz.
İki:
Tütünü de bitiriyorsunuz. 
Gelelim
Besni üzümüne: Gerçekten, Manisa’nın çekirdeksiz üzümü ne kadar değerliyse
Adıyaman’ın Besni üzümü de o kadar değerlidir arkadaşlar ve hatta şunu iddia
ediyorum: Hem susuz yetiştiği için hem de çekirdekli olduğu için sağlığa son
derece yararlıdır. Bu, halk arasında “peygamber üzümü” “dêli üzümü” diye
tanınır, kurutması çok çok iyidir. Daha önce bağcılık sektörü Adıyaman’da çok
gelişkindi ama son zamanlarda tarım politikalarının iflası sonucu maalesef günden
güne bağcılık ölmekte. Bu nedenle ben diyorum ki oluşacak olan bu komisyona
Adıyaman milletvekillerinden birinin mutlaka katılması gerekiyor. Besni üzümüne
sarılalım, Besni üzümüne destek verelim diyorum.
Teşekkür
ederim.
BAŞKAN
– Teşekkür ediyorum.
Sayın
Şimşek, size de söz vereyim.
Buyurun.
22.- Mersin Milletvekili Baki Şimşek’in,
Mersin ile Tarsus’da üzüm üretiminin önemine ve kurulacak komisyonun
Mersin’deki üzüm üreticilerinin sorunlarını yerinde tespit etmesi gerektiğine
ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Öncelikle
komisyonumuzun hayırlı, uğurlu olmasını temenni ediyorum. Tabii, kuru üzüm
ihracat açısından son derece önemli ama sofralık üzümde Türkiye’nin yapmış
olduğu ihracatın yaklaşık yüzde 50’si sadece Mersin Tarsus’tan
gerçekleştirilmektedir. Dünyanın en kaliteli sofralık üzümü Tarsus’tadır.
Mersin’deki toplam üzüm üretimi Türkiye ihracatının yaklaşık yüzde 70’ine
yakındır. Kurulacak olan komisyonun mutlaka Mersin’e de gelip, Mersin’deki üzüm
üreticilerinin sorunlarını yerinde tespit edip bu bölgede özellikle üzümün
sanayisiyle ilgili, üzüm suyu yapımı ve yan ürünlerle ilgili mutlaka tesisler
yapılmasıyla ilgili de çiftçilerin, tarımla uğraşan insanların görüşlerini almasını…
Bir
de tabii, bu kadar destek veriliyor ama maalesef çiftçilerimiz iyi durumda
değil. Eğer bu söylenenlerin hepsi doğru ise bugün kırsal nüfusun artması lazım
ama kırsal nüfus, tarımla, hayvancılıkla uğraşan nüfus her gün azalıyor. 
(Mikrofon
otomatik cihaz tarafından kapatıldı)
BAKİ
ŞİMŞEK (Mersin) - Yani bu söylenenlerin tamamında birazcık siyaset yapılıyor.
Teşekkür
ederim. 
BAŞKAN
– Sayın Özel, son olarak size söz vereceğim. 
Bir
de bu gruptan Sayın Boynukara, size de bir dakika süreyle söz veriyorum. 
Buyurun.
ÖMER
FETHİ GÜRER (Niğde) – Niğde’nin de üzümü var, onu söyleyebilirsin.
BAŞKAN
– Niğde’nin çok; elması, patatesi, maşallahı, Sayın Gürer’i var.
MAHMUT
TANAL (İstanbul) – Ben de Adıyamanlıyım efendim.
BAŞKAN
– Sayın Boynukara, buyurun.
23.- Adıyaman Milletvekili Adnan Boynukara’nın,
Adıyaman’da Gölbaşı ve Besni başta olmak üzere çok büyük üzüm üretimi olduğuna
ilişkin açıklaması
ADNAN
BOYNUKARA (Adıyaman) – Başkanım, sağ olun, teşekkür ederim.
Şimdi,
bu önergeye biz de imza attık ama konuşmacılara bakıyorum, hep Manisa’dan seçilmiş.
Yani dolayısıyla bunun bir Türkiye problemi olduğunun, Türkiye’nin sorunu
olduğunun göz önüne alınmasında büyük yarar var. Adıyaman’da hem Gölbaşı hem
Besni başta olmak üzere çok büyük üzüm üretimi var. Heyetinizin bunu da dikkate
almasını öneriyorum.
BAŞKAN
– Teşekkür ediyorum.
Sayın
Özel…
ÖZGÜR
ÖZEL (Manisa) – Efendim, Sayın…
BAŞKAN
– Sayın Recai Berber, sizin de isminizi zikrederek…
Lütfen
buyurun, iki dakikalık sürede cevap verin.
ÖZGÜR
ÖZEL (Manisa) – Peki, teşekkür ederim.
BAŞKAN
– Efendim, buyurun, iki dakika… 
Yeni
bir sataşmaya meydan vermeyelim.
X.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in,
Manisa Milletvekili Recai Berber’in birleştirilerek görüşülmesi kabul edilen
Meclis araştırması önergelerinin ön görüşmeleri üzerinde AK PARTİ Grubu adına
yaptığı konuşması sırasında şahsına sataşması nedeniyle konuşması
ÖZGÜR
ÖZEL (Manisa) – Sayın Başkan, Sayın Recai Berber süre olarak hızını alamadı,
genel uzlaşmaya altı dakikalık ihlalde bulundu, her grubun bu konuda hakkı saklıdır
diye tahmin ediyorum.
İkincisi,
şunu söylemek lazım: Milliyetçi Hareket Partisinin, Cumhuriyet Halk Partisinin
bu önergelerini 11 kez reddetmişsiniz. Sayın Mazlum Nurlu’nun, Tur Yıldız
Biçer’in, geçen dönem Sakine Öz’ün, Hasan Ören’in, benim önergelerimi defalarca
reddettiniz. Aynı, hekime karşı şiddeti 12 kez reddedip, herkesin gözü önünde
Gaziantep’te doktorumuzun böğrüne bıçak sokulduğunda kurduğunuz gibi, üzümcü
bitme noktasına geldiğinde bu komisyonu kuruyorsunuz; bir kere bunu bilin.
Üçüncüsü,
siz hesap adamısınız, dünya ortalaması 2.400 dolar, kötü İran üzümü için 1.900
dolar; bunun karşılığı 7 lira 33 kuruş yapar, siz 6 lirayı çok görüyorsunuz. “O
zaman afet vardı, o yüzden…” O zaman afetten dolayı o fiyata çıktı ama ancak o
sene üzüm üreticisi ürününün değerini alabildi. Bugün hak ettiği para… “5
lirayı, 6 lirayı hak etmiyor.” diyorsanız, ben sizi Manisalı üzüm üreticisine
havale ediyorum, tasasını da sizin partiniz çeksin. Biz üzümün 6 lira olması
gerektiğini savunuyoruz. (CHP sıralarından alkışlar)
RECAİ
BERBER (Manisa) – Biz de aynı şeyi söylüyoruz.
ÖZGÜR
ÖZEL (Devamla) – Siz 4 lira olsun diyorsunuz. Sonra, hesap adamısınız, 800
milyar dolar Türkiye'nin gayrisafi millî hasılası, Tarım Kanunu’nun 21’inci
maddesi var Sayın Bakanım, ne diyor? Yüzde 1’ini tarıma destekleme vereceksin.
Veriyor musunuz 8 milyar? Hayır. Basit bir hesapla, Manisa’daki her çiftçi
iktidara gelip de bu kanunu uygulamadığınız günden bugüne kadar 40 ila 50 bin
lira sizden alacaklı. Alacaklı, borcunuz var bir araba parası, bir traktör
parası. Bu sadece kanuna aykırı yaptığınız teşvik sisteminden. 
Son
olarak şunu söyleyelim: Yahu, biraz insaf, Akhisar tütünün başkentiydi. Sadece
Cumhuriyet değil, Tercüman gazetesi de… Bakan gelirdi, tütün fiyatını orada
açıklardı, fiyat beğenilirse Tercüman’da, Cumhuriyet’te, Milliyet’te fotoğraf,
kasket havada…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Sayın Bakanım… Allah söyletti. 
BAŞKAN
– Allah söyletti, ne diyelim. 
Buyurun,
tamamlayın lütfen bir dakikada. Hatta çok güzel konuştunuz, iki dakika daha
veriyorum size. (AK PARTİ ve CHP sıralarından gülüşmeler)
Buyurun.

ÖZGÜR
ÖZEL (Devamla) – Şimdi, Manisa’da, Tarım Bakanı gelir, tütün taban fiyatını
açıklar; bakanı bekleyen meydan fiyattan memnunsa Tercüman gazetesinde de
Cumhuriyette de olsa haber, havada bir kasket resmi, kasket havada, tütüncü
fiyattan memnun, beğenmezse yere çalar, yerde bir kasket resmi ve tütüncü
kızgın. Şimdi, bunu yaşamış Akhisar’a diyorsunuz ki siz: “Biz sizi tütünden
kurtardık.” Tütüncüyü bitirerek bir ilçeyi tütünden kurtardınız ya, hakikaten
öyle! Ama bugün zeytinle ilgili verdiğiniz fiyatlar da zeytin üreticisinin beş,
altı yıldır çektikleri de… Akhisar, Türkiye’de en çok zeytin ağacı olan ilçedir
-bakın, bilerek ve önemle altını çizerek söylüyorum- ama yanlış zeytin fidanına
yönlendirme yaptığınız için, ağırlıklı olarak en para etmeyen zeytinle boğuşmak
zorunda kalıyor. Bugün için…
UĞUR
AYDEMİR (Manisa) – Hangisi o?
ÖZGÜR
ÖZEL (Devamla) - Uslu zeytin, uslu. Duydunuz mu hiç uslu zeytini?
Eğer
söylediğiniz…
UĞUR
AYDEMİR (Manisa) – Dağıtmadık o fidanı Özgür Bey.
RECAİ
BERBER (Manisa) – Edremit tipi…
ÖZGÜR
ÖZEL (Devamla) – Teşvik verdiniz.
Eğer
sizin söylediğiniz doğru olsaydı Sayın Berber, eğer doğru olsaydı zeytincinin
hâlinden memnun olduğu, Akhisar’daki, Ballıca’daki zeytin festivalinde ben,
zeytine dane başına da kiloya da verilecek teşvikleri, çıkarılması gereken
fiyatları söylediğimde Ballıca ayakta alkışlamaz, Sayın Uğur Aydemir de çıkıp
“Biz de bu teşvikin olması gerektiğini savunuyoruz.” deyip alkış almazdı.
Ballıca’daki zeytin festivalinde yakanıza yapışıyorlar “Bu fiyata zeytin mi
olur? Zeytinyağında neden teşvik yok? Neden teşvik büyük üreticiye göre
veriliyor? Dane zeytine niye teşvik vermiyorsunuz? Bu kadar zulüm, bu kadar fiyat,
bu kadar masraf; ellerimin hâline bak.” diyorlar. Ben sizi ayrıca Akhisar’lı
zeytin üreticisine de şikâyet ediyorum. 
BAŞKAN
– Teşekkür ediyorum.
Sayın
milletvekilleri, böyle, tabii “bal, bal” demekle ağız tatlanmıyor. Sayın
milletvekillerine şu Manisa üzümünden bir dağıtırsanız, ne kadar kaliteli, ne
kadar bereketli, ne kadar verimli bir üzüm olduğunu bir kez daha -zaten
biliyoruz da- müşahede ederiz diye düşünüyorum.
Değerli
arkadaşlar, bunu bitiriyoruz. Konuşma sürelerini biraz daha uzatmış olduk, tamamlanmıştı,
size yakın olsun diye söyledim ben. Bir de çok güzel bir kelam etti, ona da iki
dakika ek süre vermiş olduk, Allah razı olsun.
RECAİ
BERBER (Manisa) – Sadece iki kelime…
MAHMUT
TANAL (İstanbul) – Sayın Başkan…
BAŞKAN
– Sayın Tanal, lütfen tamamlayın, bitirelim. Bir dakika da size, söz veriyorum.
Buyurun.
RECAİ
BERBER (Manisa) – Sayın Başkanım, kayıtlara geçsin diye…
BAŞKAN
– Bir saniye, size daha sonra söz vereceğim.
V.- AÇIKLAMALAR (Devam)
24.- İstanbul Milletvekili Mahmut Tanal’ın,
Besni üzümünün faydalarına ilişkin açıklaması 
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, gerçekten üzüm denilince Besni üzümü akla gelir. Eğer Besni
üzümünün faydalarına bakacak olursak: Bir, kalsiyum; iki, potasyum ve demir; üç,
mineraller; dört, kemiklerin gelişmesiyle birlikte kansızlığa; beş, halsizliğe;
altı, zayıflığa iyi gelir; yedi, zayıf olup da kilo almak isteyen ya da rejim
yapmak isteyenlere tavsiye edilir.
BAŞKAN
– Bunu anlamadım: Hem zayıflatıyor hem de kilo aldırıyor!
MAHMUT
TANAL (İstanbul) – Evet, evet, evet. Besni üzümüne eğer bakarsanız, girerseniz
internete, bu faydalarını göreceksiniz Sayın Başkan.
BAŞKAN
– Çok teşekkür ediyorum Sayın Tanal.
Şimdi,
tabii, Manisa üzümü, Besni üzümü, hepsi bizim üzümümüz, hakikaten bu ülkenin
çok önemli değerleri. Şu anda, işte bu araştırma komisyonu, tam da -tüm
grupların mutabakatıyla kurulan- bu üzümün verimlileştirilmesi, bu üzümün daha
kaliteli hâle getirilmesi, ihracatının önündeki engellerin ortadan kaldırılması
için kurulacak.
Sayın
Berber, buyurun, tutanaklara geçsin.
RECAİ
BERBER (Manisa) – Sayın Başkan, polemiğe girmeden sadece bir iki şeyi düzeltmek
istiyorum, uygun görürseniz.
BAŞKAN
– Yerinizden bir dakika söz vereyim.
“Şimdi
gelelim kuru fasulyenin faydalarına.” diyeceğiz ama şu üzümden devam ediyoruz.
Buyurun
Sayın Berber. 
25.- Manisa Milletvekili Recai Berber’in,
Manisa Milletvekili Özgür Özel’in sataşma nedeniyle yaptığı konuşmasındaki bazı
ifadelerine ilişkin açıklaması
RECAİ
BERBER (Manisa) – Sayın Başkanım, değerli arkadaşlar; şimdi, tabii, Özgür
Bey’le herhangi bir polemiğe girmek istemiyorum. 
Hükûmetlerimiz tarafından bölgemizde zeytincilikle
ilgili yapılan destekler… Zeytin ve zeytinyağı araştırma komisyonu kuruldu,
orada da çok ciddi anlamda zaten çalışmalar yapıldı. Asla, bizim bölgemizde
“uslu zeytin” dediği zeytin dağıtılmamış, desteklenmemiştir, tam tersine Gemlik
tipi Trilye zeytini desteklenmiştir ve şu anda, Bursa’daki -Marmarabirlik
dâhil- bütün işletmeciler Akhisar’da Zeytin İhtisas Organize Sanayi Bölgemizde
yer almıştır, orada yatırım yapıyor. “Gemlik tipi” zeytin dediğimiz sofralık
zeytine destek verilmiştir son on beş yıldır. Bir de bölgemizin belki iki bin
beş yüz yıllık geçmişinde olan Edremit tipi yağlık zeytin desteklenmiştir.
Dolayısıyla bu alandaki çalışmalar şu anda sadece Türkiye açısından değil,
dünyaya da örnek gösterilebilecek bir tarımsal dönüşümdür. 
Tütünün yerini zeytinin alması bizim bölgemiz açısından
son derece önemlidir.
Teşekkür ediyorum.
BAŞKAN – Çok çok teşekkür ediyorum.
ÖZGÜR ÖZEL (Manisa) – Tutanağa geçsin: Önceki Tarım
Bakanı Faruk Çelik zamanında Akhisar’da hangi tip zeytinlerin desteklendiği,
fidanlarının dağıtıldığıyla ilgili cevabı kendileriyle paylaşacağım.
Teşekkür ederim.
BAŞKAN – Evet. “Gereği düşünüldü: Olay mahallinde keşif
yapılmasına…” diyeceğiz şimdi.
IX.- MECLİS ARAŞTIRMASI (Devam)
A) Ön Görüşmeler (Devam)
1.- Manisa Milletvekili Mazlum Nurlu ve 23
Milletvekilinin, Rusya’ya yapılan yaş meyve sebze ihracatındaki olumsuzlar
sebebiyle oluşan sorunların araştırılarak alınması gereken önlemlerin
belirlenmesi amacıyla Meclis Araştırması açılmasına ilişkin önergesi (10/135)
(Devam)
2.- Denizli Milletvekili Melike Basmacı ve
27 Milletvekilinin, Denizli üzüm üreticisinin sorunlarının araştırılarak
alınması gereken önlemlerin belirlenmesi amacıyla Meclis Araştırması açılmasına
ilişkin önergesi (10/1150) (Devam)
3.- CHP Grubu Adına Grup Başkanvekili
Manisa Milletvekili Özgür ÖZEL’ın üzüm üreticilerinin sorunlarının
araştırılarak alınması gereken önlemlerin belirlenmesi amacıyla Meclis
Araştırması açılmasına ilişkin önergesi (10/2002) (Devam)
4.- MHP Grubu adına Grup Başkanvekili
Manisa Milletvekili Erkan Akçay’ın, ülkemizde bağcılık sektörü ve üzüm
üreticilerinin sorunlarının araştırılarak alınması gereken önlemlerin belirlenmesi
amacıyla Meclis Araştırması açılmasına ilişkin önergesi (10/2101) (Devam)
5.- Manisa Milletvekili İsmail Bilen ve 47
Milletvekilinin, Bağcılık sektörü ve üzüm üreticilerinin sorunlarının
araştırılarak alınması gereken önlemlerin belirlenmesi amacıyla Meclis
Araştırması açılmasına ilişkin önergesi (10/2103) (Devam)
6.- HDP Grubu adına Grup Başkanvekilleri
Muş Milletvekili Ahmet Yıldırım ve İstanbul Milletvekili Filiz Kerestecioğlu
Demir’in, üzüm üretimi ve üzümcülük yaparak geçimini sağlayan çiftçilerin
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/2104) (Devam)
7.- Mardin Milletvekili Erol Dora ve 19
Milletvekilinin, üzüm üreticilerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/2112) (Devam)
8.- İzmir Milletvekili Müslüm Doğan ve 19
Milletvekilinin, üzüm üreticilerinin yaşadıkları sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/2113) (Devam)
BAŞKAN
- Sayın milletvekilleri, Meclis araştırması önergeleri üzerindeki görüşmeler
tamamlanmıştır.
Şimdi,
Meclis araştırması açılıp açılmaması hususunu oylarınıza sunacağım.
Meclis
araştırması açılmasını kabul edenler… Kabul etmeyenler… Oy birliğiyle kabul
edilmiştir. (Alkışlar)
Hayırlı
uğurlu olsun.
Meclis
araştırmasını yapacak komisyonun 15 üyeden kurulmasını oylarınıza sunuyorum:
Kabul edenler… Kabul etmeyenler… Kabul edilmiştir.
Komisyonun
çalışma süresinin başkan, başkan vekili, sözcü ve kâtip üyenin seçimi
tarihinden başlamak üzere üç ay olmasını oylarınıza sunuyorum: Kabul edenler…
Kabul etmeyenler… Kabul edilmiştir.
Komisyonun
gerektiğinde Ankara dışında da çalışabilmesi hususunu oylarınıza sunuyorum:
Kabul edenler… Kabul etmeyenler… Kabul edilmiştir. 
Tabii,
bu “Ankara dışı” özellikle, herhâlde Manisa, Besni ve diğer yerleri de
kapsıyordur diye düşünüyorum.
Tekrar
desteğiniz için teşekkür ediyorum.
Birleşime
on dakika ara veriyorum.
Kapanma Saati: 17.37
ÜÇÜNCÜ OTURUM
Açılma Saati: 18.01
BAŞKAN: Başkan Vekili Ahmet AYDIN 
KÂTİP ÜYELER: Ali Haydar HAKVERDİ (Ankara), İshak GAZEL (Kütahya) 
-----0-----
BAŞKAN – Türkiye
Büyük Millet Meclisinin 18’inci Birleşiminin Üçüncü Oturumunu açıyorum. 
Alınan karar
gereğince, sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci sırada
yer alan, Bazı Vergi Kanunları ile Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884) ve İstanbul Milletvekili
Mehmet Akif Hamzaçebi'nin 6306 Sayılı “Afet Riski Altındaki Alanların
Dönüştürülmesi Hakkında Kanun", 2981 Sayılı “İmar ve Gecekondu Mevzuatına
Aykırı Yapılara Uygulanacak Bazı İşlemler ve 6785 Sayılı İmar Kanununun Bir
Maddesinin Değiştirilmesi Hakkında Kanun" ve 4706 Sayılı "Hazineye
Ait Taşınmaz Malların Değerlendirilmesi ve Katma Değer Vergisi Kanununda
Değişiklik Yapılması Hakkında Kanun"da Değişiklik Yapılması Hakkında Kanun
Teklifi (2/588) ile Plan ve Bütçe Komisyonu Raporu’nun görüşmelerine kaldığımız
yerden devam edeceğiz.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma
Değer Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S.
Sayısı: 502) (x)
BAŞKAN
– Komisyon ve Hükûmet? Yerinde.
Sayın
milletvekilleri, 2/11/2017 tarihli 17’nci Birleşimde İç Tüzük’ün 91’inci
maddesine göre temel kanun olarak görüşülen 502 sıra sayılı Kanun Tasarısı’nın
birinci bölümü üzerinde soru-cevap işleminde kalınmıştı.
Soru-cevap
işlemine başlayacağım.
Daha
önceki birleşimde Sayın Hürriyet, Sayın Tanal, Sayın Gürer ve Sayın Emir
sisteme girmişlerdi. Burada olan sayın milletvekillerine tekrar soru
sormalarını için sisteme girmelerini istirham ediyorum.
On
beş dakikayla soru-cevap işlemini gerçekleştireceğiz.
Sayın
Hürriyet, buyurun. 
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Sayın
Bakan, staj sürelerinin sigorta başlangıcı olarak kabul edilmemesinden dolayı
yüz binlerce kişi mağdur durumda. Mesleki Eğitim Kanunu’yla staj sigortaları
başlangıcı sayılan kanuni hakları, Sosyal Sigortalar ve Genel Sağlık Sigortası
Kanunu’nda yapılan düzenlemeyle geriye dönük olarak ellerinden alınmıştı.
Birçok mesleki alanda staj yapanların staj süreleri sigorta başlangıcı
sayılırken haftada iki gün okulda, üç gün sanayide ve fabrikalarda, yaz tatili
bile yapmadan çalışarak staj yapanlar bu haktan ne yazık ki mahrum
bırakıldılar.
Staj
sigortası mağdurları adalet bekliyor ve her yasama döneminde çıkacak bir
yasanın yolunu gözlüyorlar. Anayasa’nın eşitlik ilkesinden bu insanlar neden
faydalanamıyor? Bu yasal çarpıklık ne zaman giderilecek diye sormak istiyorum. 
Teşekkür
ederim. 
BAŞKAN
– Sayın Tanal’ın yerine Sayın Sarıhan…
ŞENAL
SARIHAN (Ankara) – Teşekkür ederim. 
Bugün
12 Mart 1980 yılında gözaltına alındıktan ve tutuklandıktan sonra cezaevine
götürülmekteyken cezaevi aracında dövülerek öldürülmüş, katledilmiş olan İlhan
Erdost’un 37’nci ölüm yıl dönümü. Umarım ki bundan sonra yazarların,
gazetecilerin yaşamlarının elinden alınmasına neden olacak olaylar olmaz.
Bugün
gazeteci arkadaşlarımızın cezaevlerinde oluşlarının ne zaman önüne geçilecek?
Bu, belki kendi alanları değil ama Hükûmetin bir parçası olarak Sayın Bakana
soruyorum. 
Teşekkür
ederim. 
BAŞKAN
– Sayın Gürer…
ÖMER
FETHİ GÜRER (Niğde) – Pozantı-Ankara Otobanı’nın Pozantı-Niğde bölümü ulaşıma
açılmış olmasın rağmen, özellikle ağır tonajlı araçlar hâlen Ulukışla sınırları
içinden geçen E90 Karayolu’nu kullanmaktadır. Avrupa’yı Orta Doğu’ya bağlayan
E90 Karayolu’nun Niğde’nin Ulukışla ilçesi ve Adana’nın Pozantı ilçesi
arasındaki 35 kilometrelik bölümü, ülke genelinde trafik kazalarının en sık
yaşandığı yollardan biri olarak bilinmektedir. Aynı güzergâhta, Pozantı-Niğde
Otobanı hizmete girdikten sonra bu tehlikeli yolun yükünün hafifleyeceği
düşünülmekteydi. Ancak, nakliye araçları başta olmak üzere, ağır yük taşıyan
kamyonlar hâlen -eski yol tabir edilen- E90 Karayolu’nu kullandıkları için bu
yolda tehlike devam etmektedir. Nakliye araçlarının sürücüleri gişe
ücretlerinin yüksekliği nedeniyle eski yolu kullandıklarını ifade
etmektedirler.
Pozantı-Niğde
arasındaki otobanın gişe ücretlerinin makul seviyeye çekilmesi düşünülmekte midir?
E90 Karayolu’nun yükünün bu yolla hafifletilmesi ve kazaların düşmesine vesile
olacak böyle bir çalışma Hükûmet tarafından yapılacak mıdır? 
Teşekkür
ederim. 
BAŞKAN
– Sayın Emir? Yok. 
Sayın
Çamak…
HÜSEYİN
ÇAMAK (Mersin) – Teşekkür ederim Sayın Başkan. 
Sayın
Bakan, çok sayıda gazetecinin özverili çalışmalarıyla Paradise Papers’a ait
belgeler ortaya döküldü. Kendi ülkelerinde vergi ödememek adına paralarını
vergi cennetlerinde değerlendiren ve “offshore” hizmet sağlayıcısı Appleby’ın
müşteri listesinde Türkiye'den en az 93 müşteri ve şirket yer alıyor. Ülkemizde
2006 Ocak ayında Kurumlar Vergisi Kanunu’nda yapılan değişiklikle “vergi
cenneti” denilen ülkelerle yapılan ticari işlemlerde yüzde 30 stopaj alınması
kararlaştırılmıştı. Ancak on bir yıl geçmesine rağmen bu ülkeler açıklanmadığı
için kanun maddesi fiilen işlemez durumdadır. Hem siyasileri hem de çeşitli
şirketleri zan altında bırakan mevcut kanuni boşluğun giderilmesi için
iktidarın bir girişimi olacak mı? 
Teşekkür
ediyorum. 
BAŞKAN
– Sayın Yalım…
ÖZKAN
YALIM (Uşak) – Teşekkür ederim Sayın Başkan. 
Sayın
Bakan, biraz önce Tarım Bakanımız buradaydı, tabii ki sorum Tarım Bakanıyla
alakalıydı ama siz de aynı şekilde cevaplandırabilirsiniz çünkü çiftçinin de
kalkınmaya ihtiyacı var, çiftçinin de işlerini büyütmeye ihtiyacı var. 
Sayın
Bakan, Avrupa ülkelerinde çiftçiler ektikleri biçtikleri arazilerini sürerken
veya ürünlerini kaldırırken hem biçerdöverinde hem traktöründe ÖTV’siz, KDV’siz
mazot kullanıyor ama hâlâ Türkiye'de bunu uygulayamıyoruz; bu sebepten dolayı
saman ithal eden, bu sebepten dolayı nohut ithal eden bir ülke hâline geldik.
Ne olur, çiftçinin üretimine katkı getirmek adına ÖTV’siz ve KDV’siz mazotu
çiftçimize sağlayalım diyorum. 
BAŞKAN
– Sayın Tümer…
ZÜLFİKAR
İNÖNÜ TÜMER (Adana) – Sayın Bakan, Adana başta olmak üzere, Türkiye'deki
turunçgil üreticileri üretim maliyetlerinin yüksekliği nedeniyle uluslararası
piyasalarda rekabet etme gücünü kaybetmek üzeredir. Ekonomiye yıllık 1 milyar
dolarlık katkısı olan turunçgil üreticileri yoğun rekabete karşı girdi
maliyetlerinin düşürülmesini beklemektedir. Gıda güvenliği, paketleme,
depolama, nakliye, gümrükleme, vergilendirme ve ihracat maliyetleri ile
pazarlama sorunları Avrupa standartlarında üretim yapan turunçgil üreticisini
zor durumda bırakmaktadır. Yetersiz desteklemeler de çiftçinin belini büken
ayrı bir konudur. 
Çiftçimize
rekabet edebilme gücünün kazandırılabilmesi, yerli üretimin dünya genelinde
daha ön plana çıkması için girdi maliyetlerinin azaltılması konusunda bir
girişim yapılabilir mi?
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım. 
Sayın
Bakanım “Tütün satışının önü açıldı.” deniyor ama ertesi gün 81 ilde tütüne
operasyon yapılıyor. Bunu neyle açıklıyorsunuz? Bir. 
İkincisi:
Tütün üretimine ve yasağına karşı en etkili çarelerden, çözümlerden biri olan
sulama projelerine Adıyaman ne zaman geçecek? On beş yıldır AKP iktidarda, ilk
günden bugüne kadar somut bir adım göremedik. Adıyaman’ın bu sulama sorununa,
lütfen, halkı ikna edecek bir yanıt bekliyorum sizden. 
Üçüncüsü:
Sağlıkta her gün onlarca arkadaş bizleri arıyor. Ataması yapılmış ama güvenlik
soruşturması nedeniyle bekletilen binlerce kişi her zaman bu soruyu bize
soruyor. Sağlık Bakanına sorduk, İçişleri Bakanına sorduk, Adalet Bakanına sorduk;
“Güvenlik soruşturması gelenleri işe başlatıyoruz.” Gelmeyenler nasıl gelmiyor?
Yani bu, beş altı aydır süren bir süreçtir. Bu konuda halk, sağlık çalışanları
gerçekten mağdurdur. Bu konuda da net bir tarih bekliyorum sizden. 
Teşekkür
ediyorum. 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
Tarım
Bakanı kamuoyunda ucuz et projesini duyurdu. Bakan söz konusu projenin hedef
kitlesini sürekli olarak fakir, gariban, dar gelirli ve bunun gibi insanlar
olarak ifade etmektedir. 
Şimdi
soruyorum: Ülkemizi yöneten sizin Hükûmetinizin asıl görevi yoksullukla
savaşmak ve yok etmek değil midir? Yoksullukla savaşmak ve yok etmek yerine
ucuz kırmızı et projesini uygulamaya koymak Hükûmetin asıl görevinde başarısız
olduğunun göstergesi midir? Fakir, gariban ve dar gelirli insanlar için etin
ithal edilmesinden, zincir marketler üzerinden ulaştırılmasına kadar üretilen
projeler muhtaç insanların ülke genelinde kontrol edilemeyecek kadar
çoğaldıklarını mı göstermektedir? Halkımıza ucuz et yedirmek doğru bir hedefken
bu hedefin fakir, gariban ve dar gelirli vatandaşlarla sınırlı tutulması doğru
bir politika mıdır? 
BAŞKAN
– Teşekkür ediyorum.
Şimdi
soruları cevaplandırmak üzere sözü Kalkınma Bakanımıza bırakıyorum.
Buyurun
Sayın Elvan. 
KALKINMA
BAKANI LÜTFİ ELVAN (Mersin) – Sayın Başkan, çok teşekkür ediyorum.
Özellikle
staj yapanların sigortaya başlatılması hususuyla ilgili bir konu idi
hatırladığım kadarıyla sorulan soru. 
Sayın
Başkan, değerli milletvekilleri; burada şunu ifade etmek istiyorum: Özellikle
staj yapanların daha iyi ortamlarda çalışmaları ve devletin bir anlamda ciddi
bir destek sağlaması adına bir düzenleme yaptık hatırlarsanız geçen yıl.
Özellikle staj ücretlerine yönelik devletimizin de ciddi bir katkısı söz konusu.
Ancak bu bahsettiğiniz konuda, bunların sigortalı sayılmaları konusunda
açıkçası şu anda bilgi sahibi değilim, biz size yazılı olarak bunu bildirelim.
Eğer, tabii, atılması gereken bir adım varsa da bunu birlikte konuşur,
tartışır, yapılması gereken bir düzenleme konusunda da düşüncelerimizi
paylaşırız.
Teşekkür
ediyorum.
İkinci
husus: Bu 12 Eylül darbesine yönelik bir sorudan çok belki bir düşünce idi. Ben
de açıkçası şunu özellikle ifade etmek istiyorum: Her türlü darbeyi, başta 12
Eylül olmak üzere kınıyoruz, lanetliyoruz ve şunu ifade etmek istiyorum: Allah
bu memlekete, bu ülkeye hiçbir zaman darbeyi musallat etmesin, hiçbir zaman
darbeyle karşı karşıya kalmayalım. Nasıl 15 Temmuzda tüm siyasi partiler, basın
mensupları, tüm sivil toplum kuruluşları, o hain darbecilere karşı inanılmaz
bir mücadele sergilemişse bundan sonraki süreçte de kim olursa olsun, ne olursa
olsun herhangi bir darbe girişimine karşı, 15 Temmuzda göstermiş olduğumuz o
güçlü direnişi göstereceğimizi tüm dünyaya ilan ettik. Bu nedenle, evet,
darbeye karşıyız, darbecilere karşıyız ve bu konuda da sizinle birlikteyiz;
bunu özellikle ifade etmek istiyorum. 
Gelelim
Niğde-Pozantı yoluyla ilgili soruya. Biliyorsunuz hükûmetlerimiz döneminde
otoyol tamamlandı ve şu anda araçlarımız otoyolu yoğun bir şekilde
kullanıyorlar. 
ÖMER
FETHİ GÜRER (Niğde) – Hayır, kullanmıyorlar. 
KALKINMA
BAKANI LÜTFİ ELVAN (Mersin) – Burada özellikle Ankara ile Niğde arasında eksik
olan bir kısmımız var biliyorsunuz. Edirne’den çıkıldığı takdirde Ankara’ya
kadar otoyolla gelebiliyorsunuz, Ankara’dan Niğde’ye kadar yine E90’ı
kullanıyoruz, Niğde’den itibaren yine otoyolu kullanıyoruz. Önümüzdeki
günlerde, inşallah, Ankara ile Niğde arasındaki otoyolun da temelini atacağız
ve vatandaşlarımızın hizmetine sunacağız. Takdir edersiniz ki bu projelerimizi,
özellikle Ankara-Niğde ve birçok otoyol projelerimizi yap-işlet-devret
modeliyle gerçekleştiriyoruz. Buradaki gişe ücretlerine yönelik açıkçası elimde
şu anda somut bir veri yok ama bunu sizlerle paylaşıp kendi içimizde de,
özellikle başta Maliye Bakanlığımız olmak üzere, bunu değerlendireceğimizi
buradan ifade etmek istiyorum ve sorunuz için de teşekkür ediyorum. 
ÖMER
FETHİ GÜRER (Niğde) – Biz de teşekkür ederiz Sayın Bakan. 
KALKINMA
BAKANI LÜTFÜ ELVAN (Mersin) – Bir diğer husus: Sayın Çamak, on bir yıl önce
çıkarılan bir kanundan bahsetti. Bununla ilgili elimde herhangi bir detaylı
bilgi yok ama daha sonra sizinle bunu paylaşmayı arzu ederim, özellikle Maliye
Bakanlığımızdan bu bilgileri alır almaz sizinle paylaşacağım. Bir hemşehriniz,
yöre milletvekiliniz olarak da paylaşmaktan şeref duyarım, onu da özellikle
ifade edeyim. 
Tarım
sektörüne yönelik yine bir soru geldi, özellikle mazot desteği sağlanması
hususu… Biliyorsunuz biz bu konuda bir açıklama yaptık, yüzde 50 oranında bir
destek sağlanması konusunda. Bunun dışında, özellikle tarımsal alanda gerçekten
düşük faizli kredi olmak üzere önemli destekler veriyoruz. Bir taraftan Ziraat
Bankası aracılığıyla, tarım kredi kooperatifleri aracılığıyla yüzde sıfır ile 6
arasında değişen faiz oranlarında kredi desteği sağlarken diğer taraftan da
özellikle iyi tarım uygulamalarını destekleyen TKDK gibi, kalkınma ajansları
gibi birçok kurumumuz yine tarımsal amaçlı faaliyetlere yoğun bir destek
veriyor. 
ÖZKAN
YALIM (Uşak) – TKDK Türkiye'nin fonu değil ki Sayın Bakan.
KALKINMA
BAKANI LÜTFİ ELVAN (Mersin) – Olmaz olur mu efendim, şöyle: Bir kısmı…
ÖZKAN
YALIM (Uşak) – Mazotta kesinlikle yüzde 50 değil, yüzde 10 bile desteğiniz yok
Sayın Bakan.
KALKINMA
BAKANI LÜTFİ ELVAN (Mersin) – Bunun bir kısmı Avrupa Birliği fonlarından
karşılanıyor, bir kısmını da kendi bütçemizden karşılıyoruz. Aşağı yukarı yüzde
60-40 gibi bir oran var; yüzde 40 civarındaki fonu biz kendi bütçemizden
karşılıyoruz, yüzde 60’ını da AB fonlarını kullanarak karşılıyoruz TKDK’da. Ama
TKDK gibi şu anda yine bizim kendi ulusal fonlarımızı kullandığımız kalkınma
ajanslarımız ve bazı illerdeki bölge kalkınma idarelerimiz vasıtasıyla da bu
tür destekler veriyoruz.
Özellikle
tarımsal desteklere baktığımızda, hatırlayınız, 2002 yılında sadece 1,8 milyar
liralık bir tarımsal destek söz konusuydu. Bugün biz, tarımsal alanda yapmış
olduğumuz, vermiş olduğumuz yatırım ödeneklerini de dâhil ettiğimizde şu an
itibarıyla -2017 yılı için söylüyorum- tam 29,6 milyar liralık tarım sektörüne
bir destek sağlıyoruz.
ÖZKAN
YALIM (Uşak) – Toplam bütçenin normalde her yıl yüzde 1’inin verilmesi
gerekiyor Sayın Bakan.
KALKINMA
BAKANI LÜTFİ ELVAN (Mersin) – İşte, bu yüzde 1’i aşıyor da.
ERHAN
USTA (Samsun) – Millî gelirin yüzde 1’i.
ÖZKAN
YALIM (Uşak) – Aşmıyor Sayın Bakan, nerede aşıyor? Kredilerle oluyor ancak.
OKAN
GAYTANCIOĞLU (Edirne) – Kredi, destek midir?
KALKINMA
BAKANI LÜTFİ ELVAN (Mersin) – Şöyle: Şimdi, bunun uluslararası bir standardı
var, onu da söyleyeyim. OECD ve Dünya Bankası gibi kuruluşlar tarımsal
destekleri dikkate alırken bir, sulama amaçlı yapmış olduğumuz yatırımlar,
kapalı şebeke sistemler; bunların hepsini tarımsal desteklere dâhil ediyorlar.
Biz bunu dâhil ettiğimizde gayrisafi yurt içi hasılaya oran olarak yüzde 4’ü
geçiyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
KALKINMA
BAKANI LÜTFİ ELVAN (Mersin) – OECD ülkeleri arasında… Eğer biz OECD ve Dünya
Bankasının standartlarını alırsak tarımsal alanda OECD ülkeleri arasında en
fazla destek veren ülke Türkiye. Evet, bu rakamları paylaşalım arkadaşlar.
Şimdi…
HAYDAR
AKAR (Kocaeli) – Yine güldürdün bizi Sayın Bakan ya. 
OKAN
GAYTANCIOĞLU (Edirne) – OECD piyasa fiyatlarını dikkate alır. 
KALKINMA
BAKANI LÜTFİ ELVAN (Mersin) – Şimdi…
HAYDAR
AKAR (Kocaeli) – Hayır, yaptığınız Osmangazi Köprüsü’ne de “tarıma destek”
dersiniz siz şimdi. 
KALKINMA
BAKANI LÜTFİ ELVAN (Mersin) – Arkadaşlar, bakın, buna gülerek cevap vermeniz
çok yakışıksız. 
HAYDAR
AKAR (Kocaeli) – “Tarıma destek” dersiniz.
KALKINMA
BAKANI LÜTFİ ELVAN (Mersin) – Elinizde rakam olacak. Ben o rakamları
paylaşacağım sizinle, eğer yanlışsa o rakamlar diyeceksiniz ki: “Ey Kalkınma
Bakanı, sen bunları yanlış söyledin.” Rakamdan bihabersiniz, konudan
bihabersiniz ama saygısız bir şekilde gülüyorsunuz. 
HAYDAR
AKAR (Kocaeli) – Çok haberiz, çok haberiz. Böyle bir şey yok, yatırımları
desteğin içine sokacaksınız…
KALKINMA
BAKANI LÜTFİ ELVAN (Mersin) – Bu yakışmaz size. Hiç yakıştıramadım, hele hele
size hiç yakıştıramadım. 
BAŞKAN
– Tamamlayın Sayın Bakan, süreniz doldu, lütfen tamamlayın cümlenizi. 
KALKINMA
BAKANI LÜTFİ ELVAN (Mersin) – Çok teşekkür ediyorum efendim, sağ olun. 
BAŞKAN
– Çok teşekkür ediyorum. 
Sayın
Özel, sisteme girmişsiniz. 
Bir
dakika lütfen.
Buyurun.

V.- AÇIKLAMALAR (Devam)
26.- Manisa Milletvekili Özgür Özel’in, 502
sıra sayılı Kanun Tasarısı’yla gaziler için yapılan düzenlemenin şehit
yakınları için de yapılması gerektiğine ilişkin açıklaması
ÖZGÜR
ÖZEL (Manisa) – Sayın Bakan, bugün maddeleri üzerinde görüşülecek olan torba
yasada karşı olduğumuz çok madde olduğu gibi, hepimizin desteklediği maddeler
de var. 
Şu
andaki hâliyle 52’nci ve 53’üncü maddelerde, 15 Temmuz gazileri ve terörle
mücadele gazilerinin eğitim durumlarından dolayı memur olarak atanamayıp
yardımcı hizmet kadrolarında görevlendirilmeleri ve kendilerini incitici
görevler yapmak zorunda kalmaları bir çözüme kavuşturuluyor burada. Ancak
burada, şehit yakınları ve gazi yakınları aynı sorunu yaşadıklarını hepimize
hem sosyal medyadan hem odalarımıza telefonlarla bildiriyorlar ve diyorlar ki:
“Böyle bir düzenleme yapılırken yapılan iş 15 Temmuz gazileri ve terörle
mücadele gazileri için doğru ancak şehit yakınlarında da aynı sorun var.” Bu
konuda bir uzlaşı yakalanabilir. O madde geldiğinde düzenlemeye böyle bir ilave
yapılırsa çok yerinde olacak. Şimdiden söyleyelim ki…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Çok kısa, bitiriyorum. 
BAŞKAN
– Tamamlayın lütfen. 
ÖZGÜR
ÖZEL (Manisa) – Görüşmeler başlarken 1’inci maddedeki önerge işlemi üzerindeyiz
ama 52 ve 53’üncü maddeler gelene kadar bir talimatınız olur da teknik bir
çalışma yapılabilirse tüm milletvekillerinin desteğiyle bu sorun şehit
yakınları açısından da çözülmüş olur. Bu konuyu Hükûmetinizin takdirlerine
sunuyoruz.
BAŞKAN
– Çok teşekkür ediyorum.
Sayın
Yalım…
ÖZKAN
YALIM (Uşak) – Sayın Başkan, biraz önce Sayın Bakan bizimle ilgili bir ithamda
bulundu, bununla ilgili cevap vermek istiyorum.
BAŞKAN
– Sayın Yalım, yok öyle bir şey. Siz sordunuz, Sayın Bakan cevap verdi,
karşılıklı isim zikredilerek bir şey yapılmadı.
ÖZKAN
YALIM (Uşak) – Sayın Başkan, bize yakıştıramadığını, bizim saygısız
davrandığımızı söyledi, bundan dolayı…
BAŞKAN
– Sayın Yalım, lütfen yerinize oturun, böyle bir şey yok.
ÖZKAN
YALIM (Uşak) – En azından yerimizden cevap verelim.
HAYDAR
AKAR (Kocaeli) – Var Sayın Başkan, var ya, olmaz olur mu?
ÖZKAN
YALIM (Uşak) – Böyle bir itham var yani.
HAYDAR
AKAR (Kocaeli) – “Saygısızlık yapmayın.” dedi ya.
BAŞKAN
– Ama şimdi, bakın, Sayın Yalım, siz soru sordunuz, Sayın Bakan sorunuzu
cevaplarken orada…
ÖZKAN
YALIM (Uşak) – Ama biz saygısızlık yapmadık Başkan çünkü verilen rakamlar
realiteyi tutmuyor.
BAŞKAN
– “Saygıyla dinleyin.” dedi, başka bir şey söylemedi.
ÖZGÜR
ÖZEL (Manisa) – Sayın Başkan, şöyle yapalım, şöyle bir durum var: Sayın Bakan,
aslında kendi üslubunda da olmayan bir şekilde arkadaşlarımıza –Sayın Akar’a ve
Sayın Yalım’a- dönerek “Bunu gülerek karşılamanızı yadırgadım, bu saygısızca
bir şey. Elinizde rakam yok, konudan bihabersiniz, bir de gülüp saygısızlık
ediyorsunuz.” dedi. Bu, doğrudan şahsa sataşmadır, seçmenin karşısında da
arkadaşları zor durumda bırakır. Bu konuda…
KALKINMA
BAKANI LÜTFİ ELVAN (Mersin) – Ama yanlış olduğunu söyledi Sayın Başkan, onun
için söyledim, yoksa ben bunu söylemezdim. Varsa rakam açıklasınlar,
söylesinler.
ÖZGÜR
ÖZEL (Manisa) – Ama Sayın Bakan, aynen şöyle söylediniz: “Elinizde rakam yok…”
BAŞKAN
– Şimdi, siz gülerek aynı şekilde…
Sayın
Yalım, ben yerinizden 60’a göre size bir söz vereyim.
HAYDAR
AKAR (Kocaeli) – Bu sataşmadır, yerinden 60’a göre söz olmaz ki, 69’a göre olur
Sayın Başkan.
BAŞKAN
– Sataşma da yoktu da…
HAYDAR
AKAR (Kocaeli) – Sataşmadır.
BAŞKAN
– İsim, cisim vererek şey değil.
Buyurun.
27.- Uşak Milletvekili Özkan Yalım’ın,
Kalkınma Bakanı Lütfi Elvan’ın 502 sıra sayılı Kanun Tasarısı’nın birinci
bölümü üzerinde yapılan soru-cevap işlemi sırasındaki bazı ifadelerine ilişkin
açıklaması
ÖZKAN
YALIM (Uşak) – Sayın Bakan, bir kere, biz biraz önce size cevap verirken
rakamların birbirini tutmadığının özellikle altını çiziyoruz. Neden? Bütçenin
toplamda yüzde 1’i çiftçiye direkt yardım olarak verilmek zorunda ama sizin
verecek olduğunuz rakamlarda çiftçiye vermiş olduğunuz kredileri de içine
alıyorsunuz. Vermiş olduğunuz krediler bir hibe değildir; geri alasıya ileri
tarihli vermiş olduğunuz, aylık bazda veya senelik bazda ödeme şekliyle vermiş
olduğunuz destektir. Onun için burada verilen rakam kesinlikle toplam bütçenin
yüzde 1’i değildir, altını çiziyorum.
BAŞKAN
– Teşekkür ediyorum.
Sayın
Akar…
28.- Kocaeli Milletvekili Haydar Akar’ın,
Kalkınma Bakanı Lütfi Elvan’ın 502 sıra sayılı Kanun Tasarısı’nın birinci
bölümü üzerinde yapılan soru-cevap işlemi sırasındaki bazı ifadelerine ilişkin
açıklaması
HAYDAR
AKAR (Kocaeli) – Müsaade ederseniz aynı konuda ben de söyleyeyim.
Sayın
Bakan, rakamlar güldürdü, size gülmedik ama rakamlar güldürdü. Söylerken siz de
güldünüz. Size karşı bir saygısızlık yapmamız söz konusu değil. 
Arkadaşımın
dediği gibi gayrisafi hasılanın yüzde 1’ini ayırmak zorundasınız ama
iktidarınız döneminde -on beş yıllık dönemde- yüzde 0,5’i asla geçmemiştir. Ha,
siz şu mantıkla yaklaşıyorsunuz: Hani şu Osmangazi Köprüsü’nü yaptırdınız ya
-on dokuz yıl para ödeyeceğiz, para ödeyerek garanti geçişleri verdiniz- oradan
tahıl yüklü bir kamyon geçtiğinde de onu, Osmangazi Köprüsü’nü bir tarımsal
yatırım olarak kabul ederseniz sizin dediğiniz rakamlara ulaşabiliriz
kesinlikle. Onun için doğruları konuşmak... Türk çiftçisini kalkındırmak
istiyorsak da öyle sübvansiyonlu kredileri sanki hibeymiş gibi burada
anlatmanızı doğru bulmuyorum.
Teşekkür
ederim.
BAŞKAN
– Sayın Bakan...
29.- Kalkınma Bakanı Lütfi Elvan’ın, Uşak
Milletvekili Özkan Yalım ile Kocaeli Milletvekili Haydar Akar’ın yaptıkları
açıklamalarındaki bazı ifadelerine ilişkin açıklaması
KALKINMA
BAKANI LÜTFİ ELVAN (Mersin) – Çok teşekkür ediyorum.
Değerli
arkadaşlar, birincisi, tarımsal destekler... Ben, işte “Osmangazi Köprüsü dâhil
edilebilir vesaire.” gibi bir şey söylemedim.
HAYDAR
AKAR (Kocaeli) – Söylemediniz, evet, biliyorum.
KALKINMA
BAKANI LÜTFİ ELVAN (Mersin) – Sizin söylediğiniz şey tamamıyla ilgisiz bir alan
ama ben şunu söyledim: OECD ve Dünya Bankasının tarımsal desteklerle ilgili
belirlemiş olduğu standartlar var, nedir? “Bir kaynağın tarımsal destek
olabilmesi için şu, şu, şu, şu alanlarda destek verilmesi veya sübvanse
edilmesi gerekir.” diyor. Ben onu söyledim yoksa tarımsal alanla doğrudan
ilişkisi olmayan hiçbir şey elbette dâhil edilmiyor ama tarımsal amaçlı bir
sulama desteği yapılıyorsa, bir sulama yatırımı yapılıyorsa uluslararası
standartlarda, onu söylüyorum. 
HAYDAR
AKAR (Kocaeli) – Yatırımdır.
KALKINMA
BAKANI LÜTFİ ELVAN (Mersin) – Uluslararası standartlarda bu, tarımsal destekler
kapsamında muhafaza ediliyor, dâhil ediliyor ve ben o oranı söyledim size,
söylemiş olduğum oran o. Benim verdiğim rakamlarda da bizim sübvanse ettiğimiz,
tarıma yaptığımız destekler...
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Tamam Sayın Bakan, kabul ediyorum, tamam.
BAŞKAN
– Teşekkür ediyorum Sayın Bakan.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma
Değer Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S.
Sayısı: 502) (Devam)
BAŞKAN
– Sayın milletvekilleri, böylece birinci bölüm üzerindeki görüşmeler
tamamlanmıştır.
Şimdi
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
madde üzerinde aynı mahiyette olmak üzere üç adet önerge vardır, önergeleri
okutup işleme alıyorum ve oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 1’inci maddesinin tasarı metninden
çıkarılmasını arz ve teklif ederiz.
 Filiz Kerestecioğlu Demir  Ertuğrul
Kürkcü Dirayet Taşdemir İstanbul
 İzmir  Ağrı
 Aycan İrmez Saadet
Becerekli Garo Paylan
 Şırnak Batman İstanbul
Aynı
mahiyetteki diğer önergenin imza sahipleri:
 Mustafa Kalaycı Emin
Haluk Ayhan Erkan Akçay
 Konya Denizli Manisa
 Baki Şimşek  Mehmet
Erdoğan Erkan Haberal
 Mersin Muğla Ankara
 İsmail
Faruk Aksu
 İstanbul
Aynı mahiyetteki
diğer önergenin imza sahipleri:
 Kazım Arslan Zekeriya
Temizel Kadim Durmaz
 Denizli İzmir Tokat
 Mehmet Bekaroğlu Kemal
Zeybek Bülent Yener Bektaşoğlu
 İstanbul Samsun Giresun
 Didem Engin  Mahmut
Tanal Şenal Sarıhan
 İstanbul  İstanbul Ankara
 Şerafettin Turpcu Ali
Özcan
 Zonguldak İstanbul
BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet?
KALKINMA
BAKANI LÜTFİ ELVAN (Mersin) – Katılmıyoruz Sayın Başkan. 
BAŞKAN
– Aynı mahiyetteki ilk önerge üzerinde söz isteyen İstanbul Milletvekili Garo
Paylan. (HDP sıralarından alkışlar) 
Buyurun
Sayın Paylan. 
GARO
PAYLAN (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Sayın
Başkan, yukarıda, Plan ve Bütçe Komisyonunda 2018 bütçesini görüyoruz. Maliye
Bakanı geldi, Bütçe Komisyonunda dedi ki: “Biz 2018’te 600 milyar TL vergi
toplayacağız.” Geçen yıl için de “550 milyar TL vergi toplayacağız.” demişti.
Nereden topluyoruz bu vergileri? Bakın, vatandaş gidiyor, bir paket sigara
alıyor, zengini de yoksulu da aynı vergiyi veriyor; bir depo benzin alıyoruz,
zengin de yoksul da aynı vergiyi veriyor veya cep telefonu faturalarında zengin
de yoksul da aynı vergiyi veriyor. Bu ne yapıyor Sayın Başkan, değerli
milletvekilleri? Zengini daha zengin, yoksulu daha yoksul yapıyor çünkü aynı
parayı kazanmıyoruz, aynı servete de sahip değiliz ama aynı vergiyi veriyoruz
ve bu şekilde zengin daha zengin, yoksul daha yoksul oluyor. Peki, bu zenginler
parayı ne yapıyorlar vergiyi de vermiyorlar? Sonrasında diyorlar ki: “Ya, biz
bu paraları daha güvenli limanlara götürelim.” Nerede bu limanlar? Malta’da,
Panama’da. Bazı zenginler bu paraları oralara götürdüler. Yüzlerce milyar dolar
Türkiye’nin ve dünyadaki çeşitli zenginlerin trilyonlarca doları bu vergi
cennetlerinde. Bugün bu da faş oldu, “Paradise” yani “cennet” adıyla o vergi
cennetlerinde belgeler faş oldu. Geçen yıl da Panama belgeleri faş olmuştu,
Türkiye’den onlarca, yüzlerce iş insanının paraları faş olmuştu. 
Maliye
Bakanına dedik ki: “Arkadaş, bu işe bak. Bak orada Türkiye’nin servetleri
yatıyor.” Bakmadı; önergeler verdik, bakmadı. Ama bakın, nereye geldik?
Paradise belgelerinde yani Malta’daki… Hani, bilmiyorum Sayın Başkan, Malta bu
“yerli ve millî” sınırlarına giriyor mu, onu bir araştırmak lazım; sınırlarının
neresinden geçiyor “yerli ve millî”nin? Bu çerçevede, Malta’da Sayın Başbakanın
akrabalarının şirketleri çıktı. Ne yapmışlar? Gemiler almışlar, gemicikler
almışlar. 
Sayın
Başkan, bakın, bu büyük bir skandaldır.
MEHMET
DEMİR (Kırıkkale) – Sabah açıklama yaptı, duymadın mı sen? 
GARO
PAYLAN (Devamla) – Yurt dışında pek çok başbakan ve bakan böyle yakalandı ve
inanın demokratik ülkelerde anında istifa ettiler o başbakanlar ve bakanlar,
hemen istifa ettiler. 
MEHMET
DEMİR (Kırıkkale) – Sabah savcılığa suç duyurusunda bulundu, duymadın mı? 
GARO
PAYLAN (Devamla) – Ama, bakın, elbette… Ama ben Sayın Başbakana bir çağrıda
bulunacağım. Dedi ki: “Soruşturma açılsın.” Önemli bir adım. 
MURAT
GÖKTÜRK (Nevşehir) – Maddeyle ne alakası var? Bunun maddeyle ne alakası var?
GARO
PAYLAN (Devamla) – Ama, bakın, geçen yıl Plan ve Bütçe Komisyonundan bir yasa
geçirdik. “Yurt dışında gemiler var, gemicikler var.” Sayın Başbakanın
çocuklarının gemileri, gemicikleri hangi bayrakla geziyorlar, bilmiyorum ama
“Türkiye’ye getirin bu gemileri, gemicikleri, Türkiye’nin bayrağı dalgalansın o
gemilerde. Yurt dışında olan milyarlarca doları Türkiye’ye getirin.” dediler. 
Sayın
Başbakan acaba evlatlarına “Ey evlatlarım, o paraları Türkiye’ye getirin, o
gemileri, gemicikleri Türkiye’ye getirin.” diyecek mi? Kaldı iki ayı. 
MEHMET
DEMİR (Kırıkkale) – Ya, yalan konuşuyorsun. Sabahleyin açıklama yaptı, duymadın
mı? 
GARO
PAYLAN (Devamla) – Yılbaşına kadar süresi var. Ve kamu vicdanı çerçevesinde
gerçekten bu konuda bir açıklama yapması lazım. Bu serveti nereden bulduğu ve
bu servetin neden yerli ve millî sınırlarında olmayan Malta’da var olduğu
konusunda kamu vicdanını rahatlatacak bir açıklamaya ihtiyaç var. 
Sayın
milletvekilleri, gelelim şimdiki maddeye. Hani kamu vicdanı yaralandı ya. Ne
yapıyoruz? Biz bu torbayla vatandaşa yeni vergi yükleri getiriyoruz. Peki, bir
yandan da yurt dışında, vergi cennetlerinde milyarlarca dolarlar, gemiler,
gemicikler var. Ne yapıyoruz? Turkcell, Vodafone ve Telekom’a vergi affı
getiriyoruz arkadaşlar. Hazine bürokratları yakalamışlar, “Bakın, burada bir
eksiklik var, bu 3 şirket eksik vergi ödemiş.” diyorlar ve Hazine bürokratları
bu konuda iddialılar: “4,5 milyar TL’lik alacağımız var bu 3 şirketten.” Ne
diyor Maliye Bakanı? “Ben bunlara af getireceğim.” Ne yapacağım? 4,5 milyar
TL’yi 1 milyar TL’ye düşüreceğim. Değerli arkadaşlar, davalar devam ediyor ve
Hazine bürokratları iddialılar: “Biz bu davaları kazanacağız.” diyorlar; madem
öyle neden affediyoruz? 
Değerli
milletvekilleri, buna el kaldırabilecek misiniz? Bu, kamu vicdanını yaralamaz
mı? 3 şirkete af getirmek ile milyonlarca insanımıza af getirmek aynı şey
midir? Bu 3 şirketin gücü milyonlarca vatandaşımızdan daha mı az? Niye yetimin
hakkını, 3,5 milyar TL’yi bir el kaldırmayla affedeceksiniz ki? Ben bu elleri
kaldırmayacağınızı düşünüyorum arkadaşlar.
Hepinize
saygılar sunuyorum. (HDP sıralarından alkışlar)
BAŞKAN
– Diğer önerge…
İLKNUR
İNCEÖZ (Aksaray) - Sayın Başkan…
BAŞKAN
– Sayın İnceöz…
İLKNUR
İNCEÖZ (Aksaray) – Sayın Başkan, az evvel Sayın Başbakanımızla alakalı
ithamlarda bulundu, buna bir kürsüden sataşmadan cevap verme zorunluluğu
doğmuştur. Sataşmadan söz talep ediyorum. 
BAŞKAN
– Buyurun.
İki
dakika süre veriyorum.
Lütfen
yeni bir sataşmaya meydan vermeyelim.
X.- SATAŞMALARA İLİŞKİN KONUŞMALAR (Devam)
2.- Aksaray Milletvekili İlknur İnceöz’ün,
İstanbul Milletvekili Garo Paylan’ın 502 sıra sayılı Kanun Tasarısı’nın 1’inci
maddesiyle ilgili önerge üzerinde yaptığı konuşması sırasında AK PARTİ Grup
Başkanına sataşması nedeniyle konuşması
İLKNUR
İNCEÖZ (Aksaray) – Şimdi, sayın milletvekilleri, değerli arkadaşlar; bu konuyla
alakalı, Sayın Başbakanımız sabahleyin Amerika’ya giderken bir açıklamada
bulundu. Açıklamaya baktığımız zaman çok net yani açıklama çok şeffaf, çok
rahat bir şekilde… 
Burada
varsa bildikleriniz, istediğiniz yere istediğiniz şekilde gereken müracaatları
yapabilirsiniz… 
FİLİZ
KERESTECİOĞLU DEMİR (İstanbul) – Ne müracaatı? Yargı yapacak.
ZİYA
PİR (Diyarbakır) – Müracaat yeri burası, burası.
İLKNUR
İNCEÖZ (Devamla) - …ama Sayın Başbakanımızın yokluğunda, gıyabında dışarıdan,
uluslararası bir manipülasyonla burada gelip itham etmenin, ilzam etmenin
gerçekten yakışmadığını özellikle söylemek istiyorum. 
Haberin
veriliş şekline baktığımızda, burada ciddi bir algı oluşturulmaya çalışılıyor
Sayın Başbakanımızın fotoğrafı üzerinden. Sayın Başbakanımızın açıklaması çok
net yani on dört yıldır çocuklarının ticaretle uğraştığını, burada gizli saklı
herhangi bir şeyin olmadığını, dünyanın neresinde olursa olsun bunun bedeli
ödenmek suretiyle burada her türlü bilgiye erişilebileceğini açıklamasında da
çok net bir şekilde… Burada gizli saklı yapılmış, bugün deklare edilmiş
herhangi bir şey yok. Geçmiş dönemde de bu ve buna benzer haberler kasıtlı bir
şekilde yapılmaya… Çünkü haberin veriliş şekli de burada çok önemli. Burada
bazı fotoğraflar, bazı beyanlarla beraber, sanki böyle bir algı varmış gibi..
Gizli saklı bir şey yok. Dün de söyledi, geçmişte de bu söylendi. Burada
ticaret yaptıklarını, devletle herhangi bir iş yapmamaları tavsiyesinde
bulunduğunu, yıllardır mesleğinin bu olduğunu söylüyor. 
ZİYA
PİR (Diyarbakır) – Ya “Vergiyi burada ödesin.” diyoruz biz. Vergiyi burada
ödesin, başka bir şey istemiyoruz. 
İLKNUR
İNCEÖZ (Devamla) – Bunun üzerinden gelip de burada Sayın Başbakanımızın
yokluğunda ilzam, itham etmeyi de burada hiçbir kimse… 
ZİYA
PİR (Diyarbakır) – Vergiyi nerede ödüyorlar, ona bakın. Vergi nerede ödeniyor?
İLKNUR
İNCEÖZ (Devamla) – Bundan sonra da belki bunu köpürteceksiniz ama ne yaparsanız
yapın bu algılarla Türkiye’ye şekil verilemeyeceğini de özellikle belirtmek
istiyorum. 
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma
Değer Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S.
Sayısı: 502) (Devam)
BAŞKAN
– Diğer önerge üzerinde söz isteyen, İstanbul Milletvekili İsmail Faruk Aksu. 
Buyurun
Sayın Aksu. (MHP sıralarından alkışlar)
İSMAİL
FARUK AKSU (İstanbul) – Sayın Başkan, sayın milletvekilleri; 502 sıra sayılı
Kanun Tasarısı’nın 1’inci maddesi hakkında Milliyetçi Hareket Partisi Grubu
adına söz aldım. Genel Kurulu ve aziz milletimizi saygıyla selamlıyorum. 
Tasarının
genel gerekçesinde, ülkemiz ile diğer ülkeler arasında ekonomik, sosyal ve
teknolojik alanlarda meydana gelen önemli etkileşimler nedeniyle mevzuatımızın
çeşitli alanlarında düzenleme ihtiyacı doğduğundan hareketle bu düzenlemelerin
yapıldığı ifade edilmekte. Bu çerçevede, vergiye gönüllü uyumu sağlanması,
vergi uygulamalarının kolaylaştırılması, tahsilatta etkinliğin artırılması,
ayrıca bazı sektörlerin kamusal yükümlülüklerine yönelik yaşanan sorunların
çözümlenmesinin hedeflendiği belirtilmektedir. Yani, birçok konuyu içeren,
oldukça kapsamlı bir torba tasarıyla karşı karşıyayız. 
Değerli
milletvekilleri, baştan şunu ifade etmeliyim ki torbada her şey var ama taşeron
işçiler ve atanamayan öğretmenlere kadro yok, binlerce üniversite mezunu
gencimize yeni iş umudu da yok, terörle mücadele eden asker, polis, uzman
çavuşlarımızın haklarında bir iyileşme de maalesef söz konusu değil.
Görüştüğümüz 1’inci maddeyle elektronik haberleşme sektöründen alınan vergi ve
diğer mali yükümlülüklerin hesaplanması, tahsili ve takibiyle ilgili olarak
yaşanan sorunlardan bahisle gerek vergi kanunlarında gerekse sektörü
ilgilendiren diğer konularda kalıcı çözümleri de içeren düzenlemeler yapıldığı
belirtilmekteyse de 1’inci maddenin tek başına değil, 2’nci maddeyle birlikte
değerlendirilmesi yerinde olacaktır. Tasarının 1’inci maddesinde elektronik
haberleşme sektöründen alınan vergi ve diğer mali yükümlülüklerin
hesaplanmasına, matraha ilişkin yeni düzenleme getirilirken 2’nci maddede
elektronik haberleşme sektöründen alınan vergi ve diğer mali yükümlülüklere
ilişkin tahakkuk etmiş borçların yapılandırılması ve silinmesi söz konusudur.
Komisyonda yapılan açıklamalardan, ihtilaf konusu olan ve mahkemelerde bekleyen
alacakların ana para toplamının 345 milyon, faiziyle birlikte ise 666 milyon
lira olduğu, ana para üzerinden uygulanan cezayla bunun 1,1 milyarı bulduğu
anlaşılmaktadır. Maliye Bakanlığı tarafından sunulan etki analizine ilişkin
tabloda ise 2’nci maddenin bütçeye yükünün toplam 1,3 milyar dolar olacağına
işaret edilmiştir. Hükûmetin, bir yandan gelir vergisi, motorlu taşıtlar
vergisi ve kurumlar vergisinde artışa giderken bir yandan da belirli firmaların
borçlarının silinmesi anlamına gelebilecek bir düzenleme yapması tasarının
gerekçesi ve ruhuna aykırılık teşkil ettiği gibi sosyal adalet bakımından da
uygun değildir. Düzenlemeyle, faturalandırmada dikkate alınması ve hazine payı
olarak ayrılması gerektiği hâlde ayırma yükümlülüğünü yerine getirmemiş olan
operatörler âdeta ödüllendirilmektedir. Hazine payını da içeren fatura edilmiş
tutarın yokmuş ve zaten tüketiciye yansımamış gibi bir af konusu yapılması,
devlete ödenmek üzere tahsil edilen ancak ödenmemiş miktarlardan vazgeçilmesi
anlamına gelmektedir ki bu durum hazinenin kaybı yanında tüketiciye de
haksızlıktır. 
Sonuç
olarak, tasarı, idarenin ve ekonominin bazı ihtiyaçlarını giderecek
düzenlemeler içermekle birlikte, hem usul yönünden hem de yukarıda açıklanan ve
Komisyon görüşmelerinde de ifade edilen içeriğe ilişkin hususlar bakımından
sakıncalar taşımaktadır. Yapılan düzenlemelerin, temelde bütçe açığının
kapatılması, 2018 yılı ilk yarısında hazine yükümlülüklerini karşılayabilecek
bir yapının bugünden oluşturulmak suretiyle jeopolitik ve siyasi risklerin ekonomi
üzerindeki etkilerinin azaltılması amacı anlamlı olsa da son dakika önlemler
yerine vatandaşı mağdur etmeyecek uzun vadeli kalıcı tedbirler alınması
şüphesiz ki daha güvenilir bir ekonomi tablosu ortaya koyacaktır. 
Bu
çerçevede, tasarının birbiriyle bağlantılı ilk üç maddesinin kamu yararı
gözetilerek yeniden tanzimini ve 1’inci maddenin tasarıdan çıkarılmasını
gerekli görmekteyiz. 
Bu
düşüncelerle önergemize destek vermenizi bekliyor, sizleri saygıyla
selamlıyorum. (MHP sıralarından alkışlar) 
BAŞKAN
– Teşekkür ediyorum.
Madde
üzerindeki son önerge üzerine konuşacak olan Zonguldak Milletvekili Şerafettin
Turpcu olacaktır. 
Sayın
Turpcu, buyurun. (CHP sıralarından alkışlar) 
ŞERAFETTİN
TURPCU (Zonguldak) – Sayın Başkan, değerli milletvekilleri; 502 sıra sayılı
torba Yasa Tasarısı 1’inci maddedeki önergemiz üzerine söz aldım. Hepinizi
sevgi ve saygıyla selamlıyorum.
Takip
ediyor musunuz bilmiyorum ama Zonguldak’ta madencilerimiz kendilerini madene
kilitlediler. Torba yasaya eklenerek, maden sahalarının ruhsatlarını
parçalayarak bu sahaları özelleştirmenin önünü açan maddenin geri çekilmesini
talep ettiler. Dün gece itibarıyla kendilerine ilgili maddenin değiştirilmesi
sözü verilmesi sonrasında madenden çıktılar.
Değerli
milletvekilleri, Plan ve Bütçe Komisyonunda kabul edilen ve Meclis Genel
Kurulunda görüşülecek olan torba yasa maddesiyle 3213 sayılı Maden Kanunu’nda
değişiklik yapılarak “Türkiye Taşkömürü Kurumu ile Türkiye Kömür İşletmeleri,
uhdelerinde bulunan maden ruhsatlarını işletmeye, işlettirmeye, bunları bölerek
yeni ruhsat talep etmeye ve bu ruhsatları ihale etmeye yetkilidir.” ifadesi
getiriliyor. Durumun gizlenmesi için “özelleştirme” kelimesi yerine “ihale etme
yetkisi” adı altında yeni kavramlar üretilerek kanun metni Türkiye Büyük Millet
Meclisinden geçirilmeye çalışılıyor. Madencilerimizin yaptığı eylem sonrası
söylenen, ilgili maddede değişiklik yapılarak “TTK’nın devlet eliyle işletilen
sahaları hariç tutulacak.” ibaresinin eklenmesi sorunu çözmez. Bu maddenin
tamamen tasarıdan çıkarılması gerekiyor çünkü bu şekilde, havza madenciliği
kavramı bitirilecektir. Yani bir göz boyama ve ölümü gösterip sıtmaya razı etme
durumuyla karşı karşıyayız. Daha önce benzer gerekçeyle Türkiye Kömür
İşletmeleri darmadağın edildi, parçalanarak taşeronlara verildi, maden işçileri
üzerinden birileri zengin oldu. Birileri zengin oldu ama Soma faciasında olduğu
gibi 301 madenci hayatını kaybetti, Ermenek’te benzer bir facia yaşadık; özel
kömür işletmelerinin üretim anlayışlarına, çalışma şartlarına, iş sağlığı ve iş
güvenliği konularındaki tavırlarına acı bir biçimde şahit olduk. Hükûmet de
buna her zaman olduğu gibi seyirci kaldı.
Bu
kazaların nedeni, havza madenciliği kavramının parçalanmasıydı. Yine birilerini
zengin etmek için bu sefer Zonguldak feda edilmek isteniyor. Bugüne gelirken
TTK’ya gerekli yatırımlar yapılmamış, daraltılmış işçi sayısı giderek
azaltılmış, zararın artmasına göz yumulmuş, âdeta kendiliğinden kapanması
hedeflenmiştir. Hükûmetin yıllardır yürütmüş olduğu kömür politikası kömür
sektöründe üretimi artıramadığı gibi, ithalat rekor seviyelere ulaşmış,
istihdam edilen işçi sayısı da tarihinde ilk defa 10 binlerin altına,
bugünlerde de 7 binlere düşmüştür.
Bakanlıktan
son aldığım verilere göre, değerli milletvekilleri, yılda 42,5 milyon ton taş
kömürü ithal ediyoruz, bunun karşılığında 4 milyar dolar para ödüyoruz. Bu para
yabancı şirketlere ve onların ülkemizdeki yandaşlarına, iş ortaklarına gidiyor.
TTK’nın üretimi de tarihinde ilk defa 1 milyon tonun altına düşürülmüştür bu
Hükûmet tarafından. Yani madencilerimiz ekmek kavgası verirken aynı zamanda da
halkın servetini korumayla ilgili mücadele ediyorlar, kendilerini madene
kilitleyerek madenlerin parçalanarak satılmasına olanak tanıyacak yasaya karşı
duruyorlar.
Selam
olsun hak arayan, karanlıkta yıllar boyu sessizce kazma sallayan onurlu
madencilere, selam olsun onların ailelerine!
Hükûmetin
yaptığı özelleştirme hamlesi, arkasında başka planları da barındırmaktadır.
Değerli milletvekilleri, özelleştirme adı altında her müessese, bir holdinge
termik santral yapma hakkıyla verilecektir. Sonra da “Zarar ediyoruz.”
gerekçesiyle ithal kömürlü termik santrallere yöneleceklerdir. Zaten
Zonguldak’ta ithal kömürle çalışan, çevreyi mahveden fazlasıyla santral var.
Kendilerini madene kapatan emekçilerimizin talepleri çok net, özelleştirmenin
onlar için ölüm olduğunu biliyorlar çünkü bunu yaşayarak gördüler. Biz,
Zonguldak için iş, aş, gelecek istiyoruz. Hükûmet ise elimizdeki, avcumuzdaki
son kalan parçamızı da almak için çabalıyor. Reçete bellidir; TTK’nın işçi
açığı acilen giderilerek, yatırım yapılarak yeniden ayağa kaldırılması
zorunludur. 
TTK’dan
bahsedilirken sürekli zarar öne sürüyorlar. Hasta garantili hastaneler, yolcu
garantili havaalanları, araç garantili köprülere verdiğiniz garantilerin,
paraların akıtıldığı rantçılar hariç herkesin zarar hanesine yazıldığını
hatırlatmak istiyoruz. Biz, TTK’yı sadece Zonguldak için değil, stratejik
değeri olan taş kömürü için, Türkiye için savunuyoruz. Madencinin onurunu,
geleceğini koruma mücadelesinde elinizi vicdanınıza koyarak bu konuyu yeniden
değerlendirmenizi talep ediyor, Genel Kurulu saygıyla selamlıyorum. (CHP
sıralarından alkışlar) 
ÖZGÜR
ÖZEL (Manisa) – Sayın Başkanım, karar yeter sayısı…
BAŞKAN
– Teşekkür ediyorum. 
Karar
yeter sayısı arayacağım. 
Önergeleri
oylarınıza sunuyorum: Kabul edenler… Kabul etmeyenler… Karar yeter sayısı
yoktur. 
Birleşime
on dakika ara veriyorum. 
Kapanma Saati: 18.44
DÖRDÜNCÜ OTURUM
Açılma Saati: 19.00
BAŞKAN: Başkan Vekili Ahmet AYDIN 
KÂTİP ÜYELER: Ali Haydar HAKVERDİ (Ankara), İshak GAZEL (Kütahya) 
-----0-----
BAŞKAN
– Türkiye Büyük Millet Meclisinin 18’inci Birleşiminin Dördüncü Oturumunu
açıyorum. 
502
sıra sayılı Kanun Tasarısı’nın 1’inci maddesi üzerinde İstanbul Milletvekili
Garo Paylan, İstanbul Milletvekili İsmail Faruk Aksu ile Zonguldak Milletvekili
Şerafettin Turpcu ve arkadaşları tarafından verilen aynı mahiyetteki
önergelerin oylamasında karar yeter sayısı bulunamamıştı. 
Şimdi
önergeleri tekrar oylarınıza sunacağım ve karar yeter sayısı arayacağım.
Önergeleri
kabul edenler… Kabul etmeyenler… Önergeler kabul edilmemiştir, karar yeter
sayısı vardır. 
502
sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet yerinde. 
Sayın
Bakan, bir söz talebiniz var, bir düzeltme talebi. 
Buyurun.

KALKINMA
BAKANI LÜTFİ ELVAN (Mersin) – Sayın Başkan, çok teşekkür ediyorum. 
Biraz
önce OECD standartlarına göre sulama desteklerinin oranını ifade etmiştim.
Oradaki oran -4,2 ifadesi kullanmıştım- 2,4, 2,36 yani OECD oranı 2,36; onu
ifade etmek istedim. 
Teşekkür
ederim. 
BAŞKAN
– Çok teşekkür ediyorum. 
2’nci
madde üzerinde aynı mahiyette olmak üzere… 
ERHAN
USTA (Samsun) – Sayın Başkan… 
BAŞKAN
– Pardon Sayın Usta. 
Buyurun.

ERHAN
USTA (Samsun) – Yarım saat oldu, ben söz istiyorum. 
BAŞKAN
– Sayın Usta, ben baktım size, yoktunuz ama. Yani ben daha bir dakika oldu
geleli, başlayalı, yarım saat değil de. 
ERHAN
USTA (Samsun) – Hayır, ben buradaydım. 
BAŞKAN
– Buyurun. 
V.- AÇIKLAMALAR (Devam)
30.- Samsun Milletvekili Erhan Usta’nın,
Kalkınma Bakanı Lütfi Elvan’ın yaptığı açıklamasındaki bazı ifadelerine ilişkin
açıklaması
ERHAN
USTA (Samsun) – Teşekkür ederim Sayın Başkan. 
Ben
o esnada sıcak tartışmaya girmek istemedim. Daha sonra Sayın Bakanla arada da
konuştuk. 
Şimdi,
Tarım Kanunu’nda millî gelirin yüzde 1’i kadar bütçeden transfer edilmesi
gereken: Orada 0,5’in bile altındayız bir defa yani diğerleriyle karıştırmamak
lazım; bunu bir kenara koyalım. Yüzde 4’ü Sayın Bakan düzeltti “2,4” dedi fakat
ben bu 2,4’ün de -elimizde rakam yok, oradan bize bir tablosu verilirse iyi
olur- çok yüksek olduğunu düşünüyorum. Çünkü zaten Maliye Bakanlığının bütçe
sunuş konuşmasında da, bakın, tarımsal destek programları 14,8 milyar TL,
yatırımlar -ki bunun içerisinde sulama yatırımlarının hepsi var- 10,1, tarımsal
kredi sübvansiyonu, müdahale alımları -bakın, TMO’nun yaptığı alımı bile
sayıyor, bu alımın hepsi destek değildir yani nihayetinde mal alıyorsun
karşılığında ama bu olsa bile- 4,7 ve onu koyduğunuzda toplam 29,6 milyar TL
yapar, millî gelire böldüğünüzde 0,085’tir bu. Millî gelirin yüzde 1’inin
altında ama tekraren söylüyorum: Tarım Kanunu’nun söylediği yüzde 1, bütçeden
transfer edilmesi gereken yüzde 1’dir. Yani bütçeden -2018 için söylüyorum- 35
milyar TL olması lazım, bunun karşılığında konulan para 14,8. Her şeyi katsak
en geniş anlamda bile yüzde 1’in altında.
(Mikrofon
otomatik cihaz tarafından kapatıldı)
ERHAN
USTA (Samsun) – Ama bunun haricinde yanılıyor olabiliriz, OECD tanımı
değiştirmiş olabilir; nihayetinde devletten ayrılalı iki yıl oluyor ama böyle
bir tablo varsa bunu Sayın Bakan bize verirse iyi olur.
BAŞKAN
– Teşekkür ediyorum. 
ERHAN
USTA (Samsun) – Sayın Başkanım, çok affedersiniz… Bu şu açıdan çok önemli yani
“Tarımda verimlilik” diyoruz. Millî gelirin 2,4’ü ne yapar? 35… 70, üzerine bir
17,5 daha koy; 87,5 milyar TL. Biz tarıma 87,5… Tarımın millî gelirdeki payı
zaten yüzde 6 toplamda, millî gelire bütün üretimin payı yüzde 6 emek, iş gücü
dâhil. Yani eğer böyle bir para veriyorsak bunun ciddi olarak masaya
yatırılması lazım, verimliliğin ölçülmesi lazım. Bu önemlidir.
BAŞKAN
– Teşekkür ederim. 
ERHAN
USTA (Samsun) – Bu tabloyu bekliyoruz.
BAŞKAN
– Teşekkür ediyorum.
Sayın
Bakan…
KALKINMA
BAKANI LÜTFİ ELVAN (Mersin) – Sadece şunu ifade edeyim: Benim biraz önce ifade
ettiğim rakam 2015 rakamı, şimdi 2016 rakamı da geldi arkadaşlardan; 2,8 2016
rakamı da. 
BAŞKAN
– Teşekkür ediyorum.
KALKINMA
BAKANI LÜTFİ ELVAN (Mersin) – Teşekkür ediyorum.
Bu
rakamı tabii ki Erhan Bey’e takdim ederiz. 
BAŞKAN
– Tamam. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma
Değer Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S.
Sayısı: 502) (Devam)
BAŞKAN – Evet, 1’inci maddeyi oylarınıza sunuyorum:
Kabul edenler… Kabul etmeyenler… Madde kabul edilmiştir. 
2’nci madde üzerinde aynı mahiyette olmak üzere üç adet
önerge vardır, okutup işleme alıyorum ve oylarınıza sunacağım. 
Türkiye Büyük Millet Meclisi
Başkanlığına
Görüşülmekte olan 502 sıra sayılı Kanun Tasarısı’nın
2’nci maddesinin tasarı metninden çıkarılmasını arz ve teklif ederiz. 

 Mustafa Kalaycı Emin
Haluk Ayhan Erkan Akçay
 Konya Denizli Manisa

 Baki Şimşek Mehmet
Erdoğan Erkan Haberal
 Mersin Muğla Ankara
Aynı
mahiyetteki diğer önergenin imza sahipleri:

 Filiz Kerestecioğlu Demir Ertuğrul
Kürkcü Aycan İrmez
 İstanbul İzmir Şırnak
 Müslüm Doğan Dirayet
Taşdemir Saadet Becerekli
 İzmir  Ağrı Batman
Aynı
mahiyetteki diğer önergenin imza sahipleri: 

 Kemal Zeybek Zekeriya
Temizel Kadim Durmaz
 Samsun İzmir Tokat
 Bülent Yener Bektaşoğlu Ali
Özcan Mahmut Tanal
 Giresun İstanbul İstanbul
 Mehmet Bekaroğlu Haluk
Pekşen
 İstanbul Trabzon
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet?
KALKINMA
BAKANI LÜTFİ ELVAN (Mersin) – Katılmıyoruz Sayın Başkan.
BAŞKAN
– Aynı mahiyetteki ilk önerge üzerinde söz isteyen Konya Milletvekili Mustafa
Kalaycı.
Buyurun
Sayın Kalaycı. (MHP sıralarından alkışlar)
MUSTAFA
KALAYCI (Konya) – Sayın Başkan, değerli milletvekilleri; görüşülmekte olan 502
sıra sayılı Kanun Tasarısı’nın 2’nci maddesiyle ilgili verdiğimiz önerge
üzerinde söz aldım. Bu vesileyle yüksek heyetinizi hürmetle selamlıyorum.
Milliyetçi
Hareket Partisi olarak bu maddenin tasarıdan çıkarılmasını, esasen birbiriyle
bağlantılı olan ilk 3 maddenin tasarı metninden çıkarılmasını gerekli
görüyoruz. 
Tasarının
Plan ve Bütçe Komisyonunda yapılan görüşmeleri esnasında büyük uğraşılar
vererek defalarca ve ısrarla sorduğumuz sorularla âdeta söke söke aldığımız
bilgiler üzerinden tespitlerimizi paylaşmak istiyorum.
Bir
defa, konuya dair tüm bilgilerin doğru ve şeffaf bir şekilde paylaşılmamasının
da yoğun tartışmalara neden olduğu açıktır. Konu, 406 sayılı Kanun ve
işletmecilerle imzalanan imtiyaz sözleşmelerine istinaden hazine payı, evrensel
hizmet katkı payı ve Bilgi Teknolojileri ve İletişim Kurumu masraflarına katkı
payı uygulamasında oluşan ihtilaflı durumdaki alacaklardır.
Sadece
3 firmaya ait olan alacakların 345 milyon lira anapara, 322 milyon lira faizi
olmak üzere toplam 667 milyon lira olduğu ifade edilmiştir. 345 milyon anapara
üzerinden sözleşme uyarınca 3 kat cezai şart uygulanmakta olup 1,1 milyar lira
cezai şart ve onun 378 milyon lira faiziyle birlikte toplam alacağın 2,2 milyar
lira düzeyinde olduğu açıklanmıştır. Ancak söz konusu alacak tutarı incelemesi
yapılabilen yıllara ilişkin olup bir firma için 2011, diğer bir firma için 2013
yılına kadar incelemelerin yapıldığı ifade edilmiştir. Dolayısıyla henüz
incelenip rapora bağlanmamış altı yıla kadar varan dönem bulunmaktadır.
Tasarıda
söz konusu alacakların yeniden yapılandırılmaları öngörülmektedir. Maliye
Bakanlığı tarafından Komisyona sunulan etki analizine ilişkin tabloda 2’nci maddenin
toplam bütçeye yükünün 1,3 milyar lira olacağı belirtilmiştir. Ancak incelemesi
devam eden ya da henüz başlanmamış dönemler için kıyaslama yoluyla belirlenecek
oran uygulanarak bulunacak tutara yapılandırma hükümlerinin uygulanması
düzenlenmekte olup net bir bilgi verilmemekle birlikte, incelenmesi yapılmayan
dönemler için belirlenecek tutar ilave edildiğinde madde kapsamındaki alacağın
büyüklüğü faizleriyle birlikte 4-4,5 milyar liraya ulaşabilecektir.
Komisyon
zabıtlarına geçen bilgilere göre, iki sözleşme çeşidi olduğu, ihtilaflarda
2G’ler için tahkim, 3G’ler için ise Danıştayın kararlaştırıldığı, 2009 yılından
sonra açılan tahkim davalarının 19 adet olduğu ve bunlardan 4 tanesinin Hazine
lehine sonuçlandığı ve Yargıtay aşamasında olduğu ifade edilmiştir. 
Diğer
taraftan, idari yargıda Hazine Müsteşarlığının taraf olduğu 24 davadan sadece 1
tanesinin sonuçlandığı ama Danıştay İdari Dava Dairelerinde olduğu ve henüz
kesinleşmediği, bunda da kısmen kabul, kısmen ret olduğu açıklanmıştır.
Sonuç
itibarıyla yapılan düzenlemeye ilişkin görüşlerimiz şöyledir: 
Özellikle
sözleşme hükümlerinde kanunla değişikliğe gidilmesi uygun değil. 
İkinci
olarak, yapılandırma konusu yapılan alacaklar özel hukuk hükümlerinden
doğmaktadır ve bugüne kadar kamu alacaklarının yapılandırılması konusunda
defalarca çıkarılan kanunların kapsamına bu alacaklar hiç alınmamıştır. Bahse
konu alacaklar 406 sayılı Kanun ve imtiyaz sözleşmesi hükümlerine göre Hazine
Müsteşarlığı denetim elemanlarınca yapılan incelemeler sonucu hazırlanan
raporlarla ortaya çıkarılmıştır. Bu raporlar bizlerle maalesef
paylaşılmamıştır. Söz konusu alacaklara dair davalara bakıldığında Hazine
lehine kararların bulunduğu verilen bilgilerden anlaşılmaktadır. Hâl böyleyken
ve bir yandan da bu tasarıyla vergilerde yüksek oranda artışa gidilerken diğer
yanda Hükûmetin iyimser tahminlerine göre 1,3 milyar lira, yapılan hesaplamaya
göre ise 4 milyar lirayı ulaşan tutara ulaşabilecek ve sadece 3 şirkete ait
kamu alacağının silinmesini içeren bir düzenleme yapılması vicdanları
sızlatmakta, tasarının gerekçesi ve ruhunu da aykırılık teşkil etmektedir. Bu
itibarla madde tasarıdan çıkarılmalıdır.
Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Teşekkür ediyorum.
Aynı
mahiyetteki diğer önerge üzerinde söz isteyen İzmir Milletvekili Müslüm Doğan
konuşacaktır.
Sayın
Doğan, buyurun. (HDP sıralarından alkışlar) 
MÜSLÜM
DOĞAN (İzmir) – Sayın Başkan, değerli milletvekilleri; 502 sıra sayılı Kanun
Tasarısı’nın 2’nci maddesi hakkında görüş belirteceğim.
Öncelikle,
16 farklı bakanlığı, 7 ayrı ihtisas komisyonunu, 65 yasayı ilgilendiren 130
maddelik değişikliği kısa bir sürede Komisyonun görüşüne sunmak ve ardından
Genel Kurula getirmek on yedi yıllık AK PARTİ iktidarının bir özeti şeklinde
değerlendirilebilir. Bakanlıkların kendi bürokratlarının bile hâkim olmadığı,
sonuçlarına dair yeterli açıklamaların yapılamadığı, sorunları çözmekten çok,
daha da büyüten bir torba yasayla karşı karşıya bulunmaktayız.
Değerli
arkadaşlar, bakın, ben de Bayındırlık, İmar, Ulaştırma ve Turizm Komisyonu
üyesiyim, iki yıl içerisinde hiçbir konuyu, hiçbir kanun tasarını, teklifini
görüşemedik ama torba kanun bu komisyonlardan geçmeden de buraya açıkça,
çabucak, hızlı bir şekilde getirilebilmektedir.
Değerli
milletvekilleri, inşaat sektörünü canlı tutmak adına toplumu giderek
yoksullaştıran yasalar, iç içe geçmiş bir vaziyette önümüzde duruyor. Daha önce
de torba yasaların yarattıkları olumsuz sonuçları burada birlikte tartışmıştık
ama ne yazık ki Hükûmet hatalarından ders çıkarmak yerine, iktidarını
sürdürülebilir kılmak adına Meclis iradesini yok saymaktadır. Bu anlamda,
iktidar partisi bir Parlamentonun temel karakteristiği olan uzlaşı kültürünü
yok etmekte, sadece bugüne değil, yasama geleneğinin geleceğine büyük zararlar
vermektedir. Son üç yıldır izlenen politikaların bu amaca hizmet etmediği
ortadayken üzerinde görüştüğümüz son torba tasarısının kısa vadede dahi çözüm
üretemeyeceği hepiniz tarafından da bilinmektedir.
Kamuoyu
siyasal ortamın gerginliğini taşımakta ve bu çözümsüzlükten bir çıkış noktası
aramaktayken çözüm yollarına izin verilmemesinin ise sadece ekonomiye değil,
demokrasi kültürümüze de çok büyük zararları olacaktır.
Değerli
milletvekilleri, torba yasa neler mi içeriyor? Bakanlar Kuruluna kış saati
uygulaması için izin vermekten internet kullanımından alınan vergilere, motorlu
taşıtlar vergisinden emlak vergisine, toprağın tarım dışı kullanımından
meraların kullanımına uzanan, birbiriyle alakası olmayan tüm tasarılar iç içe
geçmiş durumda. Yani, deyim yerindeyse, tam bir torba yasa, içine her şey
atılmış. 
Bu
şekilde yasa çıkarılamaz değerli milletvekilleri. Bu şekilde ekonomi politikası
tutturulamaz. Sanayiden eğitime, her alanda bu torba yasa mantığının ağır
sonuçlarını yaşamaktayız, yaşayacağız. 
Bu
tasarı maddesiyle ilk olarak elektronik haberleşmeyle ilgili düzenlemeler göze
çarpmaktadır. Vatandaşa yönelik bir düzenleme olmaktan çok, şirketlere ve
sermayeye yönelik bir vergi affı getirilmektedir. Tek kalemde 3 büyük şirketin
borçlarının silinmesi, tüm sorumluluğu vatandaşın üzerine yüklemek anlamına
gelmektedir. Özel iletişim vergisinin yüzde 7,5’a sabitlenmesi, aynı zamanda
yine internet kullanımı vergisinin de yüzde 50 artışı anlamına gelmektedir.
Bilişim
çağıyla birlikte internetin önemi her geçen gün daha da artmaktadır. Nasıl ki
kitap, gazete, derginin yerini zamanla televizyon almışsa şimdi de
bilgisayarlar, akıllı telefonlar ve tabii ki internet, televizyonun yerini
almaya başlamıştır. Üstelik internetin yarattığı etki, diğerleriyle
ölçülemeyecek bir yerde durmaktadır. İnterneti bu kadar vazgeçilmez kılan şey,
yarattığı sosyal medyadır. Artık sosyal medya sadece hoşça vakit geçirilen bir
yer değil, modern dünyanın bireyleri için bilgi, analiz, düşünce ve kendini
ifade edebileceği bir alana ve düzleme dönüşmüştür.
İnternet
hayatımızda bu kadar önemli bir yerde duruyorken halkın daha ucuz internete
ulaşmasının önünü açmak yerine iletişim şirketlerinin vergi yükünü halka
yüklemek “vergi adaleti” kavramının içinin boşaltılmasına neden olmaktadır.
Şirketler,
sermaye sahipleri daha fazla kazansın diye halkın cebindeki son kuruşa bile göz
dikmek bu sistemin sürdürülemez olduğunun da bir kanıtıdır.
Vergi
adaletini sağlamak yerine bu adaletsizliği giderek artıran yasalar çıkarmak
toplumsal bir yozlaşmanın da önünü açmaktadır. Devletin asli geliri vergilerdir
ve sağlıklı bir vergi sistemi toplumsal barışın sağlanması için oldukça
önemlidir. Az kazanandan az, çok kazanandan çok vergi alarak toplumsal
ihtiyaçların karşılanması, bu sayede kamusal hizmet aracılığıyla toplumsal
eşitsizliklerin giderilmesi, toplumun geleceğinin güvenli bir şekilde
biçimlenmesi, sağlıklı bir büyüme arzulanan bir şey olarak önümüzde
durmaktadır. 
Bu
bağlamda, bu maddenin geri çekilmesi ve vergi adaleti çerçevesinde yeniden
düzenlenmesi gerekir diyor, cümlenizi saygıyla tekrar selamlıyorum. (HDP
sıralarından alkışlar) 
BAŞKAN
– Teşekkür ediyorum.
2’nci
maddeyle ilgili son önerge üzerinde konuşacak olan Trabzon Milletvekili Haluk
Pekşen.
Buyurun
Sayın Pekşen. (CHP sıralarından alkışlar) 
HALUK
PEKŞEN (Trabzon) – Sayın Başkan, saygıdeğer milletvekilleri; elimde bir
Sayıştay raporu var. Sayıştaya niye ihtiyaç var, ben doğrusu merak ediyorum.
Bence bu Sayıştayı kapatmak lazım. Bu kadar raporlara bağlayıp, bu kadar
yolsuzlukları belgeleyip bu ülkenin bu kadar saygınlığını, itibarını beş para
etmenin ne âlemi var? Hazır düzen kurulmuş, tezgâh oluşturulmuş, tarihte eşine
benzerine rastlanmayan bir soygun düzeni… Parlamentoda milletvekilleri olarak
biz de bu soygun düzenini nasıl durdurabiliriz? Durdurmak mümkün değil, bu bir
devlet düzeni hâline gelmiş.
Bakın,
şimdi Sayıştayın bir raporundan size bahsedeceğim, merak eden varsa sayfa
numarasını da veririm. Türkiye Kömür İşletmeleri Kurumunu denetlemiş Sayıştay.
Denetimde görmüş ki özellikle Tunçbilek diye bir havza, 116 milyon metreküplük
bir alan ihaleye çıkarılmış. Bir yandaş gelmiş, ihaleyi almış 2013 yılında,
demiş ki: “Ben buraya bir enerji santrali kuracağım, bana altı yıl müsaade
edin.” İhaleyi almış. İhaleyi aldığı günden bugüne kadar her yıl devlete yeni
bir yalan söylemiş, bir gram kömür çıkarmamış ama oradan kömür çıkmasına da,
bir başkasının çıkarmasına da izin vermemiş. Sonra, Kömür İşletmeleri o
havzanın yan tarafındaki 1 milyon 450 bin metreküplük bir alanın ihalesine
çıkmış. “Bir dakika, aman burayı ihale etmeyin, bu bana rekabet oluşturur.”
demiş sanki kendisi kömürü çıkarıyormuş gibi. Onun da ihalesini engellemiş.
Oradan da kömürü bizzat kendisi çıkarmış. Sonra… Bitmemiş ama, bu yandaşa
kıyakların sonu gelmez. Devletin TKİ’si başka bir havzanın dekupajını yapmış.
25 milyon metreküp dekupaj yapmış, tam kömürü çıkaracak, bu firma gelmiş, demiş
ki: “Ya, böyle bir şey olur mu, ne gerek var? Ben geleyim, ben çıkarayım
kömürü.” 
Kurumun
çok yetenekli bir genel müdürü var, Mustafa Aktaş. Bu Mustafa Aktaş, gerçekten,
belki de bürokrasi tarihinde eşine rastlayamayacağınız büyük bir film, fırıldak
becerisi sahibi bir genel müdür. 52 tane yönetim kurulu kararı almış ama
yönetim kurulu kararları imzalamamış, tek başına almış. 52 tane sahte belgeyle
bu havzaları da, arkadaş, yandaşlara vermiş. Nasıl? Demiş ki: “E, bunlardan biz
redevans bedeli alalım, buranın dekupaj bedelini de alalım, 67 liradan buna
verelim.” Tamam. Vermişler, 67 liradan yandaş firmaya vermişler. Peki, yandaş
firma ne yapmış? 67 liradan aldığı sahayı 420 liradan Fak-Fuk Fon’a satmış yani
hazineye vermiş. Yani sizin, benim, tüyü bitmemiş yetimin elektrik parası, su
parası, gaz parası, KDV’si, ÖTV’si bir yandaşın cebine böylece, tezgâhın
içerisine konularak aktarılmış. Ne kadar? Yıllık Fak-Fuk Fon kömürüne bir
bakın, ne kadar olduğunu göreceksiniz. Kömürü 100 liraya almış TKİ, 420 liraya
hazineye fatura etmişler. Bu Genel Müdür inanılmaz bir mal varlığı içerisine
girmiş. En son Akit gazetesi bile “Yeter artık! Bu Genel Müdür ne utanmaz ne arlanmaz
bir adamdır ki PKK’ya bile maden ocağı işlettirir hâle gelmiş.” demiş, ertesi
gün Genel Müdür emekli olmuş. 
Demek
ki velhasıl şu: Yolsuzluğu büyük yapınca “Artık yeterince doydun, emekli ol,
git; bunları, yanına aldıklarını başkalarıyla paylaş, merak etme seni aklarız.”
“Aklarız” derken de bunu laf olsun diye söylemiyorum.”
Kıymetli
milletvekilleri, Parlamentonun saygıdeğer üyeleri; bakın, Cumhuriyet Halk
Partisi Amasya Milletvekili Mustafa Tuncer bütün bu olup bitenin bir kısmını
gerekçe göstererek KİT Komisyonuna bu şahıs hakkında suç duyurusunda
bulunulması için dilekçe vermiş. Ne olmuş? O başvuruyu reddetmişsiniz. 
Şimdi,
bu Genel Müdürün bir başka yeteneğini daha birkaç cümleyle anlatayım size:
Soma’da 301 madenciyle ilgili açılmış olan tazminat davalarının yansımasını da
TKİ’ye, biliyorsunuz, yüklemiş. Rakam ne kadar? Size duyurulan rakam 150 milyon
lira ama mahkemelerden ortaya çıkmış olan bugün ödenmesi muhtemel rakam 650 ila
700 milyon lira. Yani yine tüyü bitmemiş yetimin hakkını bu Genel Müdür büyük
bir entrikayla, büyük bir yandaş kayırmasıyla yandaşlara yağmalattırmış. 
Ben
size ne söyleyeyim? Ya bu Sayıştayı kapatın ya Parlamentoyu kapatalım ya da bu
yolsuzlukların toplumun vicdanında yer alacak şekilde yakasına yapışalım, bu
namussuzlara bu ülkeyi teslim etmeyelim.
Herkesi
selamlıyorum efendim. (CHP sıralarından alkışlar) 
BAŞKAN
– Aynı mahiyetteki önergeyi oylarınıza sunuyorum: Kabul edenler... Kabul
etmeyenler... Kabul edilmemiştir önergeler.
2’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
3’üncü
madde üzerinde aynı mahiyette olmak üzere üç adet önerge vardır, okutup işleme
alıyorum ve oylarınıza sunacağım:
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 3’üncü maddesinin tasarı metninden
çıkartılmasını arz ve teklif ederiz.
 Mustafa Kalaycı Emin Haluk Ayhan Erkan
Akçay
 Konya Denizli Manisa
 Mehmet Erdoğan Muharrem Varlı Baki
Şimşek
 Muğla Adana Mersin
 Erkan Haberal
 Ankara
Aynı
mahiyette olan diğer önergenin imza sahipleri:
 Filiz Kerestecioğlu Demir Dirayet
Taşdemir Aycan İrmez
 İstanbul Ağrı Şırnak
 Saadet Becerekli Ertuğrul
Kürkcü Adem Gevheri
 Batman  İzmir Van
Yine,
aynı mahiyette olan önergenin imza sahipleri:
 Kazım Arslan Zekeriya
Temizel Kadim Durmaz
 Denizli İzmir Tokat
 Şenal Sarıhan Mahmut
Tanal Kemal Zeybek Ankara İstanbul Samsun
 Mehmet Bekaroğlu Ali
Özcan Bülent Yener Bektaşoğlu
 İstanbul İstanbul Giresun
 Selin Sayek Böke
 İzmir
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Aynı mahiyetteki ilk önerge üzerinde Adana Milletvekili Muharrem Varlı
konuşacaktır. 
Sayın
Varlı, buyurun. (MHP sıralarından alkışlar) 
MUHARREM
VARLI (Adana) – Sayın Başkan, değerli milletvekilleri; hepinizi saygıyla
selamlıyorum.
Az
önceki maddede, 3 tane GSM şirketinin yaklaşık, Sayın Bakanın ve bürokratların
hesabına göre 1,5 milyar yani eski rakamla 1,5 katrilyon, bizim
arkadaşlarımızın hesabına göre de 3 katrilyon borçları silindi, havaya gitti. 
Şimdi,
çiftçilerimizin şu talebi var, diyorlar ki: Ziraat Bankasına Türkiye genelinde
çiftçilerin toplam borcu 50 milyar gibi bir rakam. Bunun faiziyle ortalama
hesap ettiğimiz zaman, o da 4 milyar gibi bir rakama tekabül eder. Çiftçilerin
de faizsiz bir şekilde borçlarının on yıla taksitlendirilmesini talep
ediyorlar. Tabii, bu talepte de çok haklılar çünkü bir tarafta tamamen yabancı
firmaların kazancını başka ülkelere taşıdığı bir paranın ortadan yok olması
var, bir tarafta da kendi çiftçimizin üretim yaparak alın teriyle para kazanmak
için borçlandığı ve bu borçların da faizinin altında ezildiği ve bu faizlerin
silinerek anaparalarının taksitlendirilmesini istiyorlar. Çok haklı bir talep
ama bunu söylediğimiz zaman “Hazineye ek yük gelir.” deniliyor Bakanlık
tarafından. Ya, peki, bu, GSM firmalarının borçlarından hazineye ek yük
gelmiyor mu? Yani, o parayı nereden alıyorsunuz, nereye gidiyor o para? Nereden
geliyor, onun karşılığı nerede? Onun karşılığı da yok ortada. Ha, çiftçiye
gelince, ek yük olur, GSM firmalarına gelince, milyarlarca liralık paralarını
sil, efendim, başka ülkelere kazanç gitsin ve oradan o insanlar ceplerini
şişirirken bizim çiftçimiz de alın terini toprağa dökmeye devam etsin ama para
kazanamasın. Ya, bu mantık yanlış bir mantık, doğru bir mantık değil. Yani siz
kendi üreticinizi, kendi çiftçinizi korumak yerine eğer burada başka ülkelerden
gelip sahiplenilen Vodafone gibi, Türk Telekom gibi ve Turkcell gibi GSM
firmalarının borçlarını silerseniz bu çiftçiye ne cevap vereceğiz biz şimdi, ne
söyleyeceğiz? Çiftçi soruyor, diyor ki: “Biz hangi ülkenin çocuğuyuz, biz
nerenin çocuğuyuz? Biz bu ülkenin çocukları değil miyiz? Biz bu ülkeye domates,
salatalık, buğday, pamuk üretmiyor muyuz? Nereye üretiyoruz biz? Yani Hariri mi
olması lazım soyadımızın, yoksa bilmem ne Arap ülkesinin şeyhinin soyadı mı
olması lazım?” (MHP sıralarından alkışlar) Yani değerli arkadaşlarım, bakın,
hakikaten kabullenilecek bir şey değil. Çiftçi borçları ertelensin dediğimiz
zaman “Ek yük geliyor efendim…” Ya, tamam da burada ek yük yok mu? Bu nereden
çıkıyor, bu ek yük nereden çıkıyor? Kim karşılayacak bu ek yükü? Yani çiftçi sahipsiz,
Allah için söylüyorum, çiftçi sahipsiz. Gelin, burada çiftçi borçlarıyla ilgili
bir önerge verelim ve çiftçi borçlarının da faizini silip on yıl
taksitlendirelim. Onlar da borçlarını ödesinler, hem tarlalarını eksinler,
diksinler hem üretsinler hem de alın terleriyle para kazansınlar. Ama yok,
çiftçi dediğimiz zaman sahipsiz. Mazot almış başını gitmiş, 5 lirayı bulmuş,
efendim, gübre almış başını gitmiş, güya KDV’si silinmesine rağmen, güya
KDV’siz fiyat uygulanmasına rağmen eski fiyatın çok çok üstüne çıkmış. Bu yükün
altında çiftçi ezilirken, hâlâ üretim yapmaya çalışırken, o bankadan al, öbür
bankaya götür, Ahmet’in külahını Mehmet’in külahına değiş, bu şekilde borcunu
ödemeye çalışırken başka ülkelerin burada gelip sahiplendiği Vodafone gibi, Turkcell
gibi veya Telsim gibi firmaların borçları silinsin. Bu doğru bir uygulama
değil, bu uygulama yanlış bir uygulama. Eğer biz çiftçimizi koruyamazsak,
üreten insanları koruyamazsak yakın gelecekte insanlarımız aç kalırlar. 
Şimdi,
yerli otomobilden bahsediliyor, çok güzel, inşallah yaparız, inşallah başarırız
ama sen et ithal ederken yerli otomobil yapmanın hangi anlamı var ya?
Hepinize
saygılar sunuyorum. (MHP sıralarından alkışlar)
BAŞKAN
– Teşekkür ediyorum.
Diğer
önerge üzerinde söz isteyen Van Milletvekili Adem Geveri.
Sayın
Geveri, buyurun. (HDP sıralarından alkışlar)
ADEM
GEVERİ (Van) – Sayın Başkan, değerli milletvekilleri; hepinizi saygıyla
selamlıyorum.
Biliyorsunuz,
4 Kasımda Halkların Demokratik Partisinin eş başkanlarına ve milletvekillerine siyasi
bir darbe yapıldı ve onun yıl dönümü arifesindeyiz. Bu vesileyle, hem yapılan
bu darbeyi kınıyor hem de şu an içeride tutsak tutulan eş başkanlarımız ve
değerli milletvekillerimizi saygıyla selamlıyorum.
Hak,
adalet ve hürriyet mücadelesindeki başarımızı özellikle tebrikle kutluyorum.
Umut ediyoruz, inşallah bu haklı mücadelemiz başarılı olur ve Rabbülâlemin bu
yolda bize yardımcı olur.
Evet,
doğrusunu söylemek gerekirse ben de bu torba yasalarla ilgili bir şeyler
söylemek isterdim şimdi ama daha sonra inşallah arkadaşlarla birlikte bunları
zaten sürekli dile getireceğiz, ben daha acil bir konuda özellikle Meclisin
dikkatini çekmek istiyorum, trajik bir olay. Maalesef, kürdistanda,
biliyorsunuz, özellikle de Kürt halkının yaşadığı bölgede çeşitli bahanelerle
ve gerekçelerle birçok zulüm sürekli yapılmakta ve bu yapılan zulümler
esnasında maalesef, kimi zaman can kimi zaman mal kaybı gerçekleşmekte ve kimi
zaman daha trajik, sosyal, psikolojik vakalar ortaya çıkmaktadır.
Türkiye
Cumhuriyeti vatandaşı olan ve cebinde Türkiye Cumhuriyeti’nin kimliğini taşıyan
bu vatandaşlar, maalesef, bugün İsrail’de Filistinlilere ve diğer sömürge
ülkelerinde halka uygulanan zulümlere maruz kalmaktadır. 
Arkadaşlarımız
burada defaatle bunlarla ilgili çeşitli konuşmalar yaptılar, bunlarla ilgili
kamuoyu oluşturmaya dönük birçok sivil toplum örgütüyle birlikte çeşitli sivil
itaatsizlik eylemleri yaptık ama demek ki maalesef burada oturan halkın
temsilcilerinin vicdanlarına zerre kadar işlememiş. Nitekim, bu nedenle, yakın bir
zamanda tekrar Van’da, ilimde, Özalp ilçesinin Mollatopuz köyünde bu gördüğünüz
ev jandarma kolluk güçleri tarafından ve mülki amirin talimatı ve emriyle güya
“terörle mücadele” adı altında yakıldı. 
Jandarma
kolluk gücü güya terörle mücadele operasyonu yapmakta ve yakılan bu ev
-görüyorsunuz- bomboş, sadece sivil vatandaşın yaşadığı bir evdi. Bu evdeki
insanlar şu an -sonbaharın sonu ve kışın başında- bu gördüğünüz evde maalesef
oturamaz hâlde, dışarıda beklemekte ya da akrabalarıyla oturmakta. 
Maalesef
iki gözlü bu ev, özellikle de “terörle mücadele” adı altında yapılan
operasyonla, muhtarın bütün itirazlarına rağmen, kendisinin özellikle girip
orada kimsenin olmadığını defalarca beyan etmesine rağmen, yine evin kız
çocuğunun kontrolüne rağmen, açılan cam ve pencerelere rağmen maalesef asker
eliyle 2 metre yakınından önce gaz bombası ve daha sonra el bombası atılarak
hem yıkılmış hem de yakılmış. Yakılan bu evde bir genç kızımızın bir ömür boyu
biriktirdiği çeyizleri, gelecekle ilgili yatırım ve umutları maalesef kül oldu,
evin bütün eşyaları yakıldı yıkıldı ve siz değerli İslam inancına sahip olan
insanlar için çok kutsal olan ve belki de en önemli tek kutsalımız olan
Kur-an’ı Kerim bu evde yakılmıştır. 
Şimdi,
bununla ilgili eğer başka bir ülkede böyle bir zulüm, böyle bir haksızlık ve
kutsallara yönelik böyle bir saygısızlık yapılsaydı özellikle de kolluk güçleri
tarafından, emin olun ki burada kıyamet koparırdınız. Aynı Kur’an Van’da
yakılıyor, kimsenin umurunda değil. Aynı vatandaşın evi yakılıyor, kimsenin
umurunda değil. Aynı insanların umutları yıkılıyor, kimsenin umurunda değil ve
en kötüsü, birlikte yaşama olan umudumuz, inancımız ve güvenimiz tamamen bitmiş
durumdadır. 
Halkın
bu zulmünü defaatle mülki amirlere ulaştırmaya çalıştık, maalesef bize cevap
verme ve geri dönme nezaketinde bile bulunmadılar, böyle bir zahmete
girmediler, sadece bir mesajla haberleri olduğunu, yaşanılan trajediyle ilgili
mağduriyetin giderileceğini söylediler ama bugün dâhil o vatandaşa en ufak bir
yardımda bulunulmamıştır ve evi de harap hâldedir. 
İşte,
bu trajedileri sizin dikkatinize çekiyoruz ki, umut ediyoruz ki vicdanla
yaklaşırsınız.
Saygılar
sunuyorum. (HDP sıralarından alkışlar)
BAŞKAN
– Teşekkür ediyorum.
3’üncü
madde üzerindeki son önerge üzerinde söz isteyen, İzmir Milletvekili Selin
Sayek Böke.
Buyurun
Sayın Sayek Böke. (CHP sıralarından alkışlar)
SELİN
SAYEK BÖKE (İzmir) – Sayın Başkan, değerli milletvekilleri; hepinizi saygıyla
selamlıyorum.
Torba
kanunun geneline dair bir konuşma ihtiyacı olduğunu düşünüyorum. Zira torba
kanun olmasına rağmen ve torbanın ötesinde bir yamalı bohça olmasına rağmen bu
torbanın bütünü çok genel bir ekonomik anlayışı net bir biçimde ortaya koyuyor.
Esasında torbanın kendisine baktığınız zaman iki şey çok belirgin: Bir tanesi, Türkiye’yi
bugün bu ekonomik sıkıntılarla baş başa bırakmış olan anlayışın devamlılığı çok
açık ortaya konuyor. Bununla beraber, ikincisi, ortaya çıkmış olan yıkımın
faturası da doğrudan bu yıkımın altında zaten eziliyor olan vatandaşa
yükleniyor. 
Esasında
127 maddelik bu kanunu 4 temel maddede özetlemek mümkün. Bu torba kanun her
şeyden önce bir borçlanma kanunudur, üstelik ülke zaten son on beş yılda
gittikçe artan bir borç yükünün altında ezileceği bir ekonomik düzene iktidar
tarafından mahkûm edilmiş olmasına rağmen. Yani zaten borçluyken bu borçluluğu
artıracak bir kanunla karşı karşıyayız. Rakamlar açık söylüyor; 2001’in ilk
çeyreğinde tüketiciler, üreticiler, finans sektörü, kamu hep beraber
baktığınızda millî gelirin yüzde 144’ü kadar bir borçlu ülke var; 2017’nin
ikinci çeyreğinde bu borçluluk oranı yüzde 212’ye çıkmış vaziyette. Şimdi, bu
kanunla bu borçlanmayı artıracaksınız. 
Bu
kanun, borçlanmanın ötesinde, üretene, emekçiye, tüketiciye bir vergi artışı
kanunudur. Üstelik verginin yükü zaten emekçinin omzunda, verginin yükü zaten
üretenin omzundayken bunu artıracak maddelerle dolu bir torba yasa getirdiniz. 
Bu
kanun, aynı zamanda kurumsal çöküşü derinleştirme kanunudur. Bu çöküşün
maliyetinin, her gün ülke risk primini artıran sizler sayesinde artan faiz
yoluyla, değer kaybeden Türk lirası yoluyla ve Türk lirasındaki değer kaybını
durdurma becerisini çöktüğü için kaybetmiş kurumların telafi edilemez
zararlarıyla vatandaş altında eziliyor. Sadece son bir ay içerisinde Türk
lirası kurumsal çöküşün sonucunda 30 kuruş değer kaybetti, Merkez Bankasının
müdahalesi 2 kuruşluk bir değer kazancına yol açtı. Şimdi, buna ek, mali
disiplini de çöpe atıyorsunuz. Bu torba yasayla Türkiye’nin makroekonomik
çerçevesini yok ediyorsunuz. 
Bu
torba yasa, aynı zamanda bir rant düzeni devam ettirme kanunudur. Üstelik bu
rant düzeni Türkiye’de işsizliği, gerçek işsizliği yüzde 17’ye ulaştırmış, 6
milyon vatandaşımızı umutsuz bırakmış, işsiz bırakmışken. Yani özetle, iki şey
yapıyorsunuz; bir, var olan hataların faturasını vatandaşa yüklüyorsunuz; iki,
bu faturayı ortaya çıkarmış olan çarpık düzeni devam ettirecek her tür unsuru
bu torba yasaya dâhil ederek gelecekte artacak bir faturayı da vatandaşın
karşısına koyuyorsunuz. 
Bu
kanun, üreten değil, rantı besleyen ekonomik anlayışınızın -zaten hazıra dağ
dayanmaz misali- çöküşünün ve o çöküşün bütçe dengelerini bozuşunun ispatının
ta kendisi. Şimdi bozulan o dengeyi borçlanmayla, şimdi bozulan o dengeyi vergi
artışlarıyla 80 milyona yıkıyorsunuz ve betonlaşmayı devam ettirerek aynı
tahribatı doğada da devam ettiren bir yaklaşım sergiliyorsunuz. 2000’lerin
başında yasal düzenlemelerle getirilmiş olan mali disiplin, 37 milyarlık ek
bütçe getirmeden talep edilen ek borçlanmayla, bugün, bu torba yasayla çöpe
atılıyor. Zaten 53 milyar bir borçlanma yapılmışken hiç gerekçe gösterilmeden
37 milyar daha borçlanmayı vadediyorsunuz. 
Diğer
yandan, ağustos ayında düşürmeyi konuştuğunuz kurumlar vergisini bu torba
yasayla daha birkaç ay sonra artırıyorsunuz. Yani döviz oynaklığı yarattığınız
yetmemiş gibi şimdi ülkeye bir de vergi oynaklığı dayatıyorsunuz. Bunları
yaparken de var olan rant düzeninin temelini oluşturan inşaat ekonomisini
sürdürmek için meraları ve kıyıları beton yığınına açıyorsunuz. Yani bir yandan
doğayı ve bir yandan da o doğanın üzerinde yaşam mücadelesi veren 80 milyonu,
bugüne kadar kurduğunuz rant düzeninin altında ezildikleri yetmiyormuş gibi,
şimdi bu düzeni pekiştirmek için ortaya koyduğunuz tabloyla daha da
eziyorsunuz. Tercih açık: Tercihiniz Türkiye değil, tercihiniz saray;
tercihiniz emek değil, tercihiniz rant. 
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN
– Teşekkür ediyorum. 
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
3’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
4’üncü
madde üzerinde üç adet önerge vardır, okutup işleme alacağım ve oylarınıza
sunacağım:
Türkiye Büyük Millet Meclisi
Başkanlığına
Görüşülmekte olan 502 sıra sayılı Kanun Tasarısı’nın
4’üncü maddesinin tasarı metninden çıkarılmasını arz ve teklif ederiz. 

 Filiz Kerestecioğlu Demir Ertuğrul Kürkcü Aycan
İrmez
 İstanbul İzmir Şırnak

 Dirayet Taşdemir Saadet
Becerekli Müslüm Doğan
 Ağrı Batman İzmir
BAŞKAN
– Okunan önergeye Komisyon katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde söz isteyen İzmir Milletvekili Müslüm Doğan. 
Sayın
Doğan, buyurun. (HDP sıralarından alkışlar) 
MÜSLÜM
DOĞAN (İzmir) – Sayın Başkan, değerli milletvekilleri; Zonguldak’ta, Türkiye
Taşkömürü Kurumunda çalışan maden işçilerinin, kurumun özelleştirilmesinin önünü
açan torba yasa tasarısını protesto için hayatları pahasına, ölümü göze alarak
başlattıkları dışarı çıkmama eylemlerini ve kazanımlarını buradan en içten
dileklerimle selamlıyorum. Değerli milletvekilleri, hâlihazırda oldukça kötü
koşullarda çalışmak zorunda bırakılan ve özelleştirmeyle koşulları daha da
ağırlaşacak olan bu madenciler “Madenler bizimdir.” diyerek haklı ve onurlu bir
eyleme girişmişlerdir. Aslında bunun adı da radikal demokrasidir; kutluyorum
onları. Şirvan’da, Ermenek’te, Soma’da bedel ödeyenler hep madenciler ve
yakınları olmuştur. Bu özelleştirmenin karşısında olduğumuzu da bir kez daha
burada belirtmek istiyorum.
Değerli
milletvekilleri, Hükûmet bu tasarının 4’üncü maddesiyle Köy Kanunu’na geçici
bir madde ekleyerek hâlihazırda devam eden bir mağduriyetin önüne geçmeyi
hedeflediğini tasarının gerekçesinde açıklamıştır. Şimdi, bu düzenleme
hazırlanırken bölgesel farklılıklar göz önünde bulundurulmuş mudur? Bu konuda
tasarı metnini hazırlayanlar hangi çalışmaları yapmışlardır? 2020’ye kadarki
düzenlemeden ne kadar bir gelir elde edilecek, hâlihazırda bu uygulamadan kaç
kişi mağduriyetini giderecek?
Şimdi,
değerli milletvekilleri, bakın, bu büyükşehir yasasıyla köylerin genel yönetim
kapsamına alınması meselesi gerçekten çok büyük bir kargaşaya neden oluyor. Bir
kere köy tüzel kişiliklerinin yerini mahalleler alıyor ve buradaki
taşınmazların, özellikle kamuya ait taşınmazların, kamu dışı alanlarda yeniden
tespit edilen taşınmazların hepsi karşımıza büyük bir sorun olarak çıkıyor. Tam
bu noktada, Köy Kanunu’yla ilgili bir değişiklik yapılırken size Köy Kanunu’nun
bir maddesini okumak istiyorum. 
Değerli
milletvekilleri, şimdi Köy Kanunu çok eski bir kanun. Cumhuriyetin ilk
yıllarında, cumhuriyetin kurucu iradesinin ilk çıkardığı kanunlardan birisidir
442 sayılı Köy Kanunu. Şimdi, bir köy tanımı yapılıyor ve köy tanımını size
okuyacağım değerli milletvekilleri: “Madde 2 – Cami, mektep, otlak, yaylak,
baltalık gibi orta malları bulunan ve toplu veya dağınık evlerde oturan
insanlar bağ ve bahçe ve tarlalarıyla birlikte bir köy teşkil ederler.”
deniyor. E, peki, içerisinde cemevi olanlar köy olmayacak mı? Kilise olanlar
köy kapsamı dışına mı çıkacak? 
Arkadaşlar,
bakın, bu köy tüzel kişiliği de yanlış bir tanımlamadır. Yasa 1924 yılında
çıkarılması nedeniyle eski bir yasa, bunu değiştirmemiz gerekiyor; bu konuda
kanun teklifimiz var. Bu farklılaşmaya, bu ayrıştırıcılığa, bu ötekileştirmeye
de bizim son vermemiz gerekiyor, aslında Meclisin en önemli sorunlarından
birisi de budur. 
Bakın,
yine aynı yasayla ilgili olarak, Köy Kanunu madde 12’de deniyor ki: “Köye ait
işler ikiye ayrılır.” Hüseyin ağabey, dinle bunu bak. “Mecburi olan işler, bir
de köylünün isteğine bağlı olan işler.” Köylünün isteğine bağlı işlerde bir
mecburiyet yok ama mecburi işlerde şu deniyor: “Köylü mecburi olan işleri
görmezse ceza görür.” Hükûmet ceza verecek oraya. Köy Kanunu’nu aynen okuyorum
arkadaşlar. “İsteğine bağlı olan işlerde ceza yoktur. Ancak köylünün isteğine
bağlı bu gibi işlerde köy derneğinin yarısından çoğu hükmederler ve vilayete
bağlı olan yerlerde vali ve kazaya bağlı olan köylerde kaymakamın rızasını
alırlarsa o iş bütün köylü için mecburi olur. Ve yapmayan ceza görür.” deniyor.
Yine, madde 13’te deniyor ki: “Köylünün mecburi işleri şunlardır…” Sıtmayla
falan mücadele, etrafı temiz tutun falan deniyor. En sonunda 14’üncü maddede
deniyor ki: “Köyde bir mescit yapmak.” Ya, arkadaşlar, köylere göre değişiyor,
tabii ki mescit de bir ihtiyaçtır. Müslüman arkadaşlara, Müslüman arkadaşların
yaşadığı köylere bir şey demiyoruz, saygı duyuyoruz, ihtiyaçsa yapılacak. Ama,
Alevi köylerini zorunlu kılıyorsunuz. Hristiyan köylerine zorunlu “Mescit yap.”
diyorsunuz. Değil mi Vekilim, kabul ediyor musunuz?
GÜRSEL
EROL (Tunceli) – Doğru söylüyorsun. 
MÜSLÜM
DOĞAN (Devamla) – Ediyorsunuz, doğru söylüyoruz. 
Yani,
bunları önce bir ayrıştırmamız gerekiyor. 
Sonra
arkadaşlar, bugün büyükşehir yasasıyla birlikte mahalle statüsüne gelen çok
değerli taşınmazlarımız var. Bunların planlanması, bunların sosyal donatı
alanlarına, yeni yerleşim alanlarına açılması gerçekten çok büyük bir rantı da
gündeme getiriyor. Aslında son derece tehlikeli de bir yasa yapıyoruz. Bu
anlamda bu maddenin tekrar geriye çekilmesini, yasadan çıkartılmasını
istiyoruz.
Hepinizi
tekrar saygıyla selamlıyorum. (HDP ve CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 4’üncü maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Kazım Arslan Zekeriya
Temizel Kadim Durmaz
 Denizli İzmir Tokat
 Kemal Zeybek Mahmut Tanal  Samsun İstanbul 
 
 Mehmet Bekaroğlu Ali Özcan Bülent
Yener Bektaşoğlu
 İstanbul İstanbul Giresun
 Şenal Sarıhan Okan
Gaytancıoğlu
 Ankara Edirne

MADDE 4- 18/3/1924 tarihli ve 442 sayılı Köy Kanununa
aşağıdaki geçici madde ilave edilmiştir. 
GEÇİCİ MADDE 5- Bu Kanunun ek
13 üncü maddesine göre satışı yapılan taşınmazlara ilişkin olarak anılan
maddede belirlenen süre içerisinde binalarını yapmayan ya da taksitlerini
ödemeyen hak sahipleri ile 31/12/2020 tarihinden önce süreleri dolacak olan hak
sahiplerine binalarını yapmaları veya taksitlerini ödemeleri amacıyla
31/12/2020 tarihine kadar ek süre verilir. Ancak bu süre içerisinde de hak
sahiplerince bina yapılmaması veya taksitlerin ödenmemesi durumunda, bu
taşınmazlar köy tüzel kişiliği adına, tüzel kişiliğini kaybeden köylerde ise
ilgili belediye adına resen tapuda tescil edilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Bursa Milletvekili Lale Karabıyık konuşacaktır. 
ÖZGÜR
ÖZEL (Manisa) – Okan Gaytancıoğlu konuşacaklar.
BAŞKAN
– Sayın Gaytancıoğlu konuşacaktır.
Buyurun
Sayın Gaytancıoğlu. (CHP sıralarından alkışlar) 
OKAN
GAYTANCIOĞLU (Edirne) – Sayın Başkan, değerli milletvekilleri; az önceki
tartışmaya devam etmek istiyorum.
Gayrisafi
millî hasılanın yüzde 1’i… Siz nasıl yüzde 4 çıkardınız, hayret ettim. Şimdi,
ben bir soru sormuştum, bir soru önergesi; gayrisafi millî hasılanın yarısını
veriyorsunuz diye de hâlâ iddia ediyorum çünkü ben bu konuda çalışan bir bilim
adamıyım, yıllarım bu konuyla geçti. Sizden gelen cevap şu: “Biz tarıma verilen
kredileri de sulama yatırımlarını da ihracat sübvansiyonlarını da dâhil
ediyoruz, destekleme bütçesine dâhil ediyoruz, yüzde 1’i aşıyor.” dediniz. 
Bilimsel
olarak bakarsak tarımsal sulama yatırımları, arazi toplulaştırması ve tarla içi
hizmetler tamamen altyapıya yönelik hizmetlerdir. Bundan o yılda ve gelecek
yıllarda sadece çiftçiler değil, herkes yararlanabilir. Dolayısıyla bu direkt
olarak çiftçiye verilen bir destek değildir, tarımsal altyapıyı iyileştirmeye
yönelik bir hizmettir, devletin yapması gerekir. 
Devletin
bazı ürünlerde piyasa oluşturması, sıfır faizli krediler ya da diğer sektörlere
göre daha düşük faizli krediler vermesi olabilir, bu da bir tercihtir ama bu da
bir destek değildir, sıfır faizli kredi bile borçtur, karşılığını alıyorsanız
borçtur. Kaldı ki AKP hükûmetleri hep sıfır faizli kredi vermişlerdir, çok
ciddi komisyonlar da almışlardır kredileri verirken, dolayısıyla verdiklerini
geri almışlardır. 
Onun
dışında tarımsal ürün alımları; bu da vardı bana gelen cevapta. Toprak
Mahsulleri Ofisi yoluyla ya da ÇAYKUR yoluyla ya da başka kurumlar yoluyla
piyasadan devlet zaman zaman ürün alabilir, karşılığını öder ama bunu tamamen
de satar yani dolayısıyla burada bir ticaret söz konusudur. Bu ticareti iyi
yaparsanız, üreticinin lehine yaparsanız, devleti zarara uğratmazsanız bu güzel
bir şeydir. Dolayısıyla bunları destek olarak göstererek siz çiftçinin eline
geçen parayı sanal olarak çoğaltırsanız bu sizin ayıbınızdır. 
Biz,
çiftçinin yeterince desteklenmediğini size anlatıyoruz. İktidarınız boyunca, on
beş yıl boyunca çiftçiye ödemeniz gereken tam 87,5 milyar lira para vardır.
Lütfen bunu ödeyin, çiftçinin daha zor duruma düşmesini, kredilerle batmasını
artık engelleyin. İktidara geldiğinizde 1 milyar lira olan tarımsal kredi hacmi
şu an 88 milyara çıkmıştır. Tarımsal krediler bir destek değildir, lütfen
bunlara böyle bakmayalım. İşte “Biz iktidara geldiğimizde tarımsal kredi faiz
oranları yüzde 80’di, 90’dı, şimdi 5’lere 10’lara çektik.” Bu, bir başarı
değildir arkadaşlar, enflasyon da düştü. 
Gelelim
OECD’ye. OECD rakamlarını kullandınız. Ben size sorayım Sayın Bakan -bizi
bilgisizlikle suçladınız- üretici destek eş değeri nedir, tüketici destek eş
değeri nedir? Evet, OECD bir ülke tarımını ne derece destekliyor, bunları
üretici destek eş değerine bakarak, tüketici destek eş değerine bakarak
açıklar. Buna baktığınızda, OECD verilerine baktığınızda Türkiye tarımına çok
ciddi destekler gözükür. Neden? Çünkü OECD yaptığı hesaplamalarda hep piyasa
fiyatlarını baz alır. Şimdi bizde piyasada et 50 lira ama hemen yanımızda
Bulgaristan’da ya da Avrupa ülkelerinde et 15 lira. Şimdi üreticinin cebine 50
lira para giriyor mu yoksa aracılar mı bu paraları kazanıyor? Dolayısıyla OECD
verilerine göre burada cevap vermeniz son derece yanlıştır artı OECD bir de
gümrük vergilerini baz alır. Türkiye bazı ürünlerde çok ciddi gümrük vergileri
uygular, bunları da hesaba dâhil ederseniz siz üreticiyi çok fazla destekliyor
gözükebilirsiniz. Ama gerçek şudur: Gerçek, çiftçimiz ciddi anlamda borçludur,
haciz içerisinde 2,2 milyar liralık devletin bir alacağı vardır, 88 milyara
ulaşan bir kredi borcu vardır çiftçinin ve devletten de alacağı çok ciddi bir
destek vardır. Lütfen bu desteği verin. Geçenlerde “Mazotun yarısı sizden,
yarısı bizden.” dediniz, bunu da yapamadınız. Ayrıca bazı milletvekilleriniz de
bu kredilerin yapılandırılmasını talep etmektedir.
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ÖZGÜR
ÖZEL (Manisa) – Sayın Başkan, kayıtlara geçmesi açısından… 
Sayın
Bakan Komisyonda Hükûmeti temsil ederken grubumuza dönerek “Rakamlardan
bihabersiniz, bunları söylüyorsunuz.” diyerek -devamı polemik, önemli değil o
kısmı- grubumuzu itham etmişti. Sayın Okan Gaytancıoğlu rakamlardan bahsetti,
Sayın Bakanın rakamlara muttali olduğunu ümit ediyoruz.
BAŞKAN
– Teşekkür ediyorum.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 4’üncü maddesinde geçen “belirlenen”
ibaresinin “öngörülen” şeklinde değiştirilmesini arz ve teklif ederiz. 

Mustafa Kalaycı Emin Haluk Ayhan Erkan
Akçay
Konya Denizli 
Manisa

Mehmet Erdoğan Baki Şimşek Erkan
Haberal
Muğla Mersin 
Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Mersin Milletvekili Baki Şimşek konuşacaktır.
Buyurun
Sayın Şimşek. (MHP sıralarından alkışlar)
BAKİ
ŞİMŞEK (Mersin) – Sayın Başkan, değerli milletvekilleri; 502 sıra sayılı Kanun
Tasarısı’nın 4’üncü maddesiyle ilgili verilen önerge üzerinde Milliyetçi
Hareket Partisi Grubu adına söz almış bulunmaktayım. Bu vesileyle yüce Meclisi
saygıyla selamlıyorum. 
Tasarının
4’üncü maddesiyle, Köy Kanunu’na göre evi bulunmayan ihtiyaç sahiplerine
satılan taşınmazların üzerinde bina yapmak ve taksitlerini ödemek için
31/12/2020 tarihine kadar süre verilmekte, ödemelerin beş yıl içinde 10 eşit taksitle
yapılması ve 2020’ye kadar süreleri dolanlara üç yıl ilave süre verme işlemi
düzenlenmektedir. 
Ayrıca,
hangi kentlerde ne kadar taşınmazın devrinin öngörüldüğü, bu uygulamadan kaç
kişinin yararlanacağı, köylünün elinden çıktığı anda belediyelerin bu arsaları
ne şekilde ve kimlere satacağı belirtilmemiştir. 
Şimdi
düşünün, köyde evi olmayan vatandaşlar üzerine bina yapamadılar ve arsalar
belediyeye geçti. Belediye, bu arsayı mutlaka bu köyde yaşayan insanlara
satmalıdır, bu köyde nüfus kaydı olan insanlara satmalıdır; aksi takdirde bu
arsalar belediyeye devredildiği zaman bu sorun 2020 yılından sonra yine devam
edecektir. Biz bunu ya yine öteleyeceğiz ya da buna bir ilave düzenleme yaparak
mutlaka bu köyde yaşayan insanlara satmamız lazım. Aksi takdirde bu ihaleye
çıktığı zaman da -belediye ihalesiz bunu satamaz- daha değişik sosyal
problemlerin ortaya çıkması kaçınılmazdır.
Maalesef,
hazine arazileriyle ilgili satış yapılmak isteniyor ama süreç istenildiği gibi
gitmiyor. Sadece, seçim bölgem olan Mersin Tarsus’ta 1.600’e yakın taşınmazın
satış kararı alınmış, Bakanlığa gönderilmiş ama bir yıldır henüz sonuca
varılamamıştır. Bununla ilgili, bir gayrimenkul satışı düşünün; DSİ’ye ait bin
metrekarelik bir yeri bir vatandaş satın almak istiyor, 7-8 tane kurum görüş
veriyor, Millî Emlak satışına karar veriyor; bölge müdürlüğü onaylıyor,
defterdarlık onaylıyor, Ankara’ya gönderiyor; Bakanlık onaylıyor, Başbakanlığa
gidiyor. Bu satış süreçleri de vatandaşlarımıza gerçekten çok zaman
kaybettiriyor ve işler, maalesef, yürümüyor. Satış süreçlerinin mutlaka
bölgedeki defterdarlıklar ve Millî Emlak müdürlükleri vasıtasıyla yürütülmesi
gerekmektedir. Bu sürecin Ankara’ya aktarılması, bu kadar işin gücün
içerisindeki Ankara’nın bu süreci takip etmesi, neticelendirmesi mümkün
olmamaktadır. 
Ayrıca,
yine köylerdeki diğer bir önemli sorun, emlak vergileri ve çöp vergilerinin de
süresinin uzatılmasıdır. Şimdi, “Köylerden 2019 seçimlerine kadar, bu dönem
sonuna kadar su paraları düşük fiyatla alınacak. Emlak vergisi ve çöp vergisi
alınmayacak.” denildi ama yarın, 2019 yılında seçimler geldiği zaman
yapılabilecek bir şey yok. Bu yeniden, bir daha uzatılacak, bir dönem daha
“Köylerden bunu almayalım.” diyeceğiz ve Meclis de bununla ilgili boş yere
zaman kaybedecek çünkü köylülerin emlak vergisi ödeme şansı yok. Köyde yaşayan
insanları devletin teşvik etmesi lazım. 
Bugün
kırsal nüfus günden güne azalıyor. 1980-1990’lı yıllarda yüzde 40’larda olan
kırsal nüfus bugün yüzde 20’lere düşmüştür. Köyden kente göç hızla artmaktadır
ve bu da kentlerde çok sayıda sorunu ortaya çıkarmaktadır. Köyde yaşayan
insanlar teşvik edilmeli, köydeki insanlardan emlak vergisi, çöp vergisi gibi
bedeller hiçbir zaman alınmamalıdır, buna kalıcı olarak çözüm bulunmalıdır.
Şimdi,
öyle köyler var ki köyün suyu cazibeyle geliyor. Köylüler suyu yıllarca bedava
içmişler ama şu anda, büyükşehir yasasıyla beraber, köylerden su parası
alınıyor. Hiçbir maliyeti olmadan, köyün üzerinden, dağdan su gelmiş; köyün
deposu var, hiçbir yatırım yapılmamış ama büyükşehir buralardan su bedeli
tahsil ediyor, köylüler de buna karşı çıkıyor. 
Ayrıca,
hazine arazilerinin devrinde yine özellikle büyükşehir belediye sınırı
içerisindeki sahillerin kiralanması ve devir işlemlerinde çok sayıda sorunla
karşı karşıya bulunuyoruz. Sadece Mersin Büyükşehir Belediyesi bir tane sahilin
kiralanması için yıllık 1 trilyon kira ödüyor. Allah aşkına, belediye sahili ne
yapacak? Oradaki vatandaşların hizmetine sunacak. Türkiye'nin her yerinde bütün
sahillerin oradaki belediyelere, vatandaşın hizmetine sunulmak üzere bedava
devredilmesi lazımdır. Maliye Bakanlığı ayrı, belediye ayrı düşünülemez, hepsi
devletin bir parçasıdır. Bunlarla ilgili de Hükûmetin gerekli düzenlemeleri
yapmasını bekliyoruz. 
Bazı
bölgelerde de hazine arazileriyle ilgili konulan fiyatlar maalesef çok
yüksektir. Örnek olsun diye söylüyorum: Erdemli Sarıkaya’da dönümüne 50-60 bin
lira bedel konmuştur. Köyde yaşayan insanların dönümüne 50-60 bin liralık bir
bedelden bir gayrimenkulü satın alma şansı yoktur ve yıllarca bu sorun devam
edecektir. 
(Mikrofon
otomatik cihaz tarafından kapatıldı) 
BAKİ
ŞİMŞEK (Devamla) – Bunu sorduğumuz zaman “Buradan birkaç kişi satın almış, onun
için fiyat güncelleme yapılamıyor.” deniyor ama bununla ilgili de bir yasal
düzenleme yapılıp vatandaşın sorunu çözülmelidir diyor, yüce heyetinizi
saygıyla selamlıyorum.
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
4’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
Tanal, buyurun 60’a göre.
V.- AÇIKLAMALAR (Devam)
31.- İstanbul Milletvekili Mahmut Tanal’ın,
İstanbul 14. Ağır Ceza Mahkemesinin İstanbul Milletvekili Enis Berberoğlu
hakkında Bölge Adliye Mahkemesinin vermiş olduğu bozma kararına direnmesinin
hukuka uygun olmadığına ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum.
Biliyorsunuz,
İstanbul Milletvekilimiz Sayın Enis Berberoğlu’yla ilgili İstanbul’da müebbet
hapis ve ondan sonra iyi hâlden dolayı yirmi beş yıllık bir ceza verilmişti.
Bölge Adliye Mahkemesi bunu bozma sebeplerini şöyle yazmıştı: 
Bir:
Can Dündar’ın davası sonuçlanmadan bu kararın verilmesi usul açısından yasaya
aykırı.
İkinci
bozma gerekçesi: Enis Berberoğlu’nun sorumluluğunu gerektiren hangi eylem suç
unsurudur? O, mahkeme kararında belirtilmediği için kararı bozmuştu.
Üçüncü
gerekçe de Aydınlık gazetesi aynı haberi yaptığı hâlde… Onunla ilgili
soruşturma yapılmıştı, siz bu dosyayı celbetmeden… Bu sebepten dolayı
mahkemenin kararını bozmuştu. 
Ancak
İstanbul 14. Ağır Ceza Mahkemesi, Bölge Adliye Mahkemesinin kararını hiç
duruşma açmaksızın aynen geri gönderdi. Sayın Başkanım, Ceza Muhakemesi
Kanunu’muzun 284’üncü maddesi aynen şu şekildedir: “Bölge adliye mahkemesi
karar ve hükümlerine karşı direnilemez; bunlara karşı herhangi bir kanun yoluna
gidilemez.” der. Ancak burada bu mahkeme, bu kararında direnmiştir. Yani bu
istisnanın istisnası yoktur. Buradaki mahkemenin bu davaya bakmadan Bölge
Adliye Mahkemesine göndererek kanunu çiğnemiştir, hukuku çiğnemiştir âdeta…
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Özür dilerim. Bitiyor efendim.
BAŞKAN
– Tamam, bitirin, açamıyoruz tekrar, 60’a göre verdim. 
MAHMUT
TANAL (İstanbul) – Şimdi, Sayın Başkanım, bu verilen mahkeme kararı kanuna
aykırıdır, hukuka aykırıdır, bu adaletsiz bir uygulamadır, bu kararın hukukta
bir yeri yoktur çünkü ben Ceza Muhakemesi Kanunu’nun 284’üncü maddesinin
gerekçesini aldım, orada da şöyle diyor: “Bölge adliye mahkemesinde yalnızca
289’uncu maddede sayılan hukuka kesin aykırılık hâllerinden bozma kararı
verilebileceğinden, bu bozma kararlarına karşı ilk derece mahkemelerine,
direnme hakkı tanınmamıştır. Bu kararlar kesindir.” Ama İstanbul 14. Ağır Ceza
Mahkemesinin verdiği bu karar, bir; Türkiye'deki yargıyı zora sokmaktadır,
adaleti zora sokmaktadır, Türkiye’nin dışarıdaki itibarını sarsmaktadır... 
BAŞKAN
– Teşekkür ediyorum Sayın Tanal.
MAHMUT
TANAL (İstanbul) – Meclisin çıkarmış olduğu bu kanunlara uymamaktadır. Ben bu
konuda Adalet Bakanını, Hâkimler ve Savcılar Kurulunu göreve davet ediyorum.
Yani bunlar Meclisi kapatıyorlar âdeta. 
Teşekkür
ederim. (CHP sıralarından alkışlar)
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski Altındaki
Alanların Dönüştürülmesi Hakkında Kanun", 2981 Sayılı "İmar ve
Gecekondu Mevzuatına Aykırı Yapılara Uygulanacak Bazı İşlemler ve 6785 Sayılı
İmar Kanununun Bir Maddesinin Değiştirilmesi Hakkında Kanun" ve 4706
Sayılı "Hazineye Ait Taşınmaz Malların Değerlendirilmesi ve Katma Değer
Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S.
Sayısı: 502) (Devam)
BAŞKAN
– 5’inci madde üzerinde üç adet önerge vardır, okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 5’inci maddesinin tasarı metninden
çıkarılmasını arz ve teklif ederiz. 
 Filiz Kerestecioğlu Demir Ertuğrul
Kürkcü Aycan İrmez
 İstanbul İzmir Şırnak
 Dirayet Taşdemir Saadet
Becerekli Mehmet Emin Adıyaman
 Ağrı Batman Iğdır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde, Iğdır Milletvekili Mehmet Emin Adıyaman konuşacaktır.
Buyurun
Sayın Adıyaman. (HDP sıralarından alkışlar)
MEHMET EMİN ADIYAMAN (Iğdır) – Sayın Başkan, değerli
milletvekilleri; hepinizi saygıyla selamlıyorum. 
Yine her zamanki gibi bir torba yasayla karşı
karşıyayız. Hükûmetin öteden beri uyguladığı yöntemlerden biri, farklı yasaları
değiştirmek adına, çeşitli kanunlarda değişiklik yapmak adına birtakım olumlu
değişikliklerin yanında halkın aleyhine yüzlerce değişikliği bir torbaya
doldurup huzurumuza getirmektir. Bu torba yasa da esas itibarıyla halkın yükünü
artıran ek vergiler getiren bir torba yasa. Yaptığımız tespite göre 37 milyar
Türk lirası ek vergi getiriliyor bu torba yasayla, ki eski rakamla 37 katrilyon
bir ek vergi getiriliyor. Peki, bu vergi kimin sırtına yükleniyor? Fakirin,
fukaranın, çalışanın, emekçinin, emeklinin ve orta gelir düzeyine sahip esnafın
sırtına yükleniyor ama büyük holdingler yine bu torba yasayla vergi affından
istifade edip milyarlarca ya da eski rakamla katrilyonlarca lira vergiyi
ödemekten kurtulmuş oluyor. 
Şimdi, AKP iktidarı on beş yıl boyunca uyguladığı
ekonomik politikalarla har vurup harman savururken bütün açıklarını dönüp
dolaşıp tıpkı Kemal Sunal’ın filmindeki Mazlum misali her sıkıştığında “Çağırın
Mazlum’u.” yani halkın sırtına dönüp her seferinde halkı dövmeye çalışıyor. 
Bakın,
burada bir yasa tasarısı görüşüyoruz ve günlerdir medyada yer alan “offshore”
hesapları var Başbakanın yakınlarıyla ilgili, bakanların yakınlarıyla ilgili.
Peki, bu “offshore” hesapları, bu vergi cennetinden istifade eden bu Türk
şirketler ya da millî ve yerli şirketler, nasıl bu imkânı buldu? Geçen gün,
yanılmıyorsam, Başbakan: “Bu durumda yasal bir engel, bir soruşturma konusu
varsa ilgili yargıya gidilsin.” dedi. Evet, var ve bu suçu bizatihi Hükûmetin
kendisi işliyor. Bakın, ben size kanunu söyleyeyim. 2006’da kabul edilen
Kurumlar Vergisi Kanunu’nun 30’uncu maddesinin (7)’nci fıkrası, tam da bugün
“offshore” hesaplarıyla ilgili yurt dışına para kaçıran şirketlere ilişkin bir
düzenleme. Nedir o düzenleme? O düzenleme açık bir şekilde şunu öngörüyor,
tekrar ediyorum Sayın Bakan, Kurumlar Vergisi Kanunu’nun 30’uncu maddesinin
(7)’nci fıkrası -bu fıkra açıkça ne diyor- Bakanlar Kuruluna bir yetki veriyor,
yetki şu: Halk arasındaki ya da medyadaki deyimle vergi cenneti olarak ifade
edilen ülkelerin Bakanlar Kurulu tarafından tespit edilip bir liste hâlinde
yayımlanmasını öngörüyor. Yani bu şu demektir: Eğer on bir yıl önce çıkarılan
bu yasa gereği, bu madde gereği Hükûmetiniz vergi kaçakçılığına, vergi
kaçırmaya sebep olan ülkeleri tespit etmiş olsaydı -ki bunun içinde hiç
şüphesiz Malta da olacaktı- Malta benzeri onlarca “offshore” hesapları
üzerinden vergi cennetine dönüşen ülkelerin listesi olmuş olsaydı bugün bu
medya konusu, işte, Başbakanın çocuklarının, yakınlarının, Bakan Albayrak’ın -o
da bugün medyaya yansıdı- ve ağabeyinin şirketleri Malta’da olmamış olacaktı. 
Ne
diyor (7)’nci fıkra? Bakın, çok açık, (7)’nci fıkra diyor ki: “Kazancın elde
edildiği ülke vergi sisteminin, Türk vergi sisteminin yarattığı vergilendirme
kapasitesiyle aynı düzeyde bir vergilendirme imkânı sağlayıp sağlamadığı ve
bilgi değişimi hususunun göz önünde bulundurulması suretiyle Bakanlar Kurulunca
ilan edilen ülkelerde yerleşik olan veya faaliyette bulunan kurumlara nakden
veya hesaben yapılan veya tahakkuk ettirilen her türlü ödemeler üzerinden, bu
ödemelerin verginin konusuna girip girmediğine veya ödeme yapılan kurumun
mükellef olup olmadığına bakılmaksızın yüzde 30 oranında vergi kesintisi
yapılır.” Şimdi soruyorum size: Tespit edilen bu şirketlere siz de yüzde 30
oranında vergi tahakkuk ettirecek misiniz? Yani Başbakanın çocuklarının ve
Bakan Albayrak’ın ve abisinin şirketlerinin Malta’daki faaliyetlerine yüzde 30
üzerinden bu kanun gereği, kanunun gereğini yapacak mısınız? Yüzde 30 vergi
kesintisi yapacak mısınız diye soruyorum. 
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Adıyaman. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı “Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı”nın 5’inci maddesi
ile 14/4/1341 tarihli ve 618 sayılı Limanlar Kanunu’na eklenen 7’nci maddesinin
1’inci fıkrasının aşağıdaki şekilde değiştirilmesini arz ve teklif ederiz. 
Saygılarımızla.

 Kazım Arslan Zekeriya
Temizel Kadim Durmaz
 Denizli İzmir Tokat
 Bülent Yener Bektaşoğlu Kemal
Zeybek Mahmut Tanal
 Giresun Samsun İstanbul
 Şenal Sarıhan Ali
Özcan Mehmet Bekaroğlu
 Ankara İstanbul İstanbul
 Ömer Fethi Gürer
 Niğde
“Liman
başkanlığı idari sorumluluk sahasında can, mal ve çevresel risk taşıyan veya
seyir ve seferin selametine engel olabilecek suret ve vaziyette karaya oturmuş,
yarı batık veya batık hâlde yahut terk edilmiş veya atıl hâlde bulunan gemileri
ve eşyasını, geminin donatanı veya kaptanı, liman başkanı tarafından tayin edilecek
bir süre içerisinde çıkarmaya veya bulunduğu yerden kaldırmaya mecburdur. Bu
süre doksan günden fazla olamaz. Belirlenen müddet, gemi yabancı bayraklı ise
geminin sicile kayıtlı olduğu devletin ilgili makamlarına, donatana ve kaptana
bildirilir, bu kişilerin adresleri bilinmiyorsa herhangi bir uluslararası
denizcilik bülteninde ilan edilir. Gemi Türk Bayraklı ise donatan veya kaptana
bildirilir. Bu kişilerin adresleri bilinmiyorsa yurt düzeyinde dağıtımı yapılan
ve tirajı yüz binin üzerinde olan bir gazetede ilan edilir. Ayrıca gemi veya
gemi vasfını kaybetmiş eşya hacizli ise durum haciz işlemini gerçekleştiren
icra dairesine de bildirilir. Teknik veya meteorolojik zorunluluk nedeni ile
ilgililer tarafından yapılacak itirazlar üzerine bu süreler, liman başkanı
tarafından kırk beş günü aşmamak üzere uzatılabilir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Niğde Milletvekili Ömer Fethi Gürer konuşacaktır. 
Sayın
Gürer, buyurun. (CHP sıralarından alkışlar)
ÖMER
FETHİ GÜRER (Niğde) – Sayın Başkan, değerli milletvekilleri; 502 sayılı Yasa
Tasarısı’nın 5’inci maddesinde söz almış bulunuyorum. 
Liman
idare sahasındaki batık ve atıl gemilerin kaldırılmasıyla ilgili, 150 gemiyi
ilgilendiren bir madde. Bunun üzerinde değil de ben 2 milyon kişiyi
ilgilendiren bir konuda konuşmak istiyorum. 
Ülkemizde
taşeron işçilerle ilgili sözler veriliyor, sözler veriliyor, sözler veriliyor
ve son olarak da “Bu yılın sonuna kadar bu iş bitecek.” deniyor. Geçtiğimiz
günlerde Kamu Taşeron İşçileri Platformu Başkanı Halit Önük beraberinde 30 il
temsilcisiyle ziyaretime geldiler. Onların taleplerini burada, Mecliste dile
getirmek istiyorum. Diyorlar ki: “Kamuda çalışan taşeron işçilerine verilen
kadro sözünün karşılığı olarak, memur işini yapanların memur kadrolarına,
işçilik işi yapanların işçi kadrolarına geçişi yapılmalıdır. İmtiyazlı şirket,
devletin kendi kuracak olduğu şirket modeline ve özel sözleşmeli personel
statüsüne kesinlikle karşıyız. Bu zamana kadar şirketlerin taşeronu olduk,
bundan sonra devletin taşeronu olmak istemiyoruz. Yapılması gereken, taşeron
işçilerin mevcut maaşlarına taşeron şirketlerine verilen kâr payını ekleyip
daimî kadroya geçirilmeleridir. Bu sayede hem devlet ekstradan bir yük yememiş
olacak hem de kamuda iş barışı sağlanmış olacaktır. Taşeron işçiler kadroya
alınırken belediyeler, il özel idareleri ve personel çalıştırmasına dayalı
olmayan ihaleler kapsamında çalışan işçiler de bu kapsama dâhil edilmelidir.
Türkiye genelinde Sosyal Güvenlik Kurumunda çalışmakta olan taşeron işçilerden
760 kişi yıl sonu itibarıyla ihalelerinin yenilenmeyecek olmasından ötürü işten
çıkarılacağı duyumunu aldık. Bir yandan ‘Yıl sonuna kadar taşeron işçileri
kadroya alacağız.’ diyen Çalışma ve Sosyal Güvenlik Bakanının kurumda bu
işçilerin işten çıkarılacak olmasının anlamını açıklaması gerekir. Şayet, işten
çıkarma haberi doğruysa acilen Sayın Bakan bu konuya el atmalı, ileride
yaşanabilecek olan mağduriyetin önüne geçilmelidir.” 
Yani,
taşeron işçiler mevcut statüleri korunarak adları değiştirilip bir kılıf
uydurularak yapılacak değişikliği kabul etmiyorlar. Eşit işe eşit ücret istiyorlar
ve ayrıca kendilerine kadro verilmesini talep ediyorlar. 
Bunun
yanında, Karayollarında ve şeker fabrikalarında çalışan geçici işçiler var. Bu
işçiler yıllardan beri buralarda kendileri çalışıyorlar, ne yazık ki kadroları
verilmedi. Son aldığım bilgiye göre, Niğde’de kara yollarında çalışan işçiler
iki aydır yalnızca yarım maaş alarak çalıştırılıyorlar. Kendileri bunun
nedenini sorduğunda, ödeneğin olmadığı, bu nedenle maaşlarının verilmediği
belirtiliyor. Keza, aynı durum, Niğde Spor Salonu’nda çalışan işçiler için de
geçerli. Öyle olunca, Türkiye genelinde taşeronda çalışan bir kısım işçinin de
şu anda maaşlarını alamaz durumda oldukları ortaya çıkıyor. Bu durumu da
Hükûmetin dikkatine sunuyorum.
Değerli
milletvekilleri, çalışanlarla ilgili sorunlar her geçen gün ağırlaşıyor; bunun
yanında, farklı kesimler de sorunlarının çözümünü istiyorlar. Örneğin,
emniyetteki bekçiler özlük haklarının iyileştirilmesini, bu anlamda yasal
düzenleme yapılmasını bekliyorlar. Keza, atanamayan öğretmenler yıllardır atama
bekliyorlar, kendilerine verilen sözler ne yazık ki çözüme yönelik değil. 100
bin öğretmen açığına rağmen, 300 bin civarında atama bekleyen öğretmenden
gelecek yılda 20 bin kişi alınacağını Bakan açıklıyor ve bunların da
mağduriyeti sürekli hâle geldi. 
Keza,
atanamayan sağlıkçılar var, ayrıca atandıkları hâlde güvenlik soruşturması
bitmeyen sağlıkçılar var, ayrıca “Ek kadro vereceğiz.” diye söz verilen
sağlıkçılar var. Bu sağlıkçılar yarın, 8 Kasım Çarşamba günü Sağlık
Bakanlığının yanında saat 12.30’da basın toplantısı yapıp dertlerini bir kez de
kamuoyuna duyuracaklar. Sağlıkçıları da mağdur ediyoruz, öğretmenleri mağdur
ediyoruz, bekçileri mağdur ediyoruz, işçileri mağdur ediyoruz, işsizler iş
arıyor, onları mağdur ediyoruz, ayrıca bunların yanında çiftçilerimizi,
esnaflarımızı mağdur ediyoruz. 
Geçtiğimiz
günlerde Altunhisar ilçesinde bir çiftçi kardeşim dedi ki: “Meclis’te benim
adımı da söyle Halil Baldır diye. Buğday ektim, para etmedi; hayvan aldım,
ithal et çıkardılar, çiftçiyi bitirdiler. Bankalara borçlarımızı
ödeyemediğimizden hacizden kurtulamıyoruz. Hükûmet bu konularda ne yaptığını
bilmiyor. Ne olur bizim sesimiz olun, bunları dile getirin.” 
Ben
tüm çalışan kesimlerin, esnafların, çiftçilerin sorunlarına Hükûmetin kulak
vermesini diliyor, yüce Meclisi saygıyla selamlıyorum. (CHP sıralarından
alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 5’inci maddesinde geçen “kırk beş”
ibaresinin “altmış” şeklinde değiştirilmesini arz ve teklif ederiz.
 Mustafa Kalaycı Emin
Haluk Ayhan Erkan Akçay
 Konya Denizli Manisa
 Mehmet Erdoğan Baki
Şimşek Erkan Haberal
 Muğla Mersin Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde söz isteyen Mersin Milletvekili Baki Şimşek…
Buyurun
Sayın Şimşek. (MHP sıralarından alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; 502 sıra sayılı Kanun
Tasarısı’nın 5’inci maddesinde verilen önerge üzerinde Milliyetçi Hareket
Partisi Grubu adına söz almış bulunmaktayım.
618
sayılı Limanlar Kanunu’nda batık gemilere ilişkin düzenlemeler bulunmasına
rağmen batık olmayan ancak karaya oturmuş yarı batık hâlde bulunan gemiler ile
terk edilmiş veya atıl hâlde bulunan gemilerin bulundukları yerden kaldırılması
hususunda herhangi bir düzenleme bulunmaması sebebiyle tasarıdaki düzenlemeler
bu anlamda olumludur. 6102 sayılı Türk Ticaret Kanunu’nun 1386’ncı maddesi,
üzerinde haciz bulunan gemilerin tehlike teşkil etmesi durumunda vaktinden
evvel satılabilmesi için liman başkanına icra mahkemelerine başvurma yetkisi
vermiş olsa da satış işlemlerinin oldukça uzun sürmesi, mevcut düzenlemeyle
öngörülen amaca ulaşmaya engel olmaktadır. 
Belirtilen
kanuni boşluk ve hacizli gemilerin satış işlemlerinin sonuçlandırılamaması,
ülkemizde terk edilmiş gemiler ya da sahibi belli olsa da üzerinde takyidat
bulunan terk edilmiş gemiler sorununu ortaya çıkarmıştır. Bu gemiler çoğu zaman
yıllarca limanlarda beklemekte ve potansiyel olarak çevresel risk taşımaktadır.
Bahsi geçen gemilerin arz ettiği riskler nedeniyle bir an önce satışının
sağlanması ve onarılarak veya hurda hâline getirilerek tekrar ekonomiye
kazandırılması gerekmektedir. Bu anlamda, getirilen tasarıyı olumlu
bulmaktayız. 
Yalnız,
bu tasarıyla beraber, özellikle motorlu taşıtlar vergisinde motor hacmi ve
fiyatına göre yeni bir düzenleme yapılmıştır. Burada bedeli 40 bin liraya kadar
olan araçlardan yüzde 15; 40 bin-70 bin olan arası araçlardan yüzde 25; 70
binden yukarı araçlardan da yüzde 45 gibi vergi alınacağı söylenmiştir. Yani
Hükûmet, daha önceki yüzde 40’lık MTV artışından aslında geri adım atar gibi
yapıp yine bedele göre ve motor hacmine göre bir düzenleme yaparak -araç
bedellerinin de yüksek olduğunu göz önünde bulundurarak- yaklaşık yüzde 30-35
gibi bir oran üzerinden vatandaştan MTV alma durumuna gelmiştir. MTV’nin daha
makul rakamlara çekilmesi Milliyetçi Hareket Partisinin görüşüdür. 
Ayrıca,
vatandaşlarımızın birçoğu yine tasarıyla düzenlenen… 2016 yılında araçlara cam
filmi takılması serbest bırakılmıştır. Özellikle Mersin, Adana, Urfa gibi sıcak
bölgelerde insanlar güneşten korunmak için araçlarına cam filmi
taktırmaktadırlar. Şu anda cam filmi taktırılması iptal ettirilmekte ve bununla
ilgili, iptal ettirmeyenlere 437 lira ceza yazılmaktadır. Vatandaş bunu
söktürmek için gittiği zaman bunun için de en az 100-150 lira söktürme parası
ödemektedir. Hükûmetin aldığı kararların arkasında durmasını… Yani 2016, 2017
ne değişti? Bir gün serbest bıraktınız, bir gün sonra yeniden yasaklıyorsunuz.
Birçok küçük esnaf bununla ilgili belki yatırım yapmış, cam filmi almış.
Kaportacılardan, camcılardan bununla ilgili çok sayıda şikâyet almaktayız. 
Ayrıca,
Hükûmetin, çiftçiye ucuz mazot projesini artık bir an önce hayata geçirmesini
bekliyoruz. Yine çiftçilerle beraber gerçekten bileklerinin gücüyle çalışan,
alın terleriyle kazanmaya çalışan kamyonculara da ucuz mazot verilmesini
bekliyoruz. Ulaştırma Komisyonunda Sayın Bakan sunum yaparken yatları gösterdi
ve bunlara ucuz mazot verildiğini sunum sırasında anlattı. Ben de orada şunu
söyledim: Yani yatlara ucuz mazot verilmesi ülkenin hayrınaysa verilsin ama
Türkiye’nin her yerine zor şartlarda nakliye yapan, bileklerinin gücüyle,
emekleriyle kazanan kamyonculara da mutlaka bu ucuz mazotun verilmesi lazım. 
Bir
Türk vatandaşı olarak, Türkiye Cumhuriyeti’nin Sırbistan’dan et alması bana
batıyor. Hükûmetin acil ve ivedi olarak Bakanlar Kurulunda karar alarak
-insanımız var, arazimiz var, meramız var, yaylağımız, otlağımız var-
önümüzdeki yıllarda Türkiye’yi bu sorundan kurtarması gerekiyor. 
Milliyetçi
Hareket Partisinin seçim vaatlerinde yer aldığı şekilde, biz adres de
gösteriyoruz, yer de gösteriyoruz, nerede yapılacağını gösteriyoruz. Hirfanlı
Barajı’nın etrafında 100-150 dönümlük araziler, çiftçilere, 200-250 başlık
büyükbaş hayvanlarla dağıtılabilir ve burada büyükbaş hayvan üretimi
yapılabilir. Ayrıca, Gölbaşı’ndan Ulukışla’ya kadar, Konya Kulu makasından
Konya’ya kadar, Konya’dan Ereğli’ye kadar olan bölgelerde binlerce dönüm mera
vardır. Burada yeter ki hayvanların içme suyunu temin edelim ve insanlarımıza
imkân sunalım, Türk insanı iki yıl içerisinde bu sorunu kökünden çözecektir ve
Türkiye dışarıya canlı hayvan ve et ihraç eder hâle gelecektir diyorum.
Bu
duygu ve düşüncelerle yüce heyetinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
5’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
6’ncı
madde üzerinde üç adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 6’ncı maddesinin tasarı metninden
çıkarılmasını arz ve teklif ederiz.
 Filiz Kerestecioğlu Demir  Ertuğrul Kürkcü  Dirayet
Taşdemir 
 İstanbul  İzmir
 Ağrı 
 Aycan İrmez  Saadet
Becerekli
 Şırnak  Batman

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkan. 
BAŞKAN
– Önerge üzerinde söz isteyen Şırnak Milletvekili Aycan İrmez.
Sayın
İrmez, buyurun. (HDP sıralarından alkışlar) 
AYCAN
İRMEZ (Şırnak) – Sayın Başkan, değerli milletvekilleri; şu an görüşülmekte olan
yasa tasarısının 6’ncı maddesine ilişkin grubum adına söz almış bulunuyorum.
Değerli
milletvekilleri, AKP hükûmetleri döneminde içeriğinde birbiriyle hiçbir ilişki
bulunmayan çok sayıda kanunda değişiklik yapılmasını öngören ve “torba yasa”
olarak adlandırılan kanun tasarıları ve tekliflerinin gündeme getirilerek
aceleyle yasalaştırılması yöntemi bir alışkanlık hâline gelmiştir. İlgisiz
düzenlemelere aynı tasarıda yer vererek bunu da Genel Kurulda temel yasa olarak
görüşme durumunu alışkanlık hâline getiren AKP’nin bu yöntemi -bir ilk olarak-
İç Tüzük’ü hiçe saymaktadır. 
Değerli
milletvekilleri, “torba yasa” olarak da adlandırılan bu türden kanun hazırlama
ve yapma tekniği, hem torba yasa teklif ve tasarılarında ele alınan konuların
yürürlükteki mevzuatla uyumu açısından ciddi sorunlar yaratmakta hem de
uygulama aşamasında öngörülemeyen sıkıntıların ortaya çıkmasına neden
olmaktadır. Torba yasalarla AKP iktidarı, demokratik gelenekleri tekrar tekrar
yok saymakta, yasa yapma sürecinde demokratik temayülleri de ayaklar altına
almaktadır. Farklı komisyonların görev alanlarına giren düzenlemeleri içeren
torba yasa kanunları ve tekliflerinin ilgili komisyonlarda görüşülmesi yerine
esas komisyon olarak sadece Plan ve Bütçe Komisyonunda görüşülmesi toptancı
zihniyeti gözler önüne sermektedir. Bu yöntem, getirilen düzenlemelerin
ekonomik ve mali etkilerinin yeteri kadar anlaşılamaması ve tartışılamamasını
amaçlamaktadır. Böylece ilgili kamu kurum ve kuruluşlarının hazırlık aşamasında
görüşlerinin alınmaması sağlanmaktadır. AKP hükûmetlerinin olağan yasa yapma
sürecinin dışına çıkarak bu şekilde acele yasalaştırma yoluna gitmesi kabul
edilemez. 
Değerli
milletvekilleri, torba yasaların Genel Kurula gelme aşaması başlı başına büyük
bir sorun ne yazık ki teşkil etmektedir. Buna dair eleştirilerimizi yaptıktan
sonra, şu an 6’ncı madde üzerine… Biliyorsunuz ki yaz-kış saati uygulamasına
Türkiye’de 1972 yılında geçilmiş ve 2016 yılına kadar aralıksız olarak
sürmüştür. 2016 yılında ise enerji tüketiminin tasarrufu adı altında sürekli
yaz saati uygulamasına geçilmiştir. Yaz saati uygulamasının enerji tasarrufuyla
sonuçlanacağı iddiasına karşın, ilgili uzmanlar ve yapılan araştırmalar bunun
tam tersini ifade etmelerine rağmen, tüm tepkilere rağmen bu uygulamaya şu an
bu kanun tasarısında yer verilmiştir. Bakın, enerji tasarrufuna değil, ne yazık
ki, tam tersine, israfa yol açıyor. Yapılan bazı araştırmalara göre elektrik
tasarrufu sağlamak bir yana, 30 Ekim 2016-26 Mart 2017 arasında yaz saatinde olan
Türkiye’nin elektrik tüketimi yüzde 6,3 oranında artmıştır.
Diğer
bir odanın -Elektrik Mühendisleri Odası- verilerine göre ise burada yani şu an
bu yapılan düzenlemeyle üreticiler ve dağıtım şirketlerinin kâr ettiklerini ve
beş ayda 2,8 milyar TL’lik bir israfa yol açıldığını ayrıca kaydetmişlerdir.
Ayrıca,
30 Ekim 2016-26 Mart 2017 yani son beş ayda Türkiye'nin toplam enerji
faturasının yüzde 12,6 oranında arttığını gösteriyor. Ayrıca, şunu da
gösteriyor ki doğal gazda da faturayı katladı ve katlamaya da devam edecektir
ve bu, halkın cebine bir şekilde yansıyacaktır. Bu da gösteriyor ki halkımız
daha fazla doğal gaz faturası ödemeye ne yazık ki devam edecektir. Bu veriler
de gösteriyor ki bu uygulamanın tasarruf sağlamadığı, daha fazla israf ve
yüksek maliyet demektir. 
Ayrıca,
bu uygulama da biliyorsunuz ki çocukların psikolojisini olumsuz etkiliyor. Yaz
saati uygulamasıyla birlikte öğrenciler, zifirî karanlıkta uyanıp
alacakaranlıkta okul yoluna düşmeye başlamaktadır. Veliler, yaz saati
uygulamasından oldukça şikâyetçi. Kimse çocuğunun karanlıkta okula gitmesini
istemiyor. Ama ikili eğitim yapılan binlerce okulda okuyan milyonlarca öğrenci
gün ağarmadan okula gitmek zorunda kalıyor. Tüm öğrenciler ve velilerin
psikolojisi üzerinde ne yazık ki olumsuz etki yaratan bu durum, ders başarısını
da aynı şekilde olumsuz bir şekilde etkiliyor. Psikologlar, bu durumun
öğrencilerin odaklanmasına engel olduğunu ifade ediyor. Bu durum tüm
öğrencileri etkiliyor. Çocuklarla yapılan araştırmalarda da çocukların
morallerinin bozuk, enerjilerinin düşük, dikkat seviyelerinin yetersiz, uykulu
olmasına neden olduğunu ifade etmek istiyorum ve derhâl Hükûmet bu dayatmadan
vazgeçmelidir. 
Bu
maddenin bir an evvel torba yasa tasarısından geri alınması gerektiğini
vurgulamak istiyorum. (HDP sıralarından alkışlar) 
BAŞKAN
– Teşekkürler.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Sonraki
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 6'ncı maddesinin
aşağıdaki şekilde değiştirilmesini arz ve teklif ederiz.
Saygılarımızla.

 Kazım Arslan Zekeriya
Temizel Kadim Durmaz
 Denizli İzmir Tokat
 Şenal Sarıhan Mahmut
Tanal Kemal Zeybek Ankara İstanbul Samsun
 Mehmet Bekaroğlu Ali
Özcan Bülent Yener Bektaşoğlu
 İstanbul İstanbul Giresun
 Bülent Kuşoğlu
 Ankara
MADDE
6- 26/12/1925 tarihli ve 697 sayılı Günün Yirmi Dört Saati Taksimine Dair
Kanunun 2 nci maddesinin ikinci cümlesi aşağıdaki şekilde değiştirilmiştir.
"Bakanlar
Kurulu bir saati aşmamak kaydıyla ileri saat uygulaması yapmaya yetkili
kılınmıştır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde söz isteyen Ankara Milletvekili Bülent Kuşoğlu. 
Buyurun
Sayın Kuşoğlu. (CHP sıralarından alkışlar)
BÜLENT
KUŞOĞLU (Ankara) – Sayın Başkan, değerli milletvekilleri; hepinizi saygıyla
selamlıyorum. 
502
sıra sayılı Kanun Tasarısı’nın 6’ncı maddesi üzerinde söz aldım. Bu madde,
Günün Yirmi Dört Saate Taksimine Dair Kanun’un 2’nci maddesinde bir değişiklik
yapıyor. “Bakanlar Kurulu, bir saati aşmamak kaydıyla ileri saat uygulaması
yapmaya yetkilidir.” diyor. Biliyorsunuz, bu konuyla ilgili uygulamayı Danıştay
iptal etmişti. O nedenle gündeme geldi, böyle bir değişiklik yapılıyor. Fakat
biz bunu Plan ve Bütçe Komisyonunda görüşürken gerekçesini de öğrenmeye
çalıştık. Biliyorsunuz, ilk defa geçen yıl uygulandı, ikinci defa da bu yıl
uygulanıyor. Kış saatine geçmiyoruz iki seneden beri. 
Geçen
yıl bunun sonuçları ne oldu diye sorduk, bir türlü cevap alamadık. Şöyle bir
rapor verdiler, İstanbul Teknik Üniversitesine yaptırılmış bir çalışma. Çok
farklı şeylerden bahsediyor, iklimsel faktörler; ısıtma, derece, günler
kaynaklı elektrik tüketimi vesaire, saatlere göre fiyat değişiyor, şu, bu,
falan filan derken bir türlü cevap veremiyorlar. 
En
son, EPDK’den rakamları alabildik. Şöyle değerli arkadaşlarım, bakın, ne kadar
garip bir iş yapıyoruz, yanlış bir iş yapıyoruz sonuç olarak: 2012’de EPDK’ya
göre elektrik tüketimimiz 242 milyar kilovatsaat, 2013’te 248, 2014’te 257,
2015’te 263, 2016’da da 278 milyar kilovatsaat. 2012’den 2013’e 6 milyar
kilovatsaat artmış, 2013’ten 2014’e 9 milyar kilovatsaat, 2014’ten 2015’e 6
milyar kilovatsaat, bakın 6 milyar kilovatsaat. Geçen yıl ilk defa uygulanan bu
yaz saati… Kış saatine geçilmemiş. Ne kadar olmuş, biliyor musunuz? Normalde
artış 6 milyar kilovatsaat, en fazla 9 milyar kilovatsaat olurken 2016’da 15
milyar kilovatsaat bizim tüketimimizde artış var; anormal bir şey. 
Bunu,
hani namazla niyazla açıklamaya çalıştılar bazıları. Sabah namazı insana huzur
verir. Kalkan o huzuru hisseder, huşu içerisinde gününe huzurla başlar; onunla
bir ilgisi yok. Bu sadece nedir, biliyor musunuz? Çok daha fazla üretim
yapılıyor Türkiye’de. Bu üretimin devletin üstüne kalmaması için, tüketicinin,
vatandaşın üstüne kalması için böyle bir uygulama yapılıyor, tüketim
artırılıyor. Bu yapılmasaydı, böyle yapılmasa tüketim bu kadar olmayacaktı. O
zaman ne olacaktı? Elektrik üreten firmalara, santrallere ödeme yapılacaktı.
Tıpkı köprülerdeki bu, zorunlu geçişte olduğu gibi, KOİ projelerinde olduğu
gibi devlet onlara ödeme yapmak zorunda kalacaktı. Bu siyaseten iktidarı zor
durumda bırakacaktı, sıkıntıya sokacaktı ama iktidar bu şekilde yaparak yani
kış saatine geçmeyerek tüketimi artırdı, bu yükü de vatandaşın üzerine bırakmış
oldu; olay bu, bu kadar basit maalesef. Bunun için üzülmemek mümkün değil.
Bakın,
2016’yla ilgili olarak üretim rakamları 275 milyar kilovatsaat, tüketim de
-biraz önce okudum- 278 milyar kilovatsaat. Kış saatine geçilseydi muhtemelen
tüketim üretimin çok altında olacaktı, aradaki farkı devlet ödemek zorunda
kalacaktı. Hükûmet tercihini vatandaşı sıkıntıya sokmak yönünde yaptı. Bunu da
sanki -bilgi vermiyorlar- gerçekten sabah namazına kalkan insanları düşünmek
gibi gösteriyorlar. Hâlbuki özellikle İstanbul’da, özellikle Türkiye'nin
batısında bir yığın ölümcül vaka oldu. Sabah karanlığında çoluk çocuk, o
minicik bebeler okula gidiyorlar, sıkıntıya giriyorlar. Gerçek anlamda
sıkıntılar söz konusu oluyor, ölümler söz konusu oluyor. Yazıktır günahtır,
Allah’tan korkmak lazım. Bunun düzelmesi lazım, bu maddenin bu şekilde
geçmemesi gerekir değerli arkadaşlarım, hepinizin dikkatine sunuyorum. Tabii,
etik olarak da ahlaki olarak da böyle bir tercih yapılmasının doğru olmadığını
da söylemek istiyorum. Bir de işin o boyutu var, o tarafı var, bunun da dikkate
alınması gerekir. 
Tekrar
saygılar sunuyorum, iyi akşamlar diliyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Madde
üzerindeki son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 6’ncı maddesinde geçen "kaydıyla”
ibaresinin "şartıyla” şeklinde değiştirilmesini arz ve teklif ederiz.
 Mustafa Kalaycı Emin Haluk Ayhan Erkan
Akçay
 Konya Denizli Manisa
 Baki Şimşek Mehmet
Erdoğan Erkan Haberal
 Mersin Muğla Ankara
 İzzet
Ulvi Yönter
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde İstanbul Milletvekili İzzet Ulvi Yönter konuşacaktır.
Buyurun.
(MHP sıralarından alkışlar)
İZZET
ULVİ YÖNTER (İstanbul) – Sayın Başkan, değerli milletvekilleri; görüşülmekte
olan 502 sıra sayılı Kanun Tasarısı üzerine söz almış bulunmaktayım. Bu
kapsamda 6’ncı madde üzerinde de partimiz adına görüşlerimizi açıklayacağım.
26
Aralık 1925 tarihli 697 sayılı Günün Yirmi Dört Saate Taksimine Dair Kanun’un
2’nci maddesinin ikinci cümlesi değişiyor. Bu 2’nci maddesinin ikinci cümlesi,
aslında Bakanlar Kuruluna yaz saatini sürekli hâlde uygulama yetkisi veriyor.
Bakanlar Kurulu, bir saati aşmamak kaydıyla ileri saat uygulaması yapmaya
yetkilendiriliyor.
Değerli
arkadaşlarım, bildiğiniz üzere yaklaşık bir yıldır “Saatler ileri mi alınacak,
geri mi alınacak?” tartışması var. 27 Mart 2016 tarihinde saatler yaz saati
uygulaması kapsamında bir saat ileri alınmıştı. Bu yaz saati uygulaması aynı
zamanda Bakanlar Kurulu kararı itibarıyla 7 Eylül 2016 tarihli Resmî Gazete’de
yayımlanmıştı. Bakanlar Kurulunun bu kararına karşı Danıştaya, yürütmenin
durdurulması davası açıldı ve Danıştay yürütmeyi durdurdu. Bu yürütmenin
durdurulmasının arkasından dolaşmak için de 502 sıra sayılı Kanun Tasarısı’nın
6’ncı maddesinde bir değişiklik yapılıyor. 
Benim
asıl söylemek istediğim şu değerli arkadaşlarım: Biz, bir torba kanunun içine
yaz saatini sürekli hâle getirme konusunu bile koymuş durumdayız. Bunun
lehinde, aleyhinde bir sürü iddiamızı veya iddiayı ileri sürmek mümkün. Fakat,
yaz saatini bile düşünürken, yaz saatiyle ilgili tedbiri ve tasarrufu 502 sıra
sayılı Kanun Tasarısı’na koyarken, değerli arkadaşlarım, mesela uzman çavuşlarımızın
özlük haklarıyla ilgili düzenlemeyi niçin bu kanun tasarısına koymuyoruz? Sayın
Bakanım, bunu konuşacağız, uzman çavuşlarımızı sürekli konuşacağız.
MALİYE
BAKANI NACİ AĞBAL (Bayburt) – Biz konuşmuyoruz, onların durumlarını her zaman
iyileştiriyoruz.
İZZET
ULVİ YÖNTER (Devamla) - Özlük haklarıyla ilgili düzenleme yapılasıya kadar bu
konuyu gündemde tutacağız. 
MALİYE
BAKANI NACİ AĞBAL (Bayburt) – Siz gündemde tutun, biz zaten gereğini yapıyoruz.

İZZET
ULVİ YÖNTER (Devamla) - Bu onların en tabii hakkı, Sayın Bakanım, bu
kardeşlerimiz kadro bekliyorlar. 3269 sayılı Kanun’a göre, bu kardeşlerimiz
sözleşmeli. Buyurun, gelin, bunların hepsini kadroya alalım. 80 bine yakın
uzman çavuşumuz var ve bunlar her gün bize sayısız mesaj atarak “Kadroya ne
zaman alınacağız?” diyorlar. Biz bu konuyu, biz bu sorunu Türkiye Büyük Millet
Meclisinde konuşmayacağız da nerede konuşacağız değerli arkadaşlarım? Elbette
burada konuşacağız, çözümü burada arayacağız.
İkinci
husus, beylik tabanca hususu: 3269 sayılı Kanun’un 13’üncü maddesi uzman
çavuşlarımızın elini tutuyor. Siz de biliyorsunuz, geçtiğimiz günlerde bir
rapor yayınlandı. Türkiye 178 ülke arasında bireysel silahlanmada 14’üncü
sırada Sayın Bakanım. Buyurun, bireysel silahlanmada 14’üncü sırada olan ülkede
uzman çavuşlarımıza, kahramanlarımıza beylik tabancasını verelim. O zaman
13’üncü maddeyi kaldıralım ya da 13’üncü maddede bir düzenleme yapalım, 3269
sayılı Yasa’nın 13’üncü maddesinde.
Gelin,
birlikte, omuz omuza vererek uzman çavuşlarımızı kadroya alalım. 13’üncü
maddede engel olan, onların hayatlarını riske atan beylik tabanca muammasını
-istirham ederim- birlikte çözelim. Hepsi birden, şu anda Türkiye Büyük Millet
Meclisinden gelecek, yükselecek bir sese bakıyorlar. Peki, onlardan bunu
esirgeyecek miyiz? Sayın Bakanım, onlara, uzman çavuş kardeşlerimize çok mu
göreceğiz?
MALİYE
BAKANI NACİ AĞBAL (Bayburt) – Az... Az...
İZZET
ULVİ YÖNTER (Devamla) – O zaman, bunu bir söz olarak algılıyorum. Gereğinin
yapılacağına inanıyorum. 
Hepinizi
saygılarımla selamlıyorum. Teşekkür ediyorum. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
6’ncı
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
7’nci
madde üzerinde aynı mahiyette olmak üzere iki adet önerge vardır, okutup işleme
alıyorum.
Türkiye Büyük Millet Meclisi Başkanlığına
Görüşülmekte olan 502 sıra sayılı Kanun Tasarısı’nın
7’nci maddesinin tasarı metninden çıkarılmasını arz ve teklif ederiz. 
 Filiz Kerestecioğlu Demir Ertuğrul Kürkcü Dirayet
Taşdemir
 İstanbul İzmir Ağrı
 Aycan İrmez Saadet
Becerekli Mithat Sancar
 Şırnak Batman Mardin
Aynı
mahiyetteki diğer önergenin imza sahipleri:
 İlknur İnceöz Mehmet Doğan
Kubat Fehmi Küpçü
 Aksaray İstanbul Bolu
 Osman Boyraz Nurettin Aras Mustafa
Ilıcalı
 İstanbul Iğdır Erzurum
 Mücahit
Durmuşoğlu
 Osmaniye
BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
BAŞKAN
– Aynı mahiyetteki ilk önerge üzerinde Mardin Milletvekili Mithat Sancar
konuşacaktır. 
Buyurun.
(HDP sıralarından alkışlar)
MİTHAT
SANCAR (Mardin) – Teşekkürler Sayın Başkan. 
Değerli
milletvekilleri, yine bir torba kanunu görüşüyoruz ve üstelik temel kanun
olarak görüşüyoruz. Bunun anlamı, muhalefete düşen konuşma sürelerinin azalması
bir yana pek çok farklı konuyu bir arada tartışma mecburiyetinin doğması,
dolayısıyla konuları ayrı ayrı bağlamları içinde ele alma imkânlarının ortadan
kalkmasıdır. Biraz önce konuşulan konu yaz saati uygulamasının getirdiği
sonuçlar, şimdi ise Fikir ve Sanat Eserleri Kanunu’yla ilgili bir değişikliği
konuşacağız. Bunları uzun uzun tartışmaktan kaçmanın bir yolu olarak hem torba
kanun hem temel kanun uygulaması getiriliyor. Parlamenter demokratik sistemin
kesinlikle ruhuna uymuyor, bundan vazgeçilmesi gerekiyor; bunu her seferinde de
söylemekten biz vazgeçmeyeceğiz. 
Getirilen
bu değişiklik, 7’nci maddeyle getirilen düzenleme Fikir ve Sanat Eserleri
Kanunu’nda yer alan bir hükmü değiştiriyor. Aslında bu torba kanun tasarısının
tamamına baktığınızda, büyük ölçüde vergileri artıran, bütçedeki açıkları
bulduğu bütün kaynaklara doğrudan ya da dolaylı el koyma suretiyle kapatmaya
çalışan bir zihniyeti görüyoruz. Burada da aynı durum söz konusu. 
Fikir
ve Sanat Eserleri Kanunu’nun 44’üncü maddesinde bir düzenleme var. Bu düzenleme
uluslararası hukuktan alınmış uygar bir yaklaşımı yansıtıyor. Bu konuda
çalışmalar yapan Dünya Fikri Mülkiyet Örgütünün önerisi doğrultusunda dünyanın
pek çok ülkesinde, neredeyse bütün çağdaş ülkelerinde var olan bir imkânı eser
sahiplerine tanıyor. Bu Dünya Fikri Mülkiyet Örgütü, “WIPO” diye bilinen bu
örgüt toplam 25 uluslararası sözleşmenin uygulanması ve yönetimiyle ilgili
faaliyet yürütüyor. Türkiye bu örgüte 1975 yılında katılmış, bu örgütün üye
sayısı 188. 
Şimdi,
zamanında bu düzenlemeye katılmışız ve 2001’de de yine Fikir ve Sanat Eserleri
Kanunu’na bu konuda bir düzenleme koymuşuz. Gayet iyi, çağdaş normlara uygun
bir düzenleme. Nedir bu düzenleme? Uluslararası literatürde “telif tazmin
bedeli” olarak geçen bir imkânı konu ediniyor bu düzenleme. Günlük ya da eser
sahipleri arasındaki adı da “özel kopyalama harcı.” 
Hükûmet,
bu değişikliğe göre, her türlü boş video kaseti, ses kaseti, bilgisayar
disketi, CD, DVD gibi taşıyıcı materyaller ile fikir ve sanat eserlerinin
çoğaltılmasına yarayan her türlü teknik cihazı ticari amaçlı imal ve ithal eden
gerçek ve tüzel kişilerden yüzde 3 oranında, yüzde 3’ü geçmemek üzere bir harç
alıyor. Niye alıyor bunu? Çünkü bütün eserlerin telif hakkını sonuna kadar
takip etmek mümkün değil. Yani, nihai kullanıcının bunu bedel karşılığı,
ücretini ödeyerek almaması ihtimaline binaen eser sahiplerinin kaybolabilecek
telif haklarını karşılamaya yönelik bir düzenleme bu. 
Evet,
bir CD aldınız, kopyaladınız, arkadaşınıza verdiniz; burada telif haklarıyla
ilgili bir sıkıntı doğuyor, eser sahiplerinin bir kaybı oluyor ama bütün nihai
kullanıcıları takip edemezsiniz, etmemeniz de gerekir çünkü eğer bunu yapmaya
kalkarsanız fikir ve sanat eserlerinin yayılmasını da engellersiniz. Ne
yapılması önerilmiş? Uluslararası standartlarda bir tazmin yöntemi
oluşturulmuş. İşte, şimdi, bu kesilen ödentilerin hak sahiplerine ödenmesi
gerekiyor ama bu torba kanunla getirilen değişiklikte, hak sahiplerine ödeme
yerine bütçeye gelir olarak kaydediliyor. 
MALİYE
BAKANI NACİ AĞBAL (Bayburt) – Yanlış, tamamen yanlış, doğru değil. 
MİTHAT
SANCAR (Devamla) – Ne kadar toplanmış? 2001’den beri ödenmiyor, 2001’den beri
toplanan meblağ 320 milyon lira. Şimdi, öncelikle bunu, yani tespit
edebildiğimiz kadarıyla bunu öncelikle… 
MALİYE
BAKANI NACİ AĞBAL (Bayburt) - Doğru bilgiler ver, doğru olan bilgiler ver.
MİTHAT
SANCAR (Devamla) – Biraz sonra söyleyin Sayın Bakan, yanlış olabilir, onu siz
düzeltin, zaten konuşma hakkınız olacak.
MALİYE
BAKANI NACİ AĞBAL (Bayburt) – Ama doğru olmadığını biliyorsunuz, kanunda açıkça
ne yazdığını gördüğünüz hâlde yapıyorsunuz.
MİTHAT
SANCAR (Devamla) – O zaman bir dakika rica edeyim, sözüm yarım kaldı.
BAŞKAN
– Sözlerinizi tamamlayın lütfen.
MİTHAT
SANCAR (Devamla) – Tamam.
Evet,
bizim verdiğimiz rakamlarda bir yanlışlık olabilir Sayın Bakan.
MALİYE
BAKANI NACİ AĞBAL (Bayburt) – Bilgi yanlış. 
(Mikrofon
otomatik cihaz tarafından kapatıldı)
BAŞKAN
– Bir dakikada tamamlayın lütfen.
MİTHAT
SANCAR (Devamla) – Tamam.
Verdiğimiz
rakamlarda bir değişiklik, bir farklılık olabilir. Biz Yayıncılar Birliğinden
ve benzeri kuruluşlardan bununla ilgili rapor istedik, bilgi istedik, bize
gelen bilgiler bunlar, yanlışlık varsa düzeltin. Ama bu düzenlemenin amacı,
eser sahiplerine ödenmesi gereken parayı bütçeye bir şekilde gelir kaydetmek
yani onlara dağıtmak yerine yine bütçe açığını kapatacak bir meblağı burada
bütçeye aktarmak. Ama bu para kamu adına kesilmiyor, özel hesapta toplanıyor ve
bütün dünyadaki uygulama da bu hesapta toplanan paraların hak sahiplerine
doğrudan ödenmesidir. Bizim aldığımız bilgiye göre bu para 2001’den beri
ödenmediği gibi şimdi biriken paralarla birlikte kesintiler bundan sonra hak
sahiplerine değil, hazineye ya da -pardon- bütçeye kaydedilecek, bunun
çıkarılması gerekiyor bu tasarıdan.
Teşekkürler
efendim. (HDP sıralarından alkışlar)
BAŞKAN
– Aynı mahiyetteki diğer önergenin gerekçesini okutuyorum:
Gerekçe:
5846
sayılı Fikir ve Sanat Eserleri Kanunu’nun 44’üncü maddesinde düzenlenen mevcut
uygulamanın devam ettirilmesi amacıyla çerçeve 7’nci maddesi tasarıdan
çıkartılmaktadır. 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Aynı mahiyetteki önergeler kabul edilmiştir. 
Bu
şekilde, kabul edilen önerge doğrultusunda 7’nci madde tasarı metninden
çıkmıştır. Bir karışıklığa mahal vermemek için Komisyon metninde mevcut
maddeler üzerinden görüşmelere devam edeceğiz. Kanun yazımı sırasında madde
numaraları teselsül ettirilecektir. 
Sayın
Komisyon, ilave edeceğiniz bir şey var mı?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Yok. 
BAŞKAN
– Sayın Bakan, sizin?
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sadece
bilgi olması açısından… Her ne kadar kanun tasarısından düzenlemeyi çıkarmış
olsak da, Komisyondan geçen düzenlemede her ne kadar burada toplanan paralar
bütçeye gelir kaydedilse de yine kanunda öngörülen amaçlarla kullanılmasına
imkân sağlanıyor idi. Bu açıdan bütçeye gelir kaydedilmesi söz konusu değildi.
Bu hususu da özellikle sizlerle paylaşmak istiyorum. 
Teşekkür
ediyorum. 
BAŞKAN
– Bu konuda gerekli redaksiyon yürürlük maddesinde de yapılacaktır. 
MİTHAT
SANCAR (Mardin) – Bir soru sorma imkânım var mı?
BAŞKAN
– Maalesef, soru-cevap faslı yapamıyoruz. Şöyle buyurun, siz bir…
MİTHAT
SANCAR (Mardin) – Yok, onu yaptık zaten. 
BAŞKAN
– Peki, çok teşekkür ediyorum. 
8’inci
madde üzerinde üç adet önerge vardır, okutup işleme alacağım ve oylarınıza
sunacağım. 
Türkiye Büyük Millet Meclisi
Başkanlığına
Görüşülmekte
olan 502 sıra sayılı Kanun Tasarısı’nın 8’inci maddesinin tasarı metninden
çıkarılmasını arz ve teklif ederiz. 
 Filiz Kerestecioğlu Demir Ertuğrul
Kürkcü Dirayet Taşdemir 
 İstanbul İzmir Ağrı

 Aycan İrmez Saadet
Becerekli  Bedia Özgökçe Ertan 
 Şırnak Batman Van
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde Van Milletvekili Bedia Özgökçe Ertan konuşacaktır. 
Buyurun
Sayın Özgökçe Ertan. (HDP sıralarından alkışlar)
BEDİA
ÖZGÖKÇE ERTAN (Van) – Teşekkür ediyorum Sayın Başkan. 
Genel
Kurulu saygıyla selamlıyorum. 502 sıra sayılı torba kanunun 8’inci maddesi
üzerine grubum adına söz aldım. 
Değerli
arkadaşlar, yine bir torba yasayla karşı karşıyayız. Benden önceki hatiplerin
de belirttiği gibi, torba yasalar yasama tekniği açısından oldukça sakıncalı ve
aslında birçok kesimin kabul etmediği, eleştirdiği, itiraz ettiği
düzenlemelerdir. Torba yasa mantığıyla getirilen her düzenlemenin, düzenleme
yaptığı ilgili kanunu da onun bütünlüğünü de kurgusunu da bozan bir yaklaşımı
vardır. Bu düzenlemede, yine bu torba yasada, yine bütün halkı ilgilendiren, 80
milyon yurttaşı ilgilendiren çok önemli düzenlemeler var ve ayrıca çok önemli
itirazlar var, karşı çıkışlar var fakat görüşmeler boyunca tanık olduk ki bu
itirazlar ne yazık ki dinlenmedi. Örneğin, az önce görüşülen 6’ncı maddenin,
Danıştayın kararı olmasına rağmen, yargı kararına rağmen şu an yasalaştığına
şahit oluyoruz. Bu düzenleme de 60 farklı yasayı ilgilendiren 130 maddelik bir
tasarı bildiğiniz gibi. Dediğimiz gibi, itirazlarımızı biz Genel Kurulda da
tekrar sunmak istiyoruz.
Genel
olarak göze çarpan şey, getirilen vergi artışları ve Maliye Bakanına verilen
yetkiler. En çok göze çarpan ve itiraz edilen kısmı bu. Anladığımız bir şey
var, Hükûmet artık bütçede dikiş tutturamıyor. Ne bir yıllık mali planlamaları
yapabiliyor ne de öngörülebilir bir disipline sahip. Yine, her gedik
açıldığında bütçede Hükûmet dolaylı vergiler yoluyla bu işin sorumluluğunu ne
yazık ki yurttaşlara yüklüyor. Serveti vergilendirmekte, rant getirisini
vergilendirmekte isteksiz ve başarısız olan Hükûmet, örneğin 20 bin liralık
aracı olan bir asgari ücretliden de aynı yakıt vergisini alıyor, 2 milyon
liralık aracı olan sermayedardan da aynı yakıt vergisini alıyor, hatta aldığı o
vergiyi daha sonra zengine iade ediyor. Şöyle ki, bir örnek vereyim: Bir şirket
düşünün, şirketin patronu 4.750 liraya aldığı cep telefonunun 750 lirasını
KDV’den, geri kalan 4 bin liranın dört yıl boyunca bin lirasını matrahtan
düşerek vergi avantajı sağlıyor ancak o patronun yanında çalışan işçi -ki eğer
alabiliyorsa tabii böyle bir telefonu- 4.750 lirayı ödüyor ve hiçbir vergi
avantajından yararlanamıyor. İşte, Türkiye’de vergi yükü kimin omzundadır, bu
küçük örnekten de çok rahat anlaşılabilir hâldedir. 
Türkiye’de
varlığı vergilendirmek yerine dolaylı vergiler yoluyla halktan para toplanıyor.
Öyle ki vergi gelirinin yüzde 70’i dolaylı vergilerden oluşan Türkiye bu oranla
92 ülke içerisinde ilk sırada yer alıyor. En yakın takipçisi Meksika’nın vergi
gelirlerinde dolaylı vergilerin oranı ancak yüzde 50’dir. Dünyada eşi benzeri
görülmemiş oranlarla elektrikten petrole, doğal gazdan iletişime, yiyecekten
giyeceğe, sigaradan içkiye tüm tüketim maddelerinin üzerine bindirilen ÖTV ve
KDV gibi dolaylı vergilerin yükü işçi ve emekçilerin omzundadır. Bu
adaletsizlik hem yurttaşların vergiler altında ezilmesine hem de bir türlü
engelleyemediğimiz kayıt dışılığın artmasına neden oluyor. 
Oysa
Türkiye’de de doğrudan vergilerin oranı OECD ülkelerinin ortalamasına yani
yüzde 60’lar seviyesine dahi gelmiş olsa adaletsizlik ortadan kalkacak, yüksek
gelir grubu vergilendirilebilecektir. Dolayısıyla temel sorun noktalarından
biri budur. Bizim doğrudan vergi gelirlerini artırmaya yönelecek bir vergi
politikasına, acilen, gelir vergisi reformuna ihtiyacımız vardır. 
Değerli
arkadaşlar, 2017 bütçesi hazırlanırken öngörülen açık 47,5 milyar liraydı ve
açık hazine borçlanmasıyla karşılandı. Ayrıca yıl içerisinde Kamu Finansmanı ve
Borç Yönetimi Yasası’na göre borçlanma limitinde bir kere Bakan, ikinci kez de
Bakanlar Kurulu kararıyla iki kez yüzde 5’er artırım yapıldı. Bu kanuni bir
durum zaten. Ancak, toplamda 52,2 milyarlık borçlanma dahi Hükûmetin savaşa,
silaha ayırdığı paraya yetmediği için bu tasarıyla Maliye Bakanı 37 milyar lira
daha borçlanma hakkına kavuşmakta ve bu anlamda bu Meclisin bütçe hakkını da
gasbetmektedir. Buna kesinlikle karşı çıkmalıyız hepimiz. 
Sayın
Başkan, değerli arkadaşlar; savaş, silahlanma, çatışma politikalarının ağır
sonuçlarını bu ülkenin insanları çekiyor; evlerine gelen tabutlarla,
gelirlerine gelen yeni vergilerle çekiyor. Kendi sermaye sınıfınızı yaratma
hevesiniz bütçede onarılmaz gedikler açıyor. İşte kamu-özel iş birliği
projelerinizin halkın parasını bu sermaye sahiplerine aktardığı göz önündedir. 
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – Sayın Başkan, son bir dakika, cümleyi tamamlayayım
sadece. 
FİLİZ
KERESTECİOĞLU DEMİR (İstanbul) – Plan ve Bütçe Komisyonu üyesi ama.
BAŞKAN
– Peki, hanımlara pozitif ayrımcılık da yapmış olalım hadi bugünlük. 
Buyurun,
bir dakikada tamamlayın.
BEDİA
ÖZGÖKÇE ERTAN (Devamla) – Teşekkür ediyorum.
Evet,
2016 yılında tütün ve alkoldeki ÖTV geliri tam 40 milyar olmuş ve biz bu
paranın yüzde 20’sini yani 8 milyarını sadece iki kaleme yani Osmangazi Köprüsü
ile Avrasya Tüneli’nin hazine garantilerine ödemişiz. Orta vadeli program
açıklandığında da Hükûmet itiraf etmişti, “Silah alırken borçlanmamak için yeni
vergiler salacağız.” dendi.
Sürekli
söylüyoruz, bu tasarı görüşmelerinde de söylemeye devam edeceğiz: Barışın
maliyeti sıfırdır. Bölgemizde hemen her gün yeni bir siyasi gelişme yaşanırken
mali disiplini korumak, bütçe dengesini sarsmamak istiyorsanız, 2001 krizinde
olduğu gibi milyonlarca insanın bir sabah uyandığında yoksullaşmış olmasını
istemiyorsanız barış politikalarına dönün, OHAL’i kaldırın diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 8’inci maddesinde
değiştirilmesi öngörülen 6183 sayılı Kanun’un 22/A maddesinin ikinci fıkrasının
aşağıdaki şekilde değiştirilmesini arz ve teklif ederiz.
 Kazım Arslan Zekeriya
Temizel  Kadim Durmaz
 Denizli  İzmir
 Tokat
 Şenal Sarıhan Kemal
Zeybek  Mahmut Tanal Ankara
 Samsun İstanbul
 Ali Özcan  Mehmet
Bekaroğlu  Bülent Yener Bektaşoğlu
 İstanbul İstanbul
 Giresun  

“Bu
madde kapsamında zorunluluk getirilen ödemelere ilişkin olarak işçi ücreti
alacakları hariç olmak üzere, yapılacak her türlü devir, temlik ve el
değiştirme, Maliye Bakanlığına bağlı tahsil dairelerine vadesi geçmiş borcu
karşılayacak kısım ayrıldıktan sonra kalan kısım üzerinde hüküm ifade eder. Şu
kadar ki bu hükmün uygulanmasında diğer kamu idarelerinin alacaklarına karşılık
kesinti yapılması gereken hallerde kesinti tutarı garameten taksim edilir.” 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Tokat Milletvekili Kadim Durmaz konuşacaktır. 
Buyurun.
(CHP sıralarından alkışlar)
KADİM
DURMAZ (Tokat) – Sayın Başkan, değerli milletvekilleri; 502 sıra sayılı Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı -torba kanun- üzerinde söz almış bulunuyor,
yüce Meclisi saygıyla selamlıyorum.
Tabii,
bu, elimizde olan büyük bir torba yasa. Yola çıkarken bu yaklaşık olarak 131,
132 maddeydi, bir bölümü çekildi ama şu anda 126 maddeyle yolumuza devam
ediyoruz. Burada çok şey var ama aziz milleti ilgilendiren yani köylüyü,
çiftçiyi perişan eden ÖTV’li mazot yok. Bunun içerisinde “kadro” diye kendini
kaç yıldır perperişan eden, zor şartlarda geçinen taşerona kadro yok. Bunun
içerisinde, Türkiye’de 35 bine yakın çalışanı bulunan Türkiye Şeker
Fabrikalarının çalışanlarının, işçilerinin kadroları ve Şeker Fabrikalarının
güvencesi yok, özelleştirme havuzundan çıkarılması yok. Bunun içerisinde,
gerçekten asgari ücretle geçinemeyen, zor şartlarda olan, çoluk çocuğunun
ihtiyacını alamayan sade yurttaşa yönelik hiçbir şey yok. Tabii, Sayın Maliye
Bakanının çok usta bir şekilde hazırladığı, vatandaşın cebinde olan az miktarda
parayı almayla ilgili çok ciddi düzenlemeler var. 
Biz,
bu ülkenin temeline, devlet oluşuna, devlet geleneğine katkı sunacak tüm
maddelerle ilgili olumlu görüşlerimizi ifade ettik. İşte, şu anda üzerinde söz
almış olduğum 8’inci maddede 21/7/1953 tarihli ve 6183 sayılı Amme
Alacaklarının Tahsil Usulü Hakkında Kanun’un 22/A maddesindeki değişiklikler
var. Bunların biri hariç diğerlerinin hepsine katkı sunduk. “Maliye Bakanı,
aşağıdaki ödeme ve işlemlerde, Maliye Bakanlığına bağlı tahsil dairelerine
vadesi geçmiş borcun bulunmadığına ilişkin belge aranılması ve yapılacak ödemelerden
istihkak sahiplerinin amme borçlarının kesilerek ilgili tahsil dairesine
aktarılması zorunluluğu ile kesintilere asgari tutar ve oran getirmeye, kapsama
girecek amme alacaklarını tür, tutar, ödeme ve işlemler itibarıyla topluca veya
ayrı ayrı tespit etmeye, zorunluluk getirilen ödeme ve işlemlerde hangi
hallerde bu zorunluluğun aranılmayacağını ve uygulamaya ilişkin usul ve
esasları belirlemeye yetkilidir.” Yani vergi dairesine ya da kamuya, devlete,
hazineye günü geçmiş bir borcu olan yurttaşa, gerek belediye gerekse devletin
farklı kurumlarında , bir iş, bir hizmet yaptığında veya bir ihalede hazineye
olan borcu konusunda, hepimizin bildiği gibi kısa adıyla “Amme alacağı olan
borcu yoktur.” kâğıdını getirmeden ödeme yapılmamasıyla ilgili. 
Değerli
milletvekilleri, elbette biz kamu alacaklarının tahsilinden yanayız, bunun
takibinden yanayız ve bu konuda yasal düzenlemelerden yanayız. Fakat, bizim
endişemiz şu: Bu ülkenin kamu kaynaklarının bu devlet yönetimi, bu kanun ve
nizama uygun olarak yönetilmediği. Hükûmetin bunu getirmekteki niyeti ve muradı
da şu: Sık sık, böyle borcu olan bir müteahhit için, yakın birisi için telefon
açıp üstten bir yetkilinin “Sen bu borcunu öde, o parasını alsın; size
ödeyecektir.” demesiyle tüyü bitmemiş yetim haklarının ödenmeden o paraların
birilerine ödenmesi kuşku ve kaygısıydı. Diyoruz ki biz: Elbette bu paralar
tahsil edilsin, “Borcu yoktur.” kâğıdı getirene ancak bu ödemeler yapılsın ama
endişemiz, kamu kaynaklarının yeterli, verimli bir mali disiplin içerisinde -Hükûmetin
anlayışında- kullanmadığıdır. Bu konuda da birçok kalemde suistimallerin,
birçok kamu kurum ve kuruluşuda siyasi baskılar sonucu yani Hükûmetin baskısı
sonucu sıkıntıların olduğunu hepimiz biliyoruz. Bu güzel ülkede, bu Türkiye
Cumhuriyeti’nde bu tür vakaların olmaması hepimizin dileğidir. Bu anlamda da bu
yasanın ilgili maddesi hariç diğerlerine destek veriyoruz. Türkiye’nin
kaynakları verimli kullanıldığında, bu ülkede tüyü bitmemiş yetim hakkına
uzanan elleri ortak bir duruşla kırdığımız zaman bu ülkeyi kısa sürede düze
çıkaracağız diyorum, yüce Meclisi saygıyla selamlıyorum. (CHP sıralarından
alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Madde
üzerinde son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 8’inci maddesinde geçen “selahiyetli”
ibaresinin “yetkili” şeklinde değiştirilmesini arz ve teklif ederiz.
 Mustafa Kalaycı Emin Haluk Ayhan
 Erkan Akçay
 Konya Denizli Manisa
 Mehmet Erdoğan Erkan Haberal  Baki
Şimşek Muğla Ankara Mersin 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz.
BAŞKAN
– Önerge üzerinde söz isteyen Muğla Milletvekili Mehmet Erdoğan.
Buyurun.
(MHP sıralarından alkışlar) 
MEHMET
ERDOĞAN (Muğla) – Sayın Başkan, değerli milletvekilleri; 502 sıra sayılı Kanun
Tasarısı’nın 8’inci maddesi üzerinde vermiş olduğumuz önerge hakkında
Milliyetçi Hareket Partisi Grubu adına söz almış bulunmaktayım. Bu vesileyle
yüce heyetinizi saygıyla selamlıyorum.
Değerli
milletvekilleri, görüşmekte olduğumuz torba kanun tasarısının vatandaşlarımızın
meselelerini ne kadar çözdüğünü, ne kadar, nimet ne kadar külfet getirdiğini
oturup uzun uzadıya tartışmamız lazım. 3 kuruşluk nimet varsa bu tasarının
içerisinde, 300 kuruşluk da külfet gelmektedir. 
Kanun
tasarısının hazırlanış aşamasında, özellikle hazine arazilerinin kullanımı
konusunda birçok vatandaşımız ciddi manada beklentiye girmiş, yaşanan ve
yaşanması muhtemel mağduriyetlerin önüne geçilmesi için bu kanun tasarısına
gözlerini dikmiştir. Ancak, maalesef, gözüken odur ki bu beklenti boşa
çıkmıştır. Örneğin, seçim bölgem olan Muğla ilinin Ortaca ilçesinin Ekşiliyurt
Mahallesi’nde hâlihazırda yaşanan bir olayı sizlerle paylaşmak istiyorum:
Ekşiliyurt Mahallemizde 176 dönümlük bir hazine arazisi Büyükşehir Kanunu’ndan
sonra, büyükşehir belediyesinden kaçırılmak üzere Özelleştirme İdaresine
devrediliyor, bu hazine arazisinin üzerinde çoğunluğu seracılık yaparak geçinen
yaklaşık 100 hane var.
Şimdi,
bu araziler, Özelleştirme İdaresi tarafından ihaleyle satışa çıkartılmış
durumdadır. Hazine arazilerini kovalayan birtakım insanların, bu arazileri
satın alarak oradaki köylüyü, şu anda içinde üreticilik yapan insanları perişan
etmesi mümkündür. Yapılacak olan ihalelere bu arazileri onlarca yıldır
kullanan, ecrimisillerini ödeyen, vergisini veren vatandaşlarımızın dışında
hazine arazisi avcılarının girmesi çok büyük sıkıntıları da beraberinde
getirecektir. Bu durum, büyükşehir belediyesi sınırları içinde kalan diğer
hazine arazileri için de geçerlidir. Hâlihazırda vasıflı tarım arazisi olarak
kullanılan bu yerlerin kullanıcılarına belirli ve makul bir ücret karşılığında
verilmesine yönelik bir düzenleme yapılması en doğrusu olacaktır. Bunu Sayın
Bakanla defalarca paylaştık ama Sayın Bakan maalesef, bu tarım arazilerinin
içinde bulunan vatandaşlarımıza satışı konusunda hep köylümüzü yokuşa
sürmektedir. Hiç bir vatandaşımız bu arazilerin ücretsiz bir şekilde
kendilerine verilmesini de beklememektedir. Vatandaşlarımız, yapılacak bir
düzenlemeyle bu arazilerin en azından, tıpkı 2/B kanununda olduğu gibi,
kendilerine birtakım kolaylıklar çerçevesinde satılmasını beklemektedir. Yine,
seçim bölgem Muğla başta olmak üzere birçok ilimizde evi barkı bu araziler
üzerinde bulunan vatandaşlarımız bu beklentisinde de haklıdır. 
Tasarının
59’uncu maddesinde araziyi kiralamak suretiyle kullananlara kiraladığı araziyi
satın alma hakkı tanınmakta ancak ecrimisil karşılığında kullananlara bu hak
getirilmemektedir. Ecrimisil karşılığında kullanılan arazilerin çiftçilerimize
makul bir bedel karşılığında, gerekli ödeme kolaylığı sağlanarak verilmesi
gerekmektedir. Gariban çiftçimizin bu şartlar altında, mevcut kullanmakta
oldukları, içinde evinin barkının olduğu arazileri satın alması mümkün
değildir. 
Yine,
ecrimisil ödeyerek hazine arazilerinde işletmecilik yapan turizmcilerimiz de
buradan gelecek hayırlı bir haberi beklemektedir. Bu vatandaşlarımızın
ödemeleri ertelenmiştir ancak erteleme, sorunların çözümü için yeterli
değildir. Bugün Muğla gibi birçok turistik yerde artık Maliye Bakanlığının bu
kolaylıkları yapmaması sebebiyle paravan şirketler devreye girmiş ve paravan
şirketler üzerinden yapılan kiralamalarla hiçbir ödeme yapmadan bu arazilerin
kullanılması şu anda devam etmektedir. Dolayısıyla bu işten ne devlet alması
gereken parayı alabiliyor ne de gerçekten o yerlerde hakkıyla işini yapan
insanlarımız dertlerine derman bulabiliyor. Ecrimisil ücretlerinin makul bir
seviyeye çekilmesi, son yıllarda sıkıntılı sezonları peş peşe geçiren
turizmcimizi rahatlatacaktır. Bu durum devletimiz açısından da avantajlıdır,
devletin de kasasına para girmesini sağlayacaktır. Eğer bu düzenleme yapılmazsa
gene paravan şirketler üzerinden sahte birtakım işlemler devam edecek, sonra
pılını pırtısını toplayıp giden insanlardan Hazinenin de Maliyenin de herhangi
bir para alması mümkün olmayacaktır. Alanın memnun, verenin memnun olacağı bir
çıkar yol varken işini hakkıyla yapmaya çalışan vatandaşlarımızı yanlış yollara
sevk etmenin bir anlamı yoktur.
Bu
duygu ve düşüncelerle yüce heyetinizi tekrar saygıyla selamlıyorum. (MHP
sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
8’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
9’uncu
madde üzerinde üç adet önerge vardır, okutup işleme alacağım ve oylarınıza
sunacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 9’uncu maddesinin tasarı metninden
çıkarılmasını arz ve teklif ederiz.
 Kadri
Yıldırım Aycan İrmez Saadet Becerekli
 Siirt  Şırnak Batman
 Ertuğrul Kürkcü Filiz
Kerestecioğlu Demir Dirayet Taşdemir
 İzmir İstanbul Ağrı
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde söz isteyen Siirt Milletvekili Kadri Yıldırım.
Buyurun
Sayın Yıldırım. (HDP sıralarından alkışlar) 
KADRİ
YILDIRIM (Siirt) – Sayın Başkan, değerli milletvekilleri; sözlerime başlarken
hepinizi saygılarımla selamlıyorum.
Görüşülmekte
olan 502 sıra sayılı Kanun Tasarısı’nın 9’uncu maddesinin tasarı metninden
çıkarılması üzerine söz almış bulunuyorum. 
Yapılan
düzenlemeyle Amme Alacaklarının Tahsil Usulü Hakkında Kanun’da değişiklik yapılarak
mevcut kanunda yer alan “kredi kartı ile ödenmesi” ibaresinin “kredi kartı,
banka kartı ve benzeri kartlar ile ödenmesi” şeklinde değiştirilmesi
öngörülmüştür. 
Öncelikle
şunu ifade etmekte yarar vardır ki bu düzenlemeyle bankaların amme borçlusundan
komisyon alabilmesi hususu olabildiğince genişletilmekte ve banka kartı ile
benzeri kartlarla da bu komisyonun genişletilmesi öncelikle amaçlanmıştır,
bunun bu şekilde amaçlandığı gözükmektedir. 
Bankaların
yurttaşlara yansıttıkları kesintiler, aldıkları komisyonlar zaten mevcut
hâliyle çok fazla bir derecede iken iktidar, yine bankaların kârına maksimum
düzeyde kâr katmaya bu vesileyle sebep olmaktadır ve bu bankalara yansıtılan
kârın ceremesi, faturası, mağduriyeti de yine borçluya, yine vatandaşa kesilmektedir.
Vatandaşı koruyan, haklarını maksimum düzeyde koruma altına alan ve bunu bir
anlayış hâline getiren bir düzenleme çok daha iyi bir hâl alacaktı. Yüz
binlerce karttan oluşan bu komisyon kesintileri tek tek düşünüldüğünde cüzi
gibi gözüküyorsa da bunlar bir araya getirildiğinde bankaların kârına kâr katan
muazzam bir külli miktar ortaya çıkmaktadır ve bankaların kârına kâr katan, bu
oranın faturası da yine, yinelemek istiyorum ki borçluya, tüketiciye fatura
edilerek, mal edilerek onun mağduriyetine bir kat mağduriyet daha
eklenmektedir. 
Alternatif
ödeme seçenekleri gibi ve olumlu bir hava yansıtıyor gibi gözükse de bunun
aslında, derinlemesine düşünüldüğünde, borçlunun, tüketicinin ve dar gelirlinin
hiç de lehine olmadığı; tersine, aleyhine olduğu çok açık bir şekilde
gözüküyor. Dolayısıyla eğer bu konuda gerçekten borçlu düşünülüyorsa, bu kâr
düşünülmüyorsa bu komisyonlara bir çare bulunmalı ve ödeme güçlüğü içerisinde
olanların bu komisyonlardan muaf tutulması gerekiyor. Bu anlayış eğer hâkim olursa
bu alternatif seçenekli ödeme biçimleri biraz daha hakkaniyet ölçüleri
içerisinde amacına ulaşmış olacak; aksi takdirde, yeni mağduriyetlerin doğması
kaçınılmaz olacak.
Bu
duygu ve düşüncelerle hepinizi saygılarımla ve sevgilerimle selamlıyorum ve iyi
geceler diliyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 9’uncu maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Kazım Arslan Zekeriya
Temizel Kadim Durmaz
 Denizli İzmir Tokat
 Şenal Sarıhan Kemal
Zeybek Bülent Yener Bektaşoğlu
 Ankara Samsun Giresun
 Ali Özcan Mahmut
Tanal Mehmet Bekaroğlu
 İstanbul İstanbul İstanbul
 Ceyhun İrgil
 Bursa
MADDE
9- 6183 sayılı Kanunun 41 inci maddesinin sekizinci fıkrasının birinci
cümlesinde yer alan “kredi kartı ile ödenmesi” ifadesi “kredi kartı, banka
kartı ve benzeri kartlar ile ödenmesi” şeklinde ve ikinci cümlesinde yer alan
“kredi kartı kullanılmak” ifadesi “kredi kartı, banka kartı ve benzeri kartlar
kullanılmak” şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Bursa Milletvekili Ceyhun İrgil konuşacaktır.
Buyurun
Sayın İrgil. (CHP sıralarından alkışlar)
CEYHUN
İRGİL (Bursa) – Sayın Başkan, değerli milletvekilleri; merhaba.
Yukarıda,
Plan ve Bütçe Komisyonunda, eğitimi itibarsızlaştıran Millî Eğitim Bakanlığının
2018 bütçesi görüşülürken burada da Genel Kurulda da mali disiplini
itibarsızlaştıran bir torba yasanın görüşmeleri gerçekleşiyor. Bu torba yasanın
69’uncu maddesinde, eğitimi, itibarsızlaştıran Millî Eğitim Bakanlığının
hatalarını gidermek için mali disiplini itibarsızlaştıran bir düzenleme
getiriliyor. O maddeye gelindiğinde bu konuyu tartışacağız ama bu konu, millî
eğitim konusu açıldığında burada birkaç konuya değinmek gerek.
Sayın
Bakan bir bütçe sunuşu yaptı bugün, biraz önce, biz de oradaydık Millî Eğitim
Komisyonu üyesi olarak ve herkes, bütün basın ve bizler TEOG konusunda bir
açıklama yapmasını bekliyorduk, maalesef hiç yapmadı. Ben, şimdi buradan,
bugünlerde çok gündemde olan ve herkesi, bütün evleri, bütün öğrencileri,
aileleri ilgilendiren TEOG konusunda Hükûmetin, iktidarın, Millî Eğitim
Bakanlığının aslında çok şuurlu davranmadığını gösteren bir belge okuyacağım.
Bu, Millî Eğitim Bakanının geçen yılki bize yaptığı bütçe sunuş konuşması ve
orada aynen şöyle diyor: “Temel eğitimden ortaöğretim kurumlarına öğrenci
yerleştirme uygulaması olan TEOG sistemi uygulamasına devam edilecektir. Bu
sistemde okullarımız, öğretmenlerimiz ve müfredat merkeze alınmıştır. Temel
eğitimden ortaöğretime geçiş kapsamındaki bu uygulamaya ilişkin her yıl çok
kapsamlı araştırmalar yapıp geri dönüşler alıyoruz. Aldığımız bu geri dönüşler,
uygulamamamızın sahada büyük bir memnuniyet oluşturduğunu ve hüsnükabul
gördüğünü göstermektedir.” Gördüğünüz gibi, bir yıl sonrasını göremeyen bir
Millî Eğitim ve iktidardan bahsediyoruz. Bu Millî Eğitim Bakanlığı bu
çocuklarımızı geleceğe nasıl hazırlayacak? Daha bir yıl sonrasını göremiyorlar.
Bunun
dışında, bugün de bütçe konuşmalarında Millî Eğitim Bakanının yaptığı
açıklamaların bazılarını sizlerle paylaşmak istiyorum çünkü bunların bir bölümü
Maliyeyle ilgili. Bugün Millî Eğitim Bakanlığının Komisyonda yaptığı açıklamaya
göre şubat ayında 20 bin öğretmen ataması dışında herhangi bir öğretmen ataması
olmayacak. Sözleşmeli öğretmenlere eş tayini konusunda yine kapılar kapalı,
sadece sözleşmeli sözleşmelinin yanına gidebilecek. Burada Maliye Bakanımız
varken ona da seslenmek isterim: 400 engelli öğretmen kaldı. Şu 400 engelli
öğretmenin atamasını da yapın Sayın Bakanım, şuradan söz verin. Başınızı
sallamanızdan “Evet diyorum…”
MALİYE
BAKANI NACİ AĞBAL (Bayburt) – Değil, değil. Millî Eğitim Bakanlığımıza
söyleyeceğim bu konuyu, bana da geldi bu konu.
CEYHUN
İRGİL (Devamla) - Sayın Bakanım, 400 engelli öğretmen. Bunu yapalım, bitsin.
Bakın, “Para yok.” diyorsanız, Malta’da, giden şirketlerin peşine düşün,
oradaki vergileri inceleyin. O şirketlere kesilen cezalarla bu arkadaşların
maaşları çıkar. (CHP sıralarından alkışlar) 
MALİYE
BAKANI NACİ AĞBAL (Bayburt) – Meseleye böyle yaklaşırsanız bu doğru değil. 
CEYHUN
İRGİL (Devamla) – Şurada 3 kuruş vergi almak için bakın ne kadar
uğraşıyorsunuz, bürokratlarınız yoruluyor, milletvekilleri çalışıyor. Siz
çalışma arkadaşlarınızın, bakanların, ailelerinin, çevrelerinin şirketlerinin
peşine düşün, oradaki vergileri alın; zaten bütçe açığınız kapanacak. 
ÖZGÜR
ÖZEL (Manisa) – Sayın Bakanım, buyurun kaynak. 
MALİYE
BAKANI NACİ AĞBAL (Bayburt) – Bütçe açığımızı hiç merak etmeyin. Siz kendinize
bakın. 
CEYHUN
İRGİL (Devamla) – Bunun dışında, KPSS’nin de en az iki üç yıl daha geçerli
olmasını istiyoruz, bu da çok önemli bir sorun. 
Son
önemli konulardan bir tanesi 14 bin ÖYP’linin kadrosu bu ocak ayında bitiyor,
ocak ayından itibaren bu insanların kadroları iptal olacak. Buradan sizlere ve
tüm rektörlere sesleniyorum: Lütfen, bu genç akademisyenlere yapılan haksızlığı
sona erdirin, bu kadrolar yanacak, o yüzden ÖYP’lilerin kadrolarını lütfen,
ocak ayına kadar teslim edin. Bu konuda YÖK’ün de size koyduğu bir engel yok,
sadece size bağlı bir konu. 
Bunun
dışında, önemli konulardan bir tanesi, 2018’de söz verdiğiniz sağlıkçı
atamalarını yapın. Sağlıkçılar büyük oranda atama bekliyorlar. Zannediyorum, bu
aldığınız vergilerle sağlıkçıların atamalarını da yapabileceksiniz.
Son
bir konu olarak da bize çok gelen ve çok istenen konulardan bir tanesi, tüm toplumda
yara olmuş bir konu, hepinize ulaşıyordur arkadaşlar, 2018 içerisinde eğer bir
öğrenci affı gerçekleştirebilirsek gerçekten toplumsal barış açısından çok
faydalı olacak. Binlerce öğrenci; ama ihtisas yapan, ama üniversitelerde
okuyan, ama başka okullarda okuyan öğrenciler bir şekilde, ama yoksulluk
nedeniyle, ama hastalık nedeniyle, ama başka nedenlerle okullarına ve
eğitimlerine ara vermek zorunda kaldılar. Bunların bir bölümü FETÖ baskısıyla
da okullarından ayrıldılar. Bu çocuklar af istiyorlar. Gelin, hep birlikte
öğrenci affını çıkaralım ve bu çocukları 2018’de okullarıyla tekrar
buluşturalım.
Hepinize
teşekkür ediyorum, iyi akşamlar diliyorum. (CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
9’uncu
madde üzerinde son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 9’uncu maddesinde geçen “yer alan”
ibaresinin “geçen” şeklinde değiştirilmesini arz ve teklif ederiz. 
 Mustafa Kalaycı Emin
Haluk Ayhan Erkan Akçay
 Konya Denizli Manisa
 Mehmet Erdoğan Fahrettin
Oğuz Tor Baki Şimşek
 Muğla Kahramanmaraş Mersin
 Erkan Haberal
 Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Buyurun Sayın Tor. 
Aynı
zamanda günün son talihlisi, son konuşmacısı oluyorsunuz, öyle görünüyor.
Buyurun
efendim. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; Tasarı’nın
9’uncu maddesi üzerinde MHP adına söz almış bulunuyorum. Bu vesileyle yüce
heyetinizi saygılarımla selamlıyorum.
6183
sayılı Yasa’da getirilen düzenleme, kredi kartıyla tahsilatta türevlerini de
kapsama almaktadır, olumlu bir düzenlemedir. 
Değerli
milletvekilleri, sürekli gelişen teknoloji, iletişim araçlarının yaygınlaşması,
bankacılık alanındaki gereksinim ve gelişmeler, özellikle vurgulamak isterim ki
her bir kişide -zengin fakir, işi olan işi olmayan- birden fazla banka kartı
olması, kurumları mecburen yeni teknolojilerin kullanılmasına yöneltmiştir.
Bunun sonucu olarak kurumlar teşkilat kanunlarında değişiklikler yaparak yeni
teknolojilerden istifade etmeye başlamışlardır. Maliye Bakanlığı ve sosyal
güvenlik kurumları açısından olaya baktığımızda, internet bankacılığı üzerinden
belge verilmesi, tahakkuk ve ödeme yapılması, sorgulama yapılması, banka kartları
kullanılarak ödeme yapılması bunlardan birkaçıdır. Eskiden, özelikle mali
müşavir ve muhasebeciler vergi ve prim takiplerinde ayrı ayrı eleman istihdam
ederken bugün, aldıkları şifrelerle bilgisayarlarının başında belge verme,
tahakkuk yapma, sorgulama, ödeme yapabilmektedirler. Vatandaşlarımız da benzer
işleri yapmakta ve hayatlarını kolaylaştırmaktadırlar. 
Değerli
milletvekilleri, iş varsa, para varsa, geçim kolaysa kredi kartı, banka kartı
işe yarayacaktır; iş yoksa, ortalama her evde bir işsiz varsa, vatandaş geçim
sıkıntısı içindeyse, kısaca cep delik cepken delikse banka kartı, kredi kartı
açık verecek, beklenen netice elde edilemeyecektir. Bakınız, Merkez Bankası
verilerine göre, 2016 Ocak-Ağustos döneminde bireysel kredi ve kredi kartlarından
dolayı yasal takibe intikal etmiş tekil kişi sayısı 478 bindir, 2017 yılının
aynı döneminde yani sekiz ayda yasal takibe intikal etmiş tekil kişi sayısı 498
bine yükselmiştir. 2017’de sekiz aylık artış yüzde 5 civarındadır. Bunun
anlamı, sekiz ayda yarım milyon kişinin kara listeye girdiğidir. Böyle giderse
2017 yılının tamamında 750 bin kişinin bireysel kredi ve kredi kartı borcunu
ödemeyeceği ve kara listeye gireceğidir. Bundan daha da acısı, sadece bireysel
kredi, sadece kredi kartı ve hem bireysel kredi hem de kredi kartı dolayısıyla
yani birleşik şekliyle durum daha da vahimdir. 2017 yılının ilk sekiz ayında,
bu anlamda yasal takibe uğrayan kişi sayısı 632 bindir. Bu sayı, yıl sonunda 1
milyonu işaret etmektedir. Yıl sonunda sadece bu argümanlar bakımından 1 milyon
kişinin kara listeye girmesi çok ağır bir durumdur. Sadece 2017 yılında 1
milyon kişinin kara listeye girmesi demek, gelecekte bankalardan kredi, banka
kartı, kredi kartı veya benzer kartları kullanamayacak olması demektir. Bu da
gelecek bakımından durumun daha da iyiye gitmeyeceğini göstermektedir. Bundan
çıkan sonuç: 6183 sayılı Yasa gereğince amme alacaklarının tahsilinde kredi
kartı, banka kartı veya benzer kartların argüman olarak kullanılmasından
beklenen amacın elde edilmesi, her şeyden önce kullanıcılar bakımından ekonomik
rahatlığın sağlanmasına bağlıdır.
Değerli
milletvekilleri, TÜİK’in Yurt İçi Üretici Fiyat Endeksi’ne göre, bir önceki aya
göre enflasyon bir ayda yüzde 1,71’dir, bir önceki aralık ayına göre enflasyon
yüzde 11,6’dır, Ekim 2016’ya göre enflasyon yüzde 17,28’dir, on iki aylık
ortalamalara göre ise 14,4’tür. Bu gerçekleşen 4 enflasyon oranı, fiyat
artışlarının kasım ve aralıkta da devam edeceğini göstermektedir. Bu durumda,
yıl sonunda on iki aylık enflasyonun yüzde 14-15 aralığında gerçekleşmesi
kuvvetle muhtemeldir. Yapılacak zamlarla fiyat artışları gelecekte daha da
yüksek oranlara ulaşacaktır. Maalesef, vatandaşlar için güzel günler
görünmemektedir. Vatandaşın böyle bir ortamda satın alma gücünü artırmadan
ödeme gücünü artırmak mümkün olmayacaktır. Netice olarak ortalama her hanede
bir işsiz varsa, enflasyon 2 haneyi bulmuş ve vatandaş geçim sıkıntısı
içindeyse, kısaca cep delik cepken delikse yapılan değişiklikten beklenen sonuç
elde edilmeyebilir. Yapılacak ilk iş, her alanda ama her alanda vatandaşın
güvenini sağlamaktır; görev ve sorumluluk Hükûmetindir diyor, yüce heyetinizi
saygılarımla selamlıyorum. (MHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
9’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Birleşime
iki dakika ara veriyorum. 
Kapanma Saati: 21.25
BEŞİNCİ OTURUM
Açılma Saati: 21.26
BAŞKAN: Başkan Vekili Ahmet AYDIN 
KÂTİP ÜYELER: Ali Haydar HAKVERDİ (Ankara), İshak GAZEL (Kütahya) 
-----0-----
BAŞKAN
– Türkiye Büyük Millet Meclisinin 18’inci Birleşiminin Beşinci Oturumunu
açıyorum. 
502
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon?
Yok.
Ertelenmiştir.

Gündemimizde
başka bir konu bulunmadığından, alınan karar gereğince kanun tasarı ve
teklifleri ile komisyonlardan gelen diğer işleri sırasıyla görüşmek için, 8
Kasım 2017 Çarşamba günü saat 14.00’te toplanmak üzere birleşimi kapatıyor,
hayırlı akşamlar diliyorum.
Kapanma Saati: 21.27




(´) Birleştirilerek görüşülmesi kabul edilen Meclis Araştırması
Önergeleri Tutanağa eklidir.



(x) 502 S. Sayılı Basmayazı 2/11/2017
tarihli 17’nci Birleşim Tutanağı’na eklidir.




