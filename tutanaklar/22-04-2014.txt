



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 79’uncu
Birleşim
 22
Nisan 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Afyonkarahisar Milletvekili Kemalettin Yılmaz’ın,
Türkiye çiftçisinin ve hayvan üreticisinin sorunlarına ve çözüm önerilerine
ilişkin gündem dışı konuşması ve Gıda, Tarım ve Hayvancılık Bakanı Mehmet Mehdi
Eker'in cevabı
2.- Ankara Milletvekili S. Sencer Ayata'nın, yurt dışı
seçim bölgesine ilişkin gündem dışı konuşması
3.- İstanbul Milletvekili Metin Külünk'ün, 30 Mart
yerel seçim sonuçları ve sonuçlara itirazlara ilişkin gündem dışı konuşması
IV.- SATAŞMALARA İLİŞKİN KONUŞMALAR
1.- Afyonkarahisar Milletvekili Kemalettin Yılmaz'ın,
Gıda, Tarım ve Hayvancılık Bakanı Mehmet Mehdi Eker’in gündem dışı konuşmaya
cevabı sırasında şahsına sataşması nedeniyle konuşması
2.- Sinop Milletvekili Engin Altay'ın, İstanbul
Milletvekili Metin Külünk’ün yaptığı gündem dışı konuşması sırasında Cumhuriyet
Halk Partisine sataşması nedeniyle konuşması
3.- Mersin Milletvekili Aytuğ Atıcı’nın, Amasya
Milletvekili Mehmet Naci Bostancı’nın CHP grup önerisi üzerinde yaptığı
konuşması sırasında şahsına ve Cumhuriyet Halk Partisine sataşması nedeniyle konuşması
4.- Adıyaman Milletvekili Ahmet Aydın'ın, Adana
Milletvekili Seyfettin Yılmaz’ın 380 sıra sayılı Kanun Tasarısı’nın tümü
üzerinde MHP Grubu adına yaptığı konuşması sırasında AK PARTİ Grubuna sataşması
nedeniyle konuşması
5.- Adana Milletvekili Seyfettin Yılmaz'ın, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
şahsına sataşması nedeniyle konuşması
V.- AÇIKLAMALAR
1.- İzmir Milletvekili Oktay Vural’ın, 17 ve 25 Aralık
tarihlerinde yapılan soruşturmalarda kara para aklama ve gayriahlaki ilişkiler
gibi iddialarla Türk yargısı önünde olan bir kişinin Türk Bayrağı arkasında
olmak üzere bir pazarlamaya tabi tutulmasını kınadığına ve Adana’daki
seçimlerle ilgili herhangi bir sıkıntı olmadığına ilişkin açıklaması
2.- Sinop Milletvekili Engin Altay’ın, soruların
cevaplandırılması sırasında soru sahiplerinin isimlerinin de okunması gerektiğine
ilişkin açıklaması
3.- İzmir Milletvekili Oktay Vural’ın, soruların
cevaplandırılması sırasında soru sahiplerinin isimlerinin de okunması gerektiğine
ve Süleyman Aslan’ın Ziraat Bankası Yönetim Kurulu üyeliğine atanmasını doğru
bulmadıklarına ilişkin açıklaması
4.- Van Milletvekili Özdal Üçer'in, Avrupa Birliği
Bakanı Mevlüt Çavuşoğlu’nun 380 sıra sayılı Kanun Tasarısı’nın tümü üzerinde
Hükûmet adına yaptığı konuşmasındaki bazı ifadelerine ilişkin açıklaması
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Tokat Milletvekili Reşat Doğru ve 19
milletvekilinin, Kırım Kongo kanamalı ateşi hastalığının nedenlerinin
araştırılarak alınması gereken tedbirlerin belirlenmesi amacıyla Meclis
araştırması açılmasına ilişkin önergesi (10/910)
2.- İzmir Milletvekili Birgül Ayman Güler ve 23
milletvekilinin, çam fıstığı üretiminde ve ihracatında yaşanan sorunların
araştırılarak alınması gereken tedbirlerin belirlenmesi amacıyla Meclis
araştırması açılmasına ilişkin önergesi (10/911)
3.- İstanbul Milletvekili Celal Dinçer ve 20
milletvekilinin, çiftçilerin yaşadığı ekonomik sorunların araştırılarak
alınması gereken tedbirlerin belirlenmesi amacıyla Meclis araştırması
açılmasına ilişkin önergesi (10/912)
B) Tezkereler
1.- Başbakanlığın, Mardin Milletvekili Abdurrahim Akdağ
hakkında tanzim edilen soruşturma dosyasının yeniden değerlendirilmesi için
evrakın ve fezlekenin iade edilmesine ilişkin tezkeresi (3/1465)
C) Duyurular
1.- Başkanlıkça, Kadın Erkek Fırsat Eşitliği
Komisyonunda siyasi parti grubu mensubu olmayan milletvekillerine düşen 1
üyelik için aday olmak isteyen siyasi parti grubu mensubu olmayan milletvekillerinin
yazılı olarak müracaat etmelerine ilişkin duyuru
D) Önergeler
1.- İstanbul Milletvekili Mahmut Tanal’ın, (2/182) esas
numaralı Mal Bildiriminde Bulunulması, Rüşvet ve Yolsuzluklarla Mücadele
Kanununda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/153)




VII.- ÖNERİLER
A) Siyasî Parti Grubu Önerileri
1.- CHP Grubunun, Mersin Milletvekili Aytuğ Atıcı ve 27
milletvekili tarafından Suriye’de sarin gazı kullanılarak yapılan katliamda
Türkiye’nin rolü olduğuna dair dile getirilen iddiaların araştırılması amacıyla
10/4/2014 tarihinde Türkiye Büyük Millet Meclisi Başkanlığına verilmiş olan
genel görüşme önergesinin, Genel Kurulun 22 Nisan 2014 Salı günkü birleşiminde
sunuşlarda okunmasına ve görüşmelerinin aynı tarihli birleşiminde yapılmasına
ilişkin önerisi
B) Danışma Kurulu Önerileri
1.- Danışma Kurulunun, gündemin “Kanun Tasarı ve
Teklifleri ile Komisyonlardan Gelen Diğer İşler” kısmının 15’inci ve 21’inci
sıralarında bulunan 429 ve 536 sıra sayılı Kanun Tasarılarının bu kısmın
sırasıyla 5’inci ve 6’ncı sıralarına alınmasına ve diğer işlerin sırasının buna
göre teselsül ettirilmesine ilişkin önerisi
VIII.- SÖZLÜ SORULAR VE CEVAPLARI
1.- Tunceli Milletvekili Kamer Genç’in, Deniz Feneri
e.v davası ile ilgili bazı iddialara ilişkin Adalet Bakanından sözlü soru
önergesi (6/126) ve Başbakan Yardımcısı Ali Babacan’ın cevabı
2.- Balıkesir Milletvekili Namık Havutça’nın, kredi
kartı kullanıcılarının haklarının korunmasına ilişkin sözlü soru önergesi
(6/477) ve Başbakan Yardımcısı Ali Babacan’ın cevabı
3.- Kahramanmaraş Milletvekili Mesut Dedeoğlu’nun,
küçük esnafın sorunlarına ilişkin sözlü soru önergesi (6/482) ve Başbakan
Yardımcısı Ali Babacan’ın cevabı
4.- Ardahan Milletvekili Ensar Öğüt’ün,
Bitlis-Adilcevaz’da esnafın borçlarının ertelenmesi ve esnafa faizsiz kredi
verilmesine ilişkin sözlü soru önergesi (6/560) ve Başbakan Yardımcısı Ali
Babacan’ın cevabı
5.- Ankara Milletvekili Zühal Topcu’nun, 662 sayılı KHK
ile Sayıştayın denetim kapsamından çıkartılan anonim ortaklıklara ilişkin
Başbakandan sözlü soru önergesi (6/653) ve Başbakan Yardımcısı Ali Babacan’ın
cevabı
6.- Kahramanmaraş Milletvekili Mesut Dedeoğlu’nun,
esnaf ve sanatkârlara sıfır faizle kredi kullandırılmasına ilişkin sözlü soru
önergesi (6/761) ve Başbakan Yardımcısı Ali Babacan’ın cevabı
7.- Kahramanmaraş Milletvekili Mesut Dedeoğlu’nun, cari
açık için alınacak tedbirlere ilişkin sözlü soru önergesi (6/873) ve Başbakan
Yardımcısı Ali Babacan’ın cevabı
8.- Kastamonu Milletvekili Emin Çınar’ın, çiftçilere
verilen kredilere ve bankacılık sistemindeki yabancı sermaye oranına ilişkin
sözlü soru önergesi (6/1254) ve Başbakan Yardımcısı Ali Babacan’ın cevabı
9.- Ardahan Milletvekili Ensar Öğüt’ün, çiftçilerin
kredi borçlarından kaynaklanan mağduriyetine ilişkin sözlü soru önergesi
(6/1418) ve Başbakan Yardımcısı Ali Babacan’ın cevabı
10.- Ardahan Milletvekili Ensar Öğüt’ün, Ziraat
Bankasının tarım ve hayvancılık sektörüne verdiği kredilere ilişkin sözlü soru
önergesi (6/1419) ve Başbakan Yardımcısı Ali Babacan’ın cevabı
11.- Adana Milletvekili Ali Halaman’ın, döviz kredisi
kullanımına ve geri ödemelerine ilişkin Maliye Bakanından sözlü soru önergesi
(6/1448) ve Başbakan Yardımcısı Ali Babacan’ın cevabı
12.- Bursa Milletvekili Sena Kaleli’nin, 2011 yılında
ülkemize giren bir miktar paranın kaynağına ilişkin sözlü soru önergesi
(6/1452) ve Başbakan Yardımcısı Ali Babacan’ın cevabı
13.- Kütahya Milletvekili Alim Işık’ın, Türk Lirası ile
ilgili düzenlemelere ve emisyon hacmindeki artışa ilişkin sözlü soru önergesi
(6/1465) ve Başbakan Yardımcısı Ali Babacan’ın cevabı
14.- Kütahya Milletvekili Alim Işık’ın, uluslararası
kredi derecelendirme kuruluşlarının ülkemizle ilgili değerlendirmelerine
ilişkin sözlü soru önergesi (6/1466) ve Başbakan Yardımcısı Ali Babacan’ın
cevabı
15.- Adana Milletvekili Ali Halaman’ın, bankaların
kredi verirken masraf adı altında yaptıkları kesintilere ilişkin sözlü soru
önergesi (6/1596) ve Başbakan Yardımcısı Ali Babacan’ın cevabı
16.- Ardahan Milletvekili Ensar Öğüt’ün, KOBİ’lerin
kullandıkları kredilere ilişkin sözlü soru önergesi (6/1659) ve Başbakan
Yardımcısı Ali Babacan’ın cevabı
17.- Kahramanmaraş Milletvekili Mesut Dedeoğlu’nun,
Hazine Müsteşarlığı merkez teşkilatındaki boş kadrolara ilişkin sözlü soru
önergesi (6/1681) ve Başbakan Yardımcısı Ali Babacan’ın cevabı
18.- Kütahya Milletvekili Alim Işık’ın, bir kredi
derecelendirme kuruluşu ile ilgili değerlendirmelerine ilişkin sözlü soru
önergesi (6/1718) ve Başbakan Yardımcısı Ali Babacan’ın cevabı
19.- Kütahya Milletvekili Alim Işık’ın, bir kredi
derecelendirme kuruluşu ile ilgili değerlendirmelerine ilişkin Başbakandan
sözlü soru önergesi (6/1719) ve Başbakan Yardımcısı Ali Babacan’ın cevabı
20.- Kahramanmaraş Milletvekili Mesut Dedeoğlu’nun,
Ziraat Bankasında çalışan güvenlik görevlilerinin özlük haklarından kaynaklanan
mağduriyetlerine ilişkin Başbakandan sözlü soru önergesi (6/1760) ve Başbakan
Yardımcısı Ali Babacan’ın cevabı
21.- Ardahan Milletvekili Ensar Öğüt’ün, Ağrı’da Özel
İdare Müdürlüğü tarafından işletilen süt fabrikasına ilişkin sözlü soru
önergesi (6/1784) ve Başbakan Yardımcısı Ali Babacan’ın cevabı
22.- Kahramanmaraş Milletvekili Mesut Dedeoğlu’nun,
kanuni takibe düşen ve borcunu ödeyemeyen kişilerle ilgili çalışmalara ilişkin
Başbakandan sözlü soru önergesi (6/1998) ve Başbakan Yardımcısı Ali Babacan’ın
cevabı
23.- Kahramanmaraş Milletvekili Mesut Dedeoğlu’nun,
karşılıksız çek sayısındaki artışa ilişkin Başbakandan sözlü soru önergesi
(6/2001) ve Başbakan Yardımcısı Ali Babacan’ın cevabı
24.- İzmir Milletvekili Mehmet Ali Susam’ın, 2/B
arazilerinin alımında kullanılmak üzere köylülere sıfır faizli ve uzun vadeli
kredi verilip verilmeyeceğine ilişkin Başbakandan sözlü soru önergesi (6/2007)
ve Başbakan Yardımcısı Ali Babacan’ın cevabı
25.- Ardahan Milletvekili Ensar Öğüt’ün, Ardahan’da bir
KOSGEB şubesi ihtiyacına ilişkin sözlü soru önergesi (6/2176) ve Başbakan
Yardımcısı Ali Babacan’ın cevabı
26.- Ardahan Milletvekili Ensar Öğüt’ün, Doğu ve
Güneydoğu Anadolu’daki mevcut bankaların ATM eksikliğine ilişkin sözlü soru
önergesi (6/2178) ve Başbakan Yardımcısı Ali Babacan’ın cevabı
27.- Ardahan Milletvekili Ensar Öğüt’ün, Doğu Anadolu
Bölgesi’nde hayvancılığı geliştirecek yeni bir teşvik sistemine ilişkin sözlü
soru önergesi (6/2179) ve Başbakan Yardımcısı Ali Babacan’ın cevabı
28.- Ardahan Milletvekili Ensar Öğüt’ün, Doğu Anadolu
Bölgesi’ndeki illeri kapsayan yeni teşvik sistemi ihtiyacına ilişkin sözlü soru
önergesi (6/2212) ve Başbakan Yardımcısı Ali Babacan’ın cevabı
29.- Ardahan Milletvekili Ensar Öğüt’ün, kredi kartı
borçlarının yeniden yapılandırılmasına ilişkin sözlü soru önergesi (6/2279) ve
Başbakan Yardımcısı Ali Babacan’ın cevabı
30.- Ardahan Milletvekili Ensar Öğüt’ün, Doğu Anadolu
Bölgesi’nde hayvancılığı kalkındıracak bir teşvik sisteminin hazırlanıp
hazırlanmayacağına ilişkin sözlü soru önergesi (6/2388) ve Başbakan Yardımcısı
Ali Babacan’ın cevabı
31.- Kahramanmaraş Milletvekili Mesut Dedeoğlu’nun,
yerli sanayi ürünlerinin teşvik edilmesine ilişkin Başbakandan sözlü soru
önergesi (6/2474) ve Başbakan Yardımcısı Ali Babacan’ın cevabı
32.- Kahramanmaraş Milletvekili Mesut Dedeoğlu’nun,
Halkbank’ın bir bölüm hissesinin halka arz edilmesine ilişkin Başbakandan sözlü
soru önergesi (6/2510) ve Başbakan Yardımcısı Ali Babacan’ın cevabı
33.- Ardahan Milletvekili Ensar Öğüt’ün, devlet
destekli sigortadan faydalanan çiftçilere ilişkin sözlü soru önergesi (6/2612)
ve Başbakan Yardımcısı Ali Babacan’ın cevabı
34.- Kahramanmaraş Milletvekili Mesut Dedeoğlu’nun,
2011 ve 2012 yıllarında protestolu senet miktarlarına ve bunların değerlerine ilişkin
Başbakandan sözlü soru önergesi (6/2633) ve Başbakan Yardımcısı Ali Babacan’ın
cevabı
35.- Kahramanmaraş Milletvekili Mesut Dedeoğlu’nun,
2012 yılında yaşanan karşılıksız çek olaylarına ilişkin Başbakandan sözlü soru
önergesi (6/2705) ve Başbakan Yardımcısı Ali Babacan’ın cevabı
36.- Tunceli Milletvekili Kamer Genç’in, ülkemizdeki
altın stokuna ilişkin Başbakandan sözlü soru önergesi (6/2738) ve Başbakan
Yardımcısı Ali Babacan’ın cevabı
37.- Kahramanmaraş Milletvekili Mesut Dedeoğlu’nun,
esnaf ve sanatkârlara verilen teşviklere ilişkin Başbakandan sözlü soru
önergesi (6/2949) ve Başbakan Yardımcısı Ali Babacan’ın cevabı
38.- Kahramanmaraş Milletvekili Mesut Dedeoğlu’nun, taş
kömürünün teşvik kapsamına alınmasına ilişkin Başbakandan sözlü soru önergesi
(6/2998) ve Başbakan Yardımcısı Ali Babacan’ın cevabı
39.- Bursa Milletvekili İsmet Büyükataman’ın, bağlı
kurum ve kuruluşların istisnai kadrolarına yapılan atamalara ilişkin sözlü soru
önergesi (6/3146) ve Başbakan Yardımcısı Ali Babacan’ın cevabı
40.- Kahramanmaraş Milletvekili Mesut Dedeoğlu’nun,
bankalarca alınan çeşitli masraflara ilişkin Başbakandan sözlü soru önergesi
(6/3174) ve Başbakan Yardımcısı Ali Babacan’ın cevabı
41.- Ankara Milletvekili Özcan Yeniçeri’nin, 2007-2013
yılları arasında Ankara’da kredi kartı borcunu ödeyemeyen ve icra takibine
uğrayan kişilere ilişkin sözlü soru önergesi (6/3263) ve Başbakan Yardımcısı
Ali Babacan’ın cevabı
42.- Ardahan Milletvekili Ensar Öğüt’ün, Batman, Muş ve
Şırnak illerindeki sigorta bedellerinin yüksekliğine ilişkin sözlü soru
önergesi (6/3345) ve Başbakan Yardımcısı Ali Babacan’ın cevabı
43.- Ardahan Milletvekili Ensar Öğüt’ün, Hakkâri ve
Diyarbakır illerindeki sigorta ücretlerinin yüksekliğine ilişkin sözlü soru
önergesi (6/3390) ve Başbakan Yardımcısı Ali Babacan’ın cevabı
44.- Adana Milletvekili Ali Halaman’ın, Çamlıdere
ilçesi Halk Bankası şubesinin kapatılmasına ilişkin sözlü soru önergesi
(6/3442) ve Başbakan Yardımcısı Ali Babacan’ın cevabı
45.- Kahramanmaraş Milletvekili Mesut Dedeoğlu’nun,
bankalar tarafından başlatılan ziynet altın satışına ilişkin Başbakandan sözlü
soru önergesi (6/3520) ve Başbakan Yardımcısı Ali Babacan’ın cevabı
46.- Kahramanmaraş Milletvekili Mesut Dedeoğlu’nun,
tarım sektöründe kullanılan banka kredilerine ilişkin Başbakandan sözlü soru
önergesi (6/3527) ve Başbakan Yardımcısı Ali Babacan’ın cevabı
47.- Erzurum Milletvekili Oktay Öztürk’ün, İller
Bankası Yönetim Kurulu üyelerine ilişkin sözlü soru önergesi (6/3564) ve
Başbakan Yardımcısı Ali Babacan’ın cevabı
48.- Ardahan Milletvekili Ensar Öğüt’ün, halka arz
işlemleri ile küçük yatırımcıların borsaya katılmasına yönelik çalışmalara
ilişkin sözlü soru önergesi (6/3588) ve Başbakan Yardımcısı Ali Babacan’ın
cevabı
49.- Ardahan Milletvekili Ensar Öğüt’ün, konut
kredilerinde yeniden yapılandırma uygulamasından yararlanılmasına ilişkin sözlü
soru önergesi (6/3599) ve Başbakan Yardımcısı Ali Babacan’ın cevabı
50.- Ardahan Milletvekili Ensar Öğüt’ün, Ardahan, Kars,
Iğdır ve Ağrı illerinde ATM’lerin sayısının artırılmasına ilişkin sözlü soru
önergesi (6/3637) ve Başbakan Yardımcısı Ali Babacan’ın cevabı
51.- Ardahan Milletvekili Ensar Öğüt’ün, Gümüşhane,
Bayburt ve Erzurum illerinde ATM’lerin sayısının artırılmasına ilişkin sözlü
soru önergesi (6/3643) ve Başbakan Yardımcısı Ali Babacan’ın cevabı
52.- Ardahan Milletvekili Ensar Öğüt’ün, karşılıksız
çekle ilgili alınan önlemlere ilişkin sözlü soru önergesi (6/3716) ve Başbakan
Yardımcısı Ali Babacan’ın cevabı
53.- Ardahan Milletvekili Ensar Öğüt’ün, Ardahan’da
Ziraat Bankasına olan kredi borcu nedeniyle icra yoluyla el konulan taşınır ve
taşınmaz mallara ilişkin sözlü soru önergesi (6/3775) ve Başbakan Yardımcısı
Ali Babacan’ın cevabı
54.- Ardahan Milletvekili Ensar Öğüt’ün, Kars, Ağrı ve
Iğdır’da Ziraat Bankasına olan kredi borcu nedeniyle icra yoluyla el konulan
taşınır ve taşınmaz mallara ilişkin sözlü soru önergesi (6/3776) ve Başbakan
Yardımcısı Ali Babacan’ın cevabı
55.- Ardahan Milletvekili Ensar Öğüt’ün, Erzurum,
Gümüşhane ve Bayburt’ta Ziraat Bankasına olan kredi borcu nedeniyle icra
yoluyla el konulan taşınır ve taşınmaz mallara ilişkin sözlü soru önergesi
(6/3777) ve Başbakan Yardımcısı Ali Babacan’ın cevabı
56.- Ardahan Milletvekili Ensar Öğüt’ün, Elâzığ, Van,
Batman, Hakkâri, Muş ve Şırnak’ta Ziraat Bankasına olan kredi borcu nedeniyle
icra yoluyla el konulan taşınır ve taşınmaz mallara ilişkin sözlü soru önergesi
(6/3778) ve Başbakan Yardımcısı Ali Babacan’ın cevabı
57.- Bursa Milletvekili İsmet Büyükataman’ın, kredi
kartı borçlarına ilişkin sözlü soru önergesi (6/3816) ve Başbakan Yardımcısı
Ali Babacan’ın cevabı
58.- Kahramanmaraş Milletvekili Mesut Dedeoğlu’nun,
kredi kartlarıyla ilgili olarak BDDK’ya yapılan şikayetlere ilişkin Başbakandan
sözlü soru önergesi (6/3819) ve Başbakan Yardımcısı Ali Babacan’ın cevabı
59.- Kahramanmaraş Milletvekili Mesut Dedeoğlu’nun,
bankaların müşterilerinden ATM için kullanım ücreti alacakları iddiasına
ilişkin Başbakandan sözlü soru önergesi (6/3820) ve Başbakan Yardımcısı Ali
Babacan’ın cevabı
60.- Kahramanmaraş Milletvekili Mesut Dedeoğlu’nun,
protestolu senet sayısındaki artışa ilişkin Başbakandan sözlü soru önergesi
(6/3842) ve Başbakan Yardımcısı Ali Babacan’ın cevabı
61.- Kahramanmaraş Milletvekili Mesut Dedeoğlu’nun,
bağlı kurum ve kuruluşlar tarafından gerçekleştirilen denetimlere ve kesilen
idari para cezalarına ilişkin sözlü soru önergesi (6/3970) ve Başbakan
Yardımcısı Ali Babacan’ın cevabı
62.- Kahramanmaraş Milletvekili Mesut Dedeoğlu’nun,
konut ve ihtiyaç kredisi borcu bulunan kamu görevlilerine ilişkin Başbakandan
sözlü soru önergesi (6/4288) ve Başbakan Yardımcısı Ali Babacan’ın cevabı
63.- Kahramanmaraş Milletvekili Mesut Dedeoğlu’nun,
finans sektörünün geliştirilmesi kapsamında yapılan çalışmalara ilişkin
Başbakandan sözlü soru önergesi (6/4428) ve Başbakan Yardımcısı Ali Babacan’ın
cevabı
64.- Kahramanmaraş Milletvekili Mesut Dedeoğlu’nun,
finansal sistemdeki farklı kuruluş ve enstrümanlar arasında rekabeti bozucu
unsurların ortadan kaldırılmasına yönelik çalışmalara ilişkin Başbakandan sözlü
soru önergesi (6/4445) ve Başbakan Yardımcısı Ali Babacan’ın cevabı
65.- Kahramanmaraş Milletvekili Mesut Dedeoğlu’nun,
bilgi ve iletişim teknolojileri sektörüne ve kayıt dışı ekonomiye ilişkin
Başbakandan sözlü soru önergesi (6/4482) ve Başbakan Yardımcısı Ali Babacan’ın
cevabı
66.- Kahramanmaraş Milletvekili Mesut Dedeoğlu’nun,
kredi başvurularında Ziraat Bankası tarafından çiftçilerden istenen belge ve
masraflara ilişkin Başbakandan sözlü soru önergesi (6/4507) ve Başbakan
Yardımcısı Ali Babacan’ın cevabı
67.- Kahramanmaraş Milletvekili Mesut Dedeoğlu’nun, 4/C
statüsünde çalışan personele ilişkin sözlü soru önergesi (6/4541) ve Başbakan
Yardımcısı Ali Babacan’ın cevabı
68.- Kahramanmaraş Milletvekili Mesut Dedeoğlu’nun,
ücretsiz personel servisi uygulaması bulunup bulunmadığına ilişkin sözlü soru
önergesi (6/4543) ve Başbakan Yardımcısı Ali Babacan’ın cevabı
69.- Kahramanmaraş Milletvekili Mesut Dedeoğlu’nun,
bağlı kurum ve kuruluşlar tarafından kiralama yoluyla kullanılan hizmet
binalarına ilişkin sözlü soru önergesi (6/4545) ve Başbakan Yardımcısı Ali
Babacan’ın cevabı
70.- Ardahan Milletvekili Ensar Öğüt’ün, Ardahan’a
yönelik proje ve yatırımlara ilişkin sözlü soru önergesi (6/4694) ve Başbakan
Yardımcısı Ali Babacan’ın cevabı
71.- Ardahan Milletvekili Ensar Öğüt’ün, 10. Kalkınma
Planı’nda öngörülen tasarruf hedefinin yatırımlar ile sosyal politikalara
etkisine ilişkin sözlü soru önergesi (6/4695) ve Başbakan Yardımcısı Ali
Babacan’ın cevabı
72.- Ardahan Milletvekili Ensar Öğüt’ün, 10. Kalkınma
Planı’nda öngörülen tasarruf hedefinin yatırımlar ile sosyal politikalara
etkisine ilişkin sözlü soru önergesi (6/4696) ve Başbakan Yardımcısı Ali
Babacan’ın cevabı
73.- Ardahan Milletvekili Ensar Öğüt’ün, 10. Kalkınma
Planı’nda öngörülen tasarruf hedefinin yatırımlar ile sosyal politikalara
etkisine ilişkin sözlü soru önergesi (6/4697) ve Başbakan Yardımcısı Ali
Babacan’ın cevabı
74.- Ardahan Milletvekili Ensar Öğüt’ün, 10. Kalkınma
Planı’nda öngörülen tasarruf hedefinin yatırımlar ile sosyal politikalara
etkisine ilişkin sözlü soru önergesi (6/4698) ve Başbakan Yardımcısı Ali
Babacan’ın cevabı
75.- Ardahan Milletvekili Ensar Öğüt’ün, 10. Kalkınma
Planı’nda öngörülen tasarruf hedefinin yatırımlar ile sosyal politikalara
etkisine ilişkin sözlü soru önergesi (6/4700) ve Başbakan Yardımcısı Ali
Babacan’ın cevabı
76.- Ardahan Milletvekili Ensar Öğüt’ün, 10. Kalkınma
Planı’nda öngörülen tasarruf hedefinin yatırımlar ile sosyal politikalara
etkisine ilişkin sözlü soru önergesi (6/4705) ve Başbakan Yardımcısı Ali
Babacan’ın cevabı
77.- Kahramanmaraş Milletvekili Mesut Dedeoğlu’nun,
finans kurumlarına borçlarını ödeyemeyenlerin sayısındaki artışa ilişkin
Başbakandan sözlü soru önergesi (6/5027) Cevaplanmadı
78.- Ankara Milletvekili Özcan Yeniçeri’nin, BDDK
tarafından tasarruf yetersizliği sorunu ve sektördeki gelişme potansiyelinin
değerlendirilmesi konularında gerçekleştirilen çalışmalara ilişkin Başbakan
Yardımcısı Ali Babacan'dan sözlü soru önergesi (6/5033) Cevaplanmadı
79.- Ankara Milletvekili Özcan Yeniçeri’nin, BDDK
tarafından müşteri bilgilerinin korunması konusunda gerçekleştirilen çalışmalara
ilişkin sözlü soru önergesi (6/5034) Cevaplanmadı
80.- Ankara Milletvekili Özcan Yeniçeri’nin, BDDK
tarafından finansal sistemin rekabet gücünün artırılması ve işlem-aracılık
maliyetlerindeki etkinliğin değerlendirilmesi konularında gerçekleştirilen
çalışmalara ilişkin Başbakan Yardımcısı Ali Babacan'dan sözlü soru önergesi
(6/5035) Cevaplanmadı
81.- Ankara Milletvekili Özcan Yeniçeri’nin, BDDK
tarafından tüketici ihbar ve şikâyetlerinin değerlendirilmesi ile araştırma ve
analiz kapasitesinin artırılması kapsamında gerçekleştirilen çalışmalara
ilişkin sözlü soru önergesi (6/5036) ve Başbakan Yardımcısı Ali Babacan’ın
cevabı
82.- Tunceli Milletvekili Kamer Genç'in, bir kamu
bankasının verdiği kredi kartlarına ilişkin Başbakan Yardımcısı Ali Babacan'dan
sözlü soru önergesi (6/5408) Cevaplanmadı

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı ve Adalet Komisyonu Raporu (1/865) (S. Sayısı:
521)
4.- Sanal Ortamda İşlenen Suçlar Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/676) (S. Sayısı: 380)
5.- Türkiye Cumhuriyeti Hükümeti ile Romanya Hükümeti
Arasında Avrupa İşleri Konusunda Mutabakat Zaptının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/681) (S.
Sayısı: 429) 
6.- Türk Akademisinin Kuruluşuna Dair Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/818) (S. Sayısı: 536) 
7.- Türkiye Cumhuriyeti Hükümeti ile Somali Federal
Cumhuriyeti Hükümeti Arasında Hastane İşletme ve Devir Protokolünün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/873) (S. Sayısı: 533)
8.- Türk Kültür ve Mirası Vakfı Şartının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu (1/866) (S.
Sayısı 538)
X.- OYLAMALAR
1.- (S. Sayısı: 380) Sanal Ortamda İşlenen Suçlar
Sözleşmesinin Onaylanmasının Uygun Bulunduğuna Dair Kanun Tasarısı'nın oylaması

2.- (S. Sayısı: 429) Türkiye Cumhuriyeti Hükümeti ile
Romanya Hükümeti Arasında Avrupa İşleri Konusunda Mutabakat Zaptının
Onaylanmasının Uygun Bulunduğuna Dair Kanun Tasarısı'nın oylaması 
3.- (S. Sayısı: 536) Türk Akademisinin Kuruluşuna Dair
Anlaşmanın Onaylanmasının Uygun Bulunduğuna Dair Kanun Tasarısı'nın oylaması 
4.- (S. Sayısı: 533) Türkiye Cumhuriyeti Hükümeti ile
Somali Federal Cumhuriyeti Hükümeti Arasında Hastane İşletme ve Devir
Protokolünün Onaylanmasının Uygun Bulunduğuna Dair Kanun Tasarısı'nın oylaması 

XI.- YAZILI SORULAR VE CEVAPLARI
1.- Ağrı Milletvekili Halil Aksoy’un, Ağrı Taşlıçay’da
Nevruz kutlamalarına katıldıkları gerekçesiyle bazı vatandaşlar hakkında
soruşturma açıldığı iddiasına ilişkin sorusu ve Adalet Bakanı Bekir Bozdağ’ın
cevabı (7/24075) Ek cevap
2.- İzmir Milletvekili Aytun Çıray’ın, bir sağlık
kuruluşunun gereksiz göz ameliyatı yaptığı iddialarına ilişkin sorusu ve Sağlık
Bakanı Mehmet Müezzinoğlu'nun cevabı (7/30541) Ek cevap
3.- İstanbul Milletvekili Mustafa Sezgin Tanrıkulu’nun
2011-2013 yılları arasında bağlı kurum ve kuruluşların taraf olduğu davalara ve
hukuk ve danışmanlık hizmeti alımlarına ilişkin sorusu ve Başbakan Yardımcısı
Emrullah İşler’in cevabı (7/37882)
4.- Ankara Milletvekili Özcan Yeniçeri'nin, 2002-2014
yılları arasında, yıllara göre bağlı kurum ve kuruluşların taraf olduğu
davalara, 
2002-2014 yılları arasında, yıllara göre bağlı kurum ve
kuruluşlar bünyesinde görev yapan kadrolu ve sözleşmeli avukatlara, 
İlişkin soruları ve Başbakan Yardımcısı Emrullah
İşler'in cevabı (7/38498), (7/38499)
5.- Ankara Milletvekili Özcan Yeniçeri'nin, Ankara'da
ve ülke genelinde haberleşme, acil durum çağrı ve bilgi sistemleri alt yapısı
ile acil müdahale ve yardımlar için ulaşım sistemleri geliştirilmesine yönelik
yürütülen çalışmalara ilişkin sorusu ve Millî Savunma Bakanı İsmet Yılmaz’ın
cevabı (7/39767)
6.- Giresun Milletvekili Selahattin Karaahmetoğlu'nun,
Fiskobirlik'in 2006-2013 yılları arasındaki borcuna ilişkin Başbakandan sorusu
ve Gümrük ve Ticaret Bakanı Hayati Yazıcı’nın cevabı (7/39799)
7.- Ankara Milletvekili Özcan Yeniçeri'nin, bazı
şirketlerin vergi borçlarına, 
Bazı şirketlere verilen teşvik, destek, hibe ve
kredilere, 
İlişkin soruları ve Maliye Bakanı Mehmet Şimşek’in
cevabı (7/39843), (7/39844)
8.- Ankara Milletvekili Aylin Nazlıaka'nın, 2011-2014
yılları arasında gerçekleşen atama, nakil ve görevden almalara ilişkin sorusu
ve Başbakan Yardımcısı Emrullah İşler'in cevabı (7/40178)
9.- Kocaeli Milletvekili Lütfü Türkkan'ın, 16+1 tipi
araçlar için ödenen Motorlu Taşıtlar Vergisine ilişkin sorusu ve Maliye Bakanı
Mehmet Şimşek’in cevabı (7/40236)
10.- Ankara Milletvekili Özcan Yeniçeri'nin, Vergi
İnceleme Otomasyon Sistemi için satın alınan mal ve hizmetlere ilişkin sorusu
ve Maliye Bakanı Mehmet Şimşek’in cevabı (7/40383)
11.- Ankara Milletvekili Aylin Nazlıaka'nın, bağlı,
ilgili ya da ilişkili kuruluşlara karşı vatandaşlar tarafından açılan davalara
ilişkin sorusu ve Gümrük ve Ticaret Bakanı Hayati Yazıcı’nın cevabı (7/40739)
12.- İzmir Milletvekili Ahmet Kenan Tanrıkulu'nun, yurt
dışına çıkış yapan araçların üzerinde trafikten men şerhi, haciz ve yakalama
kararı olup olmadığı yönünden kontrol edilmesine ilişkin sorusu ve Maliye
Bakanı Mehmet Şimşek’in cevabı (7/40818)
13.- Ankara Milletvekili Aylin Nazlıaka'nın, 2011-2014
yılları arasında gerçekleşen atama, nakil ve görevden almalara ilişkin sorusu
ve Millî Savunma Bakanı İsmet Yılmaz’ın cevabı (7/40830)
14.- Ankara Milletvekili Aylin Nazlıaka'nın, kamuda
kadın istihdamına ve bu sayının artırılmasına ilişkin sorusu ve Millî Savunma
Bakanı İsmet Yılmaz’ın cevabı (7/40834)
15.- İstanbul Milletvekili Mustafa Sezgin
Tanrıkulu'nun, Başbakan ile oğlu arasında geçtiği iddia edilen telefon
konuşmalarına, 
Başbakan'ın oğlu ile ilgili çeşitli iddialara, 
İran-Türkiye-Avrupa Doğal Gaz Boru Hattı Projesi ile
Projenin Türkiye bölümünü üstlenen şirkete, 
Bir sigorta şirketi ile ilgili iddialara, 
Başbakanın bazı sosyal medya platformlarının
kapatılabileceği yönündeki ifadelerine, 
Telekomünikasyon İletişim Başkanlığına 17 Aralık
yolsuzluk ve rüşvet operasyonu sonrasında basına yansıyan ses kayıtlarının
silinmesi talimatı verildiği iddiasına, 
Adalet ve Kalkınma Partisi Grup Başkanvekiline ait
olduğu iddia edilen Sayıştay Raporlarıyla ilgili ses kayıtlarına, 
Ağrı iliyle ilgili bazı verilere, 
Adıyaman iliyle ilgili bazı verilere, 
Berkin Elvan'ın ölümüyle ilgili iddialara, 
Başbakan’ın danışmanları hakkındaki iddialara, 
İstanbul Büyükşehir Belediyesi bütçesinden vatandaşlara
fakirlik yardımı adı altında seçim parası dağıtıldığı iddiasına 
İlişkin soruları ve Başbakan Yardımcısı Bülent Arınç’ın
cevabı (7/40886), (7/40887), (7/40888), (7/40903), (7/40905), (7/40907),
(7/40908), (7/40909), (7/40910), (7/40913), (7/40914), (7/40916)
16.- İstanbul Milletvekili Mustafa Sezgin
Tanrıkulu'nun, bir vakıfla ilgili iddialara, 
Bir vakıfla ilgili iddialara, 
Bir vakıfla ilgili iddialara, 
Bir inşaat projesi ile ilgili usulsüzlük iddialarına, 
Bir vakıfla ilgili iddialara, 
Bir vakıfla ilgili iddialara, 
Bir vakıfla ilgili iddialara, 
Bir vakıfla ilgili iddialara, 
Bir vakıfla ilgili iddialara, 
Bir vakıfla ilgili iddialara, 
Bir vakıfla ilgili iddialara, 
Maliye Bakanlığı tarafından bir vakfa Hazine
arazilerinin düşük bedelle satıldığı iddiasına, 
İlişkin soruları ve Başbakan Yardımcısı Bülent Arınç’ın
cevabı (7/40889), (7/40890), (7/40891), (7/40892), (7/40893), (7/40895),
(7/40896), (7/40897), (7/40899), (7/40900), (7/40901), (7/40917)
17.- İstanbul Milletvekili Umut Oran'ın, Cumhuriyet
Halk Partisinin bazı seçim afişlerinin engellendiği iddialarına, 
Cumhuriyet Halk Partisi Genel Merkezinin dinlendiği
iddialarına, 
İlişkin soruları ve Başbakan Yardımcısı Bülent Arınç’ın
cevabı (7/40894), (7/40898)
18.- İzmir Milletvekili Alaattin Yüksel'in, Bakanlar
Kurulu tarafından alınan acele kamulaştırma kararlarına ilişkin sorusu ve Başbakan
Yardımcısı Bülent Arınç’ın cevabı (7/40912)
19.- İstanbul Milletvekili Mustafa Sezgin
Tanrıkulu'nun, Kabataş'ta başörtülü bir kadına saldırıda bulunulduğu iddiasına
dair görüntülere ilişkin sorusu ve Başbakan Yardımcısı Bülent Arınç’ın cevabı
(7/40919)
20.- İstanbul Milletvekili Mahmut Tanal'ın, İktisadi ve
İdari Bilimler Fakültesi mezunlarının atanmaları konusundaki sorunlara ilişkin
sorusu ve Ekonomi Bakanı Nihat Zeybekci'nin cevabı (7/40980)
21.- Bursa Milletvekili Sena Kaleli'nin, Kamu İhale Kanunu'nda
yapılan değişiklikler ile Kanun'un uygulanmasına ilişkin sorusu ve Maliye
Bakanı Mehmet Şimşek’in cevabı (7/41208)
22.- İstanbul Milletvekili Mustafa Sezgin
Tanrıkulu'nun, Gezi Parkı eylemlerine destek verdiği ve 17 Aralık yolsuzluk ve
rüşvet operasyonu hakkında sosyal medyada paylaşımda bulunduğu için aleyhinde
soruşturma açılan personel olup olmadığına ilişkin sorusu ve Başbakan
Yardımcısı Bülent Arınç’ın cevabı (7/41271)
23.- İstanbul Milletvekili Mustafa Sezgin
Tanrıkulu'nun, Kaz Dağlarında yürütülen maden arama çalışmalarına, 
Kamu bankalarının son beş yıllık kâr-zarar oranları ile
son beş yılda kullandırdıkları kredilere, 
Sosyal Güvenlik Kurumuna prim borcu bulunan
vatandaşların sayısına, 
Bir medya grubuna karşı açılan soruşturmalarla ilgili
iddialara, 
2010-2014 yılları arasında görevi sırasında saldırıya
uğrayan doktor ve sağlık personeli sayısı ile öğretmen sayısına, 
Hükûmet üyelerinin yasa dışı örgütlenmelerle mücadele
konusundaki açıklamalarına, 
Türkiye ile Suriye arasındaki sınır kapısı sayısına ve
sınır kapılarının durumuna, 
Adli makamlara ve emniyete tehdit edildiği için
başvuruda bulunan ve koruma talep eden gazeteci, bilim insanı, sanatçı ve yazar
olup olmadığına, 
Halkbank'ın faaliyetlerine, 
Başbakan'ın bazı davalara müdahale ettiği iddiasına, 
Ziraat Bankası'nın faaliyetlerine, 
Vakıflar Bankası'nın faaliyetlerine, 
Nijerya'ya THY aracılığıyla silah ve mühimmat
gönderildiği iddiasına, 
TMSF'nin elinde bulunan basın yayın organlarına ve
bunların satışlarına, 
İlişkin soruları ve Başbakan Yardımcısı Bülent Arınç’ın
cevabı (7/41272), (7/41273), (7/41274), (7/41275), (7/41276), (7/41277),
(7/41279), (7/41280), (7/41285), (7/41286), (7/41287), (7/41288), (7/41290),
(7/41291)
24.- Hatay Milletvekili Mevlüt Dudu'nun, son 10 yılda
TMSF tarafından el konulan taşınmazlara ve bunların devredilmesine ilişkin
sorusu ve Başbakan Yardımcısı Bülent Arınç’ın cevabı (7/41283)
25.- Antalya Milletvekili Gürkut Acar'ın, MİT Müsteşarı
ile Fethullah Gülen arasında yapıldığı iddia edilen bir görüşmeye ilişkin
sorusu ve Başbakan Yardımcısı Bülent Arınç’ın cevabı (7/41284)
26.- İstanbul Milletvekili Mustafa Sezgin
Tanrıkulu'nun, bir gazetenin medya grup başkanı ile arasında geçtiği iddia
edilen telefon konuşmasına ve basına müdahale iddiasına ilişkin sorusu ve Başbakan
Yardımcısı Bülent Arınç’ın cevabı (7/41289)
27.- İstanbul Milletvekili Mustafa Sezgin
Tanrıkulu'nun, Gezi Parkı eylemlerine destek verdiği ve 17 Aralık yolsuzluk ve
rüşvet operasyonu hakkında sosyal medyada paylaşımda bulunduğu için aleyhinde soruşturma
açılan personel olup olmadığına ilişkin sorusu ve Ekonomi Bakanı Nihat
Zeybekci'nin cevabı (7/41344) 
28.- İstanbul Milletvekili Mustafa Sezgin
Tanrıkulu'nun, 2002-2014 yılları arasında şahsının ve ailesinin mal
varlığındaki değişime, 
Bir vakfın hesabına Suudi Arabistan'dan para
gönderildiği iddialarına, 
İlişkin soruları ve Başbakan Yardımcısı Bülent Arınç’ın
cevabı (7/41541), (7/41568)
29.- İstanbul Milletvekili Mustafa Sezgin
Tanrıkulu'nun, İstanbul'da sorumluluk alanına bağlı birimlere ait olan arsa ve
araziler ile bunların satış ve kiralama işlemlerine, 
Ankara ilinde sorumluluk alanına bağlı birimlere ait
gayrimenkullere ve bunların satış ve kiralama işlemlerine, 
Ankara ilinde sorumluluk alanına bağlı birimlere ait
arsa ve arazilere, 
İlişkin soruları ve Başbakan Yardımcısı Bülent Arınç’ın
cevabı (7/41542), (7/41544), (7/41545)
30.- İstanbul Milletvekili Mahmut Tanal'ın, Başbakan
ile bir medya grubu sahibi arasında geçtiği iddia edilen ses kayıtlarına
ilişkin sorusu ve Başbakan Yardımcısı Bülent Arınç’ın cevabı (7/41543)
31.- Çanakkale Milletvekili Ali Sarıbaş'ın, TRT'nin
siyasî partilerin seçim faaliyetlerine ilişkin yayınlarında iktidar partisine
daha fazla zaman ayırdığı yönünde değerlendirilmelerde bulunulduğu iddia edilen
RTÜK Rapor’una ilişkin sorusu ve Başbakan Yardımcısı Bülent Arınç’ın cevabı
(7/41546)
32.- İstanbul Milletvekili Umut Oran'ın, Başbakanlık
VIP uçak filosundaki araçlara ve 17 Aralık 2013 tarihindeki uçuşlarına ilişkin
sorusu ve Başbakan Yardımcısı Bülent Arınç’ın cevabı (7/41547)
33.- İstanbul Milletvekili Mustafa Sezgin
Tanrıkulu'nun, Ceylânpınar tarım arazilerinde iki sınır kapısı açıldığı
iddialarına, 
IŞİD'in Türkiye'de terör eylemi yapacağı iddialarına, 
El -Kaide ve Türkiye uzantılarına yapılan operasyonda
kaç kişinin tutuklandığına, 
Bir üst düzey bürokratın kardeşinin El Kaide örgütünde
olduğu iddialarına, 
Şırnak ilinden Suriye'ye savaşa gidenler olduğu
iddialarına, 
Siirt ilinden Suriye'ye savaşa gidenler olduğu
iddialarına, 
Muş ilinden Suriye'ye savaşa gidenler olduğu
iddialarına, 
Mardin ilinden Suriye'ye savaşa gidenler olduğu
iddialarına, 
Kilis ilinden Suriye'ye savaşa gidenler olduğu
iddialarına, 
Twitter yetkililerinin duyarsız kaldıkları mahkeme
kararlarına, 
Bingöl ilinden Suriye'ye savaşa gidenler olduğu
iddialarına, 
Sosyal medya temsilcisi olarak yetiştirilen kişiler
bulunduğu iddialarına, 
El Kaide terör örgütünün Türkiye'deki militanlarının
sayısına, 
Batman ilinden Suriye'ye savaşa gidenler olduğu
iddialarına, 
Adıyaman ilinden Suriye'ye savaşa gidenler olduğu
iddialarına, 
Bir arazinin devri konusunda usulsüzlük yapıldığı
iddialarına, 
İstanbul'daki bir metro ihalesine, 
Bir eski bakanın ortak olduğu iddia edilen şirketlerin
ödedikleri vergilere, 
Kaybolan ve çalınan seçim mühürlerine, 
Atanmak üzere YÖK tarafından Cumhurbaşkanı'na
önerilecek rektör adaylarının belirlenmesine müdahale ettiği iddiasına, 
Sosyal paylaşım sitelerine erişimin engellenmesine, 
17 Aralık 2013-1 Ocak 2014 tarihleri arasında
Türkiye'den İsviçre'ye giden kişilere, 
İlişkin soruları ve Başbakan Yardımcısı Bülent Arınç’ın
cevabı (7/41548), (7/41549), (7/41550), (7/41551), (7/41552), (7/41553),
(7/41554), (7/41555), (7/41556), (7/41557), (7/41558), (7/41559), (7/41560),
(7/41561), (7/41562), (7/41563), (7/41564), (7/41565), (7/41569), (7/41571),
(7/41572), (7/41573)
34.- Kütahya Milletvekili Alim Işık'ın, Kütahya'da
kamuya ait bir arazinin bir vakfa verildiği iddialarına ilişkin sorusu ve
Başbakan Yardımcısı Bülent Arınç’ın cevabı (7/41570)
22 Nisan 2014 Salı
BİRİNCİ OTURUM
Açılma Saati: 15.00
BAŞKAN: Başkan Vekili Sadık YAKUT
KÂTİP ÜYELER: Dilek YÜKSEL (Tokat), Muhammet Rıza YALÇINKAYA (Bartın)
------0------
BAŞKAN – Türkiye
Büyük Millet Meclisinin 79’uncu Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, Türkiye çiftçisinin ve hayvan üreticisinin sorunları ve çözüm önerileri
hakkında söz isteyen Afyonkarahisar Milletvekili Kemalettin Yılmaz’a aittir. 
Buyurun Sayın Yılmaz.
(MHP sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Afyonkarahisar Milletvekili
Kemalettin Yılmaz’ın, Türkiye çiftçisinin ve hayvan üreticisinin sorunlarına ve
çözüm önerilerine ilişkin gündem dışı konuşması ve Gıda, Tarım ve Hayvancılık
Bakanı Mehmet Mehdi Eker'in cevabı

KEMALETTİN
YILMAZ (Afyonkarahisar) – Teşekkürler Sayın Başkanım.
Sayın Başkan,
değerli milletvekilleri; sözlerime başlamadan önce yüce heyetinizi saygıyla
selamlıyorum. 
İnsanların gıda
ihtiyaçlarının karşılanması açısından son derece stratejik bir sektör olan
tarım ve hayvancılık sektörü, tüm dünyada olduğu gibi Türkiye’nin de ekonomisi
ve sosyal yapısında en önemli sektörlerin başında gelmektedir. Diğer sektörlere
hammadde temin etmesi, ciddi bir istihdam alanı olması, millî gelir ve
ihracattaki payı nedeniyle tarım, her cumhuriyet hükûmetlerinin önemsemesi
gereken bir sektör olmak durumundadır. Ülke nüfusunun sağlıklı ve dengeli
beslenmesi, gıda güvenilirliği üreticisinin refahı, tüketicisinin korunması,
kollanması gibi konuların sağlıklı bir şekilde gerçekleştirilebilmesi için
ülkede uygulanan tarım politikaları ciddi bir önem arz etmektedir. AKP’nin on
iki yıllık devriiktidarında diğer temel ve stratejik sektörler gibi tarım da ne
yazık ki hak ettiği değeri bulamamıştır. Çiftçimiz, üreticimiz, besicimiz,
ürünü para etmediği için, ürettiği ürünü değerinde satamadığı için ve de girdi
maliyetlerinin yüksek olmasından dolayı yoksulluğa itilerek doğduğu toprakları
terk etmeye zorlanmış, ürettiğine, üreteceğine pişman edilmiş, âdeta tarım
sektörü yok edilmeye çalışılmıştır. Özellikle son yedi yıldır hayata geçirilen
vizyonsuz, öngörüsüz ve günü kurtarmaya yönelik uygulamalar, ülke tarımının
sorunlarının çözümünden öte daha da artmasına sebep olmuştur. O yüzdendir ki
geçtiğimiz yıllarda ithal ete, ithal kurbanlığa, hatta ithal samana bile mecbur
kalmış idik. 
Değerli
milletvekilleri, bu sene genelde kurak bir kış sezonu geçirdik. Umut
bağladığımız nisan yağmurları da yeteri kadar olmadı. Özellikle tahıl ambarı
konumundaki orta Anadolu’da buğday ve arpalar kuraklıktan çok ciddi zarar
gördü. Pek çok bitki soğuklama ihtiyacını bile karşılayamadı. Meyve ağaçları
erken çiçek açtığından don vurdu, zarar gördü, bu sene de meyvecilikte ciddi
sıkıntılar görülecektir. Bu kuraklık hayvancılığımızı da olumsuz
etkileyecektir. Çiftçi ekinini sulamak istiyor, pancar, patates, soğan ve diğer
ürünleri ekmek için tarlasını hazırlamak istiyor. Yağmur olmayınca sulayarak
hazırlamak istiyor. Kuyuda su var ancak elektrik borcundan dolayı elektriği
kesmişler. Açmak için ise abone parası istiyorlar. Para yok, elektrik de yok
dolayısıyla tarla ekime hazırlanamıyor değerli milletvekilleri. Acilen
çiftçilerimizin tarımsal sulamada kullandığı elektriğin borçları yeniden
yapılandırılmalı, çiftçilerimizin tarlalarını ekilebilir hâle getirmeleri
sağlanmalıdır.
Çiftçilerimizin
Ziraat Bankasına, tarım kredi kooperatiflerine olan borçları acilen,
çiftçilerimizin ödeyebileceği şekilde yeniden yapılandırılmalıdır ki çiftçilerimiz
ihtiyacı olan yeteri kadar ilacı, gübreyi kullanabilsin, traktörüne mazot
koyabilsin. Ayrıca arpa ve buğday taban fiyatları acilen açıklanmalıdır,
çiftçimiz tüccara boğdurulmamalıdır. Unutmayalım ki çiftçide para olmazsa esnaf
mağdur olur. Esnaf mağdur olursa fabrikalar üretimi keser ve işçi çıkartmak
zorunda kalırlar. Onun için çiftçilerimizin sorunları acilen çözülmeli,
tarlaları ipotekten, traktörü ve hayvanı hacizden kurtarılmalıdır. En önemlisi,
tarımsal girdiler olan mazot, ilaç, gübre, tohum, fidan, fide ve tarımsal
sulamada kullanılan elektrikten alınan ÖTV ve KDV acilen kaldırılmalıdır. 
Değerli
milletvekilleri, bu kürsüden söyledim, tekrar tekrar söylemeye devam ediyorum:
Dört çeker cipe konulan mazot ile traktöre, biçerdövere, patpata ve sulama
motoruna kullanılan mazotun aynı fiyattan satılması kabul edilemez. 
Değerli
milletvekilleri, milletimizin reel gündemine dönelim. Çiftçi perişan, işçi
perişan, emekli perişan, öğrenci perişan, atanamayan öğretmen, ziraat
mühendisi, veteriner hekim, gıda mühendisi, su ürünleri mühendisi, peyzaj
mimarları perişan. Emeklilikte yaşa takılanlar, bedelli askerlikte yeni bir
yaklaşım bekleyenler, vekil öğretmen ve imamlar perişanlar. İşsiz kalmakla
karşı karşıya gelen uzman çavuşlar nezdinde ne MİT Yasası var ne HSYK var,
hiçbir şey umurlarında değil. Cumhurbaşkanı kim olacak, hiç umurlarında değil.
Seçim sistemi dar bölge mi olacak, daraltılmış bölge mi olacak, hiç umurlarında
değil. 
Dolayısıyla,
değerli milletvekilleri, sanayicinin atölyesinde ateş var; esnafın dükkânında
ateş var; çiftçinin ahırında, tarlasında, bahçesinde ateş var; ailenin
mutfağında, cebinde ateş var; yüzde 90 insanımızın ocağında ateş var, yangın
var. Gelin bu yangını hep beraber söndürelim, belirsizlikleri ortadan
kaldıralım, gerçek gündeme gelelim. 
Bu vesileyle
yüce heyetinizi saygıyla selamlıyorum efendim. (MHP ve CHP sıralarından
alkışlar) 
BAŞKAN –
Teşekkür ediyorum. 
Gündem dışı
konuşmaya Hükûmet adına Gıda, Tarım ve Hayvancılık Bakanı Mehdi Eker cevap
vereceklerdir. 
Buyurun Sayın
Bakan. 
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Sayın Başkan, yüce Meclisin
değerli üyeleri; hepinizi saygıyla selamlıyorum. 
Afyon
Milletvekili Sayın Kemalettin Yılmaz’ın yaptığı gündem dışı konuşmaya cevap
vermek üzere huzurlarınızdayım. Hepinizi saygıyla selamlıyorum. 
Sayın Başkan,
değerli milletvekilleri; önce, tabii, şu hususu bir kez daha yüce Meclisten
vatandaşlarımızla paylaşmak istiyorum: Geçtiğimiz mart ayının son günü ile
nisan ayının ilk üç gününde Türkiye genelinde bir don vuku buldu. Meyve
bahçeleri, yer yer sebze bahçeleri bundan zarar gördü. Yaklaşık altmış vilayet
bir şekilde bundan etkilendi. Bununla ilgili, tabii, hasar tespit çalışmaları
devam ediyor. Ancak, bildiğiniz gibi don, sigorta kapsamında. Özellikle,
meyvelerde ve çiçeklenme sürecinde yüzde 66, 67’ye kadar Bakanlık tarafından
sigorta poliçeleri desteklenmek suretiyle bu konuda çiftçilerimize destek
sağlanmaktadır. Gerek don gerek dolu gerek sel gerek yangın gerek fırtına gibi
birçok doğal afet, Bakanlığımız, Hükûmetimiz döneminde çıkarılan yasayla ve
devlet tarafından da yüzde 50’si sübvanse edilmek suretiyle destekleme
kapsamına alınmış durumda. Tabii, buradan bir kez daha çiftçilerimize bu tür…
Çünkü, tabiat şartlarına, risklerine son derece de açık bir sektör olması
hasebiyle mutlak surette bu sigorta imkânından çiftçilerimizin istifade
etmesini arzu etmekteyiz. 
Tarım
sigortaları kapsamında meydana gelen don zararlı hasar tazminatları kesin
ekspertizlerden sonra en kısa süre içerisinde ödenecektir.
Kuraklıkla
ilgili olarak, şubat, mart ve nisan yağışları tarımsal kuraklık riskini önemli
ölçüde azaltmış. Nisan sonu ve mayıs yağışları da bundan sonraki süreçte
kuşkusuz belirleyici olacak.
Tabii, Hükûmetimiz, özellikle
çiftçilerimizin -sigorta yaptıran ve yaptırmayan bütün üreticilerimizi kapsamak
üzere- 60 ildeki, borçlarının ertelenmesiyle ilgili de bir çalışma
başlatmıştır. Şu anda bu borçların ertelenmesiyle ilgili Hazine Müsteşarlığımız
gerekli çalışmayı yapıyor -ama siyasi olarak karar- Sayın Başbakanımız
tarafından talimat verildi ve ilgili departmanlarımız bununla ilgili
çalışmakta. Bunu da bu vesileyle yüce Meclisin bilgisine sunmak istiyorum.
Toplamda 700 bin civarındaki üreticimize 2013 yılı içerisinde 18 milyar liranın
üzerinde, 18 milyar 300 milyon lira civarında kredi kullandırıldığını
biliyoruz. Tabii bunların hepsi aynı şekilde don afetine maruz kalmış değil,
bunlar hesaplanıyor ve bunların borçlarının bir yıl süreyle ertelenmesi
gündemde, bununla ilgili çalışma şu anda yapılıyor. 
Sayın Başkan, değerli
milletvekilleri; aslında tabii, tarım sektörü, tabiat şartlarına bağımlı olması
ve yüksek risk ihtiva etmesine rağmen Hükûmetimiz döneminde uygulanan doğru
strateji ve uygulanan doğru politikalarla, hazırlanan projelerle Avrupa’ya da, dünyanın
birçok ülkesine nispetle de çok yüksek oranda büyüme kaydetmiş durumda. Son 10
yılın 9’unda Türkiye’de tarım sektörü büyüme kaydetti. 2004-2013 yıllık
ortalama tarımsal büyüme sabit fiyatlarla yüzde 2,7 ve aynı dönem Avrupa
Birliği 28 üye ülkenin büyüme ortalaması yüzde 0,6. Dolayısıyla bizim bu
dönemdeki nüfus artış hızımızı dikkate aldığımızda -ki binde 13- 2004-2013
arasında sabit fiyatlarla ortalama yıllık yüzde 2,7’lik bir büyüme önemli bir
büyümedir. Bununladır ki Türkiye'nin tarımsal gayrisafi yurt içi hasıla artışı,
cari fiyatlarla yüzde 222 oranında bir artış kaydetti. 36 milyar Türk
lirasından 116 milyar Türk lirasına çıktı tarımsal gayrisafi yurt içi
hasılamız.
Keza dolar
fiyatlarıyla da yüzde 157'lik bir artış var. 23 milyar dolardan yaklaşık 62
milyar dolara çıktı Türkiye'nin tarımsal gayrisafi yurt içi hasılası. Burada da
3 kata yakın bir artış olduğunu görüyoruz. Sabit fiyatlarla keza tarımsal
gayrisafi yurt içi hasıla yüzde 27,3'lük bir artışla önemli bir büyüme
kaydetti.
Tarım ürünleri
ihracatımız yine 2002 yılında 4 milyar dolar düzeyinden 2013 yılında yaklaşık
18 milyar dolara çıktı ve tarımın kullanmadığı ham maddeleri, tarımsal ham
maddeleri, sanayinin kullandığı kauçuk dâhil olmak üzere bütün tarım
ithalatını, ham maddeleri dâhil etsek bile Türkiye'nin net bir tarım
ihracatçısı ülke olduğunu bu yıl, bu rakamlar ortaya koymaktadır.
2002 yılında 161
ülkeye 1.480 çeşit tarım ürünü ihraç edilirken 2013 yılında 192 ülkeye 1.681
çeşit tarım ürünü ihracatı gerçekleştirildi. İhracatımızın yıllık ortalama
artışı yüzde 12 oranında. Yine...
İLHAN DEMİRÖZ
(Bursa) - İthalat Sayın Bakan...
GIDA, TARIM VE
HAYVANCILIK BAKANI MEHMET MEHDİ EKER (Devamla) - İthalat ihracattan daha az.
İLHAN DEMİRÖZ
(Bursa) - Hep ihracatı anlatıyorsunuz, ithalatı da söyleyin.
GIDA, TARIM VE
HAYVANCILIK BAKANI MEHMET MEHDİ EKER (Devamla) - Daha az, daha az, 17...
İLHAN DEMİRÖZ
(Bursa) - 17; 12'den küçük mü?
GIDA, TARIM VE
HAYVANCILIK BAKANI MEHMET MEHDİ EKER (Devamla) - Evet.
İLHAN DEMİRÖZ
(Bursa) - Daha az diyorsunuz.
MALİK ECDER
ÖZDEMİR (Sivas) - 17; 12'den küçük mü?
GIDA, TARIM VE
HAYVANCILIK BAKANI MEHMET MEHDİ EKER (Devamla) - Evet. İhracatımız
ithalatımızdan net daha fazla, hiç endişe etmeyin.
İLHAN DEMİRÖZ
(Bursa) - Hayır, hayır net fazla... Rakam söyleyin Gıda, Tarım ve Hayvancılık
Bakanısınız.
GIDA, TARIM VE
HAYVANCILIK BAKANI MEHMET MEHDİ EKER (Devamla) - Türkiye'nin gıda maddeleri dış
ticaretinde net ihracatçı ülke konumunu yaklaşık 6 milyar dolar dış ticaret
fazlasıyla... Bakın, tam rakam söylüyorum, şimdi bunu da ifade edeyim. 3,7
milyar dolardan 16,8 milyar dolara çıktı ve bu, yaklaşık 6 milyar dolarlık net
dış ticaret fazlası demek. Yani Türkiye ithal ettiğinden yaklaşık 6 milyar
dolar daha fazla dünyaya gıda maddesi satıyor. On yıllık dönem içerisindeki tarımsal
gıda maddeleri dış ticaret fazlamız 43 milyar dolar, ihracat fazlamız. Bu,
tabii, kuşkusuz desteklerle oldu. 2013 yılı içerisinde 8 milyar 750 milyon
dolarlık bir tarımsal destek ödememiz gerçekleşti. 2014 yılı Programı’mız 9,7
milyar Türk lirası ve bu mart ayı sonu itibarıyla ödediğimiz miktarı bunun 3
milyar 757 milyon Türk lirası. Bu, tabii, bugüne kadarki, yılın ilk üç ayında
ödediğimiz miktar. Bu akşam hesaba yatırılacak olan 639 milyon Türk lirası
destekle birlikte ki bu akşam yatıyor, yarın hesapta, kartı olanlar,
çiftçilerimiz çekebilecekler, diğerleri de perşembe sabahı bu bankalardan
kendileri gidip çekebilecekler ama kartı olanlar bugünden, bu akşamdan, bu
geceden itibaren çekebilecekler. 639 milyon lira, bunun 520 milyon lirası
büyükbaş hayvan desteği, 70 milyonu tarım sigortaları prim desteği, 20 milyonu
sertifikalı tohum kullanım desteği, 11 milyonu kırsal kalkınma desteği, 10
milyonu sertifikalı tohum üretim desteği ve 7,5 milyon lirası da hastalıklardan
ari tazminat aşı desteğidir. Bu desteklerle birlikte toplamda yaklaşık 4,450
milyar Türk lirasına baliğ olmaktadır bu yılın ilk dört ayında
ödediğimiz para. Toplamı 9,7 milyar -yıl toplamı- ama ilk dört ayı içerisinde
işte, bu akşam yatırılacak olanla birlikte bunun yaklaşık yarısı, yüzde 40’ın
üzerindeki miktarı çiftçinin hesabına yatmış oluyor.
İLHAN DEMİRÖZ
(Bursa) – Sayın Bakan, akaryakıtta KDV, ÖTV ne kadar?
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bu, tabii, şunu beraberinde getiriyor: Üretim
artışlarını, işte, o biraz önce arz ettiğim büyümeyle ilgili rakamlar aslında
bunların bir yansıması. Bakın, 2013 yılı içerisinde Türkiye'nin toplam tahıl
üretiminde ciddi bir artış meydana geldi. On yıllık periyoda baktığımızda
toplam tahıl üretiminde yüzde 22’lik bir artış var. Bu sene, 2013 yılındaki
buğday cumhuriyet tarihinin rekorunu kırdı 22 milyon tonluk bir üretimle. Mısır
keza bir üretim rekoru kırdı 5,9 milyon ton resmî kayıtlı üretim rakamıyla.
Çeltik 900 bin tonluk bir üretimle yine rekor bir üretim gerçekleştirdi ve
ayçiçeği de 1,5 milyon tonluk bir üretimle yine cumhuriyet tarihinin bugüne
kadarki rekorunu gerçekleştirmiş oldu.
Toplam meyve üretiminde on yılda
13 milyon tondan 18 milyon tona bir yükseliş var, yüzde 35 oranında. Toplam
sebze üretiminde de keza 25 milyon tondan yaklaşık 28,5 milyon tona bir
yükseliş söz konusu.
Şimdi, bizim, tabii, Hükûmetimiz
döneminde başlatılan ilave destekler var, daha önceden verilmeyen destekler.
Bunlar önemli miktarda, tabii, verimliliği de, randımanı da, üretimi de
etkiliyor. 2014 yılında 63 kalemde destek veriyoruz. Bu, 2002 yılında sadece 10
kalemden ibaret idi. Gerek bu girdilerle ilgili, mazot, gübre, sertifikalı
tohumla ilgili sağlanan destekler gerekse prim destekleri ve gerekse krediler
kuşkusuz çiftçinin bu alandaki hem üretim gücünü etkilemiş olumlu düzeyde hem
de Türkiye'nin millî gelirine de sanayisine de önemli katkı sağlamıştır.
Sayın Başkan,
değerli milletvekilleri; tarımsal kredi kullanımı… Malum dünyanın her yerinde
çiftçi tarımsal kredi kullanır. Türkiye’de 2002 tarihinde çiftçi 530 milyon
lira kredi kullanırken Ziraat Bankası artı tarım kredi kooperatifleri
toplamında 2013 yılında 17 milyar Türk lirası kredi kullandı. Bu, on bir yılda
93 milyar lira kredi kullandı demektir ama bunu hemen şu şekilde yorumlamayalım…
İşte “Çiftçi borçla yaşıyor.” gibi bazen yorumlar yapılıyor. 
KEMALETTİN
YILMAZ (Afyonkarahisar) – Aynen öyle, borçla yaşıyor…
GIDA, TARIM VE
HAYVANCILIK BAKANI MEHMET MEHDİ EKER (Devamla) – Eskiden Ziraat Bankası
kullandırdığı kredinin yüzde 38’ini geri alabiliyordu, şu anda Ziraat Bankası
yüzde 98 oranında verdiği krediyi çiftçiden geri alabiliyor. 
Kırsal kalkınma
destekleri bizim dönemimizde getirildi. 4.733 tane tarıma dayalı sanayi tesisi
kuruldu. Buna yaklaşık 1 milyar lira hibe destek ödendi. 46 bin kişi bugün
buralarda çalışıyor ve iş sahibi oldu. Kırsalda, özellikle az toprak sahibi
olan kardeşlerimizin oralarda istihdamına imkân sağlanmış oldu.
Keza, makine,
ekipman ve bireysel sulama desteklerini, ki sık sık dile getiriliyor, örneğin
damla sulama yatırımları, onların makine ekipmanlarına getirilen hibe
desteklerini de toplamda dâhil ettiğimizde 1,9 milyar lira biz 2006, 2007’den
bu yana bir kırsal kalkınma desteği sağlamış olduk. Keza, Avrupa Birliği ile
müzakere sürecindeki desteklerden de biz istifade ettik. Et ve et ürünleri, süt
ve süt ürünleri, meyve, sebze, su ürünleri, arıcılık, seracılık, tıbbi ve
aromatik bitkiler, yerel ürünler, el sanatları ve kırsal turizm alanında bugüne
kadar 4.568 projeyle sözleşme imzalandı. Bunların proje tutarı 1,8 milyar Türk
lirası. Bunun 1,1 milyar lirası da hibe olarak sağlanıyor ve bunun 523 milyon
Türk lirası da hâlen ödenmiş durumda.
Sayın Başkan,
değerli milletvekilleri; bunlar, tabii, uygulamalar, devam ediyor bu projeler.
Çiftçilerimizin bunlardan daha fazla istifade etmesini arzu etmekteyiz.
Hayvancılıkla
ilgili olarak da şunu arz edebilirim: Sayın Başkan, değerli milletvekilleri;
2002 yılında Türkiye'nin hayvansal üretim değeri hasılası 5,9 milyar dolar idi,
bugün bu 18 milyar dolar. Hayvansal hasılada dolar bazında 3 kattan fazla bir
artış meydana geldiğini görüyoruz. Gerek büyükbaş hayvan sayısında… Ki artık
otuz yıl öncesiyle, Türkiye’de ilk hayvan sayımının yapıldığı 1984 ile mukayese
ediyoruz. Türkiye’de büyükbaş hayvan sayısı 1984 yılında 12,9 milyondur; 2013
yılında bu rakam 14,5 milyondur. Tabii, biz devraldığımızda bu 9,9 milyona
düşmüştü, yüzde 23 azalma varmış o tarihte, şimdi yüzde 46 artış söz konusu.
Kültür ırkı oranı yüzde 3’ten yüzde 41’e çıkarıldı. Küçükbaş hayvan sayısında
da keza devraldığımız noktaya nispetle yüzde 21’lik bir artış var, şu anda 38,5
milyona yaklaşan küçükbaş hayvan sayısı var.
Süt üretimi 8,4
milyon tondan 18,2 milyon tona; kırmızı et üretimi 421 bin tondan 996 bin tona
yükselmiş durumda. Tavuk eti üretimi 700 bin tondan 1 milyon 750 bin tona,
yumurta üretimi 11,6 milyardan 16,5 milyara ve su ürünleri yetiştiriciliğinde
de üretim 61 bin tondan 233 bin tona çıktı. Bunların hepsinde, gerek ortalama
verimlerde gerekse toplam üretimde ciddi bir artış var.
Bu arada şunu
ifade edebilirim memnuniyetle; bu, Türkiye'nin gurur tablosu: Türkiye’den on üç
yıl sonra, 2013 yılında Avrupa Birliğine süt ve süt ürünleri ihracatımız
yeniden başladı. Esasen hiç başlamamıştı daha önce, yapılan çalışmalarla bu
sağlandı. 2013 yılında cumhuriyet tarihinde bir ilk yaşandı ve Türkiye,
tarihinde ilk kez sertifikalı gebe düve ihracatına başladı. İki ülkeyle
bağlantılar yapıldı, ihracat, sevkiyat başladı. Gebe düve ihracatı hiç
olmamıştı cumhuriyet tarihinde. Keza 2014 yılı Mart ayında, geçen ay da yine
bir ilk yaşandı; bu defa damızlık gebe Saanen keçisi ihracatı da başladı.
Bunlar, Türkiye hayvancılığının gerçekte kaydettiği gelişmeyi göstermesi
açısından önemli. Sayın Başkan, değerli milletvekilleri; bu da hayvancılığa
verilen desteklerin toplam destekler içerisindeki payının yüzde 4,4’ten yüzde
31’e yükseltilmesiyle gerçekleşti. 2013 yılında bizim sadece hayvancılık için
ödediğimiz para 2 milyar 722 milyon Türk lirası, biz bunu devraldığımızda
hayvancılığa ayrılan destek sadece 83 milyon Türk lirasıydı. Toplamda 2003-2013
döneminde hayvancılık için harcanan destek -ki bunlar karşılıksız, hibe
destekler- 12,2 milyar lira, ayrıca sıfır faizli kredi uygulamasında da 240 bin
üreticiye 7,6 milyar lira faizsiz kredi sağlandı bu zaman zarfında. Tabii
bunlarla, gerek altyapıyla gerekse üretimle, üretim destekleriyle ilgili olarak
artırılan bu destekler, uygulanan politika ve projeler, verimliliğin artması,
yem bitkileri ekiliş alanının 2 katına çıkmış olması bütün bu gelişmelerin
sağlanmasında etkili bir faktör oldu. 
Bundan sonraki
süreçte, özellikle sulama altyapısının geliştirilmesi, tarım arazilerinin
bölünmesinin önüne geçecek kati uygulamaların yapılması… Toplulaştırmanın
hızlandırılmasında 4 milyon hektar tamamlandı, 2-2,5 milyon hektar da bu yıl
sonuna kadar tamamlanacak, onu da bilginize arz etmek istiyorum çünkü bunlar
tarımın temel meseleleri. Üretici dünyanın her yerinde desteklenmek durumunda.
Biz de bunu dikkate alıyor ve üreticimizi bütün gücümüzle destekliyoruz.
Üreticimiz de sağ olsun bunun karşılığını veriyor ve Türkiye dünyanın şu anda
7’nci büyük tarım ekonomisi, Avrupa’nın da 1’inci büyük tarım ekonomisi hâline
bu üreticilerimiz tarafından getirildi. Kendilerine müteşekkiriz ve don
hadisesi sebebiyle de kendilerine geçmiş olsun diyorum bir kez daha. Hükûmet de
borç ertelemesiyle ilgili süreci de başlattı, onu da tekraren ifade etmek
istiyorum.
Hepinize
saygılar sunuyorum. (AK PARTİ sıralarından alkışlar)
BAŞKAN –
Teşekkür ediyorum Sayın Bakan.
KEMALETTİN
YILMAZ (Afyonkarahisar) – Sayın Başkanım, ben, gündem dışı beş dakikada,
çiftçilerin bana buraya ulaştırmış oldukları mesajları verdim ama Sayın Bakan
yirmi dakika konuştu, hiçbirine müşahhas bir cevap veremedi. Bu konuda bir
açıklama yapmak istiyorum.
MEHMET ERDOĞAN
(Adıyaman) – Dinlememişsin demek ki.
BAŞKAN – Sayın
Yılmaz, o Sayın Bakanın takdiri. Hangi konuya nasıl cevap vereceğini bilemem ki
yani.
KEMALETTİN
YILMAZ (Afyonkarahisar) – Ama çiftçiler bizden bekliyor Sayın Başkan.
BAŞKAN – Gündem
dışı konuşmaya cevap veriyor. Biz Sayın Bakanı yönlendiremeyiz yani.
KEMALETTİN
YILMAZ (Afyonkarahisar) – Ama hiçbir tane soruma cevap vermedi Sayın Başkanım.
Müsaade ederseniz…
BAŞKAN –
Efendim, siz gündem dışı konuşma istediniz, beş dakika süre verdim, konuştunuz.
Sonra Sayın Bakan çıktı, cevap verdi.
KEMALETTİN
YILMAZ (Afyonkarahisar) – Ama cevap arkasından yirmi dakika yalan yanlış
bilgilerle bizi ve kamuoyunu yanlış bilgilendirdi efendim, yüce Meclisi de
yanlış bilgilendirdi.
BAŞKAN – Ama
cümleler doğru değil yani “Yalan yanlış bilgiler.” demekle belki sizin…
KEMALETTİN
YILMAZ (Afyonkarahisar) – Üstelik benim konuşmamı da çarpıttı Sayın Bakan.
BAŞKAN – Ne diye
çarpıttı, ne söyledi çarpıttı Sayın Yılmaz?
KEMALETTİN
YILMAZ (Afyonkarahisar) – Çiftçilerin beklemekte olan elektrik borçlarının yeniden
yapılandırılması, sulamada kullanılan elektrikte ÖTV ve KDV’nin kaldırılması
konusunda çalışmalar yapıldığını söyledi ama çiftçinin mağduriyeti devam ediyor
efendim.
BAŞKAN –
Teşekkür ediyorum Sayın Yılmaz.
Evet, gündem
dışı ikinci söz, yurt dışında…
İLHAN DEMİRÖZ
(Bursa) – Sayın Başkan…
BAŞKAN –
Buyurun.
İLHAN DEMİRÖZ
(Bursa) – Sayın Başkan, benim de bir itirazım var. Sayın Bakan rakamları takla
attırmakta çok usta.
KEMALETTİN
YILMAZ (Afyonkarahisar) – Mahir…
İLHAN DEMİRÖZ
(Bursa) – Şu anda, bugünkü yirmi dakikalık konuşmasına cevap vereceğimiz
hususlar var. Müsaade ederseniz, bu konuda iki dakika konuşmak istiyorum.
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Ben cevap verdim.
BAŞKAN – Sayın
Demiröz, gündem dışı konuşma efendim. Sayın Yılmaz gündem dışı…
İLHAN DEMİRÖZ
(Bursa) – Sayın Bakan yirmi dakika konuştu Sayın Başkan.
BAŞKAN – Ne
yapalım, İç Tüzük öyle diyor efendim.
İLHAN DEMİRÖZ
(Bursa) – Hayır ama söylenen rakamlarla ilgili sormak istediğimiz hususlar var.
KEMALETTİN YILMAZ
(Afyonkarahisar) – Sayın Başkan…
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Sen sordun, ben cevap
verdim.
BAŞKAN – Böyle
bir şey yok ki efendim. Söz konusu…
İLHAN DEMİRÖZ
(Bursa) – Sayın Başkanım…
ENGİN ALTAY
(Sinop) – Sayın Başkan…
BAŞKAN – Lütfen
ama olur mu Sayın Altay? Biliyorsunuz İç Tüzük’ü. Yani, başka zaman buralara
kadar geliyorsunuz, söylüyorsunuz. Lütfen ama…
ENGİN ALTAY
(Sinop) – Yine gelmemi istersiniz Sayın Başkan…
OKTAY VURAL
(İzmir) – Sataşmadan dolayı söz istedi.
KEMALETTİN
YILMAZ (Afyonkarahisar) – Sayın Başkan…
BAŞKAN – Sayın
Yılmaz, sataşma nedeniyle söz istiyorsanız iki dakika söz veriyorum. 
KEMALETTİN
YILMAZ (Afyonkarahisar) – Teşekkür ederim.
BAŞKAN – Lütfen
siz oturun Sayın Milletvekilim, size söz yok, net şekilde söyleyeyim yani.
Buyurun.
IV.- SATAŞMALARA İLİŞKİN KONUŞMALAR
1.- Afyonkarahisar Milletvekili
Kemalettin Yılmaz'ın, Gıda, Tarım ve Hayvancılık Bakanı Mehmet Mehdi Eker’in
gündem dışı konuşmaya cevabı sırasında şahsına sataşması nedeniyle konuşması

KEMALETTİN
YILMAZ (Afyonkarahisar) – Teşekkür ederim Sayın Başkanım.
Anadolu kan
ağlıyor. Anadolu’da ocaklara ateş düşmüş vaziyette. Çiftçi perişan, tarlasını
ekemiyor, tarlasını ekime hazırlayamıyor. Ben burada bunları defalarca dile
getirdim. Çiftçiler bekliyor Sayın Bakanım. Bu elektrik borçları ne zaman
yeniden yapılandırılacak? Buradan isterseniz çıkalım, Polatlı’dan Emirdağ’a,
oradan Bolvadin’e, Çay’a, Sultandağı’na, Konya Ovası’na kadar inelim, çiftçi,
üretici, besici durumundan memnun mu görelim. Burada yirmi dakika boyunca
Türkiye'de âdeta pespembe bir tablo çizdiniz. Anadolu kan ağlıyor, çiftçi
perişan, üretici perişan.
Yaptığınız
desteklemeler âdeta devede kulak kaldı. Ne zaman mazottaki, tohumdaki,
ilaçtaki, gübredeki, yemdeki ÖTV ve KDV’yi kaldıracaksınız? Bunları bekliyor. 
Hizmetleriniz
aksıyor Tarım Bakanlığı olarak. Ne zaman ve ne kadar ziraat mühendisi,
veteriner hekim, gıda mühendisi, su ürünleri mühendisi, peyzaj mimarı istihdam
edeceksiniz? Maliye Bakanlığına suçu atıyorsunuz, “Kadro vermedi.” diyorsunuz.
Hizmetleriniz aksıyor, bunun farkında mısınız Sayın Bakanım? 
Çok ciddi gıda
rezaleti yaşanıyor Türkiye’de, gıda terörü estiriliyor. Bunlara ne zaman engel
olacaksınız? Türkiye’yi yirmi dakika boyunca âdeta tozpembe gösterdiniz. 
Tekrar
söylüyorum: Halep oradaysa arşın burada. Buyurun Sayın Bakan, beraber
Polatlı’dan Konya Ovası’na kadar gidelim, kim memnun? Memnun olsunlar, ben
milletvekilliğinden istifa edeceğim. Buyurun siz de Bakanlıktan istifa
edebilecek misiniz?
Evet,
susuyorsunuz; söyleyecek bir şeyiniz yok. Buyurun Anadolu’ya çıkalım.
HÜSEYİN BÜRGE
(İstanbul) – Yeni geliyoruz daha ya.
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Biz Anadolu’dan yeni
geliyoruz.
KEMALETTİN
YILMAZ (Devamla) – Biz de Anadolu’dan geliyoruz, biz başka yerden gelmiyoruz
değerli kardeşlerim. Buyurun gidelim, görelim. (AK PARTİ sıralarından
gürültüler) Burada çiftçiler sizden müjde bekliyor ama “yapılacak, edilecek,
tutulacak”larla oyalıyorsunuz.
Hepinizi
saygıyla selamlıyorum. 
Sağ olun Sayın
Başkan. (MHP sıralarından alkışlar)
BAŞKAN –
Teşekkür ediyorum.
Gündem dışı
ikinci söz, yurt dışı seçim bölgesi konusunda söz isteyen Ankara Milletvekili
Süleyman Sencer Ayata’ya aittir. 
Buyurun Sayın
Ayata. (CHP sıralarından alkışlar)
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- Ankara Milletvekili S. Sencer
Ayata'nın, yurt dışı seçim bölgesine ilişkin gündem dışı konuşması

S. SENCER AYATA
(Ankara) – Sayın Başkan, değerli milletvekilleri; bir siyasi rejimin
meşruiyeti, o siyasi rejimin temsilde adalet ilkesini gerçekleştirme düzeyine
göre ölçülür. Türkiye’de -hepimiz biliyoruz- bu konuda çok önemli eksiklikler
var. Bunların bazılarını konuşmalarımızda sıklıkla dile getiriyoruz. Ne gibi?
Örneğin, kadın temsilinin güçlendirilmesi gibi. Ne gibi? Yüzde 10 seçim barajı
gibi.
Ama daha az
değinilen konular var. Ben bunların bir tanesini bugün gündeme getirmek
istiyorum. 2008 yılında çıkartılan 298 sayılı Yasa’yla yurt dışında yaşayan
seçmenlere genel seçimler, Cumhurbaşkanlığı seçimleri ve referandumlar için
bulundukları ülkelerde oy kullanma hakkı tanınmıştı. Bu, kuşkusuz çok önemli
bir gelişmedir ama temsil konusuna ilişkin çok önemli sorunları da beraberinde
getiren bir düzenlemedir. 12 Haziran seçimlerinde gümrüklerde kullanılan oy
miktarı sadece 128 bindi, bu nedenle de illerdeki milletvekili dağılımına
önemli etki yapmadı. Ama bakınız, bugünlerde Almanya’da çok önemli
değişiklikler olmakta, çok yakın bir gelecekte yurt dışında oy verecek
seçmenlerimizin sayısı 2-3 milyona ulaşma ihtimali taşımakta. Böyle olunca,
illerimizdeki milletvekilleri dağılımını doğrudan belirleyecek bir gelişmeden
söz etmiş oluyoruz. 
Mevcut sistem
kısaca şöyle işliyor: Diyelim ki yurt dışından oylar geliyor. Bunların toplamı
Türkiye’deki oylara bölünüyor ve bir oran bulunuyor. Bu durumda, örneğin yüzde
5 ise bu oran, bu yüzde 5 oranı bütün illere tek tek eşit oranda dağıtılıyor
ama daha önemlisi, bir siyasi partinin yurt dışında aldığı oy oranı seçim
bölgesine de olduğu gibi yansıyor. Örneğin, bir A partisi yüzde 35 oy aldıysa o
ile de bu yüzde 35 oy oranı olarak yansıyor. Şimdi, bunun anlamı nedir? Bunun
sonucuna gelelim. Brüksel’de yaşayan bir yurttaşımızın kullandığı oy, Bursa’da
yaşayan bir seçmenin oy verdiği partinin bu ilde kazandığı milletvekili
sayısını değiştirebilir. Bu, siyaseten çok önemli bir durumdur. 
Sorun sadece bu
değil, bir başka soruna dikkat çekmek istiyorum. Yurt dışında oy kullanan
seçmenler partilere oy veriyor. Oysa birçok ilde bağımsız aday var. Bu bağımsız
adaylar bu oylardan yararlanmıyor, bu bir haksızlık durumudur. Yurt dışında oy
kullanan seçmenler açısından bakıldığında ise tanımadıkları adaylara oy verme
gibi bir durumla karşı karşıyayız.
Çözüm nedir?
Çözüm şu: 298 ve 2839 sayılı Kanunlarda gerekli değişiklikler yapılarak bir
yurt dışı seçim çevresi oluşturulması gerekmektedir. Yurt dışından gelecek
oylar tek bir seçim bölgesi gibi düşünülmeli ve yurt dışında yaşayan
yurttaşlarımıza da bulundukları yerden seçilme hakkı ve imkânı tanınmalıdır. Bu
çevreden seçilecek milletvekilleri “yurt dışı milletvekili” sıfatını
alabilmelidir. Başlangıç olarak yurt dışı seçim çevresinde her 300 bin seçmene
1 milletvekilliği verilmesi üzerinde durulabilir. Bu durumda, mevcut 550
milletvekilliğine 10 yeni milletvekilliği eklenmesi söz konusudur. Yurt dışı
seçim çevresi, örneğin, Fransa’da 2012 seçimlerinde uygulanmıştır ve 11
milletvekili yurt dışından seçilmiştir. İtalya’da Temsilciler Meclisinde 12,
Senatoda 6 vekil yurt dışından seçilmiştir. 
Yurt dışında
yaşayan yurttaşlarımızın ülkemize çok önemli katkılarını biliyoruz. Ben bunları
burada sıralamak istemiyorum. Yurt dışında temsil eden milletvekilleri, bunlar
yurt dışındaki seçmenlerimizi temsil ettiklerinde, yurttaşlarımızın sorunlarını
daha iyi dile getireceklerdir, Türkiye'nin dış dünyayla ilişkileri çok daha
sağlam bir zemine oturacaktır ve aynı şekilde de Türkiye, temsilde adalet
ilkesinde çok önemli bir ilerleme kaydetmiş olacaktır. Bu konuyu dikkatinize
sunuyorum.
Hepinize
saygılar sunarım. (CHP sıralarından alkışlar)
BAŞKAN –
Teşekkür ediyorum.
Gündem dışı
üçüncü söz, 30 Mart yerel seçim sonuçları ve sonuçlara itirazlar hakkında söz
isteyen İstanbul Milletvekili Metin Külünk’e aittir.
Buyurun Sayın
Külünk. (AK PARTİ sıralarından alkışlar)
3.- İstanbul Milletvekili Metin
Külünk'ün, 30 Mart yerel seçim sonuçları ve sonuçlara itirazlara ilişkin gündem
dışı konuşması

METİN KÜLÜNK
(İstanbul) – Sayın Başkan, değerli milletvekilleri; en kalbî duygularla sizleri
selamlıyorum.
Güzel bir
çalışma haftası olsun temennisiyle, 23 Nisan 1920’de, Hacı Bayram’da kılınan
namazın ardından edilen dualarla milletin yekûnunu ifade eden, milletin ruhunu
ifade eden, milletin aklının bütünüyle temsil edildiği, yeni bir devletin
kuruluşunun ifadesi olan cumhuriyetimizin kuruluş gününü de bu vesileyle tebrik
ediyorum, inşallah, bu topraklarda, bu necip milletin, bu coğrafyanın ruhuna,
aklına uygun olarak kurduğu bu devlet geleneğinin kıyamete dek yaşayacağından
emin olarak tekrar sevgilerimi, saygılarımı sunuyorum.
Biraz evvel
sayın milletvekilimizin yurt dışındaki vatandaşlarımızın Parlamentoda temsili
hususunda ifade ettiği cümlelere ben de aynıyla iştirak ediyorum. Yurt dışında
seçme hakkı var, ancak seçilme hakkı noktasında da Parlamento iradesinin
tecelli ederek dışarıdaki vatandaşlarımızı temsil etmek üzere bir milletvekili
seçim bölgesi oluşturulmasının, gelecek Türkiye'si açısından, yeni Türkiye
açısından da çok anlamlı olduğunu ifade ediyorum ve hazırladığım kanun
teklifini de bugün Grup Başkan Vekilliğimize teslim edeceğimi de bu vesileyle
Saygıdeğer Hocamla da paylaşmış oluyorum. (AK PARTİ sıralarından alkışlar) 
Son derece
önemli bir konu. Bu, son derece önemli bir konu. 
MAHMUT TANAL
(İstanbul) – Biz onu vermişiz, Meclise vermişiz.
METİN KÜLÜNK
(Devamla) – Vermek başka bir şey, icra etmek başka bir şey. Bu ülkede, bu
ülkenin tüm problemlerinin çözümünü AK PARTİ konuşmuyor, gerçekleştiriyor, biz
konuşmayız iş yaparız, hiç endişeniz olmasın.
Söz alma
gerekçem şu: Kartal’da 30 Mart yerel seçimleri yapıldı, YSK’nın ve YSK
kadrolarının anlamsız tavırları, görevlerini bihakkın yerine getirmemelerinden
dolayı üzgünüm ki bugün Kartal’da milletin iradesi tecelli etmemiş ve de şu
anda makamda oturan insan millî iradeyi temsil etmeyerek orada oturmaktadır. 
Neden? Seçim
sonuçlarında yüzde 4 geçersiz oy vardır. Bu geçersiz oyun sebebinde Yüksek
Seçim Kurulu görevlilerinin, özellikle de Kartal’da Cumhuriyet Halk Partisinin
üyesi gibi hareket eden İlçe Seçim Kurulu Müdiresinin bizatihi parmağı vardır
bütün adımlarda; beraberinde buradan da Yüksek Seçim Kurulunu ve Adalet
Bakanlığını göreve davet ediyorum, açıkça ihbar ediyorum. Kartal’da Yüksek
Seçim Kurulu, Seçim Kurulu Müdiresi tarafgir davranmıştır, bir partinin
partizanı gibi davranmıştır, adaletli davranmamıştır. Çünkü evladı, Kartal Belediye
Başkanının yanında sosyal medya uzmanı olarak çalışmaktadır, bir. İki: YSK’nın
resmî temsili makamındaki sandık başlarındaki sandık kurulu resmî görevlileri
tarafgir davranmışlardır, Kartal’da seçim sonuçlarını etkileyecek şekilde
seçime müdahil olmuşlardır. Belediye başkanlığı oy pusulaları sandık başkanları
tarafından seçmene kasten verilmemiştir. Belediye başkanlığı oy pusulaları
seçmene kasten verilmediği gibi, aynı zarfta kullandırılması yönünde atılan
yönlendirme adımlarıyla seçmenin iradesine ipotek konulmuştur, gasbedilmiştir
seçmenin iradesi. 
Beraberinde,
sandık kurulunun etrafında güvenlik tedbiri alınması gerekirken, denetlenmesi
gerekirken, incelenmesi gerekirken, maalesef, YSK mensupları tarafından, resmî
görevliler tarafından bu yapılmamıştır. 
Yine
beraberinde, sandık başkanlarının seçmene, il belediye başkanlığı, ilçe
belediye başkanlığı oy pusulalarını kasten ve bilerek vermediğini bazı
seçmenlerin bize bizatihi başvurması yoluyla öğrenmiş bulunuyoruz. Bunu da
aslında, bu seçimin üzerindeki şaibenin en önemli başlığı olarak ifade
ediyoruz. Ki seçimlerde geçersiz oy oranı yüzde 4. Biz bu seçimi yaklaşık 7
bin, 8 bin farkla kaybetmiş gözüküyoruz. Eğer o yüzde 4 oylar tekrar
sayılsaydı, YSK’nın anlamsız genelgesindeki, 138 sayılı Genelge’deki anlamsız
43’üncü madde eğer yürürlükte olmasaydı biz Kartal seçimlerini alırdık ve
Kartal seçimlerinde milletin iradesi sandığa şaibesiz bir şekilde yansımış
olurdu. 
Bugün
Kartal’daki seçimlerin sonuçları şaibelidir, tarihe kayıt düşüyorum. (AK PARTİ
sıralarından alkışlar)
BAŞKAN –
Teşekkür ediyorum.
ENGİN ALTAY
(Sinop) – Sayın Başkanım…
BAŞKAN – Buyurun
Sayın Altay. 
ENGİN ALTAY
(Sinop) – Sayın Başkanım, sayın hatip Kartal seçimleri üzerinden oradaki İlçe
Seçim Kurulunun Cumhuriyet Halk Partisi militanı gibi çalıştığından da
bahsederek hem partimizi zan altında bırakmıştır hem de ilgili bürokratı zan
altında bırakmıştır. İzin verirseniz…
BAŞKAN – Buyurun
Sayın Altay, sataşma nedeniyle iki dakika söz veriyorum. (CHP sıralarından
alkışlar) 
IV.- SATAŞMALARA İLİŞKİN KONUŞMALAR
(Devam)
2.- Sinop Milletvekili Engin Altay'ın,
İstanbul Milletvekili Metin Külünk’ün yaptığı gündem dışı konuşması sırasında
Cumhuriyet Halk Partisine sataşması nedeniyle konuşması

ENGİN ALTAY
(Sinop) – Teşekkür ederim Sayın Başkan. 
Sayın
milletvekilleri, Kartal seçimleri öyle 5 oyla, 10 oyla, 50 oyla, 100 oyla
değil, benim bildiğim kadarıyla, 7-8 bin oy farkla Cumhuriyet Halk Partisi
tarafından…
MİHRİMAH BELMA
SATIR (İstanbul) – 3.500-4 bin oy…
MAHMUT TANAL
(İstanbul) – 5 bin küsur…
ENGİN ALTAY
(Devamla) – 3.500 mü? 5 bin, bendeki bilgi. 
MİHRİMAH BELMA
SATIR (İstanbul) – 14 bin de geçersiz oy var. 
ENGİN ALTAY
(Devamla) – Neyse şimdi dosyayı indirmedim, hiç önemi yoktur. Sayın
milletvekilimin seçim bölgesi midir bilmiyorum yani bir hassasiyet göstermesi
normal ama bir milletvekilinin buradan ilçedeki bir memuru, bürokratı
Cumhuriyet Halk Partisi partizanı gibi davranmakla itham etmesini çok sempatik
bulmadım. Eğer şaibeli bir seçim arıyorsanız -Türkiye’de çok şaibeli seçimler
var da- önce yaşadığınız yere, Ankara’ya bir bakacaksınız ve taraftar bir
partizanlık yapan bürokrat arıyorsanız Melih Gökçek’e mazbata veren İlçe Seçim
Kurulu Başkanına ve onun orada söylediklerine bir bakacaksınız. Bunun altını
çizmek istiyorum. 
Sayın milletvekilim
şunu yapıyor olabilir: Yüksek Seçim Kurulunun Yalova kararından sonra,
Başbakanın talimatı çerçevesinde verdiği Yalova kararından sonra “Biz de Yüksek
Seçim Kuruluna kızıyoruz, bak, ara sıra bizi de kızdırıyor.” diyerek Yüksek
Seçim Kurulunu aklamak, Yüksek Seçim Kurulunu masum göstermek gibi bir derdi
varsa ona bir şey demem, siyasetin gereğidir, yapılır ama Sayın Külünk, el
insaf, Kartal seçimleri… Her yerde yüzde 4, yüzde 5 geçersiz oy var. Geçersiz
oyları hakkaniyet içinde saysak, bırak sen Kartal’ı, Ankara başta olmak üzere,
Adana gibi birçok yerde…
OKTAY VURAL
(İzmir) – Adana’da katlarız. 
ENGİN ALTAY
(Devamla) – …belediyeler sizin elinizden alınıp hakikaten partilerin adaylarına
teslim edilir diyorum. Lütfen, Yüksek Seçim Kurulunu aklamak için Kartal’la ve
Kartal seçmeninin iradesiyle bu kadar oynamayın. Seçmen iradesine saygı
göstermek burada oturan herkesin görevidir. 
Saygılar
sunarım. (CHP
sıralarından alkışlar)
BAŞKAN – Teşekkür ediyorum.
Sayın Vural, söz talebiniz var.
Buyurun.
V.- AÇIKLAMALAR
1.- İzmir Milletvekili Oktay Vural’ın,
17 ve 25 Aralık tarihlerinde yapılan soruşturmalarda kara para aklama ve
gayriahlaki ilişkiler gibi iddialarla Türk yargısı önünde olan bir kişinin Türk
Bayrağı arkasında olmak üzere bir pazarlamaya tabi tutulmasını kınadığına ve
Adana’daki seçimlerle ilgili herhangi bir sıkıntı olmadığına ilişkin açıklaması

OKTAY VURAL (İzmir) – Teşekkür ederim
Sayın Başkan.
Öncelikle bir konuyu ifade etmek
istiyorum. Özellikle bu 17 Aralık ve 25 Aralık tarihlerinde yapılan soruşturmalarda,
özellikle kara para aklama, haram para aklama ve gayriahlaki ilişkiler olmak
üzere çok kapsamlı iddialarla hâkim önüne çıkan ve Türk yargısının önünde olan
bir şahsiyetin, bir kara para aklamacının, televizyonlarda ve medyada aklanmak
istenircesine, Türk Bayrağı arkasında olmak üzere bir pazarlamaya tabi
tutulmasını kınıyorum. Bu konuda fezlekeler Türkiye Büyük Millet Meclisindeyken
böylesine şüpheli olanların Türk Bayrağı’nı bir istismar vasıtası olarak
kullanıp üstelik de Adalet ve Kalkınma Partisinin ekonomik politikalarını
başarıya ulaştıran şahsiyet olarak lanse edilmesi karşısında, AKP’nin yandaşı
medyanın bunu pazarlaması karşısında, herhâlde, muhtemelen yeni Bakanlar
Kurulunda ekonomiden sorumlu bir bakan olarak atanılması düşünülüyor ama
böylesine bir kişinin bu şekilde pazarlanmış olması Türk medyasının yüz
karasıdır. 
Biraz önce Engin Bey’in ifade ettiği
konu, efendim, Adana’da Milliyetçi Hareket Partisi 21 bin oyla Büyükşehir
Belediye Başkanlığını almıştır. Bu konuda itirazlar olmuştur, her itirazda da
Milliyetçi Hareket Partisinin oyu artmıştır. Ne kadar enteresandır ki
Adana’daki seçimlerle ilgili Adalet ve Kalkınma Partisi ve Cumhuriyet Halk
Partisinin adayları -beraber, birlikte- ortak basın toplantısıyla “Seçimler
yenilensin.” demişlerdir. Dolayısıyla, bu paradoksu da bu şekilde ifade etmek
istiyorum. Milliyetçi Hareket Partisi olarak Adana’daki seçimlerde gerekli
dersi verdiğimizi düşünüyorum. Dolayısıyla, Adana’daki seçimlerle ilgili
herhangi bir sıkıntı olmadığını da belirtmek istiyorum.
Teşekkür ederim. 
BAŞKAN – Teşekkür ediyorum.
Gündeme geçiyoruz…
ALİ SERİNDAĞ (Gaziantep) – Sayın
Başkanım, izin verirseniz bir hususu dikkatinize sunmak istiyorum.
BAŞKAN – Sayın Serindağ, böyle bir
usulümüz söz konusu değil efendim. İç Tüzük’ün…
ALİ SERİNDAĞ (Gaziantep) – Efendim,
İç Tüzük’ün 60’ıncı maddesine göre…
BAŞKAN – 60’ıncı madde… Efendim,
59’uncu madde ortada. Gündem dışı konuşuyoruz Sayın Serindağ.
ALİ SERİNDAĞ (Gaziantep) – Efendim,
biz 60’ıncı maddeyi görmezden gelemeyiz ki. Siz söz vermeyebilirsiniz ama
milletvekilinin söz talebini dinlemek zorundasınız.
BAŞKAN – Evet.
ALİ SERİNDAĞ (Gaziantep) – İç Tüzük’e
aykırı davranamazsınız. 
Tekrar ediyorum… Efendim, bakın, ne
diyor: “Pek kısa…”
BAŞKAN – Aykırı davranan ben değilim efendim, sizsiniz.
İç Tüzük’ün 59’uncu maddesi çok net: “En fazla 3 kişiye söz verir, sonra
hükûmet adına cevap verecek bakanlar varsa sayın bakanlara söz verir.” diyor. 
ALİ SERİNDAĞ
(Gaziantep) – Müsaade buyurun. 
“Pek kısa bir
sözü olduğunu belirten üyeye Başkan, yerinden konuşma izni verebilir.” Bugüne
kadarki uygulama… Sizin dışınızdaki tüm Başkan Vekilleri bunu uyguluyor. 
BAŞKAN –
Efendim, 59’uncu maddeyle ilgili değil o. 
Teşekkür
ediyorum Sayın Serindağ. 
ALİ SERİNDAĞ
(Gaziantep) – Sizin uygulamamanız İç Tüzük’ü uygulamamak anlamına gelir.
Teşekkür
ediyorum. 
BAŞKAN – Sayın
Serindağ, okuyalım 60’ıncı maddeyi: “Adını önceden kaydettirmeyen ve oturum
sırasında Başkandan söz almayan hiç kimse konuşamaz.”
ALİ SERİNDAĞ
(Gaziantep) – Kaydettirdim, ismimi kaydettirdim, orada var. 
BAŞKAN- Evet,
teşekkür ediyorum. 
Başkanlığın
Genel Kurula sunuşları vardır. 
Sayın
milletvekilleri, Başbakan Yardımcısı Sayın Ali Babacan, gündemin “Sözlü
Sorular” kısmının 1, 80, 83, 98, 112, 142, 190, 315, 383, 384, 404, 405, 415,
416, 476, 518, 529, 546, 547, 575, 586, 737, 738, 742, 877, 879, 880, 906, 938,
1018, 1080, 1101, 1184, 1200, 1243, 1267, 1409, 1453, 1549, 1566, 1622, 1688,
1724, 1755, 1804, 1806, 1834, 1852, 1862, 1891, 1897, 1948, 1992, 1993, 1994,
1995, 2027, 2030, 2031, 2052, 2167, 2446, 2576, 2593, 2630, 2655, 2689, 2691,
2693, 2830, 2831, 2832, 2833, 2834, 2836, 2841, 3133, 3139, 3140, 3141, 3142 ve
3507’nci sıralarında yer alan önergeleri birlikte cevaplandırmak istemişlerdir.
Sayın Bakanın bu istemini sırası geldiğinde yerine getireceğim.
Meclis
araştırması açılmasına ilişkin üç önerge vardır, önergeleri ayrı ayrı
okutacağım.
2’nci
sırada okutacağım Meclis araştırması önergesi 500 kelimeden fazla olduğu için
özeti okunacaktır ancak önergenin tam metni tutanak dergisinde yer alacaktır.
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Tokat Milletvekili Reşat Doğru ve 19
milletvekilinin, Kırım Kongo kanamalı ateşi hastalığının nedenlerinin
araştırılarak alınması gereken tedbirlerin belirlenmesi amacıyla Meclis
araştırması açılmasına ilişkin önergesi (10/910)

Türkiye Büyük Millet Meclisi
Başkanlığına
Türkiye'de her geçen gün artan ve
ölümlerle sonuçlanan kene ısırmasıyla meydana gelen Kırım Kongo kanamalı ateşi
hastalığının nedenlerinin araştırılarak, alınması gereken tedbirler konusunda
Anayasa‘nın 98’inci, Türkiye Büyük Millet Meclisi İçtüzüğü’nün 104 ve 105’inci
maddeleri gereğince Meclis araştırması açılmasını arz ve teklif ederiz. 
1) Reşat Doğru  (Tokat)
2)
Cemalettin Şimşek  (Samsun)
3)
Mesut Dedeoğlu  (Kahramanmaraş)
4)
Seyfettin Yılmaz  (Adana)
5)
Emin Çınar  (Kastamonu)
6)
Alim Işık  (Kütahya)
7)
Faruk Bal  (Konya)
8)
Adnan Şefik Çirkin  (Hatay)
9)
Mehmet Şandır  (Mersin)
10)
Mehmet Erdoğan  (Muğla)
11)
Mehmet Günal  (Antalya)
12)
Kemalettin Yılmaz  (Afyonkarahisar)
13)
Ali Halaman  (Adana)
14)
Ali Uzunırmak  (Aydın)
15)
Enver Erdem  (Elâzığ)
16)
Ali Öz  (Mersin)
17)
Muharrem Varlı  (Adana)
18)
Ruhsar Demirel  (Eskişehir)
19)
Hasan Hüseyin Türkoğlu  (Osmaniye)
20)
Lütfü Türkkan  (Kocaeli)
Gerekçe:
“Kene
ısırması hastalığı” da denilen Kırım Kongo kanamalı ateşi (KKKA) keneler
tarafından bulaştırılan ateş, cilt içi ve diğer alanlarda kanama gibi
bulgularla seyreden hayvan kaynaklı bir enfeksiyondur.
Bu
hastalık bahar ve yaz dönemlerinde artış göstermektedir. Kene ısırmasından iki
ile on iki gün arasında değişen ortaya çıkış süreci vardır. Belirtilerin ilk
ortaya çıkışından dokuz-on gün sonra hastalarda iyileşme belirtileri görülür
ancak hastaların yüzde 30'u rahatsızlığın ikinci haftasında ölür. Ayrıca,
temasla dokunma ile doktora, hemşireye, sağlık personeline de bulaşır. Bu
bulaşma neticesi ülkemizde hayatını kaybeden doktorlar, hemşireler ve sağlık
personeli vardır.
Bu
hastalık dünyada 1944'lü yıllarda ortaya çıkmış olmasına rağmen, ülkemizde 2000'li
yılların başında Tokat ili başta olmak üzere İç Anadolu illerinde yoğun bir
şekilde görülmeye başlamıştır.
Her
yıl onlarca insan bu hastalıktan dolayı hayatını kaybetmektedir. Çok önemli bir
sağlık sorunu hâline gelmiştir ancak Sağlık Bakanlığı başta olmak üzere bütün
yetkililer hastalığa ciddi manada yaklaşmamakta, gerekli önlemleri de
almamaktadır. Son olarak, geçtiğimiz pazar günü Çorum ilinde genç bir insan
olan 29 yaşındaki Berat Keleş bu hastalıktan dolayı hayatının baharında
ölmüştür.
Yıllardan beri
gündemde olan kene kâbusu neden çözümlenmemiş, devam etmektedir? Halkımız bu
kâbustan dolayı baharın, yazın gelmesini istememektedir. Çiftçi, hayvan
üreticisi tarlaya, bahçeye, meraya giderken korkmaktadır. Üretim neredeyse
durma noktasına gelmektedir. Bazı yerlerde yoğun kene varlığı görülmüştür.
Yazın köyüne, kasabasına kene korkusundan dolayı insanlar gitmemektedir.
Halkımız, uzun yıllardan beri ülke gündeminde olan bu konunun neden
çözümlenmediğini, bir arpa boyu bile yol alınmamasını sorguluyor. Ancak,
unutulmamalıdır ki insanların en önemli varlığı sağlığıdır. Sağlığın tavizi,
nemelazımcılığı olmaz. Mutlaka çözüm bulunmalıdır. Sağlık Bakanlığı, İç Anadolu
Bölgesi’nde araştırma merkezleri kurmalıdır. Bu merkezlerde çeşitli uzmanlar
görev almalı, konu iyice araştırılmalıdır. Bu hastalıkla ilgili koruyucu
hekimlik olarak mutlaka aşı bulunmalıdır. Aşı çalışmaları geniş kadrolarla
yapılmalıdır. Dünyanın bazı yerlerinde çalışma yapıldığı iddiaları vardır.
Bunlar araştırılmalıdır. AR-GE merkezlerinde çalışma talep edilmelidir. Sağlık
Bakanlığı, doktorlar başta olmak üzere sağlık çalışanlarına saldırılardan
vazgeçmelidir. Bu hastalığın tedavisinde sağlık çalışanları için risk vardır.
Bulaşabilen bu hastalık, her türlü negatif şartlara rağmen, doktordan hemşiresine
kadar her türlü fedakârlık yapılarak tedavi edilmektedir. Bu insanların
çalışmalarını takdirle karşılamak lazımdır. Sağlık Bakanı ve Hükûmet gerekli
önlemleri alırken sağlık personelinin de yanında olduğunu ifade etmelidir.
Sağlık personelleri suçlanarak hiçbir yere varılamamıştır.
Bu hastalıkta
risk grupları şunlardır: Tarım ve hayvancılıkla uğraşanlar, veterinerler,
kasaplar, piknik yapanlar, korunmasız yeşil alanlarda çalışanlar, doktorlar,
hemşireler ve sağlık çalışanları.
Keneyle mücadele
ederken koruyucu hekimlik yanında halkın bilinçlendirilmesi de çok önemlidir.
Yaklaşık 500 civarında insan bu hastalıktan ülkemizde hayatını kaybetmiştir.
Bundan dolayı da keneyle ilgili, insanlar bilgilendirilmeli, sağlık personeli
eğitim almalıdır.
Keneyle
mücadelede haşere ilaçları kullanılmaktadır. Kullanılan kimyasal ilaçlar
ortalama 1 milyar lirayı geçmektedir. Ayrıca, çevre de bu ilaçlarla
kirlenmektedir. Keneyle mücadelede Sağlık Bakanlığı, Tarım Bakanlığı ve Çevre
Bakanlığı ortak çalışmalıdır. Küresel sermayenin bir rant politikası da
olabilir mi diye düşünülmelidir.
Konunun TBMM
tarafından da araştırılması ve Kırım-Kongo kanamalı ateşi hastalığından halkın
korunması için gereken tedbirlerin alınması amacıyla, önergemiz hazırlanmıştır.

2.- İzmir Milletvekili Birgül Ayman
Güler ve 23 milletvekilinin, çam fıstığı üretiminde ve ihracatında yaşanan
sorunların araştırılarak alınması gereken tedbirlerin belirlenmesi amacıyla
Meclis araştırması açılmasına ilişkin önergesi (10/911) (x)

Türkiye Büyük Millet Meclisi Başkanlığına
Ülkemiz çam
fıstığı üretiminin yarısının karşılandığı İzmir Bergama Kozak havzası, çam
fıstığı üretiminde, son yıllarda yaşanan fıstık çamı ağaçlarındaki ibre
kuruması ve buna bağlı verim düşüklüğüyle yöre insanının mağduriyetinin giderilmesi
ve çam fıstığına dayalı ihracat ve ekonomik kayıpların önlenmesi amacıyla
Anayasa’nın 98, İç Tüzük’ün 104 ve 105’inci maddeleri gereğince Meclis
araştırması açılmasını teklif ederiz.
Saygılarımızla.
1) Birgül Ayman
Güler   (İzmir)
2) Aytun Çıray  (İzmir)
3) Oğuz Oyan  (İzmir)
4) Erdal
Aksünger  (İzmir)
5) Rahmi Aşkın
Türeli   (İzmir)
6) Hülya Güven  (İzmir)
7) Musa Çam  (İzmir)
8) Mehmet Ali
Susam  (İzmir)
9) Mehmet Volkan
Canalioğlu  (Trabzon)
10) Muhammet
Rıza Yalçınkaya  (Bartın)
11) Hasan Ören  (Manisa)
12) Ayşe Nedret
Akova  (Balıkesir)
13) Ali Sarıbaş  (Çanakkale)
14) Gökhan
Günaydın  (Ankara)
15) Namık
Havutça  (Balıkesir)
16) Ramazan
Kerim Özkan  (Burdur)
17) Osman Aydın  (Aydın)
18) Vahap Seçer  (Mersin)
19) Candan
Yüceer  (Tekirdağ)
20) Dilek Akagün
Yılmaz  (Uşak)
21) İlhan
Demiröz  (Bursa)
22) Süleyman
Çelebi  (İstanbul)
23) Haluk
Eyidoğan  (İstanbul)
24) Hurşit Güneş (Kocaeli)
Özet Gerekçe:
Bergama Kozak
havzasında yetişen çam fıstığı, kalitesi ve lezzetiyle dünyada aranan bir marka
değerdir. Türkiye'de çam fıstığı Türk Standartları Enstitüsü tarafından Kozak,
Aydın, Maraş tipi olmak üzere üç sınıfa ayrılmış, "Kozak tipi"
yumuşak, iri ve dolgun gövdeli olarak tanımlanmıştır.
Dünyada çam
fıstığı sürümü yılda 20 bin ton civarındadır. Türkiye'nin tahmini potansiyel
üretimi ise 2.500 ton/yıl büyüklüğündedir. Türkiye dünya ticaretinde yüzde 10
civarında bir paya sahiptir. Dünya çam fıstığı ticaretinde 10 bin ton ile en
büyük paya sahip olan Çin'in üretimindeki gerileme nedeniyle Türkiye'nin
ağırlığı artmıştır. Zaten yüksek fiyatlı bir tarım ürünü olan çam fıstığında
fiyatlar daha da yükselmiş, 20 avro/kg olan fiyat 40 avro/kg düzeyine
çıkmıştır.
Kozak havzası
fıstık çamlarındaki ibre kurumaları ve verim düşüklüğü, 2005 yılından beri
giderek yükselen bir sorundur. Sorun, geçen yedi yıl boyunca, sorunun
boyutlarına uygun bir ilgi ve derinlikle ele alınmamıştır. Bu durum, hem yöreyi
hem ülke ekonomisini zarara uğratmaktadır.
Araştırma ve
incelemelerde, yaşanan kayıp ve verim düşüklüğünde 
1) Ekolojik
faktörlerin, 
2) Çiçeklenme ve
döllenme dönemindeki sıcaklık değerlerinin, 
3) Rüzgâr
hızının, 
4) Böcek ve
mantarların, 
5) Hava
kirliliğinin, 
6) Yanlış-sık
ağaç ekiminin etkili olabileceği belirtilmiştir. Ulaşılan sonuçlar, nedenleri
tam bir açıklıkla ifade etmekten uzak kalmış durumdadır. Dolayısıyla uzmanlar,
soruna karşı ne tür önlemler alınabileceği konusunda yol gösterici
olamamaktadır.
1)  Sorun,
üretimde yaşanan düşüşlerle yıldan yıla büyüyerek devam etmekte, önümüzdeki
dört yılda daha da büyüyecek görünmektedir. Verim düşüklüğünün nedenlerini
belirlemek ve gerekli önlemlerin alınmasını sağlamak gerekmektedir.
2)  Verim
düşüklüğü sorununun başka üretici ülkelerde yaşanıp yaşanmadığı, yaşanıyorsa
özelliklerinin ne olduğu, başka ülkelerce ne tür çalışmalar yürütüldüğü bilgisi
doğrudan ve doğru bir biçimde edinilmelidir.
3)  Çam
fıstığının mikroklima özelliklerinde kendine özgü koşullarda yetişen bir ürün
olması, yetiştiği toprağı, havayı, suyu, rüzgârı vb. pek çok etkeni seçmesi, konu
üzerinde çok geniş ve kapsamlı çalışmayı zorunlu kılmaktadır.
4)  Türkiye çam
fıstığı üretiminin merkezi olan Kozak havzası, ağır sanayi tesislerinin kurulu
bulunduğu Aliağa'nın yakınında bulunmakta ve buradan gelen hava kirliliğine
maruz kalmaktadır. Yine bölgede yoğun bir şekilde faaliyeti sürdürülen
madencilik çalışmaları ve buna bağlı çevre kirlilikleri de soruna kaynaklık
eden nedenler arasında sayılmaktadır.
Genel görüş,
sorunun "ekolojik değişiklik ve çevre sorunları"ndan kaynaklandığı
yönündedir. Başka bir deyişle "ekolojik değişiklik" için kendi
ellerinden bir şey gelmemekte, çevre sorunlarının çözümünün de kendi ellerinde
olmadığını belirtmektedir. Bu, üretici için çaresizlik noktasıdır. Eğer sorun
bu ise, kapsamının ve kaynaklarının -madenler, barajlar, küresel ısınma ve
benzeri- net biçimde belirlenmesi, köylünün zararının giderilmesi ve üreticiye
başka seçenekler gösterilmesi için bir kamu planlaması yapılması gerekmektedir.
5) Çam
fıstığının ülke ekonomisine katkısını artırmak için üretim, işleme ve ticaret
sisteminin geliştirilmesi, bunun için gerekli tarımsal bilginin yanı sıra
mekanizasyonun yaratılıp yaygınlaştırılması, uygun örgütlenme tipleri
belirlenerek bunların kurulması bakımından gerekli önlemler alınmalıdır.
Üreticilerin ya
da yerel yöneticilerin tüm bu etkenlerin araştırılacağı bir çalışmayı
yürütmeleri olanaksızdır. Konuya, kamu otoritesinin ve gücünün çok yönlü
yaklaşımının sağlanması gerekmektedir. Özellikle iklim değişikliği temelinde,
Kozak havzasına düşen yağmur oranları, sıcaklık ve rüzgârların ölçülebileceği
istasyonların kurulması ve buna benzer ciddi donanımları gerektiren çalışmalar
kamu yetkisi ve gücü ile mümkün olabilecektir.
Ortada
araştırılması ve yanıtlanması gereken pek çok soru ve çözüme kavuşturulması
gereken büyük bir sorun bulunmaktadır. Ülke-bölge insanının ekonomik, sosyal,
kültürel ve çevresel değerlerinin korunması için Anayasa’nın 98 ve İç Tüzük’ün
104 ve 105’inci maddeleri gereğince bir Meclis araştırması açılması yaşamsal
bir önem taşımaktadır.
3.- İstanbul Milletvekili Celal Dinçer
ve 20 milletvekilinin, çiftçilerin yaşadığı ekonomik sorunların araştırılarak
alınması gereken tedbirlerin belirlenmesi amacıyla Meclis araştırması
açılmasına ilişkin önergesi (10/912)

Türkiye Büyük Millet Meclisi Başkanlığına
Ülkemizde son
yıllarda görülen iklim değişimlerinden dolayı, aşırı yağışlar, sel, dolu, don
gibi afetler daha fazla yaşanmakta ve tarım ürünleri daha fazla
etkilenmektedir. Bu yüzden çiftçilerimiz ürettikleri ürünleri maliyetinin
altında, pazarlarda düşük fiyatlara sattıkları için özellikle Sakarya ili,
ilçesi, belde ve köylerinde bulunan üreticilerimiz aldığı kredileri
ödeyememiştir. Bu nedenle çok sayıda çiftçimize hacizler gelmiştir. Bu
iddiaların incelenmesi ve tespiti amacıyla Anayasa’nın 98’inci, TBMM
İçtüzüğü’nün 104 ve 105’inci maddeleri uyarınca Meclis araştırması açılmasını
arz ve teklif ederiz.
1) Celal Dinçer  (İstanbul)
2) Durdu Özbolat  (Kahramanmaraş)
3) Hülya Güven  (İzmir)
4) Mustafa Sezgin Tanrıkulu  (İstanbul)
5) Veli Ağbaba (Malatya)
6) Malik Ecder Özdemir (Sivas)
7) Ali Demirçalı  (Adana)
8) Dilek Akagün Yılmaz  (Uşak)
9) İhsan Özkes  (İstanbul)
10) Hurşit Güneş (Kocaeli)
11) Tolga Çandar  (Muğla)
12) Ramazan Kerim Özkan (Burdur)
13) Muharrem Işık  (Erzincan)
14) Mehmet Şeker (Gaziantep)
15) Ahmet İhsan Kalkavan (Samsun)
16) Osman Aydın (Aydın)
17) Kadir Gökmen Öğüt (İstanbul)
18) Mahmut Tanal (İstanbul)
19) Haydar Akar (Kocaeli)
20) Ali İhsan Köktürk (Zonguldak)
21) Namık Havutça (Balıkesir)
Gerekçe: 
Tarımımızın en
önemli sorunlarından ve gündem maddelerinden biri de tarımsal desteklemeler
konusudur. Tarıma verilecek doğru ve yeterli destekler, yapısal sorunların
çözümüyle birlikte bugün ithalatçı olduğumuz birçok üründe üretim, verimlilik,
kalite ve standardının artmasını sağlayacaktır. Tarım, önemli bir istihdam
alanı olduğu gibi, nüfusumuzun üçte 1’inin geçimini sağlayan stratejik bir
sektör durumundadır.
İstihdamın 6
milyon 143 bini tarım sektörünün sağladığı günümüzde istihdama, sanayi
sektöründen daha fazla katkı sağlayan tarım sektörü, özellikle girdi
fiyatlarındaki artıştan olumsuz etkilenmektedir. 
Örnek olarak:
2011 yılında gübre fiyatları yüzde 42-48, mazot fiyatları yüzde 20 oranında
artmıştır. Şubat 2012 itibarıyla son bir yıllık artış, gübrede yüzde 21-24,
mazotta yüzde 20 düzeyinde gerçekleşmiştir. Elektrikte ise 2011 yılı ekim
ayından bu yana tarımsal sulama abone grubunda yüzde 21,1; tarımsal amaçlı
soğuk hava depolarında yüzde 26,3; seralarda ve hayvancılık işletmelerinin
elektrik aldığı ticarethane abone grubunda ise yüzde 4,8 fiyat artışı olmuştur.
Başta gübre, mazot ve elektrik olmak üzere tarımsal girdilerde daha fazla vergi
indirimini ve desteği, bu sektör hak etmektedir.
Tarımsal
işletmelerin, üretimin her aşamasında ihtiyaç duyduğu krediyi düşük faizle,
kolay ve zamanında kullanması sağlanmalıdır. Ancak uygulamada bankalar
üreticilerden memur kefil, ipotek olarak menkul ve gayrimenkul istemeye devam
etmektedir. 1 yıllık işletme kredilerinde Ziraat Bankası tarafından yüzde 2
kredi kullandırma komisyonu alınmaktadır.
Yatırım
kredilerinde ilk kredi açılırken toplam kullandırılan kredi tutarının yüzde
2'si kadar komisyon alınıyor. Ayrıca, her yıl için kredi bitene kadar kalan
anapara üzerinden yüzde 1 dönemsel komisyon kesiliyor. Bunun dışında ipotek
bedeli, limit tesis masrafı alınıyor. Hayat sigortası, tarım sigortası
yaptırılması talep ediliyor. Bankanın talep ettiği komisyon, ipotek, sigorta ve
diğer masraflar çiftçimizin yoğun şikâyetlerine ve mağdur olmalarına neden
oluyor. Bankacılık sisteminde bu konularla ilgili yeniden bir düzenleme
yapılması gerekmektedir.
Ziraat
Bankasından kredi kullanamayan çiftçiler, maalesef yüksek faiz uygulayan özel
bankalara yöneliyor. Bazı özel bankalar, hiç yapılandırmaya gitmeden muhammen
bedelin yüzde 40'ı üzerinden arazilere el koymaya başlamıştır. Özellikle
yabancı sermayeli bankalar tarafından bu uygulamanın yapılması manidardır.
Örnek olarak,
Sakarya ili Geyve ilçesinde Akdoğan, Çukurköy, Karacaören köylerinde köylülerin
tüm arazilerine haciz işlemi başlatılmıştır.
Bu konuda, Ziraat
Bankası, tarım kredi kooperatifleri ve kamu bankalarına kaynak aktarılarak
selektif kredilerde rekabete girmeleri sağlanmalı ve üreticimizin kredi
ihtiyacı uygun koşullarda karşılanmalıdır.
Yukarıdaki
tespitler doğrultusunda Anayasa’mız gereği bir Meclis araştırması açılması
zorunlu görülmektedir.
BAŞKAN –
Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler, sırası geldiğinde yapılacaktır. 
Başbakanlığın
bir tezkeresi vardır, okutup bilgilerinize sunacağım. 
Okutuyorum:
B) Tezkereler
1.- Başbakanlığın, Mardin Milletvekili
Abdurrahim Akdağ hakkında tanzim edilen soruşturma dosyasının yeniden
değerlendirilmesi için evrakın ve fezlekenin iade edilmesine ilişkin tezkeresi
(3/1465)
17 Nisan 2014
Türkiye Büyük Millet Meclisi Başkanlığına
Mardin
Milletvekili Abdurrahim Akdağ hakkında tanzim edilen ve ilgi (b) yazı ile
Başkanlığınıza gönderilen soruşturma dosyasının yeniden değerlendirilmesi için
evrakın ve fezlekenin iadesinin talep edildiğine dair Adalet Bakanlığından
alınan ilgi (c) yazı sureti ve ekleri ilişikte gönderilmiştir. 
Gereğini arz
ederim. 
Beşir Atalay
Başbakan Yardımcısı
BAŞKAN -
Bilgilerinize sunulmuştur. 
OKTAY VURAL
(İzmir) - Hangi fezleke efendim, soruşturma mı?
BAŞKAN - Yasama
dokunulmazlık dosyası efendim. 
Anayasa ve
Adalet Komisyonları üyelerinden kurulu Karma Komisyonda bulunan (3/1395) esas
numaralı dosya Hükûmete geri verilmiştir. 
C) Duyurular
1.- Başkanlıkça, Kadın Erkek Fırsat
Eşitliği Komisyonunda siyasi parti grubu mensubu olmayan milletvekillerine
düşen 1 üyelik için aday olmak isteyen siyasi parti grubu mensubu olmayan milletvekillerinin
yazılı olarak müracaat etmelerine ilişkin duyuru

BAŞKAN - Sayın
milletvekilleri, Kadın Erkek Fırsat Eşitliği Komisyonunda siyasi parti grubu
mensubu olmayan milletvekillerine de bir üyelik düşmektedir. Bu Komisyona aday
olmak isteyen siyasi parti grubu mensubu olmayan milletvekillerinin 28 Nisan
2014 Pazartesi günü saat 18.00’e kadar Türkiye Büyük Millet Meclisi Başkanlığına
yazılı olarak müracaat etmelerini rica ediyorum. 
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
Okutuyorum: 
VII.- ÖNERİLER
A) Siyasî Parti Grubu Önerileri
1.- CHP Grubunun, Mersin Milletvekili
Aytuğ Atıcı ve 27 milletvekili tarafından Suriye’de sarin gazı kullanılarak
yapılan katliamda Türkiye’nin rolü olduğuna dair dile getirilen iddiaların
araştırılması amacıyla 10/4/2014 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 22 Nisan
2014 Salı günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi
 22/04/2014
Türkiye Büyük Millet Meclisi Başkanlığına
Danışma Kurulu
22/4/2014 Salı günü (Bugün) toplanamadığından, Grubumuzun aşağıdaki önerisini,
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
Engin Altay
Sinop
Grup Başkan Vekili
Öneri:
Mersin Milletvekili
Aytuğ Atıcı ve 27 milletvekili tarafından, "Suriye'de sarin gazı
kullanılarak yapılan katliamda Türkiye'nin rolü olduğuna dair dile getirilen
iddialar" konusunda 10/4/2014 tarihinde Türkiye Büyük Millet Meclisi
Başkanlığına verilmiş olan genel görüşme önergesinin (11 sıra no.lu) Genel
Kurulun bilgisine sunulmak üzere bekleyen diğer önergelerin önüne alınarak
22/4/2014 Salı günlü birleşimde sunuşlarda okunması ve görüşmelerinin aynı
tarihli birleşiminde yapılması önerilmiştir.
BAŞKAN –
Cumhuriyet Halk Partisi grup önerisi lehinde söz isteyen Aytuğ Atıcı, Mersin
Milletvekili. 
Buyurun Sayın
Atıcı. (CHP sıralarından alkışlar) 
AYTUĞ ATICI
(Mersin) – Teşekkür ederim Sayın Başkan. 
Değerli
milletvekilleri, 10 Nisan 2004 tarihinde yüce Meclise verdiğimiz, Suriye’de
sarin gazı kullanılarak yapılan katliam konusunda uluslararası alanda ülkemizi
zan altında bırakan iddialar hakkında genel görüşme önergesi üzerine Cumhuriyet
Halk Partisi Grubumuz adına söz almış bulunuyorum. Çocukların ölümüne sebep
olanları, aracı olanları veya taraf olan herkesi her şartta lanetleyebilen
milletvekillerini saygıyla selamlıyorum. 
Değerli
arkadaşlarım, genel görüşme, toplumu ve devlet faaliyetlerini ilgilendiren
belli bir konunun Genel Kurulda görüşülmesi olarak tanımlanır. Bizler de,
önergede imzası bulunan milletvekili arkadaşlarım toplumun üzerinde kuşaklar
boyunca bir leke olarak kalabilecek bir konunun önüne geçmek için halkımız
adına denetim görevimizi yerine getirmek istiyoruz, bunu bir iç politika
malzemesi yapmıyoruz, kimse başka türlü yorumlamamalıdır. Bu şekilde karanlıkta
kalan bazı devlet faaliyetlerini aydınlatarak dünyanın karşısında alnı açık
şekilde ve dimdik durmak istiyoruz. Böylece, ülkemiz olarak çocuklarımıza,
torunlarımıza karşı tarihsel sorumluluğumuzu da yerine getirmiş olacağız. Çünkü
geçmişte yaşanan bazı tarihî olayların toplumları ne kadar meşgul ettiği ve
derinden yaraladığını çok iyi biliyoruz. 
Maalesef,
ülkemiz ve Başbakanın adı bugünlerde uluslararası alanda Suriye’de Guta
bölgesinde sarin gazı ile yapılan insanlık dışı katliamla birlikte
anılmaktadır. Türkiye isminin bir makalede bile olsa bu şekilde geçmesi
gerçekten utanç vericidir. İktidar, bu iddianın ortaya atılmasına neden olacak
şekilde Suriye iç savaşında taraf tutmuş, komşuluk ilişkileri bir yana
diplomatik kuralları bile yok saymış, savaşmak için her fırsatı değerlendirmek
istemiştir. Bu tutumlar uluslararası alanda Türkiye'yi her türlü oyuna açık
hâle getirmiştir. Nitekim benzer iddialar Suriye’nin komşuları olan Irak,
Lübnan, Ürdün ve hatta can düşmanı olan İsrail’e bile yapılmamıştır.
Türkiye'nin başındaki beceriksiz dış politika yapıcıları kraldan çok kralcı
davranarak ve hatta açıkça Suriye’deki iç savaşın iç işimiz olduğunu ilan
ederek ülkemizi dünyada hedef noktasına koymuştur. 
“Türkiye'nin
Suriye’de kimyasal silah kullanımında rol aldığı” gibi utanç verici bir
iddianın ortaya atılmasının sebeplerini şimdi tek tek incelememiz gerekiyor.
Başbakan Büyük Orta Doğu Projesi’nin, dolayısıyla bu savaşın eş başkanlığını
yaparken uyguladığı beceriksiz, “sıfır sorun” sahte isimli dış politika
yüzünden yanı başımızdaki savaşın sonuçlarını en hafif deyimiyle
öngörememiştir. Hatta hayallerin etkisinde yaşayan yöneticiler komşu iç
savaşını fırsata çevirmek bile istemiştir. Başbakan savaşın sonuçlarını
öngörmemek bir yana gizliden gizliye müdahil olduğu Suriye savaşına açıktan
müdahil olmak istediğini 2013 Eylül ayında G20 Zirvesi’ne giderken “Her türlü
koalisyona girmeye hazırız.” diyerek açıkça söylemiştir. Şimdi, bu şekilde
açıkça bir ifadeden sonra dünya kamuoyundan bu şekilde iddialar gelmesini
yadırgamamak gerekiyor, ama çıkıp bunlara adamakıllı, Hükûmetin cevap vermesi
gerekiyor. Onun için, bizim bu genel görüşme önerimizi iç politika malzemesi
yapmaktan çıkarıp derhâl Hükûmetin açıklayıcı, doyurucu bilgiler vermesini de
bekliyoruz. 
Batılı güçlerin
Suriye’ye müdahale gerekçesi neydi hatırlayalım. ABD’nin kırmızı çizgisi olarak
da biliniyordu. Diyorlardı ki: “Suriye halkına karşı eğer devlet kimyasal silah
kullanırsa bu bizim kırmızı çizgimizdir.” İşte bu kimyasal silah Suriye’de
Şam’a yakın Guta bölgesinde kullanıldı. Yani kırmızı çizgi aşılmış oldu, yani
Suriye’ye dışarıdan müdahale gerekçesi doğmuş oldu, öyle gibi görünüyordu
hadise. Peki, gerçekten böyle miydi? Bilmiyoruz. Niye bilmiyoruz? Çünkü her
türlü müdahale hazırlığı yapılmış idi ancak son anda iptal edildi. Her şey
hazırdı, Amerika, bir tek, düğmeye basacaktı ama aniden bir şey oldu ve bu
kararından vazgeçti. İyi ki bu savaş iptal edildi, yoksa sizin sayenizde şimdi
fakir çocukları her zaman olduğu gibi ölmeye, savaşmaya gidiyor olacaktı. O
nedenle, Suriye’ye müdahale yapılmasından vazgeçildiğinin nedenlerini mutlaka
mutlaka araştırmamız gerekiyor, ki bu iddialara cevap verebilelim.
2013 G20
Zirvesi’nde iktidarın başı bütün dünyadan önce savaş çığlıkları atarken hemen
bitişik odada Obama ve Putin Suriye’ye dış müdahale yapılmaması konusunda
konuşuyordu ve Başbakan bu toplantıya alınmadı, hatta bu toplantı Erdoğan’a
haber bile verilmedi. 2011 yılında Amerika Birleşik Devletleri, Libya’ya müdahalesinden
sonra Suriye’ye müdahalenin şartlarını açıklamıştı. Biliyorsunuz, Amerika
Birleşik Devletleri Libya’ya hiç tereddüt etmeden müdahale etti ama aynı
müdahaleyi Suriye’ye yapmak istemedi. O zaman Dışişleri Bakanı “Kardeşim, ne
kırmızı çizgisi, ne kimyasal gazı? Bakın, 100 bini aşan bir mülteci sayısı var.
Ne duruyorsunuz daha, saldırın Suriye’ye.” diye bütün dünyayı kışkırtıyordu.
İşte bu nedenle savaşa hazır bir ülke sanki savaşın gerekçelerini ortaya
çıkarıyormuş gibi bir hava yaratıldı. O yüzden bu iddialar ortaya atıldı, bu
iddiaların derhâl uygun şekilde, güzel verilerle, delillerle yalanlanması
gerekiyor. “Vallahi biz yapmadık.” demekle bu iş olmaz.
Şimdi, 2013
Mayıs ayında önemli bir hadise yaşandı ülkemizde. Adana ve Mersin’de yapılan
operasyonlarda El Nusra üyeleri 2 kilogram sarin gazıyla yakalandı değerli
arkadaşlarım. Şimdi, sen ülkende sarin gazıyla El Nusra’yı yakalayacaksın,
ondan sonra bu gibi iddialar çıktığında “Vallahi ben yapmadım.” diyeceksin.
Üstüne üstlük bütün dünyayla dalga geçer gibi kalkacak Moskova Büyükelçimiz
“Efendim, o sarin değildi, antifrizdi.” diyecek. Herkesi bize güldürdünüz ama
kimsenin benim ülkeme gülme hakkı yoktur, hiç kimsenin benim ülkemle dalga
geçmeye hakkı yoktur, hiç kimsenin sizin yüzünüzden benim ülkemi iğrenç bir
kimyasal savaşa müdahil olarak göstermeye de hakkı yoktur. O yüzden,
çıkacaksınız, burada bu kimyasal savaşa müdahil olmadığınızı delillerle,
ispatlarla halkıma anlatacaksınız. Bakın, El Nusra mensupları 2 kilogram
sarinle yakalandıktan sonra ne oldu? Yirmi beş yılla yargılanmaya başlandı, bir
de baktık ki serbest kaldılar. “Ya, kardeşim, siz parasız eğitim isteyen
çocukları içeri tıkıyordunuz, bu adamları niye serbest bıraktınız, ötmelerinden
mi korktunuz?” diye insanlar size soruyorlar. Haksızlar mı? Değiller. 
Bakın, bu
kimyasal savaşta Suriye’de 1.300’den fazla insan katledildi ve daha günler bile
geçmeden bu kimyasal saldırıdan sonra Suriye tarafının, Suriye devletinin bu
işi yaptığını söyledi Hükûmetimiz ve elinde çok ciddi deliller olduğunu söyledi
ve dünyayı derhâl müdahaleye çağırdı. Tabii bu kadar acelecilik ve belgelere bu
kadar hızlı ulaşma hevesi bizi şüpheli konuma getirdi tüm dünyada ve bu
iddiaların ortaya çıkmasına neden oldu. Daha sonra Suriye çıktı “Ben yapmadım.”
dedi ve Amerika müdahaleden vazgeçti. Çünkü orada kullanılan sarin gazı ile
Suriye’nin elindeki sarin gazı arasında farklılıklar bulundu. O nedenle, siz,
çıkıp, MİT olarak “Kardeşim, benim elimdeki sarin gazını tahlile gönderiyorum.
-İngiltere’de bunun laboratuvarı var- Bakın, orada kullanılan ile burada
bulunan aynı değil. Benim burada bir müdahalem yoktur.” demek zorundasınız. 
Adana’da sarin
gazıyla yakalanan El Nusra’nın elebaşı Heysem Kassab, kimdi bu adam? Daha önce
hangi eylemleri vardı? Başka faaliyetler oldu mu? Türkiye’den, serbest
bırakıldıktan sonra, nereye kaçtı, hangi kapıdan çıktı? Bütün bunlar cevap
bekleyen sorular. Aynı olayda yargılanan 10 kişiye ne oldu? Bütün bunlar cevap
bekliyor. 
Kalkmış, dünyada
2 tane çok ünlü, çok meşhur gazeteci, ciddi, güvenilir gazeteci bunları
raporlamış. Bunları raporladı diye de, siz, bu 2 insanı düşman ilan ettiniz.
Hayır, bu iddiaları ciddiye almak zorundasınız. 
İnşallah, bu
işte bizim parmağımız yoktur, ama bizi rahatlatın. Gelin, bu genel görüşmeyi
kabul edin ve bizi rahatlatın. Türkiye kamuoyunu rahatlatın ve deyin ki: “İşte
ispatı. Biz yokuz.” Ama sakın, AKP adına çıkacak olan konuşmacı “Vallahi biz
yapmadık.”, “Reddediyoruz.”, “Külliyen yalan.” gibi lafları hiçbir şekilde
etmemelidir. 
Bakın, biz öyle
bir ülkeyiz ki çocuklar için bayram yapıyoruz ve insanlık suçu işlemek
istemiyoruz. 
Teşekkür ederim.
(CHP sıralarından alkışlar) 
BAŞKAN –
Teşekkür ediyorum. 
Cumhuriyet Halk
Partisi grup önerisi aleyhinde söz isteyen Hasip Kaplan…
Yine aleyhte söz
isteyen Amasya Milletvekili Mehmet Naci Bostancı. (AK PARTİ sıralarından
alkışlar) 
MEHMET NACİ
BOSTANCI (Amasya) – Sayın Başkan, değerli arkadaşlar; hepinizi saygıyla
selamlıyorum. 
CHP’nin vermiş
olduğu bu önergeyi dikkatle okudum. Önerge, ortaya koyduğu iddia ile kullandığı
dil arasında çelişkiler olan bir önerge. Bakın, önergeden bazı ifadeleri
okuyorum: “Katliamda Türkiye’nin rolü olduğuna dair iddialar uluslararası
kamuoyunda giderek artmaktadır.” Kim bunu tespit ediyor; kamuoyunda arttığı, bu
spekülasyonların yükseldiği hususunu tespit eden otorite kim? Pasif bir özne
üzerinden dolaylı bir anlatım kesinlikle ikna edici değildir. 
İkincisi
“Amerika Birleşik Devletleri’nin niçin Suriye’ye harekât yapmaktan vazgeçtiği
tartışılmış ancak kesin bir kanaate varılamamıştır.” Bu kanaate varmayan kim?
Amerika’nın bu müdahaleyi yapmadığına ilişkin tartışmalar tabii ki oldu ama
burada ima edilen şekilde değil. Onu da anlatacağım yeri geldiğinde. 
Üçüncüsü, burada
bir başka şey, David Shedd’e hitaben yazıldığı ifade edilen bir rapora
dayandırılmaktadır. Önergenin dili sürekli dolaylı, imalı, kesin bir kanıt
olmaksızın sadece “mışlı” ifadelerle ortaya konulan bir anlatıya yaslanıyor.
Anlatı, önergenin anlatısı… 
ENGİN ALTAY
(Sinop) – Biz de “Siz yaptınız.” demiyoruz Naci Bey, “Araştıralım.” diyoruz.
AYTUĞ ATICI
(Mersin) – Efendim, iddia bize ait değil. 
MEHMET NACİ
BOSTANCI (Devamla) – Aytuğ Bey burada o kadar ateşli bir konuşma yaptı ki
-gerçi her zamanki üslubu olabilir- insan o ateşli konuşmayı dinleyince o
ateşli konuşma bağlam itibarıyla “Evet, siz yaptınız.” diye bağıran bir konuşma
gibi anlaşılıyor. Çünkü, bu heyecan, bu öfke, bu kızgınlık, sadece spekülasyon
ve iddialara ilişkin bu hararetli anlatım biçimi niçin yapılıyor acaba,
buradaki kasıt ne? Bunu bir soru işareti olarak ifade ediyorum. 
Değerli
arkadaşlar, 21 Ağustos 2013 tarihinde Şam’ın Guta bölgesinde yapılan kimyasal
saldırı sonucu 1.400 kişi hayatını kaybetti. Birleşmiş Milletler, konuya
ilişkin araştırma heyeti düzenledi. Guta’daki bu kimyasal saldırının karadan
karaya roketler vasıtasıyla yapıldığı hususu kayıt altına alındı. Bunu
yapabilme konusu -Birleşmiş Milletlerin kayıtları üzerinden konuşuyorum-
muhalefetin böyle bir kapasitesi olmadığı, bunun Esed güçleri tarafından
yapıldığına ilişkin kuşkuya yer bırakılmayacak şekilde Birleşmiş Milletlerin
raporlarında ifade edildi. 
Şimdi, Amerika
bir kırmızı hat olarak bu sarin gazı kullanımını, kimyasal silah kullanımını
ifade ettiği hâlde niçin vazgeçtiği sorusunu arkadaşlar eğer o dönemi yakın bir
şekilde takip etselerdi bilirlerdi. Putin’in 12 Eylül tarihinde Amerikan
halkına hitaben kaleme aldığı mektubu, üstlendiği inisiyatifi ve Suriye’nin
alelacele, oradaki Esed rejiminin alelacele elindeki kimyasal silahların
denetimini Birleşmiş Milletlere bırakma kararını ve bunun üzerinden herhangi
bir askerî operasyon olmaksızın -ki Putin, yazısında da bahseder, böyle bir
operasyon her hâlükârda Suriye’deki sivillere ilişkin kayıplara yol açacaktır,
üstelik Amerika’nın geçmişteki, Irak ve Afganistan’daki operasyonlarına da atıf
yapar Putin bu yazısında- dolayısıyla diplomatik yollara bir imkân ve şans
tanınması doğrultusunda bir inisiyatif üstlendi. Sonrasında Amerika’nın
İngiltere ve Fransa’yla birlikte Suriye’ye karşı askerî harekâta girmemesinin
en önemli sebeplerinden biri bu inisiyatiftir ve Birleşmiş Milletlerin
kontrolüne Esed rejiminin kendi kimyasal silahlarını teslim etme kararıdır. 
Dolayısıyla,
burada “Efendim, Amerika, sonradan bu işin arkasında başkalarının olduğunu
düşündü. O yüzden bu kararı böyle almak istemedi, başka yöntemler kullanmak
istedi.” tarzında şaibe doğurucu değerlendirmeler kesinlikle yanlıştır. 
Şimdi, bu
iddialar nereden geliyor? Bu iddialar Seymour Hersh diye bir gazeteciden
geliyor. Bu gazeteciye ilişkin araştırma yaptığınızda sürekli karşınıza kafanıza
sanki sopayla vurur gibi “Pulitzer ödüllü gazeteci, Pulitzer ödüllü gazeteci”
diye… Böylelikle buradaki ifadesini sanki sahih bir ifade, Türkiye’yle ilişkili
olduğu iddiasını ve imasını sahih bir ima imiş gibi anlatan hegemonik bir dil
olduğunu görürsünüz; oysaki bu Seymour Hersh dediğimiz arkadaş, bir kere, daha
önceki yıllarda da zaman zaman yanlış çıkan kehanetlerde, şaşırtıcı birtakım
ifadelerde bulunmuş bir gazetecidir. Gazetecilikte galiba böyle mühim olaylara
ilişkin haberler yaptığınızda o yüksek adrenalini sürdürmek için sürekli,
benzer türden haberler yapmak ve skandalvari olaylar ortaya çıkartmak gibi bir
sarhoşluğun içine giriyorsunuz.
Bu Seymour
kardeşimiz de mesela “Amerika İran’ı işgal edecek.” diye dört yıl önce bir
kehanette bulunmuş, Pulitzer ödüllü bu gazeteci. Amerika İran’ı işgal etti mi?
Hayır. Aynı zamanda “Ladin’in Amerika tarafından öldürüldüğü kocaman bir
yalandır.” diye yazılar yazmış. Yalan mı acaba? Ladin’in nasıl öldürüldüğüne
dair belgeseller var, çeşitli kanıtlar var. 
Sonuçta Pulitzer
ödüllü bu gazetecimizin sınıfta kaldığı haberleri olduğunu da unutmayalım.
Kaynak olarak gösterilen kişinin gazetecilik müktesebatına dair de muhakkak bir
araştırma yapmak… Onun da kaynağı belirsiz kişilere atfen, üstelik Beyaz Saray
ve onlar tarafından yalanlanan birtakım açıklamalarına bel bağlayarak, gelip
burada ima ve dolayın üzerinden Türkiye’ye nasıl bir sonuç çıkartılabilir
-Suriye’yle ilişkisi bakımından- tarzından bağlama yerleştirilebilecek, öyle
anlaşılabilecek bir tutumdan kaçınalım derim. 
Dolayısıyla, ben
doğrusu CHP’nin böyle bir olay üzerinden… Aytuğ Bey her ne kadar “Bizim
niyetimiz, açığa çıksın, bu konular berraklık kazansın.” tarzında suretihaktan
görünen bir ifade kullandı ama ben öyle düşünmem. Ama Türkiye’deki insanlar, şu
bizi dinleyenler şöyle düşünebilirler, o konuda da sizi uyarayım: “CHP her
vesile, her türlü şaibeyi ve uluslararası iddiayı, Suriye’ye ilişkin o kirli
savaşın başka yerlerdeki kirli uzantılarını Türkiye’de hasım olarak gördüğü AK
PARTİ’yi zor duruma düşürmek için sonuna kadar kullanma eğiliminde.” şeklinde
bir bağlama yerleştirebilirler.
ENGİN ALTAY
(Sinop) – Düşünmezler, bilakis…
HAKAN ÇAVUŞOĞLU
(Bursa) – Öyle zaten.
MEHMET NACİ
BOSTANCI (Devamla) – Ben, tabii, CHP gibi, Türkiye Cumhuriyeti’nin kuruluşunda
çok önemli rol üstlendiğini her zaman ifade eden ve devleti sahiplenme
konusunda hayli güçlü retoriği olan bir partinin, bir anlayışın, bir kolektif
bilincin böyle bağlama yerleştirilebilecek, yerleştirildiğinde de haklı
gerekçeleri olacak insanlara karşı daha dikkatli bir dil ve araştırma önergesi
sunması gerektiğini düşünürüm. 
Şimdi, Aytuğ Bey
diyor ki: “Her vesile Suriye’yle savaşmak için fırsat kollayan iktidar…” 
ENGİN ALTAY
(Sinop) – Evet, cuma namazı kılacaktınız ya orada. Ne oldu, hani?
MEHMET NACİ
BOSTANCI (Devamla) – Yani Allah için, şimdiye kadar bu iktidar, sizin dediğiniz
gibi, savaş çıkartmak isteseydi o uçak düşürüldüğünde zaten bu savaşı
çıkartırdı. Al sana kanıt, uçak düşmüş, savaşı çıkart.
ENGİN ALTAY
(Sinop) – Cuma namazı ne olacak? Naci Bey, cuma namazı ne olacak?
MAHMUT TANAL
(İstanbul) – Suriye’nin vurup vurmadığı belli değil Hocam.
MEHMET NACİ
BOSTANCI (Devamla) – Bakın, kendi hayal dünyanızda olup bitenleri
değerlendirirken gerçekten temennileriniz ile korkularınızı birbirine karıştırıyorsunuz.

AYTUĞ ATICI
(Mersin) – Çok korkuyoruz Hocam, vallahi çok korkuyoruz, doğru söylüyorsunuz!
MEHMET NACİ
BOSTANCI (Devamla) – 2011’den bu yana Suriye’de bir iç savaş yaşanıyor. Eğer
dediğiniz gibi bu iktidar “Hele bir fırsatını kollayayım, şu Suriye’ye de
haddini bildireyim, burayı arka bahçem hâline getireyim.” diye bir rüya görmüş
olsaydı, sizin dediğiniz mantıkla davranmış olsaydı bunun verileri vardı ama
demek ki sizin bu varsayımınız doğru değil ki bu veriler olmasına rağmen
Türkiye çok sağlam bir şekilde durdu. 
Bakın, bu sarin
olayı dolayısıyla büyük bir çoğunluğu çocuk olmak üzere 1.400 kişi hayatını
kaybetti. Buradaki insani duyarlılığı en azından Meclis önergesi olarak buraya
getirmenizi de saygıyla karşılıyorum ama ben CHP’den beklerdim ki… Suriye’de
100 binin üzerinde insan öldü. Bu insanlar havadan Esad rejiminin attığı
varilli bombalarla öldürüldü. Çoluk çocuk, pazar yerleri, kolları bacakları
koptu. Allah rızası için gelip bir önerge verdiniz mi buradaki insanlık dramına
ilişkin? Vermediniz. Bugün niye bu önergeyi veriyorsunuz? Biraz önce söylediğim
o bağlama yerleştirilebilecek yani CHP’nin “Her vesile iktidara nasıl vururum?”
diyerek bu kirli savaşın uluslararası uzantılarını kullandığı şeklindeki
bağlama yerleştirilebilecek bir anlayışa açık hâle geliyorsunuz böylelikle.
ENGİN ALTAY
(Sinop) – Çok itham ediyorsunuz, çok ağır itham ediyorsunuz partimizi.
MEHMET NACİ
BOSTANCI (Devamla) – Benim görevim uyarmak. Sizin partiniz aynı zamanda bizim
partimiz. Hepimiz biriz, bu ülkenin insanlarıyız. 
Çok teşekkür
ediyorum. Saygılar sunuyorum. (AK PARTİ sıralarından alkışlar) 
BAŞKAN – Evet,
teşekkür ediyorum.
Buyurun Sayın
Atıcı.
AYTUĞ ATICI
(Mersin) – Sayın Başkan, sayın hatip iddialar ile söylemlerimizin uyuşmadığı
şeklinde suçlayıcı bir ifade kullandı. Söz istiyorum.
BAŞKAN – Buyurun
Sayın Atıcı.
Sataşma
nedeniyle iki dakika söz veriyorum. 
Aslında, sataşma
da yok doğrusu.
ENGİN ALTAY
(Sinop) – Var Başkanım, itham etti.
BAŞKAN –
Buyurun.
IV.- SATAŞMALARA İLİŞKİN KONUŞMALAR
(Devam)
3.- Mersin Milletvekili Aytuğ Atıcı’nın,
Amasya Milletvekili Mehmet Naci Bostancı’nın CHP grup önerisi üzerinde yaptığı
konuşması sırasında şahsına ve Cumhuriyet Halk Partisine sataşması nedeniyle
konuşması

AYTUĞ ATICI
(Mersin) – Teşekkür ederim Sayın Başkan.
Sayın Bostancı,
benim tarzımı biliyorsunuz. Hakikaten, biraz ateşli konuşma yaparım, biraz da
sivri dilim vardır. Fakat bu konuyu iç politika malzemesi yapmayacağımı daha
ilk cümlelerimde söyledim. Yine de yapmayacağım. “Bu konuyu Suriye savaşıyla da
bağdaştırmayacağım.” dedim ve Suriye savaşıyla bağdaştırmayacağım, sizin
minderinize gelmeyeceğim.
Bizim derdimiz
şudur: Bizim derdimiz, bu sarin gazında Türkiye'nin parmağı var mıdır yok
mudur? Ben olmamasını diliyorum ama bu iddialara çıkıp burada “Ya efendim,
basit iddialar.” denmemesi gerekir. 
Seymour Hersh
ciddi bir gazetecidir. “Gazetecinin her söylediği tutar.” diye bir kaide
yoktur. Ancak bu adam ciddi bir adamdır, Pulitzer ödüllüdür ve ciddi bir
dergide, her biri on sayfa olmak üzere üç ay arayla iki makale yayımladı. Daha
sonra iddialar niye artıyor diyorum. Daha sonra bu makaleye atfen çığ gibi
makaleler büyüdü. Onun için buradan cevap vermek zorundasınız. Neden mi? Bakın,
İnternet’e girin, “sarin gazı” deyin ve karşınıza neler çıkıyor, söyleyeyim: Hitler,
İran-Irak Savaşı, Saddam Hüseyin, Halepçe-Kürt katliamı, Japonya metro terörü,
El Nusra Cephesi’nden Adana ve Mersin’de ele geçirilen sarin gazı ve en sonunda
Şam Guta.
Şimdi, benim
ülkemi bu kadar karanlık ithamlar arasında bulundurmaya hakkı yoktur bu
Hükûmetin, hiçbir hükûmetin. Bakın, inanın, kelimelerimi seçerek yazdım,
seçerek konuşuyorum, çok da mülayim olmaya çalışıyorum. Bir tek beklentim var:
Çıkın, kabul edin genel görüşmeyi. Bakın, bir şeyi ispatlamaya da çalışmıyorum.
Genel görüşme açalım ve Hükûmetimiz yüce milletimize, bize, Parlamentoya
delilleriyle beraber desin ki: “Ben yapmadım.” Oh be diyelim. 
Ben bunu
istiyorum. Hiç polemiğe girmeyeceğim. Ne olur bir gözden geçirin.
Teşekkür ederim.
(CHP sıralarından alkışlar) 
BAŞKAN –
Teşekkür ediyorum.
HURŞİT GÜNEŞ
(Kocaeli) – Sayın Başkan, Sayın Bostancı’nın bahsettiği sarin gazı olayıyla
ilgili bir açıklama yapmak istiyorum.
BAŞKAN – Yok,
öyle bir usulümüz yok Sayın…
HURŞİT GÜNEŞ
(Kocaeli) – 60’ıncı maddeye göre bir açıklama yapmama müsaade eder misiniz?
BAŞKAN – Evet,
Sayın Atıcı cevap verdi zaten.
Teşekkür
ediyorum.
Şimdi…
HURŞİT GÜNEŞ
(Kocaeli) – Benim bahsedeceğim açıklama farklı bir açıklama, Meclisin bu konuyu
bilmesini istiyorum.
BAŞKAN – Böyle
bir usulümüz yok ki, açıklama yapmanın İç Tüzük’te yeri yok yani böyle...
HURŞİT GÜNEŞ
(Kocaeli) – Gerçek olmayan bir bilgiyi kendisi söyledi, ben gerçek olan…
BAŞKAN – Böyle
bir şey söz konusu değil efendim. Burada Cumhuriyet Halk Partisi Grubunun
verdiği bir öneri var; bu öneri üzerinde iki lehte, iki aleyhte söz isteyen
sayın milletvekilleri var, söz veriyorum bunlara, bunun haricinde söz vermem
söz konusu değil.
HURŞİT GÜNEŞ
(Kocaeli) – Sarin gazı meselesiyle ilgili Türkiye’de bir dava görülüyor ve şu
anda o dava devam ediyor. Meclisin, Genel Kurulun bu konuda bilgilendirilmesini
istiyorum. Kendisi bu konuyu açtı ve ben davayı izleyen birisi olarak Meclise
bu bilgiyi vermek istiyorum.
BAŞKAN –
Teşekkür ediyorum efendim.
VII.- ÖNERİLER (Devam)
A) Siyasî Parti Grubu Önerileri (Devam)
1.- CHP Grubunun, Mersin Milletvekili
Aytuğ Atıcı ve 27 milletvekili tarafından Suriye’de sarin gazı kullanılarak
yapılan katliamda Türkiye’nin rolü olduğuna dair dile getirilen iddiaların
araştırılması amacıyla 10/4/2014 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 22 Nisan
2014 Salı günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi (Devam)

BAŞKAN –
Cumhuriyet Halk Partisi grup önerisi lehinde söz isteyen Adnan Şefik Çirkin,
Hatay Milletvekili.
Buyurun Sayın
Çirkin. (MHP sıralarından alkışlar) 
ADNAN ŞEFİK
ÇİRKİN (Hatay) – Teşekkür ediyorum Sayın Başkan.
Sayın Başkan,
değerli milletvekilleri; hepinizi saygı, sevgi, hürmetle selamlıyorum.
Sayın milletvekilleri,
Hükûmetimiz vasıtasıyla, üç yıldır süren Suriye iç savaşında, Türkiye,
gerçekten, bu tarihe kadar, cumhuriyetin doksan küsur yıllık tarihinde
olmayacağı kadar çamura, olmayacağı kadar batağa saplanmıştır ve diplomatik
açıdan da yarın bir gün kendisini zor durumda bırakacak ilişkilere girmiştir.
Milliyetçi Hareket Partisi olarak öncelikle bu konudaki net tavrımızı, yani
Milliyetçi Hareket Partisi Sayın Genel Başkanı Devlet Bahçeli’nin bu konudaki
görüşünü ortaya koyarak daha sonra bu konuyla ilgili fikirlerimizi beyan
edeceğiz.
Sayın Genel
Başkanımız Devlet Bahçeli, 15 Nisan 2014 tarihinde yaptığı grup konuşmasında bu
konuya atfen bakın ne diyor: “Biz AKP’ye elbette muhalifiz, elbette demokratik
itirazlarımızı hiç yüksünmeden, kaçınmadan, gevşemeden yaparız, yapıyoruz ancak
hiçbir şekilde Hükûmetin, komşu bir ülkede binlerce masum sivilin öldürülmesi
caniliğine kimyasal silahlarla önayak olduğuna, teşvik ettiğine, ortam
sağladığına, destek verdiğine inanmayız, inanamayız. Türk devlet geleneğinde böyle
bir alçaklık olmamış ve olmayacaktır. Türk tarihinde masumlara ölüm saçmak,
terör ihracı yapmak, yapanlara kol kanat germek şimdiye kadar görülmemiştir. Bu
nedenle, ülkemiz aleyhinde sürdürülen karalama kampanyasına Hükûmet süratle
engel olmalı, eldeki bilgi ve belgelerle Guta’daki iğrenç soykırımda en ufak
parmağının olmadığını delilleriyle kanıtlamalıdır. Aksi takdirde, bu kirli
oyunun taraftarları içimizden devşirilen taşeronlar yardımıyla gün geçtikçe
mevzi elde edecek ve Türkiye’ye uluslararası camia da kuşkuyla bakacaktır.”
Sayın
milletvekilleri, Milliyetçi Hareket Partisinin Sayın Genel Başkanı
münasebetiyle ortaya koyduğu devlet yanlısı bu tavrın bir kıymeti, bir alıcısı
olmalıydı ama yok. 15 Nisanda bu açıklama yapılmış, bugün 22 Nisan, Hükûmette
en ufak bir hareket yok. 
Şimdi, şunu
diyebiliriz: “Efendim, bunu zaten Suriye kullanmıştır.” Zaten bunu
Hükûmet olarak, Dışişleri olarak dediniz. Sayın Başbakan daha sabahına Suriye
Devlet Başkanı Esad’ı suçlayarak, canilikle suçlayarak bunları söyledi. Şimdi
bunu eldeki delillerle, bilgilerle ispat edeceksiniz yani bu sarin gazını
Türkiye’nin vermediği noktasındaki eldeki en basit argümanımız Suriye’nin
attığını ispat etmek. Bunu ispat edemiyorsunuz. Ortaya bir laf atıyorsunuz,
ondan sonra da Türkiye’nin acımasızca karşı karşıya kaldığı bu suçlamalarda
kılınızı kıpırdatamıyorsunuz. Dışişleri ağzını açamıyor. Bakın, 28 Ağustos… 21
Ağustosta bu sarin gazı kullanılmış. Ben Milliyetçi Hareket Partisi
milletvekili olarak, şahsım bir iddiada bulunmuşum, Habertürk’te Sayın
Muharrem Sarıkaya’nın köşesinde de yayınlanmış. Benimki bir iddia, bize gelen
bir bilgi. Milliyetçi Hareket Partisindeki hâkim kanaat, kimyasalı, kimyasal
silahı muhaliflerin kullandığı yönünde. “Kimyasalı bizdeki verilere göre Zahran
Alluş yönetimindeki İslam Tugay Örgütü, Guta’dan Duma’ya attı.” demişiz. Bu bir
bilgi; doğru mu, değil mi, ama bir iddia. Peki, bunun aksini ispat
edebiliyorlar mı? Yok. Yetmiyor, Ertuğrul Özkök’ün köşe yazısı, 18 Ocak 2014…
Amerika Birleşik Devletleri’nin en prestijli üniversitelerinden biri olan
Massachusetts Institute of Technology’den Theodore Postol, Richard Lloyd;
bunlar Birleşmiş Milletler silah denetçisi. Bunlar da kimyasalı muhaliflerin
attığını iddia ediyor. Biz de Suriye attı diyoruz. 
Şimdi, Amerika farklı
bir devlet, konuşmaz, konuşturur. Yani, Seymour Hersh at torbasından çıkmadı.
Bunu birileri konuşturuyor ama burada bu iddiayı ortaya koyacak olan Hükûmet,
Türkiye’yi temize çıkarması gereken de Hükûmettir. Kimyasalı Suriye’nin
kullandığı yolunda eldeki bilgiyi ortaya koymalıdır, Türkiye’yi bu utançtan
kurtarmalıdır. Hükûmet, Meclisi gerekirse bir kapalı oturumda
bilgilendirmelidir. Yarın bir gün önümüze gelecektir. Hükûmet bu konuda
kendisini savunabilmelidir, Türkiye’yi savunabilmelidir. Bakın, Milliyetçi
Hareket Partisi bir sorumluluk örneği gösteriyor ve bu konuda muhalif olduğu
hâlde Hükûmete destek veriyor ama Hükûmet, Sayın Dışişleri Bakanı kılını
kıpırdatmıyor, kıpırdatamıyor. O zaman neye dayanarak iddia ettik bunu,
Türkiye’yi nasıl böyle bir duruma soktuk? Büyük bir sorumsuzluk örneğini her
konuda, Suriye’yle ilgili her meselede olduğu gibi bu meselede de ortaya
koydunuz. 
Sayın
milletvekilleri, Sayın Dışişleri Bakanı ve Hükûmet acaba Suriye konusunda hangi
öngörüsünü ortaya koydu ve hangi öngörüde haklı çıktı? “Savaş üç ayda bitecek.”
dedi, üç sene geçti, “Emevi Camii’nde namaz kılacağız.” dedi, Kocatepe
Camisi’yle Hacı Bayram Veli ancak ellerine kaldı ve döküldükçe dökülen kanın,
bir şekilde, benzinle gitmek suretiyle Türkiye, Hükûmet değil sadece, ortağı
oldu. 
Emsal olmaktan
bahsediyoruz. Daha dün ben merkez ilçe başkanlığımızla bir kunduracı
esnafımızın yanında otururken bir Suriyeli geldi. İyi giyimli, münevver, belli;
belli ki savaştan evvel ülkesinde bir statü sahibi. 1 lira istedi, 1 lira.
İşte, sizin ortaya bıraktığınız Suriyeliler bunlar. Kamplarda 20-30 bin kişiye
bakıyorsunuz. Evet, orada güzel de bakılıyor ama yüz binlerce Suriyeli namusu,
şerefi, haysiyeti ortada; kadını kızı, yaşlısı genci dileniyor. Bunlar herkesin
gözü önünde oluyor. Yani, öngörüsüzlükte ISO 9000 ödülü olsa Sayın Dışişleri
Bakanı bunu birinci olarak alır. Hangi öngörüsü tuttu acaba Suriye konusunda ve
Türkiye ne duruma geldi? Bugün Keseb’de… Keseb yanıyor. Peki, Mısır’da Esma’ya
ağlayan göz Mısır’ın Esma’sına ağlarken Türkmen’in Esma’sına gelince niye
kuruyor? Onun kabahati Türk olmak mı? Hâlbuki o da Müslüman. 
FAHRETTİN POYRAZ
(Bilecik) – Saçmalıyorsun sen, saçmalıyorsun!
ADNAN ŞEFİK
ÇİRKİN (Devamla) – Ne oluyor?
FAHRETTİN POYRAZ
(Bilecik) – Saçmalıyorsun!
ADNAN ŞEFİK
ÇİRKİN (Devamla) – Vallahi, hiç önemli değil, duyamıyorum. 
BAŞKAN – Sayın
Milletvekilim, lütfen. 
FAHRETTİN POYRAZ
(Bilecik) – Terbiyesizlik! 
ADNAN ŞEFİK
ÇİRKİN (Devamla) – Beyefendi, duyamıyorum, duymamı gerektirecek değerde de bir
söz söylediğinizi sanmıyorum. Her şey ortada. 
FAHRETTİN POYRAZ
(Bilecik) – Saçmalıyorsun!
ADNAN ŞEFİK
ÇİRKİN (Devamla) – Ya, sevgili kardeşim, Türkmen temsilcileri çıkıyor,
“Silahımız yok.” diyor, “Mermimiz yok.” diyor, “Giyeceğimiz yok.” diyor,
“İlacımız yok.” diyor; siz ne konuşuyorsunuz o zaman? Çıkın buraya “Şunu
gönderdik.” deyin, çıkın “Şunu gönderdik buraya.” deyin. Gelin, Türkmen’le
konuşun. Çıkın, benden sonra çıkın bu kürsüde bunu söyleyin, beni utandırın.
Boş konuşmayın. Yeni daha yeni; Keseb’te, Bayır’da, Bucak’ta, Türkmenler ortada
kalmış, siz burada konuşuyorsunuz, biz burada bu sıralarda oturuyoruz. 
HAKAN ÇAVUŞOĞLU
(Bursa) - Sayın Şandır o kürsüden teşekkür etti bize. 
ADNAN ŞEFİK
ÇİRKİN (Devamla) – Kime?
HAKAN ÇAVUŞOĞLU
(Bursa) - Bize, bize. 
ADNAN ŞEFİK
ÇİRKİN (Devamla) – Ya bu teşekkürü sizin kadar istismar eden başka bir siyasi
parti yok. 
BAŞKAN – Sayın
Çirkin, Genel Kurula konuşun lütfen.
ADNAN ŞEFİK
ÇİRKİN (Devamla) – Size teşekkür etmek de artık istismar oluyor ya. Ayıptır,
ayıptır!
HAKAN ÇAVUŞOĞLU
(Bursa) – Paralelcilerle iş birliği yapıyorsunuz. Tırları kesen paralelcilerle
iş birliği yapıyorsunuz. 
ADNAN ŞEFİK
ÇİRKİN (Devamla) – Yani, bir kere teşekkür ettiyse 50 tane yanlış mı
yapacaksın? Türkmen katlediliyor, Türkmen kelleleri Halep’te direklere
asılıyor. Bağıracağına gel benimle beraber, Bayır-Bucak’a gidelim haydi! 
HAKAN ÇAVUŞOĞLU
(Bursa) – Türklerle de, onlarla da bir tek AK PARTİ ilgileniyor. 
ADNAN ŞEFİK
ÇİRKİN (Devamla) – Gel beraber gidelim. Ne yaptı AK PARTİ Türkmen’e, ne yaptı?
Niye bağırıyor o zaman Türkmen? 
HAKAN ÇAVUŞOĞLU
(Bursa) – Şandır burada teşekkür etti.
ADNAN ŞEFİK
ÇİRKİN (Devamla) – Niye Türkmen kelleleri asılıyor? Bunun hesabını verecek
yerde ne burada bağırıp çağırıyorsunuz? Bir hesabını verin önce. 
HAKAN ÇAVUŞOĞLU
(Bursa) – Siz paralelcilerle iş birliği yaptınız, yardımları engelleyen…
ADNAN ŞEFİK
ÇİRKİN (Devamla) – Türkmen’e ne yaptınız? Türkmen liderleri niye bağırıyor?
Türkmen kadınları niye aç kalıyor? 
HAKAN ÇAVUŞOĞLU
(Bursa) – Siz paralelcilerle iş birliği yapın, engelleme görevini yapın, tamam.
BAŞKAN – Sayın
milletvekilleri, lütfen…
ADNAN ŞEFİK
ÇİRKİN (Devamla) – Namusuna tecavüz ediliyor. Ne yaptınız, ne, söyleyin! Bir
Türkmen olarak bunun hesabını soruyorum size, ne yaptınız? Hadi konuşun. 
HAKAN ÇAVUŞOĞLU
(Bursa) – Sizin dış müdahaleyle…
ADNAN ŞEFİK
ÇİRKİN (Devamla) – Yani ben seviyesiyle eleştirmeye çalışıyorum ama siz
Türkmen’in kanını elinize bulaştırdınız.
HAKAN ÇAVUŞOĞLU
(Bursa) – Özde milliyetçi olacaksınız, sözde değil!
ADNAN ŞEFİK
ÇİRKİN (Devamla) – Türkmen’i ortada bıraktınız, unutmayın bunu.
(Mikrofon
otomatik cihaz tarafından kapatıldı)
LÜTFÜ TÜRKKAN
(Kocaeli) – Sen Türk bile değilsin, bağırma oradan! Konuşma!
HAKAN ÇAVUŞOĞLU
(Bursa) – Şandır teşekkür etti o kürsüden bize.
ADNAN ŞEFİK
ÇİRKİN (Devamla) – İyi ki bir teşekkür etti be! 
HAKAN ÇAVUŞOĞLU
(Bursa) – Edecek tabii, yaptık çünkü. 
LÜTFÜ TÜRKKAN
(Kocaeli) – Senin anladığın konular değil onlar, otur orada hadi!
Şefik, gel
buraya.
ADNAN ŞEFİK
ÇİRKİN (Devamla) – Bir sene oldu teşekkür edeli. Şu dediklerimizi düşünün.
HAKAN ÇAVUŞOĞLU
(Bursa) – Çünkü o oradan geldi.
BAŞKAN – Sayın
Çavuşoğlu, lütfen…
ADNAN ŞEFİK
ÇİRKİN (Devamla) – Şu dediklerimin yalan olduğunu ispat edin. Ayıptır!
LÜTFÜ TÜRKKAN
(Kocaeli) – Bunlara paradan, kasadan bahset, onlardan anlar bunlar. 
BAŞKAN – Evet,
Sayın Çirkin, teşekkür ediyorum.
LÜTFÜ TÜRKKAN
(Kocaeli) – Sen bunlara paradan, kasadan bahset. Bu işlere uzak onlar. 
HAKAN ÇAVUŞOĞLU
(Bursa) – Sen paralelcilerle iş birliği yap, Türkmenlere giden yardımları
engelle; senin yaptığın budur!
LÜTFÜ TÜRKKAN
(Kocaeli) – Avantadan bahset, rüşvetten bahset, onların konusu o. Ne anlayacak
bunlardan?
BAŞKAN –
Teşekkür ediyorum.
HAKAN ÇAVUŞOĞLU
(Bursa) – Hamaset…
AHMET AYDIN
(Adıyaman) – Sayın Başkanım…
ADNAN ŞEFİK
ÇİRKİN (Devamla) – “Hamaset.” deme. Gel, benimle beraber Bayır-Bucak’a git. Göz
de atma, ayıp! Kan dökülüyor orada.
BAŞKAN – Lütfen,
Sayın Çirkin…
HAKAN ÇAVUŞOĞLU
(Bursa) – Hadi, hadi!
ADNAN ŞEFİK
ÇİRKİN (Devamla) – Ne diyorsun sen?
AHMET AYDIN
(Adıyaman) – Öncelikle, Suriyelilere…
BAŞKAN – Sayın
Çirkin, lütfen…
ADNAN ŞEFİK
ÇİRKİN (Devamla) – Benim böyle bir üslubum var mı, ne tahrik ediyorsun?
(Hatay
Milletvekili Adnan Şefik Çirkin’in AK PARTİ sıralarına yönelmesi)
BAŞKAN – Sayın
Çirkin…
Sayın
milletvekilleri, birleşime beş dakika ara veriyorum.
Kapanma Saati:16.45
İKİNCİ OTURUM
Açılma Saati: 16.55
BAŞKAN: Başkan Vekili Sadık YAKUT
KÂTİP ÜYELER: Dilek YÜKSEL (Tokat), Muhammet Rıza YALÇINKAYA (Bartın)
------0------
BAŞKAN – Sayın
milletvekilleri, Türkiye Büyük Millet Meclisinin 79’uncu Birleşiminin İkinci
Oturumunu açıyorum.
Şimdi,
Cumhuriyet Halk Partisi grup önerisi üzerinde, aleyhinde ikinci konuşmacı
Şırnak Milletvekili Sayın Hasip Kaplan.
Buyurun Sayın
Kaplan. (BDP sıralarından alkışlar)
HASİP KAPLAN
(Şırnak) – Sayın Başkan, değerli milletvekilleri; Barış ve Demokrasi Partisi
Grubu adına -birazdan, yakında da Halkların Demokratik Partisi Grubu adına bu
kürsüde konuşmaya başlayacağız- Cumhuriyet Halk Partisinin grup önerisi
üzerinde söz aldım. Hepinizi saygıyla selamlıyorum.
Aslında Suriye
olayı, üç yıl süren çatışma, içeride yaşananlar ve içeride süren iç çatışma ve
ülkemize yansımaları çok boyutlu ele alınması gereken bir konu. Bunlar için de
bir iddia -Amerika’da bir gazetede köşe yazarının yazmasıyla ilgili- araştırma
önergesi olarak geldi. Bu konunun etrafında Birleşmiş Milletlerin aldığı
kararlar, denetimler var, sonradan olanlar var, bazı araçlarda yakalanan
malzemeler var ama bir gerçek var ki insanlık suçu olarak işlenen bu suçlarda
daha önce Halepçe’de kimyasal kullananların, Saddam gibi diktatörlerin,
Kimyasal Alilerin ki onlar biliyorsunuz idam edildi… Halepçe’nin acısı sürerken
kim bu gazları üretiyor, kim bunları satıyor, kim bunları araştırma ve denetime
tabii… Bütün bunlar çok ciddi bir araştırma konusu bilimsel olarak.
Suriye ile
ilgili olayı da bir bütünlük içinde irdelemek gerekiyor. Altı ayda Esad
rejiminin yıkılacağı varsayılarak, hatta Türkiye’de 100 bine yakın mülteci
olacağı hesabı yapılarak Suriye muhalefetine yapılan destek, daha sonra
Katar’ın, Suudi Arabistan’ın desteklediği İslami radikal örgütler; El Kaide, El
Nusra ve IŞİD şu an… Şu an Türkiye’nin bütçesinden milyarlarca lira Suriye
-Özgür Suriye Ordusu adı altında- muhalefetine ve bu örgütlere veriliyor.
Maalesef, 2012 yılında İçişleri Bakanlığının bizzat imzasıyla sınır illerine
gönderilen, Kilis Valiliğine gönderilen yazı aynen şöyleydi: “Suriye’deki
muhalif gruplar, El Nusra tarafımızdan desteklenmektedir. El Nusra, -bakın
dikkatinizi çekiyorum- mensuplarının lojistik olarak desteklenmesi, korunması
ve kollanması.”
Şimdi, bakın,
yazı basında çıktı, elimizde de var; Hükûmetin bu konuda bir açıklama getirmesi
gerekiyor. El Nusra, IŞİD ve El Kaide desteği ne noktadadır şu an geldiğimiz noktada? Çünkü,
orada, “Rojava” dediğiniz Kürtlerin yaşadığı coğrafyada, Afrin’de, Kobani’de,
Serekani’de, Cizir mıntıkasında en çok büyük saldırılarını yaptılar. Bu
örgütlerin yaptığı saldırıların yanında basına düşenler, insanların ciğerini
söküp yiyebilenlere, insanların kellesini uçurabilenlere, genç kadınları,
kızları rahatlıkla katledip bunu propaganda olarak dünya kamuoyuna, İnternet’e
servis edenlere Türkiye Cumhuriyeti devletinin yardım etmesi, bu suça,
insanlığa karşı işlenen bu suça iştirak etmek demektir arkadaşlar. Çok açık
söylüyorum, uluslararası bir hukukçu olarak bunu ifade ediyorum. 
Türkiye, bu Suriye muhaliflerini,
Özgür Suriye Ordusu’nu -Çırağan Sarayı’nda, Antalya’da- silahlarıyla beraber
davet edip, toplantılar yapıp bunların Antakya’dan Antep’e, Antep’ten
Şanlıurfa’ya kadar farklı farklı yerlerde ülkemiz içinde kamplarını da
oluşturmuş durumda. Akçakale’den, Ceylanpınar’dan, Suriye hududundan yol geçen
hanı gibi geçebilmektedirler ve geçtikleri zaman da Silahlı Kuvvetlerimiz
onları tespit ettiği zaman bu unsurlara yardım etmektedir. 
Peki, soruyorum: Ceylanpınar’dan
Antakya’ya kadar olan sınır ticaret kapıları açıkken, oradaki muhalefete destek
yapılırken, sağlık, yiyecek, gıda, ilaç, her türlü yardım yapılırken Kürtlerin
yaşadığı, Kürtlerin kantonlarını ilan ettiği bölgelerde, Serekani’den itibaren
Derik’e kadar, Tirbespi’ye kadar neden -Qamişlo-Nusaybin Kapısı dâhil Şenyurt
Kapısı- bütün bu kapılar kapalıdır arkadaşlar? Neden oraya giden ilaçlara bile,
bebekler için giden sütlere el konuluyor; neden giyim, acil ihtiyaçlara izin verilmiyor?
Türkiye Cumhuriyeti devleti Suriye'de yaşayan farklı etnik unsurlara ve
inançlara düşman mıdır; sadece oradaki bir kesimin destekçisi, hamisi ve
kışkırtıcısı mıdır? Bu, çok tehlikeli bir dış politikadır. Dış politikayı
siyaset, ideoloji ve mezhep düzeyine indirdiğiniz zaman dünyada dış politika
siyaset diplomasisi rotasından çıkar. 
Şimdi, 1 milyona
yakın mültecinin yaşadığı Türkiye'den, her gün sınır boylarında -küçük
botlarda- Ege Denizi’nde Suriyeli mültecilerin cesetlerinin toplandığı bir
Türkiye'den; Türkiye'de yaşayan 1 milyona yakın mültecinin tamamen işçi
sömürüsüne tabi tutulduğu, günde 5 lira, 10 lirayla on iki saat çalıştırıldığı
bir Türkiye'den bahsediyoruz. Sonra ne oluyor? Hükûmet Irak'ta Kürdistan
Bölgesel Yönetimiyle, KDP’yle beraber hendek kazmaya başlıyor. Daha önce duvar
ördü, tel örgü çekti, sıkıntılarını yaşadık. Türkiye ile özellikle Kürt
yerleşim bölgeleri arasındaki noktalarda, Nusaybin başta olmaz üzere, bunlar
yapıldı; şimdi de Kürtlerin, Rojava Kürtleri ile Başur Güney Kürdistan
Kürtlerinin arasına hendek kazılıyor. Bu, AKP-KDP hendek kardeşliğidir. Bu
hendek kardeşliği aynı halkı, Kürt halkını Suriye'de ve Irak'ta hendeklerle
ayırma zihniyetidir ki Birinci Dünya Harbi’nde emperyalizmle sınırları çizip 4
parçaya ayırdıkları zaman Kürdistan’ı, bu zihniyetin üstüne İkinci Dünya
Savaşı’ndan sonra da mayınları döşediklerinde bu ihanet geliyor 21’inci
yüzyılda hendek kazısında ortaklığa dönüyor. Bu, güvenlik için yapılamaz
arkadaşlar. Biz bunu kabul etmiyoruz. 100 bini aşkın insanın hayatını
kaybettiği, Halep gibi bir şehrin yerle bir olduğu, üç yıldır savaşın sürdüğü
ve bütün dünya dengelerinin altüst olduğu, savaş uçaklarının düştüğü, füzeli
senaryoların ilan edildiği, seçimlerin bile bununla bağlantılı olarak
ertelenebileceğinin söylendiği, Esad’ın 3 Haziranda Cumhurbaşkanlığı seçimine
gireceği bir Suriye’den bahsediyoruz. Böyle devasa iç sorunlarıyla, her şeyiyle
Türkiye’yi etkileyen bir konuda bir Meclis araştırmasının yapılması veya bir
oturumda Dışişleri Bakanının gelip son gelişmeler hakkında bilgi vermesi, bütün
grupları bilgilendirmesi burada 77 milyonun çıkarlarının korunması açısından
son derece hayatidir. Neden bu duruma geliniyor? Hendek arkadaşlığı, hendek
kazarak, duvar örerek… Kürtlere, Alevilere, oradaki Süryanilere, oradaki Ermeni
cemaatlerine, hatta IŞİD’in saldırısına uğrayan Türkmenlerin durumuna, hepsine
baktığımız zaman bütün bu zihniyetin diktatörlük, başkanlık tarzı anlayışların
ürünü olduğunu görürüz. 
Bu nedenle, böyle bir
araştırmanın bütün boyutlarıyla diğer araştırma önergeleriyle birleştirilerek
yapılmasında fayda gördüğümüzü ifade etmek istiyorum. 
Saygılarımla. (BDP sıralarından
alkışlar) 
BAŞKAN – Teşekkür ediyorum Sayın
Kaplan.
Cumhuriyet Halk Partisi grup
önerisini oylarınıza sunuyorum: Kabul edenler... Kabul etmeyenler... Kabul
edilmemiştir.
Danışma Kurulunun bir önerisi
vardır, okutup işleme alacağım ve oylarınıza sunacağım. 
Okutuyorum:
B) Danışma Kurulu Önerileri
1.- Danışma Kurulunun, gündemin “Kanun
Tasarı ve Teklifleri ile Komisyonlardan Gelen Diğer İşler” kısmının 15’inci ve
21’inci sıralarında bulunan 429 ve 536 sıra sayılı Kanun Tasarılarının bu
kısmın sırasıyla 5’inci ve 6’ncı sıralarına alınmasına ve diğer işlerin
sırasının buna göre teselsül ettirilmesine ilişkin önerisi
 22/4/2014
Danışma Kurulu Önerisi
Danışma Kurulunun 22/4/2014 Salı
günü yaptığı toplantıda, gündemin “Kanun Tasarı ve Teklifleri ile
Komisyonlardan Gelen Diğer İşler” kısmının 15’inci ve 21’inci sıralarında
bulunan 429 ve 536 sıra sayılı Kanun Tasarılarının gündemin bu kısmının
sırasıyla 5’inci ve 6’ncı sıralarına alınması ve bu kısmında bulunan diğer
işlerin sırasının buna göre teselsül ettirilmesi önerilmiştir.
Cemil Çiçek
Türkiye
Büyük Millet Meclisi
Başkanı
 Ahmet Aydın Engin
Altay
 Adalet ve Kalkınma Partisi  Cumhuriyet
Halk Partisi
 Grubu Başkan Vekili Grubu
Başkan Vekili

 Oktay Vural İdris
Baluken
 Milliyetçi Hareket Partisi Barış
ve Demokrasi Partisi
 Grubu Başkan Vekili Grubu
Başkan Vekili
BAŞKAN –
Oylarınıza sunuyorum: Kabul edenler... Kabul etmeyenler... Kabul edilmiştir. 
İç Tüzük'ün 37'nci maddesine göre verilmiş bir doğrudan gündeme alınma
önergesi vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI
(Devam)
D) Önergeler
1.- İstanbul Milletvekili Mahmut
Tanal’ın, (2/182) esas numaralı Mal Bildiriminde Bulunulması, Rüşvet ve
Yolsuzluklarla Mücadele Kanununda Değişiklik Yapılmasına Dair Kanun Teklifi’nin
doğrudan gündeme alınmasına ilişkin önergesi (4/153)

Türkiye Büyük Millet Meclisi Başkanlığına
(2/182) esas
numaralı Kanun Teklifi’m kırk beş gün içinde komisyonda görüşülmediğinden İç
Tüzük’ün 37’nci maddesi gereğince doğrudan gündeme alınması konusunda gereğinin
yapılmasını saygılarımla arz ederim. 26/1/2012
Mahmut Tanal
İstanbul
BAŞKAN – Teklif sahibi
Mahmut Tanal İstanbul Milletvekili.
Buyurun Sayın Tanal.
(CHP sıralarından alkışlar) 
MAHMUT TANAL (İstanbul)
– Değerli Başkan, değerli milletvekilleri; hepinizi en içten sevgi ve
saygılarımla selamlıyorum. 
Tabii, İç Tüzük’ün
37’nci maddesi uyarınca direkt olarak Genel Kurula getirmek istediğimiz kanun,
Mal Bildiriminde Bulunulması, Rüşvet ve Yolsuzluklarla Mücadele Kanununda
Değişiklik Yapılmasına Dair Kanun Teklifi’dir. 
Nedir bu kanun da?
19/4/1990 tarihinde 3628 sayılı Mal Bildiriminde Bulunulması, Rüşvet ve
Yolsuzlukla Mücadele Kanunu çıkartılmış ve bu kanunla mal edinmelerin
denetlenmesi yoluyla haksız mal edinme veya gerçeğe aykırı bildirimde
bulunulması hâlinde uygulanacak hükümler belirlenmiştir.
Kamu kesiminde
yolsuzlukların önlenmesi, temiz yönetimin gerçekleştirilmesi, kamu hizmetlerinde
saydamlık, dürüstlük, hesap verilebilirlik, kamu yararını gözetme gibi etik
ilkeler doğrultusunda yürütülmesi düşünülen tedbirlerden biri de mal
bildiriminde bulunma zorunluluğudur. Mal bildirimi, kamu görevlilerinin
kendilerine, eşlerine ve çocuklarına ait taşınır ve taşınmaz malları,
alacakları, borçları hakkında yetkili makamlara vermekle yükümlü oldukları
bildirimdir.
Mal bildirimi,
seçimle veya atanarak işbaşına gelen tüm kamu görevlilerini kapsamaktadır.
Ayrıca, bu yükümlülüğün kapsamına siyasi parti genel başkanları, gazete
sahipleri, noterler, vakıflar ve kamu yararına çalışan derneklerin yöneticileri
gibi özel kişiler de girmektedir. Bu anlamda, örnek bir lider olarak Cumhuriyet
Halk Partisinin Genel Başkanı, İnternet sitesinde, Türkiye Büyük Millet
Meclisine vermiş olduğu mal bildirimini açıklamış ve aleniyet kazanmıştır, kamu
tarafından bilinmektedir. Bu açıdan, bunun Türk siyasi tarihine örnek teşkil
etmesi açısından da tüm genel başkanların bu örnek davranışı sergilemesini
bekliyoruz. 
Mal bildirimi,
kamuda atanarak veya seçilerek göreve gelen yetkililerin haksız kazanç elde
etmelerini önleme amacı taşıyan önemli demokratik bir araçtır. 3682 sayılı Mal
Bildiriminde Bulunulması, Rüşvet ve Yolsuzluklarla Mücadele Kanunu yürürlüğe
girdiği tarihten bu yana sorgulanmaya kapalı olması sebebiyle yeterince faydalı
olamamıştır. Siyaset kurumu, bugüne kadar, halk tarafından şeffaf bir şekilde
analiz edilmediğinden dolayı bir güven kaybı yaşamakta, sürekli kan
kaybetmektedir. Çağdaş, sosyal hukuk devleti olan Türkiye Cumhuriyeti’nde
yolsuzluklarla, haksız ve usulsüz mal edinmeyle tam anlamıyla mücadele etmek
için toplumu yöneten kişilerin yine toplumun bireylerince denetimi ve
incelenmesi amacıyla doğruluk, dürüstlük, hesap verilebilirlik, şeffaflık ilkelerinden
yola çıkarak demokratik, çağdaş, saydam bir devlet anlayışının ortaya konulması
gerekmektedir. Mevcut siyasi iktidarın bu konuda yapılmış herhangi bir
çalışması yoktur. Yolsuzlukla mücadele için daha kararlı önlemler alınmalı, bu
kanunların uygulanması için daha aktif unsurlar kullanılmalıdır. 
Yolsuzluklar
ülkemizde sağlıklı bir demokrasinin işlemesine engeldir. Temiz toplum ihtiyacı
demokrasinin gereğidir. Yolsuzluk devlet düzenini bozmaktadır. Yolsuzluk tüm
kurumları, kuruluşları yozlaştırmaktadır. Yolsuzluk, aynı zamanda bir
çürümedir. Yolsuzluk toplumda huzursuzluk getirmekte, yolsuzluk aynı zamanda
yoksulluk da getirmektedir. Bu açıdan, yolsuzlukların engellenmesi için
şeffaflık önemli bir unsurdur. Bu açıdan, gerçekten bu mevcut olan ilgili 3628
sayılı Yasa’da “Mal bildiriminin gizli olması gerekir.” deniliyor. Bizim
önermiş olduğumuz bu teklifle bunun şeffaf hâle getirilmesi lazım, bu
gizliliğin kaldırılması lazım, herkes tarafından erişilebilir, görünebilir
olması lazım. Eğer mal bildirimi sürekli bu şekilde gizli olursa gerçekten
siyasi kurumlara, seçilmiş olanlara, atanmış olanların tamamına şu gözle
bakılıyor: “Efendim, bunlar siyasetten geçiniyorlar.” Siyasetteki kişilerin mal
varlığının artışını halkın mutlak suretle görmesi lazım. Yani, bir siyasetçi
nasıl zenginleşiyor, bu mal varlığı listesindeki değerler nasıl artıyor, halkın
bunu görmesi lazım. Eğer siyasetçi bundan korkuyorsa, mal varlığının
açıklanmasından, vatandaşın erişmesinden korkuyorsa demek ki hırsızlığa,
yolsuzluğa, rüşvete bulaşıyor anlamı çıkıyor. Eğer biz, Türkiye’nin her
tarafında “Rüşvet var, yolsuzluk var.” sloganlarını duymak istemiyorsak,
yolsuzluk ve rüşvete son vermek istiyorsak 3628 sayılı Mal Bildiriminde
Bulunulması, Rüşvet ve Yolsuzluklarla Mücadele Kanunu’ndaki mal bildiriminin
gizli olmasını kaldırıp açık, şeffaf olmasını sağlamamız gerekmektedir. Bu
konuda kararınızı verirken elinizi vicdanınıza koyun, sıradan bir vatandaş
olarak vatandaş ne istiyorsa kulağınızı vatandaşa verin.
Hepinize
teşekkür ediyorum, saygılarımı sunuyorum. (CHP sıralarından alkışlar) 
BAŞKAN –
Teşekkür ediyorum.
Bir milletvekili
adına söz isteyen Levent Gök, Ankara Milletvekili. 
Buyurun Sayın
Gök.(CHP sıralarından alkışlar) 
LEVENT GÖK
(Ankara) – Sayın Başkan, değerli milletvekilleri; değerli arkadaşımızın vermiş
olduğu önerge üzerine, kanun teklifi üzerinde söz aldım. Hepinizi sevgiyle,
saygıyla selamlıyorum.
Yarın, 94’üncü
yılını kutlayacağımız 23 Nisan Ulusal Egemenlik ve Çocuk Bayramı’nı, bu bayramı
bize kazandıran ve ülkemizin kuruluşuna katkı sağlayan başta Atatürk olmak
üzere tüm silah arkadaşlarını saygıyla anarak sözlerime başlamak istiyorum.
Yarın önemli bir gün, bu
önergemizle de ilgili önemli. Mustafa Kemal ve arkadaşları modern Türkiye
Cumhuriyeti’ni kurarken laik cumhuriyet olmasını, halk egemenliğine dayanmasını
ve çağdaş uygarlık seviyesine ulaşmasını amaçlamışlardı. Bu nedenle,
cumhuriyetin kuruluşundan sonra, zorunlu olarak götürülen bir tek parti
döneminden sonra, cumhuriyeti kuran kadrolar bir an tereddüt etmemişler ve
ülkemizi çok partili hayata sürüklemişlerdir. Bundan amaç, muhalefet olsun, çok
seslilik olsun, her şey konuşulabilsin ve hiçbir şeyin üstü örtülmesin,
yönetenler de hesap verebilir olsun arzusunda bulunmuşlardı.
İsmet Paşa bir gün bir yurt
gezisine gittiğinde kendisine bir hediye verilir. Ankara’ya döndüğünde bakar ki
bir takım elbise, bir kumaş hediye edilmiştir. İsmet Paşa, derhâl bunun
değerini öğrenir ve kendisine hediye eden kuruma bir faturayla derhâl bunun
parasını gönderir ve o zamanki Ulus gazetesinde de bunu yayımlatmak suretiyle
bir devlet adamının aldığı hediye karşısındaki tutumunu belirler.
Değerli arkadaşlarım, ülkemizin
ulaştığı bu günlerde tartışılan en büyük konulardan bir tanesi yolsuzluk. İşte
bu önerge de yolsuzlukların üzerine gidilmesi bakımından çok önemli. AKP’li
arkadaşlarımızın tavrı gerçekten bu konuda önemli olacaktır. Neden korkacağız,
mal beyanının şeffaf olmasından niçin korkacağız ve açık olur ve bilinirse ve
bu mal beyanına bütün kamu ulaşırsa, halk ulaşırsa yönetenler niçin
korkacaklar, soru buradadır. Biz bunu ortadan kaldırmaya çalışıyoruz ve
yönetenlerin Türkiye halkına hesap verebilir bir konumda olmasını arzu
ediyoruz. Bu çok açık bir beyandır, çok açık yüreklice bir taahhüttür. Altına
hepimizin imzasını atması gereken bir önergeyi tartışıyoruz. Çünkü yolsuzlardan
arındırmanın birinci yolu da kamu erkini kullananların, kamu ihalesini
yapanların, ülkeyi yönetenlerin, ülkenin gidişatına yön verenlerin bir müddet
sonra sahip oldukları mal varlıklarıyla ilgili artışların gizlenemez olmasından
kaynaklanmaktadır. 
Bakın değerli
arkadaşlarım, bu ülkede siz eğer siyasete Karun girip Karun çıkmıyorsanız
ortada bir hata vardır ama Harun girip gemiciklerle daha sonra Karun
çıkıyorsanız ortada bir sorun vardır. İşte bu mal beyanı da bunun içindir. Eğer
biz bunlardan kaçınırsak, bunları yapmazsak biz yolsuzlukların hâkimleri
sürerek, emniyet müdürlerini sürerek örtüleceğini zannederiz ama dünya kamuoyu
bunu yutmaz. 
Bakın, dünyada
bütün devletlerin yolsuzluklarını araştıran Uluslararası Şeffaflık Örgütü
vardır değerli arkadaşlarım, sivil bir örgüttür ve bu örgüt her yıl bir rapor
yayınlamaktadır. Siz istediğiniz kadar ülkemize “demokrasi” deyin, istediğiniz
kadar “Biz seçimleri kazandık, yolsuzluk yok.” deyin, dünya kamuoyu bunları yutmaz
ve Uluslararası Şeffaflık Örgütü 2013 yılında yayınladığı raporda Türkiye’ye 10
üzerinden 4,9 puan vererek sınıfta bırakır; 56’ncı sıradayız, demokrasi
konusunda 163’üncü sıradayız.
Yani, şimdi,
dünya kamuoyu baktığı zaman, ülkedeki yolsuzluklar üzerine, iddialar üzerine o
hükûmet ne yapıyor ona bakıyor; soruşturuluyor mu, soruşturulmuyor mu; ilgili
bakanlar, bürokratlar ne yapıyor bunlara bakıyor değerli arkadaşlarım. 
İnşallah
önümüzdeki günlerde burada bakanların fezlekelerini konuşacağız. Tavırlarınız
bir kez daha görülecektir ama biz istiyoruz ki Türkiye 10 üzerinden 10 alacak
bir yolsuzluk sınavından başarıyla çıkan bir ülke olsun. Bunun için
çabalıyoruz, bunun için mücadele ediyoruz ama biz biliyoruz ki bu teklifimizi
de reddedeceksiniz.
Sınıfta kalan
sizler olmuyorsunuz, sınıfta kalan Türkiye olur diyor, hepinizi saygıyla
selamlıyorum. (CHP sıralarından alkışlar) 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Gündemin “Sözlü Sorular” kısmına
geçiyoruz.
VIII.- SÖZLÜ SORULAR VE CEVAPLARI(x)
1.- Tunceli Milletvekili Kamer Genç’in,
Deniz Feneri e.v davası ile ilgili bazı iddialara ilişkin Adalet Bakanından
sözlü soru önergesi (6/126) ve Başbakan Yardımcısı Ali Babacan’ın cevabı
2.- Balıkesir Milletvekili Namık
Havutça’nın, kredi kartı kullanıcılarının haklarının korunmasına ilişkin sözlü
soru önergesi (6/477) ve Başbakan Yardımcısı Ali Babacan’ın cevabı
3.- Kahramanmaraş Milletvekili Mesut
Dedeoğlu’nun, küçük esnafın sorunlarına ilişkin sözlü soru önergesi (6/482) ve
Başbakan Yardımcısı Ali Babacan’ın cevabı
4.- Ardahan Milletvekili Ensar Öğüt’ün,
Bitlis-Adilcevaz’da esnafın borçlarının ertelenmesi ve esnafa faizsiz kredi
verilmesine ilişkin sözlü soru önergesi (6/560) ve Başbakan Yardımcısı Ali
Babacan’ın cevabı
5.- Ankara Milletvekili Zühal Topcu’nun,
662 sayılı KHK ile Sayıştayın denetim kapsamından çıkartılan anonim
ortaklıklara ilişkin Başbakandan sözlü soru önergesi (6/653) ve Başbakan
Yardımcısı Ali Babacan’ın cevabı
6.- Kahramanmaraş Milletvekili Mesut
Dedeoğlu’nun, esnaf ve sanatkârlara sıfır faizle kredi kullandırılmasına
ilişkin sözlü soru önergesi (6/761) ve Başbakan Yardımcısı Ali Babacan’ın
cevabı
7.- Kahramanmaraş Milletvekili Mesut
Dedeoğlu’nun, cari açık için alınacak tedbirlere ilişkin sözlü soru önergesi
(6/873) ve Başbakan Yardımcısı Ali Babacan’ın cevabı
8.- Kastamonu Milletvekili Emin
Çınar’ın, çiftçilere verilen kredilere ve bankacılık sistemindeki yabancı
sermaye oranına ilişkin sözlü soru önergesi (6/1254) ve Başbakan Yardımcısı Ali
Babacan’ın cevabı
9.- Ardahan Milletvekili Ensar Öğüt’ün,
çiftçilerin kredi borçlarından kaynaklanan mağduriyetine ilişkin sözlü soru
önergesi (6/1418) ve Başbakan Yardımcısı Ali Babacan’ın cevabı
10.- Ardahan Milletvekili Ensar Öğüt’ün,
Ziraat Bankasının tarım ve hayvancılık sektörüne verdiği kredilere ilişkin
sözlü soru önergesi (6/1419) ve Başbakan Yardımcısı Ali Babacan’ın cevabı
11.- Adana Milletvekili Ali Halaman’ın,
döviz kredisi kullanımına ve geri ödemelerine ilişkin Maliye Bakanından sözlü
soru önergesi (6/1448) ve Başbakan Yardımcısı Ali Babacan’ın cevabı
12.- Bursa Milletvekili Sena Kaleli’nin,
2011 yılında ülkemize giren bir miktar paranın kaynağına ilişkin sözlü soru
önergesi (6/1452) ve Başbakan Yardımcısı Ali Babacan’ın cevabı
13.- Kütahya Milletvekili Alim Işık’ın,
Türk Lirası ile ilgili düzenlemelere ve emisyon hacmindeki artışa ilişkin sözlü
soru önergesi (6/1465) ve Başbakan Yardımcısı Ali Babacan’ın cevabı
14.- Kütahya Milletvekili Alim Işık’ın,
uluslararası kredi derecelendirme kuruluşlarının ülkemizle ilgili
değerlendirmelerine ilişkin sözlü soru önergesi (6/1466) ve Başbakan Yardımcısı
Ali Babacan’ın cevabı
15.- Adana Milletvekili Ali Halaman’ın,
bankaların kredi verirken masraf adı altında yaptıkları kesintilere ilişkin
sözlü soru önergesi (6/1596) ve Başbakan Yardımcısı Ali Babacan’ın cevabı
16.- Ardahan Milletvekili Ensar Öğüt’ün,
KOBİ’lerin kullandıkları kredilere ilişkin sözlü soru önergesi (6/1659) ve
Başbakan Yardımcısı Ali Babacan’ın cevabı
17.- Kahramanmaraş Milletvekili Mesut
Dedeoğlu’nun, Hazine Müsteşarlığı merkez teşkilatındaki boş kadrolara ilişkin
sözlü soru önergesi (6/1681) ve Başbakan Yardımcısı Ali Babacan’ın cevabı
18.- Kütahya Milletvekili Alim Işık’ın,
bir kredi derecelendirme kuruluşu ile ilgili değerlendirmelerine ilişkin sözlü
soru önergesi (6/1718) ve Başbakan Yardımcısı Ali Babacan’ın cevabı
19.- Kütahya Milletvekili Alim Işık’ın,
bir kredi derecelendirme kuruluşu ile ilgili değerlendirmelerine ilişkin
Başbakandan sözlü soru önergesi (6/1719) ve Başbakan Yardımcısı Ali Babacan’ın
cevabı
20.- Kahramanmaraş Milletvekili Mesut
Dedeoğlu’nun, Ziraat Bankasında çalışan güvenlik görevlilerinin özlük
haklarından kaynaklanan mağduriyetlerine ilişkin Başbakandan sözlü soru
önergesi (6/1760) ve Başbakan Yardımcısı Ali Babacan’ın cevabı
21.- Ardahan Milletvekili Ensar Öğüt’ün,
Ağrı’da Özel İdare Müdürlüğü tarafından işletilen süt fabrikasına ilişkin sözlü
soru önergesi (6/1784) ve Başbakan Yardımcısı Ali Babacan’ın cevabı
22.- Kahramanmaraş Milletvekili Mesut
Dedeoğlu’nun, kanuni takibe düşen ve borcunu ödeyemeyen kişilerle ilgili
çalışmalara ilişkin Başbakandan sözlü soru önergesi (6/1998) ve Başbakan Yardımcısı
Ali Babacan’ın cevabı
23.- Kahramanmaraş Milletvekili Mesut
Dedeoğlu’nun, karşılıksız çek sayısındaki artışa ilişkin Başbakandan sözlü soru
önergesi (6/2001) ve Başbakan Yardımcısı Ali Babacan’ın cevabı
24.- İzmir Milletvekili Mehmet Ali
Susam’ın, 2/B arazilerinin alımında kullanılmak üzere köylülere sıfır faizli ve
uzun vadeli kredi verilip verilmeyeceğine ilişkin Başbakandan sözlü soru
önergesi (6/2007) ve Başbakan Yardımcısı Ali Babacan’ın cevabı
25.- Ardahan Milletvekili Ensar Öğüt’ün,
Ardahan’da bir KOSGEB şubesi ihtiyacına ilişkin sözlü soru önergesi (6/2176) ve
Başbakan Yardımcısı Ali Babacan’ın cevabı
26.- Ardahan Milletvekili Ensar Öğüt’ün,
Doğu ve Güneydoğu Anadolu’daki mevcut bankaların ATM eksikliğine ilişkin sözlü
soru önergesi (6/2178) ve Başbakan Yardımcısı Ali Babacan’ın cevabı
27.- Ardahan Milletvekili Ensar Öğüt’ün,
Doğu Anadolu Bölgesi’nde hayvancılığı geliştirecek yeni bir teşvik sistemine
ilişkin sözlü soru önergesi (6/2179) ve Başbakan Yardımcısı Ali Babacan’ın
cevabı
28.- Ardahan Milletvekili Ensar Öğüt’ün,
Doğu Anadolu Bölgesi’ndeki illeri kapsayan yeni teşvik sistemi ihtiyacına
ilişkin sözlü soru önergesi (6/2212) ve Başbakan Yardımcısı Ali Babacan’ın
cevabı
29.- Ardahan Milletvekili Ensar Öğüt’ün,
kredi kartı borçlarının yeniden yapılandırılmasına ilişkin sözlü soru önergesi
(6/2279) ve Başbakan Yardımcısı Ali Babacan’ın cevabı
30.- Ardahan Milletvekili Ensar Öğüt’ün,
Doğu Anadolu Bölgesi’nde hayvancılığı kalkındıracak bir teşvik sisteminin
hazırlanıp hazırlanmayacağına ilişkin sözlü soru önergesi (6/2388) ve Başbakan
Yardımcısı Ali Babacan’ın cevabı
31.- Kahramanmaraş Milletvekili Mesut
Dedeoğlu’nun, yerli sanayi ürünlerinin teşvik edilmesine ilişkin Başbakandan
sözlü soru önergesi (6/2474) ve Başbakan Yardımcısı Ali Babacan’ın cevabı
32.- Kahramanmaraş Milletvekili Mesut
Dedeoğlu’nun, Halkbank’ın bir bölüm hissesinin halka arz edilmesine ilişkin
Başbakandan sözlü soru önergesi (6/2510) ve Başbakan Yardımcısı Ali Babacan’ın
cevabı
33.- Ardahan Milletvekili Ensar Öğüt’ün,
devlet destekli sigortadan faydalanan çiftçilere ilişkin sözlü soru önergesi
(6/2612) ve Başbakan Yardımcısı Ali Babacan’ın cevabı
34.- Kahramanmaraş Milletvekili Mesut
Dedeoğlu’nun, 2011 ve 2012 yıllarında protestolu senet miktarlarına ve bunların
değerlerine ilişkin Başbakandan sözlü soru önergesi (6/2633) ve Başbakan
Yardımcısı Ali Babacan’ın cevabı
35.- Kahramanmaraş Milletvekili Mesut
Dedeoğlu’nun, 2012 yılında yaşanan karşılıksız çek olaylarına ilişkin
Başbakandan sözlü soru önergesi (6/2705) ve Başbakan Yardımcısı Ali Babacan’ın
cevabı
36.- Tunceli Milletvekili Kamer Genç’in,
ülkemizdeki altın stokuna ilişkin Başbakandan sözlü soru önergesi (6/2738) ve
Başbakan Yardımcısı Ali Babacan’ın cevabı
37.- Kahramanmaraş Milletvekili Mesut
Dedeoğlu’nun, esnaf ve sanatkârlara verilen teşviklere ilişkin Başbakandan
sözlü soru önergesi (6/2949) ve Başbakan Yardımcısı Ali Babacan’ın cevabı
38.- Kahramanmaraş Milletvekili Mesut
Dedeoğlu’nun, taş kömürünün teşvik kapsamına alınmasına ilişkin Başbakandan
sözlü soru önergesi (6/2998) ve Başbakan Yardımcısı Ali Babacan’ın cevabı
39.- Bursa Milletvekili İsmet
Büyükataman’ın, bağlı kurum ve kuruluşların istisnai kadrolarına yapılan
atamalara ilişkin sözlü soru önergesi (6/3146) ve Başbakan Yardımcısı Ali
Babacan’ın cevabı
40.- Kahramanmaraş Milletvekili Mesut
Dedeoğlu’nun, bankalarca alınan çeşitli masraflara ilişkin Başbakandan sözlü
soru önergesi (6/3174) ve Başbakan Yardımcısı Ali Babacan’ın cevabı
41.- Ankara Milletvekili Özcan
Yeniçeri’nin, 2007-2013 yılları arasında Ankara’da kredi kartı borcunu
ödeyemeyen ve icra takibine uğrayan kişilere ilişkin sözlü soru önergesi
(6/3263) ve Başbakan Yardımcısı Ali Babacan’ın cevabı
42.- Ardahan Milletvekili Ensar Öğüt’ün,
Batman, Muş ve Şırnak illerindeki sigorta bedellerinin yüksekliğine ilişkin
sözlü soru önergesi (6/3345) ve Başbakan Yardımcısı Ali Babacan’ın cevabı
43.- Ardahan Milletvekili Ensar Öğüt’ün,
Hakkâri ve Diyarbakır illerindeki sigorta ücretlerinin yüksekliğine ilişkin
sözlü soru önergesi (6/3390) ve Başbakan Yardımcısı Ali Babacan’ın cevabı
44.- Adana Milletvekili Ali Halaman’ın,
Çamlıdere ilçesi Halk Bankası şubesinin kapatılmasına ilişkin sözlü soru
önergesi (6/3442) ve Başbakan Yardımcısı Ali Babacan’ın cevabı
45.- Kahramanmaraş Milletvekili Mesut
Dedeoğlu’nun, bankalar tarafından başlatılan ziynet altın satışına ilişkin
Başbakandan sözlü soru önergesi (6/3520) ve Başbakan Yardımcısı Ali Babacan’ın
cevabı
46.- Kahramanmaraş Milletvekili Mesut
Dedeoğlu’nun, tarım sektöründe kullanılan banka kredilerine ilişkin Başbakandan
sözlü soru önergesi (6/3527) ve Başbakan Yardımcısı Ali Babacan’ın cevabı
47.- Erzurum Milletvekili Oktay
Öztürk’ün, İller Bankası Yönetim Kurulu üyelerine ilişkin sözlü soru önergesi
(6/3564) ve Başbakan Yardımcısı Ali Babacan’ın cevabı
48.- Ardahan Milletvekili Ensar Öğüt’ün,
halka arz işlemleri ile küçük yatırımcıların borsaya katılmasına yönelik
çalışmalara ilişkin sözlü soru önergesi (6/3588) ve Başbakan Yardımcısı Ali
Babacan’ın cevabı
49.- Ardahan Milletvekili Ensar Öğüt’ün,
konut kredilerinde yeniden yapılandırma uygulamasından yararlanılmasına ilişkin
sözlü soru önergesi (6/3599) ve Başbakan Yardımcısı Ali Babacan’ın cevabı
50.- Ardahan Milletvekili Ensar Öğüt’ün,
Ardahan, Kars, Iğdır ve Ağrı illerinde ATM’lerin sayısının artırılmasına
ilişkin sözlü soru önergesi (6/3637) ve Başbakan Yardımcısı Ali Babacan’ın
cevabı
51.- Ardahan Milletvekili Ensar Öğüt’ün,
Gümüşhane, Bayburt ve Erzurum illerinde ATM’lerin sayısının artırılmasına
ilişkin sözlü soru önergesi (6/3643) ve Başbakan Yardımcısı Ali Babacan’ın
cevabı
52.- Ardahan Milletvekili Ensar Öğüt’ün,
karşılıksız çekle ilgili alınan önlemlere ilişkin sözlü soru önergesi (6/3716)
ve Başbakan Yardımcısı Ali Babacan’ın cevabı
53.- Ardahan Milletvekili Ensar Öğüt’ün,
Ardahan’da Ziraat Bankasına olan kredi borcu nedeniyle icra yoluyla el konulan
taşınır ve taşınmaz mallara ilişkin sözlü soru önergesi (6/3775) ve Başbakan
Yardımcısı Ali Babacan’ın cevabı
54.- Ardahan Milletvekili Ensar Öğüt’ün,
Kars, Ağrı ve Iğdır’da Ziraat Bankasına olan kredi borcu nedeniyle icra yoluyla
el konulan taşınır ve taşınmaz mallara ilişkin sözlü soru önergesi (6/3776) ve
Başbakan Yardımcısı Ali Babacan’ın cevabı
55.- Ardahan Milletvekili Ensar Öğüt’ün,
Erzurum, Gümüşhane ve Bayburt’ta Ziraat Bankasına olan kredi borcu nedeniyle
icra yoluyla el konulan taşınır ve taşınmaz mallara ilişkin sözlü soru önergesi
(6/3777) ve Başbakan Yardımcısı Ali Babacan’ın cevabı
56.- Ardahan Milletvekili Ensar Öğüt’ün,
Elâzığ, Van, Batman, Hakkâri, Muş ve Şırnak’ta Ziraat Bankasına olan kredi
borcu nedeniyle icra yoluyla el konulan taşınır ve taşınmaz mallara ilişkin
sözlü soru önergesi (6/3778) ve Başbakan Yardımcısı Ali Babacan’ın cevabı
57.- Bursa Milletvekili İsmet
Büyükataman’ın, kredi kartı borçlarına ilişkin sözlü soru önergesi (6/3816) ve
Başbakan Yardımcısı Ali Babacan’ın cevabı
58.- Kahramanmaraş Milletvekili Mesut
Dedeoğlu’nun, kredi kartlarıyla ilgili olarak BDDK’ya yapılan şikayetlere
ilişkin Başbakandan sözlü soru önergesi (6/3819) ve Başbakan Yardımcısı Ali
Babacan’ın cevabı
59.- Kahramanmaraş Milletvekili Mesut
Dedeoğlu’nun, bankaların müşterilerinden ATM için kullanım ücreti alacakları
iddiasına ilişkin Başbakandan sözlü soru önergesi (6/3820) ve Başbakan
Yardımcısı Ali Babacan’ın cevabı
60.- Kahramanmaraş Milletvekili Mesut
Dedeoğlu’nun, protestolu senet sayısındaki artışa ilişkin Başbakandan sözlü
soru önergesi (6/3842) ve Başbakan Yardımcısı Ali Babacan’ın cevabı
61.- Kahramanmaraş Milletvekili Mesut
Dedeoğlu’nun, bağlı kurum ve kuruluşlar tarafından gerçekleştirilen denetimlere
ve kesilen idari para cezalarına ilişkin sözlü soru önergesi (6/3970) ve
Başbakan Yardımcısı Ali Babacan’ın cevabı
62.- Kahramanmaraş Milletvekili Mesut
Dedeoğlu’nun, konut ve ihtiyaç kredisi borcu bulunan kamu görevlilerine ilişkin
Başbakandan sözlü soru önergesi (6/4288) ve Başbakan Yardımcısı Ali Babacan’ın
cevabı
63.- Kahramanmaraş Milletvekili Mesut
Dedeoğlu’nun, finans sektörünün geliştirilmesi kapsamında yapılan çalışmalara
ilişkin Başbakandan sözlü soru önergesi (6/4428) ve Başbakan Yardımcısı Ali
Babacan’ın cevabı
64.- Kahramanmaraş Milletvekili Mesut
Dedeoğlu’nun, finansal sistemdeki farklı kuruluş ve enstrümanlar arasında
rekabeti bozucu unsurların ortadan kaldırılmasına yönelik çalışmalara ilişkin
Başbakandan sözlü soru önergesi (6/4445) ve Başbakan Yardımcısı Ali Babacan’ın
cevabı
65.- Kahramanmaraş Milletvekili Mesut
Dedeoğlu’nun, bilgi ve iletişim teknolojileri sektörüne ve kayıt dışı ekonomiye
ilişkin Başbakandan sözlü soru önergesi (6/4482) ve Başbakan Yardımcısı Ali
Babacan’ın cevabı
66.- Kahramanmaraş Milletvekili Mesut
Dedeoğlu’nun, kredi başvurularında Ziraat Bankası tarafından çiftçilerden
istenen belge ve masraflara ilişkin Başbakandan sözlü soru önergesi (6/4507) ve
Başbakan Yardımcısı Ali Babacan’ın cevabı
67.- Kahramanmaraş Milletvekili Mesut
Dedeoğlu’nun, 4/C statüsünde çalışan personele ilişkin sözlü soru önergesi
(6/4541) ve Başbakan Yardımcısı Ali Babacan’ın cevabı
68.- Kahramanmaraş Milletvekili Mesut
Dedeoğlu’nun, ücretsiz personel servisi uygulaması bulunup bulunmadığına
ilişkin sözlü soru önergesi (6/4543) ve Başbakan Yardımcısı Ali Babacan’ın
cevabı
69.- Kahramanmaraş Milletvekili Mesut
Dedeoğlu’nun, bağlı kurum ve kuruluşlar tarafından kiralama yoluyla kullanılan
hizmet binalarına ilişkin sözlü soru önergesi (6/4545) ve Başbakan Yardımcısı
Ali Babacan’ın cevabı
70.- Ardahan Milletvekili Ensar Öğüt’ün,
Ardahan’a yönelik proje ve yatırımlara ilişkin sözlü soru önergesi (6/4694) ve
Başbakan Yardımcısı Ali Babacan’ın cevabı
71.- Ardahan Milletvekili Ensar Öğüt’ün,
10. Kalkınma Planı’nda öngörülen tasarruf hedefinin yatırımlar ile sosyal
politikalara etkisine ilişkin sözlü soru önergesi (6/4695) ve Başbakan
Yardımcısı Ali Babacan’ın cevabı
72.- Ardahan Milletvekili Ensar Öğüt’ün,
10. Kalkınma Planı’nda öngörülen tasarruf hedefinin yatırımlar ile sosyal
politikalara etkisine ilişkin sözlü soru önergesi (6/4696) ve Başbakan
Yardımcısı Ali Babacan’ın cevabı
73.- Ardahan Milletvekili Ensar Öğüt’ün,
10. Kalkınma Planı’nda öngörülen tasarruf hedefinin yatırımlar ile sosyal
politikalara etkisine ilişkin sözlü soru önergesi (6/4697) ve Başbakan
Yardımcısı Ali Babacan’ın cevabı
74.- Ardahan Milletvekili Ensar Öğüt’ün,
10. Kalkınma Planı’nda öngörülen tasarruf hedefinin yatırımlar ile sosyal
politikalara etkisine ilişkin sözlü soru önergesi (6/4698) ve Başbakan
Yardımcısı Ali Babacan’ın cevabı
75.- Ardahan Milletvekili Ensar Öğüt’ün,
10. Kalkınma Planı’nda öngörülen tasarruf hedefinin yatırımlar ile sosyal
politikalara etkisine ilişkin sözlü soru önergesi (6/4700) ve Başbakan
Yardımcısı Ali Babacan’ın cevabı
76.- Ardahan Milletvekili Ensar Öğüt’ün,
10. Kalkınma Planı’nda öngörülen tasarruf hedefinin yatırımlar ile sosyal
politikalara etkisine ilişkin sözlü soru önergesi (6/4705) ve Başbakan
Yardımcısı Ali Babacan’ın cevabı
77.- Kahramanmaraş Milletvekili Mesut
Dedeoğlu’nun, finans kurumlarına borçlarını ödeyemeyenlerin sayısındaki artışa
ilişkin Başbakandan sözlü soru önergesi (6/5027) Cevaplanmadı
78.- Ankara Milletvekili Özcan
Yeniçeri’nin, BDDK tarafından tasarruf yetersizliği sorunu ve sektördeki
gelişme potansiyelinin değerlendirilmesi konularında gerçekleştirilen
çalışmalara ilişkin Başbakan Yardımcısı Ali Babacan'dan sözlü soru önergesi
(6/5033) Cevaplanmadı
79.- Ankara Milletvekili Özcan
Yeniçeri’nin, BDDK tarafından müşteri bilgilerinin korunması konusunda
gerçekleştirilen çalışmalara ilişkin sözlü soru önergesi (6/5034) Cevaplanmadı
80.- Ankara Milletvekili Özcan
Yeniçeri’nin, BDDK tarafından finansal sistemin rekabet gücünün artırılması ve
işlem-aracılık maliyetlerindeki etkinliğin değerlendirilmesi konularında
gerçekleştirilen çalışmalara ilişkin Başbakan Yardımcısı Ali Babacan'dan sözlü
soru önergesi (6/5035) Cevaplanmadı
81.- Ankara Milletvekili Özcan
Yeniçeri’nin, BDDK tarafından tüketici ihbar ve şikâyetlerinin
değerlendirilmesi ile araştırma ve analiz kapasitesinin artırılması kapsamında
gerçekleştirilen çalışmalara ilişkin sözlü soru önergesi (6/5036) ve Başbakan
Yardımcısı Ali Babacan’ın cevabı
82.- Tunceli Milletvekili Kamer Genç'in,
bir kamu bankasının verdiği kredi kartlarına ilişkin Başbakan Yardımcısı Ali
Babacan'dan sözlü soru önergesi (6/5408) Cevaplanmadı
BAŞKAN – Sayın milletvekilleri
“Sunuşlar” bölümünde belirttiğim üzere, birlikte cevaplandırmak istediği sözlü
soru önergelerini cevaplandırması için Başbakan Yardımcısı Sayın Ali Babacan’ı
kürsüye davet ediyorum.
Buyurun Sayın
Bakan, süre bir saattir.
BAŞBAKAN
YARDIMCISI ALİ BABACAN (Ankara) – Sayın Başkan, değerli milletvekilleri;
Türkiye Büyük Millet Meclisinin 22 Nisan 2014 tarihli Genel Kurulunda Adalet
Bakanımız tarafından cevaplandırılması istenen (6/126) esas numaralı sözlü
önergesiyle birlikte Başbakan Yardımcılığıma ait 56 adet ve Sayın Başbakanımıza
ait 25 adet soru önergesine Hükûmetimiz adına cevap vermek için söz almış
bulunmaktayım. Bazı soru önergeleri aynı veya benzer mahiyette olduğu için o
soru önergelerini de birleştirerek cevaplandıracağım ve cevapları bir saat
içerisinde tamamlamaya çalışacağım. Sözlerimin başında hepinizi saygılarımla
selamlıyorum.
(6/126) esas
numaralı soru önergesi: Adalet Bakanlığının İnternet sitesinde yayımlanan 29
Eylül 2011 tarih ve 23 sayılı, 11 Ekim 2011 tarihli ve 26 sayılı basın
açıklamaları ile Hâkimler ve Savcılar Yüksek Kurulu İnternet sitesinde
yayımlanan 8 Eylül 2011, 27 Eylül 2011 ve 17 Şubat 2012 tarihli basın
açıklamalarında, soru önergesine konu hususlar hakkında yapılan işlemler ayrıntılı
olarak kamuoyuyla paylaşılmıştır. Basın açıklamalarında da belirtildiği üzere,
soru önergesinde bahsi geçen soruşturma savcılarının görevden alınmaları
konusunda Adalet Bakanlığı ile Hâkimler ve Savcılar Yüksek Kurulunun herhangi
bir tasarrufu söz konusu olmamıştır. 
Ankara
Cumhuriyet Başsavcılığının 2 Kasım 2011 tarihli yazısıyla, soru önergesine konu
edilen soruşturmanın yürütüldüğü esnada bazı şüpheli müdafilerin soruşturmayı
yürüten cumhuriyet savcıları hakkında şikâyetçi oldukları ve Hâkimler ve Savcılar
Yüksek Kurulunun Kurul müfettişlerini görevlendirdiği, görevlendirilen
müfettişlerin yaptıkları inceleme sonucu ilgili cumhuriyet savcılarının yazılı
savunmalarını istedikleri; bunun üzerine, başsavcılıkça yapılan değerlendirme
sonucunda soruşturmayı yürüten cumhuriyet savcılarının spekülatif
değerlendirmelere maruz kalarak yıpratılmamaları, yürütülen soruşturmanın da
olumsuz ve haksız ithamlara maruz kalmaması, soruşturma üzerinden adalet ve
yargıya olan güven duygusunun sarsılmaması için ilgili cumhuriyet savcılarının
soruşturmadan alınarak yerlerine 2 ayrı cumhuriyet savcısının görevlendirildiği
bildirilmiştir. 
(6/477),
(6/1596), (6/3174), (6/3819), (6/3820) ve (6/5036) esas numaralı soru
önergeleri: Türkiye Cumhuriyet Merkez Bankası tarafından çıkarılan Mevduat ve
Kredi Faiz Oranları ve Katılma Hesapları Kâr ve Zarara Katılım Oranları ile
Kredi İşlemlerinde Faiz Dışında Sağlanacak Diğer Menfaatler Hakkında 2006/1
sayılı Tebliğ’in 4’üncü maddesinde, bankalarca reeskont kaynaklı krediler
dışında kredilere uygulanacak faiz oranları ile faiz dışında sağlanacak diğer
menfaatlerin ve tahsil olunacak masrafların nitelikleri ve sınırlarının
serbestçe belirlenebileceği hüküm altına alınmıştır. 
Ayrıca, 5464
sayılı Banka Kartları ve Kredi Kartları Kanunu’nun “Sözleşme şartları” başlıklı
24’üncü maddesinin 4’üncü fıkrası “Kart hamilinin yaptığı işlemler nedeniyle,
sözleşmede yer almayan faiz, komisyon veya masraf gibi adlar altında hiçbir
şekil ve surette ödeme talep edilemez ve kart hamilinin hesabından kesinti
yapılamaz. Sözleşmede kart hamilinin haklarını zedeleyici ve kart çıkaran
kuruluş lehine tek taraflı haksız şartlar sağlayan hükümlere yer verilemez.”
hükmünü amirdir. 
Söz konusu
kanuna istinaden çıkarılan Banka Kartları ve Kredi Kartları Hakkında Yönetmelik’in
17’nci maddesinin 5’inci fıkrasının (c) bendinde, sözleşmeye bağlı olarak kart
hamillerinden alınabilecek ücret, komisyon, masraf ve vergilerin neler
olacağına dair açıklamaların sözleşmede gösterileceği belirtilmiş, aynı
maddenin 2’nci fıkrasının (ğ) bendinde de sözleşmede belirtilen ücret,
komisyon, masrafların kart hamilinin hesabına borç kaydedilebileceği kart
hamiline bildirilecek hususlar arasında sayılmıştır. 
BDDK’nın 2011/1
sayılı Genelgesi uyarınca, bankaların bireysel müşterilere sundukları hizmetler
yani para aktarma işlemleri, bireysel krediler, kredi kartları ve banka
kartları, mevduat hesapları, ATM kullanımı, kiralık kasa ücretleri, menkul
kıymet işlemleri, çekler ve senetler ile ilgili diğer işlemler karşılığı tahsil
ettikleri masraf, ücret, komisyon ve her türlü faiz dışı unsur ve yasal
kesintinin yanı sıra bazı bankacılık ürünleri için faiz oranları bilgileri
BDDK’ya bildirilmektedir. Bu itibarla, bankalarca uygulanan ücret bilgileri
BDDK’nın İnternet sitesinde kamuoyuna duyurulmakta olup bu bilgilere İnternet
sitesinin ana sayfasında yer alan “Bankacılık Ürünleri ve Hizmet Ücretleri”
bağlantısından erişilebilmektedir. Söz konusu tutarlarda değişiklik olması
hâlinde veriler İnternet sitesinde eş anlı olarak güncellenmektedir. 
Diğer taraftan,
28 Mayıs 2014 tarihinde yürürlüğe girecek olan 6502 sayılı Tüketicinin
Korunması Hakkında Kanun’un “Temel ilkeler” başlıklı 4’üncü maddesinin (3)’üncü
fıkrasında bankalar, tüketici kredisi veren finansal kuruluşlar ve kart çıkaran
kuruluşlar tarafından tüketiciye sunulan ürün veya hizmetlerde tüketiciden
alınacak her türlü ücret, komisyon ve masraf türleri ile bunlara ilişkin usul
ve esasları kanunun ruhuna uygun olarak ve tüketiciyi koruyacak şekilde
belirleme yetkisi, Gümrük ve Ticaret Bakanlığının görüşünün alınması suretiyle,
BDDK’ya verilmiştir. Bu kapsamda, BDDK tarafından finansal tüketicilerden faiz
dışında alınacak ücret, komisyon ve masraflara ilişkin usul ve esaslar hakkında
yönetmelik taslağı hazırlanmıştır. Anılan taslağın yürürlüğe girmesiyle
birlikte, bankaların tahsil edebilecekleri ücret, masraf ve komisyon
kalemlerinin aynı ad altında toplanması ve adil olmayan seviyede yüksek ücret
tahsil edilmesinin önüne geçileceği beklenmektedir. 
6502 sayılı
Tüketicinin Korunması Hakkında Kanun’un 31’inci maddesinin (3)’üncü fıkrası
uyarınca, 28 Mayıs 2014 tarihinden itibaren kart çıkaran kuruluşlar bireysel
müşterilerine aidatsız kart sunma durumunda da olacaklardır. 
Öte yandan, BDDK
tarafından finansal tüketicilerin korunmasına yönelik etkinliğin artırılması ve
finansal tüketicilerin sorunlarına ilişkin kalıcı çözümler getirilmesi amacıyla
Finansal Tüketici İlişkileri Daire Başkanlığı kurulmuştur. 
BDDK bünyesinde,
finansal tüketicilerin bilinçlendirilmesi kapsamında kredi kartı kullanımı,
tasarruf hedefi, kredi kartı ve banka kartı şifre güvenliği konularını kapsar
şekilde üç ayrı kamu spotu hazırlanmış, ulusal televizyon kanallarında
yayınlanmaya başlamıştır. 
Finansal
tüketicilerin bilinçlendirilmesi için hizmet verilecek bir İnternet sitesi
kurulmasına ilişkin çalışmalara da başlanmış olup 2014 yılında faaliyete
geçmesi planlanmaktadır. 
(6/482), (6/761),
(6/2949) esas numaralı soru önergeleri: Esnaf ve sanatkârlarımız, özellikle
işletme sayılarının çokluğu, ülke çapında istihdam seviyesi, bölgesel kalkınma
ve gelişmeye katkıları yönüyle çok önem verdiğimiz bir kesimdir. Bu bağlamda,
2002 yılı sonu itibarıyla 402 adet esnaf ve sanatkârlar kredi kefalet
kooperatifi, kredi kullandırabilirken 31 Mart 2013 tarihi itibarıyla 956 adet
esnaf ve sanatkârlar kredi kefalet kooperatifi kredi kullandırabilecek duruma
gelmiştir.
2002-2012
döneminde yaklaşık 850 bin esnaf ve sanatkârımız, esnaf ve sanatkârlar kredi ve
kefalet kooperatifleri kefaleti aracılığıyla kredi kullanmıştır. 2002 yıl sonu
itibarıyla kredi kullanan esnaf ve sanatkâr sayısı 63.520 iken 31 Mart 2013
tarihi itibarıyla kredi kullanan esnaf ve sanatkârlarımızın sayısı 259.990’a
yükselmiştir.
Türkiye Halk
Bankasının kuruluş misyonu, kalıcı bir ekonomik kalkınma, sosyal denge ve
toplumsal barışın korunması için uygun koşullarla esnaf, sanatkâr ve küçük
meslek sahibine kredi vermektir. Esnaf ve sanatkârlara ucuz kredi yoluyla
destek olmak için gelir kaybı uygulaması kapsamında Halk Bankasınca belirlenen
faiz oranlarının bir kısmı her yıl Bakanlar Kurulu kararıyla belirlenen oranda
hazine tarafından karşılanmaktadır. 2014 yılı bütçesinde Halk Bankasına
yapılacak gelir kaybı ödemeleri için 528 milyon lira ödenek ayrılmıştır. 2014
yılına devreden krediler ile 2014 yılı içerisinde kullanılacak kredilerde
hazine destek oranı yüzde 50 olarak belirlenmiştir. Böylece, 2014 yılında da
esnaf ve sanatkârlara yansıtılacak faiz oranı azami bir yıl vadeli açılacak
kredilerde yüzde 4, bir yıldan uzun vadeli kredilerde yüzde 5 olarak
uygulanmaya devam etmektedir. 
KOSGEB
desteklerinden hizmet sektöründe faaliyette bulunan esnaf ve sanatkârların
yararlanabilmesini de ayrıca sağlamış bulunmaktayız. 
Esnaf ve
sanatkârlarımızın dünyada değişim ve dönüşüme intibakları ve olumsuzluklardan
etkilenmelerinin önüne geçilmesi amacıyla Esnaf ve Sanatkârlar, Değişim,
Dönüşüm, Destek (3D) Strateji Belgesi ve Eylem Planı da hazırlanmıştır. Gümrük
ve Ticaret Bakanlığı koordinatörlüğünde ilgili kurum ve kuruluşların
katılımıyla hazırlanan bu belge, 9 Nisan 2010 tarih ve 2010/4 sayılı Kararı’yla
YPK tarafından kabul edilerek yürürlüğe girmiştir. 
(6/560) esas
numaralı soru önergesi: 4-14 Kasım 2011 tarihleri itibarıyla Bitlis’te yaşanan
don afeti ile 23 Ekim 2011 tarihinde Van’da meydana gelen deprem nedeniyle
zarar gören Bitlis’teki gerçek ve tüzel kişilerin düşük faizli kredi
borçlarının ertelenmesine ilişkin 2011/2534 sayılı Bakanlar Kurulu Kararı 10
Ocak 2012 tarihli Resmî Gazete’de yayımlanmıştır. 
(6/653) esas
numaralı soru önergesi: Hazine Müsteşarlığının görev alanındaki kamu payı yüzde
50’den az olan özel kanunlarla kurulmuş anonim ortaklıklar ve bu
ortaklıklardaki kamu hissesi şu şekildedir: Türk Telekomünikasyon AŞ yüzde
31,68, Anadolu Ajansı yüzde 47,75, Borsa İstanbul yüzde 49, Emeklilik Gözetim
Merkezi AŞ yüzde 0,01. 
Diğer taraftan,
233 sayılı KHK’nın “Tanımlar” başlıklı 2’nci maddesi uyarınca kamu iktisadi
teşebbüsü, iktisadi devlet teşekkülü ve kamu iktisadi kuruluşlarının ortak adı
olup sermayesinin tamamı devlete ait olan teşebbüsleri ifade etmektedir.
KİT’lere ilişkin denetimler düzenli olarak Sayıştay Başkanlığı tarafından
yapılmaktadır. 
(6/873) esas
numaralı soru önergesi: Küresel krizden çıkış sürecinden itibaren ılımlı ve
istikrarlı bir artış sergileyen ihracatımız, 2014 yılı Ocak-Şubat itibarıyla da
güçlü seyretmektedir. Temelde Avrupa kaynaklı ticaret ortaklarımızın göreli
olarak pozitif ekonomik görünümü ve kur hareketlerinden kaynaklanan rekabet
avantajı sayesinde ihracat performansındaki olumlu seyrin 2014 yılında da devam
etmesini beklemekteyiz. Makroekonomik istikrarın korunması ve sürdürülmesi
amacıyla, vatandaşlarımızın gelirlerine kıyasla aşırı borçlanmalarının
önlenmesi ve 2010 yılından bu yana alınan tedbirlere ilave olarak 2013 yılının
Ekim ve Aralık aylarında bir dizi makro ihtiyati tedbir hayata geçirilmiştir.
Bu kapsamda kredi kartlarında limit tahsisi ve limit artırımına ilişkin
kurallar getirilmiştir; kredi kartlarında asgari ödeme oranları artırılmış,
nakit çekiminde kısıtlamalar getirilmiş ve tüketici kredilerinin risk
ağırlığının artırılması suretiyle söz konusu kredilerin maliyetleri
artırılmıştır. 
Konut
kredilerinde olduğu gibi taşıt kredilerinde de asgari peşinat uygulaması
getirilmiş, ayrıca tüketici ve taşıt kredilerinin vadesinin otuz altı ve kırk
sekiz ayla sınırlandırılmasına yönelik düzenlemeler 2014 yılından itibaren
yürürlüğe girmiştir. 
Diğer yandan,
2014 yılı Şubat ayından itibaren kredi kartlarıyla yapılan işlemlere ilişkin
taksit sayısı sınırlandırılması, uygulamaya konulmuştur.
Onuncu Kalkınma
Planı’nda yer alan 25 adet öncelikli dönüşüm programlarından biri olan “Yurtiçi
Tasarrufların Artırılması ve İsrafın Önlenmesi Programı” tasarrufu teşvik edici
politikaların yanı sıra aşırı borçlanmayı ve israf azaltıcı politikaları da
içermektedir. 
(6/1254) esas
numaralı soru önergesi: 2007 yılından itibaren Ziraat Bankası tarafından 4
milyon 233 bin 706 üreticiye toplam 61,2 milyar lira tarımsal kredi
kullandırılmış olup bu kredilerin geri dönüş oranı yüzde 98,14’tür. 
Yıllar
itibarıyla uygulanan cari ve üreticiye yansıyan faiz oranları ise şöyledir,
2007’den itibaren söylüyorum: 2007 cari oran yüzde 17,5, üreticiye yansıyan
yüzde 0 ila 13,1; 2008’de de aynı; 2009’da cari oran yüzde 15, üreticiye
yansıma yüzde 0 ila 11,25; 2010’da cari oran yüzde 13, üreticiye yansıyan yüzde
0 ila 9,75; 2011’de cari oran yüzde 10, üreticiye yansıyan yüzde 0 ila 5;
2012’de cari faiz oranı yüzde 10 ve 12, üreticiye yansıyan faiz oranı yüzde 0
ila yüzde 9 arasında; 2013’de cari faiz oranı yüzde 8 ve 11, üreticiye yansıyan
faiz oranı yüzde 0 ila 8,25 arasında. 
Soru önergesinin
ikinci kısmıyla ilgili olarak ise bankalardaki yabancı hissedarların -halka
açık paylar hariç- hisse oranlarına tekabül eden öz kaynak ve aktif toplamları
esas alınarak yapılan hesaplamaya göre, Aralık 2013 itibarıyla, bankacılık sektörü
öz kaynak toplamı içindeki yabancı payı yüzde 25,6’dır, bankacılık sektörü
aktif toplamı içindeki yabancı payı ise yüzde 27’dir. 
(6/1418) esas
numaralı soru önergesi: Ziraat Bankası ve tarım kredi kooperatiflerince
tarımsal kesime kullandırılan düşük faizli kredilere ilişkin usul ve esasları
düzenleyen 2014/5767 sayılı ve daha önceki Bakanlar Kurulu kararlarında “Bu
karar kapsamında açılan kredilere vadesinde, hesap devresinde, taksit vadesinde
ödenmemesi hâlinde vade tarihinden itibaren geciken tutarlar için bu karar
hükümleri uygulanmaz. Vade tarihinden itibaren bu krediler banka ve T KK
mevzuatı çerçevesinde tahsil ve tasfiye edilir.” ve ayrıca “Bu kararda yer
almayan hususlarda Bankacılık Kanunu hükümleri ile bankanın ve TKK’nın
kredilendirme usul, esas ve mevzuatları uygulanır.” hükümleri yer almakta olup
bu kapsamda kullandırılan kredilerin tahsiline yönelik olarak Ziraat Bankası ve
tarım kredi kooperatifleri tarafından yapılan icra işlemlerinin durdurulmasına
ya da kredilerin vadelerinin uzatılmasına veya hibeye çevrilmesine ilişkin
olarak Hazine Müsteşarlığınca yürütülen bir mevzuat çalışması bulunmamaktadır. 
Ayrıca Doğu
Anadolu’daki çiftçilerimizin üretimine devam edebilmeleri için aldıkları
kredilerin hibeye çevrilmesi konusunda ise yine yürütülen bir çalışma
bulunmamaktadır. 
(6/1419) esas
numaralı soru önergesi: 4603 sayılı Türkiye Cumhuriyeti Ziraat Bankası, Türkiye
Halk Bankası Anonim Şirketi ve Türkiye Emlak Bankası Anonim Şirketi Hakkında
Kanun’da bankalara bedeli önceden ödenmeden görev zararı verilemeyeceği hükme
bağlandığından düşük faizli vade uzatımı uygulanmasının Ziraat Bankası
tarafından resen gerçekleştirilmesi mümkün bulunmamaktadır.
(6/1448) esas
numaralı soru önergesi: BDDK veri tabanında yer alan verilerden yararlanılarak
dövize endeksli tüketici kredisi kullanan müşteri sayılarına ilişkin bilgiler
şu şekilde hazırlanmıştır: 2008 yılı sonu itibarıyla 30.854 olan kredi
müşterisi sayısı 2009’da 25.385’e, 2010’da 19.387’ye, 2011’de 12.722’ye,
2012’de 11.446’ya, 2013 sonu itibarıyla ise 8.422’ye düşmüştür. BDDK veri
tabanında il bazında dövize endeksli tüketici kredisi kullanan müşteri
sayısıyla ilgili bilgiler bulunmamaktadır. Kredi geri ödemelerinde aksamalar
olması durumunda ilgili banka ile müşteriler arasında imzalanmış bulunan
sözleşmelerde yer alan düzenlemeler ve özel hukuk hükümleri uygulanmaktadır. 
Döviz cinsi ve
dövize endeksli kredi kullanımına ilişkin 2009 Haziran ayında 32 sayılı
Bakanlar Kurulu Kararı’nda yapılan düzenlemeyle ihtiyatlı, risk yönetimini ön
planda tutan, firmalarımızın ve bankalarımızın risklerini artırmayacak bir
sisteme geçilmiştir. Bu düzenlemeyle getirilen en önemli husus, döviz geliri
olmayan firmaların da belli limitler çerçevesinde döviz kredisi kullanmasına
imkân sağlanmasıdır. Bu düzenlemeyle beraber, döviz gelirleri olmayan firmalar
ortalama vadesi bir yıldan fazla ve tutarı 5 milyon dolardan daha yüksek olmak
üzere yurt içinde yerleşik bankalardan döviz kredisi kullanabilmektedirler.
Döviz cinsinden borçlanmaya ait bir alt sınır konulmasının nedeni de, büyük
miktarlı döviz kredisi talep eden firmalarımızın kur riskine ilişkin
değerlendirmeyi ve bankaların da söz konusu firmalarla ilgili risk kontrolünü
daha iyi yapabilecek olmalarıdır.
Öte yandan,
tüketicilerin dövize endeksli kredi kullanabilmeleri nedeniyle bu düzenleme
öncesinde kur riskine açık olmakta, bu da hem tüketici bazında hem de makro
düzeyde kur riskinin izlenememesi ve yönetilememesi sonuçlarını beraberinde
getirmekteydi. Yapılan düzenlemeyle tüketicilerin yurt içinden ve yurt dışından
sadece döviz cinsinden değil, dövize endeksli kredi kullanmalarının da önüne
geçilmiştir. Ayrıca, çeşitli zamanlarda yapılan alt düzenlemelerle 2009 Haziran
ayından önce tüketicilere kullandırılmış olan dövize endeksli kredilerin kredi
taksit tutarı, faiz oranı ve kredi süresinin yeniden yapılandırılmasına, başka
bir döviz cinsine endekslenmesine, TL’ye dönüştürülmesine veya başka bir
bankaya devredilmesine imkân sağlanmıştır. 
Bu kapsamda
Türkiye Bankalar Birliği Yönetim Kurulunun almış olduğu İsviçre frangı veya
Japon yenine endeksli olarak kullandırılan konut kredilerinin Türk lirası
cinsinden yeniden yapılanmasına ilişkin temel prensiplerin belirlendiği tavsiye
kararı Türkiye Bankalar Birliğinin İnternet sitesinde 4 Mart 2014 tarihinde
kamuoyuyla paylaşılmıştır.
BAŞKAN – Sayın
Bakan, soru numaralarıyla birlikte soru sahibini de, sayın milletvekillerinin
isimlerini de söylerseniz daha iyi olur, notlarınız arasında varsa tabii.
Buyurun.
BAŞBAKAN
YARDIMCISI ALİ BABACAN (Devamla) – Notlarımın arasında maalesef yok.
BAŞKAN –
Buyurun, devam edin o zaman numaralarıyla.
ERKAN AKÇAY
(Manisa) – Olur mu Sayın Başkan, mutlaka duyurulması gerekir. 
BAŞBAKAN
YARDIMCISI ALİ BABACAN (Devamla) - (6/1452) esas numaralı soru önergesi…
LEVENT GÖK
(Ankara) – Sayın Sena Kaleli’nin soru önergesi, zabıtlara geçsin.
BAŞBAKAN
YARDIMCISI ALİ BABACAN (Devamla) - Türkiye Cumhuriyet Merkez Bankası İnternet
sitesinde yayınlanan “Ödemeler Dengesi Metodolojisi ve Türkiye Uygulaması”
başlıklı detay bilgi setinde de yer aldığı şekilde, ödemeler dengesi
istatistikleri, bir ekonomide yerleşik kişilerin (merkezî hükûmet, parasal
otorite, bankalar, gerçek ve tüzel kişiler) diğer ekonomilerde yerleşik kişiler
(yurt dışında yerleşikler) ile belli bir dönem içinde yapmış oldukları mal,
hizmet ve sermayeye ilişkin ekonomik işlemlerin sistematik kayıtları olarak
tanımlanan ve çift kayıt ilkesi doğrultusunda Merkez Bankası dâhil tüm
bankalardan, diğer kamu kurumlarından ve çeşitli anketler gibi farklı
kaynaklardan toplanan veriler kullanılarak aylık olarak hazırlanmaktadır. 
Çift kayıt
ilkesi gereğince ödemeler dengesi istatistikleri konusu işlemlerin
mahiyetlerine ve finansman şekillerine göre mutlak değer olarak aynı ancak biri
pozitif diğeri negatif işaretli çift kayıtla eş anlı olarak kaydedilmesi
gerekmekte ve bunun sonucunda teorik olarak “Net Hata ve Noksan” kaleminin
sıfır olması beklenmektedir ancak uygulamada “Net Hata ve Noksan” kaleminin
sıfırdan farklı olması genel olarak verilerin değişik kaynaklardan elde
edilmesi, değerleme, ölçme ve kayıt zamanının farklılıklar yaratmasından ortaya
çıkmaktadır. “Net Hata ve Noksan” kalemi ayrıca hesaplanamamakta ancak “kalan”
bir değer olarak tabloya işlenmektedir.
(6/1465) esas
numaralı soru önergesi: Ülkemizde ilk kez gerçekleştirilen paramızdan altı
sıfır atılması operasyonu kapsamında 1 Ocak 2005 tarihinden itibaren dolaşıma
verilen E8 Emisyon Grubu yeni Türk lirası banknotlar ile 1 Ocak 2009 tarihinden
itibaren dolaşıma verilen E9 Emisyon Grubu Türk lirası banknotlara ilişkin
olarak Banknot Matbaası Genel Müdürlüğünde basılan ve Emisyon Genel
Müdürlüğünce teslim alınan banknot miktarları yıllar itibarıyla şöyledir: 2005
yılında banknot miktarı 1 milyar 406 milyon 760 bin, banknot tutarı 36 milyar
517 milyon 616 bin. 2006 yılı; adet 892 milyon 238 bin, tutar 28 milyar 790
milyon 331 bin. 2007; adet 613 milyon 48 bin, tutar 21 milyar 177 milyon 660
bin. 2008; adet 241 milyon 966 bin, tutar 2 milyar 770 milyon 970 bin. 2009
yılı; adet 1 milyar 540 milyon 246 bin, tutar 74 milyar 352 milyon 650 bin. 2010
yılı; adet 664 milyon 794 bin, tutar 24 milyar 315 milyon 260 bin. 2011 yılı;
adet 758 milyon 455 bin, tutar 37 milyar 197 milyon 460 bin. 
Yıllar
itibarıyla emisyon hacmindeki değişimler de şu şekilde: 2004 yılında tutar 13
milyar 465 milyon 236 bin 966. 2005’te; 19 milyar 612 milyon 18 bin 803, yüzde
45 bir artış var. 2006’da; 26 milyar 815 milyon 150 bin 603, artış yüzde 36,73.
2007 yılında; 27 milyar 429 milyon 388 bin 907, değişim yüzde 2,29. 2008; 31
milyar 743 milyon 434 bin 114, artış yüzde 15,73. 2009; 38 milyar 340 milyon
287 bin 128, değişim yüzde 20,78. 2010 yılı; 48 milyar 937 milyon 559 bin 941,
değişim yüzde 27,64. 2011 yılı; 55 milyar 103 milyon 173 bin 646, değişim yüzde
12,60.
Merkez Bankası,
ilgili kanunu uyarınca Hükûmetle birlikte Türk lirasının iç ve dış değerini
korumak için gerekli tedbirleri almakla görevlendirilmiştir. Bu görev gereğince
Türk lirasına kazandırılan itibarı perçinlemek ve dünyada bilinirliğini
artırmak amacıyla bir simgeye ihtiyaç duyulmuş olup Türk lirasını anlaşılabilir,
özgün, estetik, elle yazımı kolay ve akılda kalıcı şekilde temsil edebilecek
bir simge belirlenmiştir.
(6/1466) esas
numaralı soru önergesi: Küresel çapta birçok kredi derecelendirme kuruluşu
Fitch Ratings, Moody’s, S&P, IIRA, DBRS, R&I, JCRA tarafından ülkemize
yönelik kredi değerlendirmesi yapılmaktadır.
Kredi
derecelendirme kuruluşları bağımsız özel sektör kuruluşlarıdır. Kredi
derecelendirme kuruluşları ülkelere kredi notu verilmesinde izledikleri
yöntemleri metodoloji raporlarıyla yayımlamaktadırlar. Bu raporlarda ülkelere
kredi notu verilirken o ülkenin “ekonomik, finansal, sosyal gelişmişlik,
siyasal risk” gibi unsurlarının dikkate alındığı belirtilmektedir. Her ne kadar
kredi derecelendirme kuruluşları söz konusu raporlar vasıtasıyla kredi değerlendirme
süreçlerini kamuoyuyla paylaşsalar da, bu raporlar ülkelere not verilmesi
sürecini tam anlamıyla aydınlatmada yetersiz kalmaktadır. Kredi değerlendirme
sürecinde hangi göstergenin ne kadar ağırlığa sahip olduğu hususu da net
değildir. 
Küresel kriz
döneminde birçok ülkenin kredi notu düşürülürken Türkiye kredi notu 2 kademe
artırılan ender ülkelerden biri olmuştur. Bu dönemde ilk defa Amerika Birleşik
Devletleri’nin kredi notu düşürülmüştür. En son eylül ayında Türkiye’nin yerel
para cinsinden kredi notu S&P tarafından artırılarak “BB+”dan “BBB-”ye
getirilmiştir. Piyasalar ülkemiz riskini kredi derecelendirme kuruluşlarından
daha düşük olarak ölçmektedir. Kredi derecelendirme kuruluşlarının ülkemiz
ekonomisi hakkında en doğru ve en etkin şekilde bilgilendirilmesi için de
kurumlarımız azami hassasiyeti göstermektedir. 
(6/1659) esas
numaralı soru önergesi: Bankacılık Düzenleme ve Denetleme Kurumu verilerine
göre 2014 yılı Şubat ayı itibarıyla KOBİ kredileri, toplam kredilerin
içerisinde yüzde 25,8’lik bir paya sahiptir. KOBİ kredileri, 2014 yılı Şubat
ayında geçen yılın aynı dönemine göre yüzde 32 artmıştır ve toplam aktiflerdeki
büyümenin de üzerinde bir artış gerçekleştirmiştir. KOBİ kredilerinin işletme
ölçeğine göre takibe dönüşüm oranları Şubat 2013 ve Şubat 2014 itibarıyla
karşılaştırıldığında sırasıyla; mikro işletmelerde yüzde 4,4’den yüzde 4’e
gerilemiş, küçük işletmelerde değişmeyerek yüzde 3,1 olarak gerçekleşmiş, orta
büyüklükteki işletmelerde ise yüzde 2,6’dan yüzde 2,7’ye yükselmiştir. Bu
oranlara bağlı olarak KOBİ kredileri içinde takibe dönüşüm oranı Şubat 2014
itibarıyla son bir yılda yüzde 0,1 azalarak yüzde 3,2’ye gerilemiştir. Takibe
düşen kredilerin artış hızları değerlendirildiğinde, toplam takipteki krediler
geçen yılın aynı dönemiyle yüzde 27,9 oranında artmıştır. Takibe düşen müşteri
sayısı Şubat 2013-Şubat 2014 döneminde yaklaşık 23.912 kişi azalırken takipteki
müşterilerin toplam müşterilere oranı son bir yıllık dönemde yüzde 12’den yüzde
9,2’ye gerilemiştir. 
(6/1681) esas numaralı
soru önergesinin Hazine Müsteşarlığınca verilen cevabında, boş bulunan
kadrolarla ilgili mevzuat çerçevesinde ve ihtiyaca uygun olarak atamalar
yapıldığı Müsteşarlığımızca bildirilmektedir. 
(6/1718) ve
(6/1719) esas numaralı soru önergeleri: Kredi notunun not ve görünümden oluşan
iki bileşeni bulunmaktadır. Not, borçlanıcının kredi değerliliğini gösterirken,
görünüm, notun ilerideki dönemde hangi yöne doğru gideceği konusunda ipucu
vermektedir. Anılan kuruluşun açıklamalarına bakıldığında, not görünümü
değişikliğine gerekçe olarak yurt içindeki ekonomik gelişmelerden ziyade
Avrupa’daki krizle bağlantılı hususlara ağırlık verilmektedir. Ülkemiz
ekonomisinin temellerinin ne kadar güçlü olduğu zaten bilinmektedir. Ülkemiz,
yurt dışından finansman, ticaret ya da beklenti kanalıyla gelebilecek her türlü
riske karşı çok önceden başlayan ve sistemli bir şekilde yürütülen bir
çalışmayla gerekli tedbirleri almış ve almaktadır. 
Tüm bu
gelişmelere bakıldığında, kararın dengeli olmayan bir bakış açısıyla alındığı
değerlendirilmektedir. Nitekim, başka kuruluşlar söz konusu kredi
derecelendirme kurumundan çok daha farklı değerlendirmeler yapmıştır.
Nihayetinde, uluslararası iş dünyası ve yatırımcılar bütün bu değerlendirmeleri
okuyup nihai kararlarını kendileri verecektir. Söz konusu karar sonrasında
piyasada kayda değer bir tepki olmamış ve bu da etkisizliği net bir şekilde
ortaya koymuştur. 
Kredi
derecelendirme kuruluşları bağımsız özel sektör kuruluşlarıdır. Ancak, son
finansal krizle birlikte bu kuruluşların kredi değerlendirmeleri ve
faaliyetleri birçok eleştiriye maruz kalmıştır. Her ne kadar kriz sonrasında
söz konusu kuruluşlar yeniden yapılandırma sürecine girmiş olsa da kredi notu
kararları kuruluşun ülke ekonomisi hakkında subjektif bir değerlendirme olmaya
devam etmektedir. 
Krizden önceki
süreçte kredi derecelendirme kuruluşları ülke ekonomilerindeki gelişmelere
yavaş tepki vererek piyasanın gerisinde kalmaları sebebiyle eleştirilmişlerdir.
Hâlen de bu kuruluşlar bu durumdan tam kurtulmamıştır. Ülkemizin uygulamakta
olduğu güçlü ekonomi politikaları Türkiye’nin çok farlı bir konuma gelmesini
sağlamıştır. Ülkemizin son yıllarda büyüme ve istihdam alanlarındaki
performansı dünyadaki sayılı örnekler arasında yer almaktadır. Kamu borç
stokundaki iyileşme, artan doğrudan yabancı yatırımlar gibi pek çok gösterge bu
başarının ekonominin hemen her alanına yayılmış olduğunu göstermektedir.
Ülkemiz, yapısal bir sorun olan cari açık alanında enerji ithalatına
bağımlılığın azaltılması, iç tasarrufların artırılması, rekabet gücünün
yükselmesi gibi birçok alanda ciddi somut sonuçlar doğuracak adımlar
atmaktadır. 
(6/1760) esas
numaralı soru önergesi: Ziraat Bankası tarafından güvenlik hizmeti özel bir
firmadan satın alınmakta olup ödemeler de ilgili firmaca yerine getirilmektedir.
Meydana gelen aksamanın tekerrür etmemesi yönünde de gerekli önlemler
alınmıştır.
ERKAN AKÇAY
(Manisa) – Sayın Başkan, bize gelen listelerde milletvekillerinin isimleri var
burada. 
BAŞBAKAN
YARDIMCISI ALİ BABACAN (Devamla) – (6/1784) esas numaralı soru önergesi: Ağrı
İl Özel İdaresinin maliki olduğu ve Ağrı Merkez Fırat Mahallesi’nde bulunan süt
fabrikası 3 Nisan 2007 tarihinde açık ihale usulüyle ihale edilmiş olup iş
AĞSAN Petrol Ürünleri Sanayi ve Ticaret Limitet Şirketi, firma adına Çiğdem Öztürk
uhdesinde kalarak adı geçen kişiye kiraya verilmiştir ancak kiracı sözleşmede
öngörülen yükümlülükleri yerine getirmediği ve kirasını ödemediği için söz
konusu idare tarafından tahliye davası yerel mahkemede açılmış olup yargı
süreci devam etmektedir. 
(6/1998) esas
numaralı soru önergesi: Finansal kuruluşların ve müşterilerin bilgi düzeyleri
arasındaki farklılıklar, ürün çeşitliliği, ürün ve hizmet sözleşmelerinin
karmaşıklığı gibi faktörler tüketicilerin taraf oldukları işlemleri ve kendi
finansal kapasitelerini doğru analiz edebilme ve sözleşmeleri adil müzakere
şartlarında tesis edebilme imkânlarını sınırlandırmakta, zaman zaman finansal
tüketicilerin mağduriyetine yol açabilmektedir. Bu durum finansal tüketicinin
korunmasına yönelik düzenleme ve denetim çerçevesini ve tüketicilerin finansal
bilincinin artırılmasını sağlıklı bir finansal katılım süreci ve finansal
riskler açısından son derece önemli kılmaktadır. 
Bu çerçevede;
Hazine Müsteşarlığının genel koordinasyonunda BDDK, SPK, Merkez Bankası ve TMSF
tarafından iş birliği içerisinde “Finansal Erişim, Finansal Eğitim ve Finansal
Tüketicinin Korunması Stratejisi” taslağı hazırlanmıştır. Finansal ürün ve
hizmetlerin tüm kesimlere yayılmasını amaçlayan strateji taslağıyla, finansal
ürün ve hizmetlere erişimin artırılması, finansal ürün ve hizmetlere yönelik
bilgi ve bilincin artırılması ve ilgili aktörlerin öncülüğünde finansal
tüketicinin korunmasına yönelik etkin tedbirlerin alınması şeklinde üç temel
hedef öngörülmektedir. Taslak metin değerlendirme için Başbakanlığa gönderilmiş
olup metnin önümüzdeki dönemde bir Başbakanlık genelgesi ekinde uygulamaya
konulması öngörülmektedir. Stratejinin uygulamaya konulmasıyla birlikte bugüne
kadar kredi kartlarına ve tüketici kredilerine ilişkin olarak zaman zaman
gündeme gelen olumsuzlukların önemli ölçüde giderilebileceği düşünülmektedir.
(6/2001),
(6/2633), (6/2705), (6/3716), (6/3842) esas numaralı soru önergeleri: Finansal
İstikrar Kurulu 8 Haziran 2011 tarih ve 27958 sayılı mükerrer Resmî Gazete’de
yayımlanan 637 sayılı Kanun Hükmünde Kararname’yle kurulmuş olup finansal
sistemin bütününe sirayet edebilecek sistemik risklerin belirlenmesi, izlenmesi
ve bu tür risklerin azaltılabilmesi için gerekli tedbir ve politika önerilerini
tespit etmek, ilgili birimlere sistematik risklerle ilgili uyarılar yapmak,
uyarı ve politika önerileriyle ilgili uygulamaları takip etmek, ilgili kurumlar
tarafından hazırlanacak sistemik risk yönetim planlarını değerlendirmek,
sistemik risk yönetimine ilişkin koordinasyonu sağlamak ve kurumlar arasında
politikaların ve uygulamaların koordinasyonunu sağlamakla görevlidir. Bu
kapsamda, finansal istikrarın gereği olan kararlar kurul koordinasyonunda
ilgili otoritelerce alınmaktadır.
Protestolu senet
ve çeklere ilişkin raporlara Türkiye Cumhuriyet Merkez Bankasının İnternet
adresinden ulaşılabilmektedir.
(6/2007) esas
numaralı soru önergesi: Tarımsal üretime yönelik olarak kullandırılan düşük
faizli kredilere ilişkin esaslar Bakanlar Kurulu kararları ve Gıda, Tarım ve
Hayvancılık Bakanlığının tebliğleriyle düzenlenmekte olup 2012, 2013 ve 2014
yılı düşük faiz kredisi uygulamalarına ilişkin yayımlanan tebliğlerde “Dağınık
ve parçalı arazilerinin birleştirilmesi suretiyle tarımsal işletmelerinin
ekonomik ölçeğe kavuşturulmasının sağlanmasına yönelik olarak, hisseli tarım
arazilerindeki hisse paylarının diğer hissedarlar tarafından satın alınması ya
da hisseli olup olmadığına bakılmaksızın bitişik arazilerin satın alınmasına
yönelik kredi talepleri, banka ve tarım kredi kooperatiflerinin kendi iç
mevzuatları paralelinde olmak kaydıyla bu kapsamda değerlendirilebilir.” hükmü
yer almaktadır. Bu itibarla 2/B arazilerinin edindirilmesine yönelik olarak
Ziraat Bankası tarafından resen düşük faizli kredi kullandırılması mevcut
düzenlemeler çerçevesinde mümkün bulunmamaktadır. 
(6/2176) esas
numaralı soru önergesi: KOSGEB hizmet ve desteklerine başvuruların doğrudan
kamu hizmetlerini sunan birime yapılmasıyla hizmet ve desteklerin başvuru
yapılan ilk kademeden sunulması ve sonuçlandırılması, başvuru mercisi ile karar/onay
mercisi arasında birden fazla kademe oluşturulmaması amacıyla KOSGEB 81 ilde
teşkilatlandırılmıştır. Bu bağlamda, Ardahan ilinde faaliyet gösteren KOBİ’lere
KOSGEB hizmet ve desteklerini daha etkin ve hızlı bir şekilde sunabilmek adına
KOSGEB Ardahan Hizmet Merkezi Müdürlüğümüz 27 Eylül 2013 tarihinde kurulmuştur.
Fiziki altyapının oluşturulması ve gerekli insan kaynağının temin edilmesi
sürecinde, Ardahan ilinde faaliyet gösteren KOBİ ve girişimcilere hizmet ve
desteklerimiz Kars Hizmet Merkezi Müdürlüğümüz tarafından sunulmaya devam
edilecektir.
(6/2178),
(6/3637) ve (6/3643) esas numaralı soru önergeleri: Bankaların şubesi
bulunmayan il ve ilçelerde ATM kurup kurmayacakları ilgili bankaların
operasyonel imkânları ve politikaları çerçevesinde kendilerince
kararlaştırılmaktadır.
(6/2179),
(6/2212) ve (6/2388) esas numaralı soru önergeleri: Doğu Anadolu Projesi
kapsamındaki illerde “Etçi ve Kombine Irklarla Kurulacak Damızlık Sığır
İşletmesi Yatırımlarının Desteklenmesi Projesi” 2009 yılında başlatılmıştır.
Proje kapsamında 50 büyükbaş ve üzeri hayvancılık işletmesi kuran yatırımcılara
inşaat için yüzde 30, makine, ekipman ve gebe düve alımı için yüzde 40 hibe
desteği verilmektedir. Proje kapsamında bugüne kadar DAP illerinde toplam 172 hayvancılık
tesisi yatırıma alınmıştır. Bu işletmelere toplam 123 milyon lira hibe desteği
sağlanacak olup bunun 45 milyon lirası ödenmiştir. Proje 2015 yılına kadar
devam edecektir. 
2012 yılında yenilenen ve kapsamı
genişletilen Yatırımlarda Devlet Yardımları Hakkında Karar çerçevesinde
belirlenen limitlerde damızlık dâhil entegre hayvancılık yatırımlarına genel
teşvik sistemi ve bölgesel teşvik sistemi kapsamında önemli teşvikler de
sağlanmaktadır. Bu yatırımlara, bölgelere göre uygulamaları ve oranları değişmekle
birlikte gümrük vergisi muafiyeti, KDV istisnası, vergi indirimi, sigorta primi
işveren hissesi desteği, yatırım yeri tahsisi ve faiz desteği sağlanmakta olup
yatırımın 6’ncı bölgede yapılması durumunda ilave olarak gelir vergisi stopaj
desteği ile sigorta primi işçi hissesi desteği de sağlanmaktadır. DAP
illerimizin büyük bir kısmı 6’ncı bölgede yer aldığından bu kapsamda yatırımlar
için oldukça cazip bir konumdadır. Sağlanan destekler ve yatırımlar sonucunda
TÜİK verilerine göre 2002-2013 döneminde DAP illerinde toplam sığır sayısı
yüzde 30 artarak 2,5 milyon baştan 3,2 milyon başa yükselmiştir.
(6/2279) esas numaralı soru
önergesi: Kredi kartı borçlarının yeniden yapılandırılmasına yönelik olarak
BDDK’ca yürütülen bir çalışma bulunmamaktadır.
(6/2474) esas numaralı soru
önergesi: Ülkemizde yatırım teşvik uygulamaları, 19 Haziran 2012 tarihli ve
28328 sayılı Resmî Gazete’de yayımlanarak yürürlüğe giren 2012/3305 sayılı
Yatırımlarda Devlet Yardımları Hakkında Bakanlar Kurulu Kararı ve anılan kararın
uygulamasına ilişkin 2012/1 sayılı Tebliğ çerçevesinde yürütülmektedir.
Anılan karar ve tebliğ kapsamında
ülkemizde gerçekleştirilecek olan yatırımlar, Dünya Ticaret Örgütü nezdinde
taraf olduğumuz uluslararası anlaşmalar gereğince yerli ve yabancı ayrımı
yapılmaksızın gerekli şartları yerine getirmeleri koşuluyla desteklenmektedir.
(6/2510) esas numaralı soru
önergesi: 14,15,16 Kasım 2012 tarihlerinde yapılan talep toplama sonucunda
gerçekleştirilen Halk Bankasının ikincil halka arzında halka arz edilen tutarın
yüzde 10’u yurt içi bireysel, yüzde 10’u yurt içi kurumsal, yüzde 80’i yurt
dışı kurumsal yatırımcılara tahsis edilmiştir.
Personel maaş ödemesi konusunda
5.194 resmî kurumla anlaşma yapılmıştır.
(6/2612) esas numaralı soru
önergesi: Ülkemizde tarım sektörünü tehdit eden risklerin teminat altına
alınabilmesi için devlet destekli bir sigorta mekanizmasının devreye sokulması
düşünülmüş ve bu amaçla 14 Haziran 2005 tarihli ve 5363 sayılı Tarım
Sigortaları Kanunu yürürlüğe girmiştir.
Devlet destekli tarım sigortaları
sisteminde bitkisel ürünler, seralar, büyük ve küçükbaş hayvanlar ile kümes
hayvanları ve su ürünleri için tüm Türkiye çapında dolu, don, yangın, heyelan,
fırtına, hortum, sel, su baskını, deprem, taşıt çarpması, kar ve dolu ağırlığı
ile hayvan hastalıklarının neden olacağı zararlar için sigorta teminatı
sağlanmaktadır. 
Ayrıca 2014 yılından itibaren
arıcılık sigortası da sisteme dâhil edilmiş olup söz konusu sigortayla fırtına,
hortum, yangın, heyelan, deprem, taşıt çarpması, sel ve su baskını ile
kovanların nakliye esnasında çarpma, çarpışma, devrilme, yanma gibi nedenlerden
dolayı kovanlarda meydana gelecek zararlar sigorta kapsamına alınmıştır.
Anılan kanun
kapsamında ilk poliçelerinin kesilmeye başlandığı 2006 yılı ile 2013 yılları
arasında 977.189 üretici tarafından devlet destekli tarım sigortaları
yaptırılmış olup meydana gelen hasarlara istinaden 159.143 üreticiye 1 milyar
142 milyon 187 bin 805 lira hasar ödemesinde bulunulmuştur. 
Ardahan ilinde
ise 2006-2013 yılları arasında 934 üretici tarafından devlet destekli tarım
sigortaları yaptırılmış olup meydana gelen hasarlara istinaden 179 üreticiye
toplam 600.164 lira hasar ödemesinde bulunulmuştur. 
(6/2738) esas
numaralı soru önergesi: 3 Kasım 2002 tarihindeki Merkez Bankası altın mevcutları
119,3 tonken 16 Nisan 2014 tarihi itibarıyla söz konusu miktar 493,2 tona
yükselmiştir. Merkez Bankası altın mevcutları yurt dışı muhabirlerinden
Amerikan Merkez Bankası Federal Reserve Bank of New York, New York ile
İngiltere Merkez Bankası Bank of England, Londra nezdindeki hesaplarında banka
idare merkezinde ve İstanbul Altın Borsasına tutulmaktadır. Altın mevcutlarının
önemli bir bölümü ihtiyaç duyulduğunda anında dövize çevrilebilmesi amacıyla
yurt dışında tutulmakta olup 16 Nisan 2014 tarihi itibarıyla yurt dışında
tutulan altın miktarı Federal Reserve Bank of New York, New York nezdinde 28,7
ton ve Bank of England, Londra nezdinde 426,1 ton olmak üzere toplam 454,8
tondur.
(6/2998) esas
numaralı soru önergesi: Yatırımlarda devlet yardımları hakkında kararın
tasarrufları katma değeri yüksek yatırımlara yönlendirmek, üretimi ve istihdamı
artırmak, uluslararası rekabet gücünü artıracak ve araştırma-geliştirme içeriği
yüksek büyük ölçekli yatırımlar ile stratejik yatırımları özendirmek,
uluslararası doğrudan yatırımları artırmak, bölgesel gelişmişlik
farklılıklarını gidermek, kümelenme ve çevre korumaya yönelik yatırımlar ile
araştırma ve geliştirme faaliyetlerini desteklemek noktasında ülke ekonomisine
önemli katkılar sağlaması beklenmektedir. 
Bununla
birlikte, yeni yatırım teşvik sistemi dinamik bir yapıdadır. Bu anlayışla süreç
içerisinde reel sektör talepleri, ekonomik ve sektörel gelişmeler takip
edilmekte ve gerekli görülen düzenlemeler ivedilikle mevzuat düzenlemesine
yansıtılmaktadır. 
Bu kapsamda,
gerek sosyoekonomik açıdan en az gelişmiş bölgemiz olan 6’ncı Bölgede
gerçekleştirilecek yatırımlara sağlanan istihdam desteklerinin artırılmasını,
gerek uygulamada ortaya çıkan ihtilaflı hususların netliğe kavuşmasını sağlamak
üzere mevzuat düzenlemesinde değişikliklere gidilmiştir. Taş kömürünün de
aralarında bulunduğu 4/B grubu madenlerin girdi olarak kullanıldığı elektrik
üretimi yatırımlarına öncelikli yatırım statüsü kazandırılmıştır, böylelikle
söz konusu yatırımların yatırım yerine bakılmaksızın, destek oran ve
sürelerinin önemli boyutlara ulaştığı beşinci bölge desteklerinden
yararlandırılmaları sağlanmıştır.
15 Haziran 2012
tarih ve 2012/3305 sayılı Bakanlar Kurulu Kararı’yla yürürlüğe giren
değişiklikle, kömür üretimine yönelik madencilik yatırımları mevzuatta
belirlenen şartları sağlamaları hâlinde vergi indirimi, sigorta primi işveren
hissesi desteği, KDV istisnası, gümrük vergisi muafiyeti, faiz desteği gibi
bölgesel sistemden 5’inci bölge desteklerinden yararlanabilmeye başlamıştır.
(6/3146) esas
numaralı sorunun cevabı: 2002 yılından bu yana Başbakanlık kadrolarına teklifim
üzerine Mustafa Rumeli özel kalem müdürü olarak; Halit Ertuğrul, Aydın
Haskebabçı ve Nilüfer Orhan ise basın ve halkla ilişkiler müşaviri olarak,
toplam 4 kişi atanmıştır. 
(6/3263) esas
numaralı sorunun cevabı: Gerek Adalet Bakanlığı gerekse BDDK nezdinde bankalara
olan borçları nedeniyle veya diğer şekillerde gerçek veya tüzel kişi ayrımında
icra takibine alınmış kişi sayılarına ve borç tutarlarına ilişkin soru önergesinde
istenen detayda istatistikler bulunmamaktadır. 
BDDK veri
tabanında yer alan bilgilere göre, Ankara iline ilişkin takipteki kredi tutarı
2007 yılında 1 milyar 68 milyon TL iken 2012 yılında 2 milyar 525 milyon TL
olarak gerçekleşmiştir. Öte yandan, aynı dönemde toplam kredi hacminin de hızla
arttığını gözlemledik. Oranları verecek olursak, 2007 yılında -Ankara ili için
söylüyorum- takipteki kredi tutarı yüzde 3,57; 2008’de 3,49; 2009’da 4,42;
2010’da 3,32; 2011’de 2,94; 2012’de 2,73; 2013’te de 2,53. Yani 2009 krizinden
bu yana her yıl düzenli olarak takipteki alacak miktarı Ankara ilinde de toplam
krediye oranla düşmektedir.
(6/3345) ve
(6/3390) esas numaralı soruların cevapları: 5684 sayılı Sigortacılık Kanunu’nun
12’nci maddesi kapsamında sigorta tarifeleri sigortacılık esasına ve genel
kabul görmüş aktüeryal tekniklere uygun olarak sigorta şirketleri tarafından
serbestçe belirlenmektedir.
Kara Yolları
Motorlu Araçlar Zorunlu Mali Sorumluluk Sigortası primleri 2008 yılı Temmuz
ayından bu yana, Kara Taşıtları Kasko Sigortası primleri ise 1991 yılından bu
yana sigorta şirketleri tarafından serbestçe belirlenmektedir. Bu nedenle, bu
konuda kamu tarafından yapılmış bir fiyat belirlemesi söz konusu değildir. Aynı
şekilde konut ve iş yeri sigortalarında sigorta primleri, şirketlerin risk
kabul koşullarına ve sigortacılık ilkelerine göre serbestçe belirlenmekte olup
sigortacılığı düzenleyici kurum olan Hazine Müsteşarlığının fiyatlara
müdahalesi söz konusu değildir. Sigorta yaptıracakların, acenteler nezdinde
araştırma yaparak kendileri için uygun prim tutarlarında sigorta yaptırmaları
gerekmektedir. 
(6/3442) esas
numaralı sorunun cevabı: Ankara ili Çamlıdere ilçesinde hizmet vermekte olan
Halk Bankası Şubesi, yeniden yapılanma sürecinde kârlılık ve verimlilik
ilkeleri de dikkate alınmak suretiyle 1 Mart 2002 tarihi itibarıyla Ankara
Kızılcahamam Şubesine devredilerek kapatılmıştır. Çamlıdere ilçesindeki
vatandaşlarımıza yönelik banka hizmetleri Kızılcahamam Şubesi tarafından yerine
getirilmektedir. Ayrıca, Çamlıdere ilçesinde bir adet Halkbank ATM’si
bulunmaktadır. 
Ülkemizin
ekonomik gelişimi ve Halk Bankasının büyüme politikalarına paralel olarak yeni
hizmet birimleri açılmaktadır. Bu hizmet birimlerinin açılışında bankacılık
işlemlerinin kârlılık ve verimlilik esasları doğrultusunda gerçekleştirilmesi
ilkesi başta olmak üzere bankanın belirleyeceği kriterler göz önünde
bulundurulmaktadır. 
(6/3520) esas
numaralı sorunun cevabı: BDDK veri tabanında bulunan bankaların kıymetli maden
depo hesaplarına ilişkin bilgilerden, kıymetli maden depo hesaplarında ciddi
bir artış yaşandığı görülmektedir. Aralık 2011’de 14,3 milyar TL olan bu
hesapların toplam tutarı, yıldan yıla artarak Aralık 2013’te en yüksek düzey
olan 21 milyar liraya ulaşmıştır. 
(6/3527) esas
numaralı sorunun cevabı: Tarım sektörü de diğer sektörler gibi yatırım ve
işletme giderlerinin karşılanmasını teminen finansmana ihtiyaç duymakta olup
tarımsal kesim tüm dünyada olduğu gibi ülkemizde de finansman ihtiyacını
gerektiğinde kredi kullanarak karşılamaktadır. 
Tarımsal
üretimin sürdürülebilirliğinin ve tarımsal büyümenin sağlanması açısından asıl
önemli olan nokta, tarımsal kesimin finansman ihtiyacının uygun koşullarda
karşılanmasıdır. Bu kapsamda tarımsal üretimin geliştirilmesi amacıyla Ziraat
Bankasınca kullandırılan tarımsal kredilere uygulanan cari faiz oranı 2002
yılında yüzde 59 iken bu oran 31 Mart 2014 tarihi itibarıyla bir yıla kadar
vadeli kredilerde yüzde 0 ila 8, bir ile dört yıl arasında vade olan kredilerde
0 ila 10 ve dört yıldan uzun olan kredilerde ise 0 ila 11 seviyesine inmiştir.
Hazine tarafından sübvansiyonu yapılan tarımsal kredilerde ise bu oranlar kredi
konularında ve kredinin vadesine göre yüzde 0 ila yüzde 8,25 arasında
değişmektedir. 
Şubat 2014
dönemi itibarıyla banka grupları bazında ziraat ve balıkçılık sektöründe
kullandırılan kredi tutarları şu şekildedir: Kamu bankaları 23 milyar 780
milyon TL, yerli ve özel bankalar 8 milyar 99 milyon TL, yabancı bankalar ise 5
milyar 413 milyon TL nakdî kredi kullandırmıştır. Kamu bankalarının bu sektörde
kullandırdıkları kredilerden 731 milyon TL’si, yerli ve özel bankalardan 318
milyon TL’si, yabancı bankalardan ise 309 milyon TL’si takipteki alacaklara
aktarılmıştır.
(6/3564) esas
numaralı sorunun cevabı: 6107 sayılı İller Bankası Anonim Şirketi Hakkında
Kanun’un 7’nci maddesinde, genel müdür dâhil 7 üyeden oluşan banka yönetim
kuruluna atanacakların 5411 sayılı Kanun’da aranan nitelikleri haiz olması
gerektiği belirtilmiş, ancak genel kurul tarafından seçilecek üyeler bakımından
en az on yıllık mesleki deneyime sahip olma şartı aranmayacağı hükmü açıkça
vurgulanmıştır.
5411 sayılı
Bankacılık Kanunu’nun “yönetim kurulu üyeleri” başlıklı 23’üncü maddesindeyse
yönetim kurulu üyelerinin Bankacılık Kanunu’nun 8’inci maddesinin birinci fıkrasının
(a), (b), (c), (d) bentlerinde belirtilen şartları taşıması gerektiği
belirtilerek, genel müdür için öngörülen şartların yönetim kurulu üyelerinin
yarıdan bir fazlası için de aranacağı hükme bağlanmıştır. 5411 sayılı Kanun’un
25’inci maddesinin birinci fıkrasında da banka genel müdürlerinin hukuk,
iktisat, maliye, bankacılık, işletme, kamu yönetimi ve dengi dallarda en az
lisans düzeyinde; mühendislik alanında lisans düzeyinde öğretim görmüş
olanların ise belirtilen alanlarda lisansüstü öğrenim görmüş olmaları ve
bankacılık veya işletmecilik alanında en az on yıllık mesleki deneyime sahip
olmaları gerektiği belirtilmiştir. 
İller Bankası
AŞ’ye yönetim kurulu üyesi olarak atanacakların aranılan şartları taşıyıp
taşımadıkları yukarıda belirtilen mevzuat hükümleri çerçevesinde
değerlendirilmektedir ve Sayın Bayram Keskin’le ilgili olarak herhangi bir
rapor BDDK’ya ulaşmamıştır.
(6/3588) ve
(6/4428) esas numaralı soruların cevapları: SPK, 6362 sayılı Kanun’un kendine
verdiği yetki doğrultusunda ikincil mevzuat çalışmalarında yatırımcı tabanının
genişletilmesi ve yatırımcıların hak ve menfaatlerinin korunmasına yönelik
çeşitli yenilikler, tedbir ve önlemler almıştır ve gerektiğinde söz konusu
mevzuatta değişikliğe de gidilmektedir. Yatırımcıların bilgilendirilmesini
sağlamak amacıyla Kurul tarafından yeni bir İnternet sitesi hazırlanmış olup 19
Ocak 2011 tarihinden itibaren ilgililerin kullanımına açılmıştır.
Yatırımcıların, yatırım araçları, yatırım yaparken dikkat edilmesi gereken
konular, yatırımcı olarak sahip oldukları haklar ve izinsiz halka arz ve
sermaye piyasası faaliyetleri hakkında bilgilendirilmeleri hedeflenmektedir.
Ayrıca,
ülkemizdeki finansal okuryazarlık düzeyi ile sermaye piyasası farkındalığını
artırmaya yönelik eğitim ve tanıtım faaliyetlerinde bulunulmasına yönelik
yatırımcı seferberliği kapsamında, Kurulca çeşitli eğitim ve tanıtım
faaliyetleri ile konferanslar düzenlenmektedir. 
Yatırımcıların
sağlıklı karar vermelerini kolaylaştırma, yatırımcıların etkin bir şekilde
temsil edilebilmesi ve azınlık pay sahiplerinin haklarını güçlendirme yönünde
kurumsal yönetim alanında önemli değişiklikler yapılmıştır. Ayrıca, Dünya
Borsalar Federasyonunun verileri incelenmiş, Borsa İstanbul’un, çalışma
kapsamına alınan 31 borsa arasında, işlem ücretleri bakımından en düşük oranı
uygulayan borsa olduğu da tespit edilmiştir.
(6/3599) esas
numaralı sorunun cevabı: BDDK veri tabanında, kredi faiz oranlarında veya kredi
maliyetini etkileyen diğer hususlarda meydana gelen değişiklikler nedeniyle
yeniden yapılandırılan veya yeniden ödeme planına bağlanan kredilerle ilgili
olarak kredi borçlusu sayısına ilişkin bilgi bulunmamaktadır.
(6/3775),
(6/3776), (6/3777) ve (6/3778) esas numaralı soruların cevabı: Ziraat
Bankasının kamuya açıklanan finansal tabloları, denetim raporları ve faaliyet
raporlarında yer alan veriler haricinde talep edilen bilgilerin 5411 sayılı
Bankacılık Kanunu’nun “Sırların saklanması” başlıklı 73’üncü maddesi kapsamında
banka sırrı olduğu mütalaa edildiğinden paylaşılması mümkün bulunmamaktadır.
(6/3816) esas
numaralı sorunun cevabı: Şubat 2014 dönemi itibarıyla bankaların BDDK’ya
yaptığı raporlamalardan elde edilen bilgilere göre, Türk bankacılık sektöründe
faaliyet gösteren bankalarca çıkartılan bireysel kredi kartı sayısı 50 milyon
146 bin 706’dır. Bu rakama, bakiyesi bulunmayan kartlar ile ana karta bağlı
olarak işlem gören ek kartlar dâhil değildir. 
Şubat 2014
dönemi itibarıyla bankaların BDDK’ya yaptığı raporlamalardan yine elde edilen
bilgilere göre, bankaların bireysel kredi kartı alacağı 86 milyar 161 milyon
liradır. Bu rakamın 81 milyar 57 milyon lirası canlı alacaklardan, 5 milyar 104
milyon lirası ise takip hesaplarında izlenen alacaklardan oluşmaktadır.
Bankalarca kullandırılan krediler nedeniyle icra takibinde olan müşteri sayısı
bilgisi BDDK veri tabanında bulunmamakta olup Şubat 2014 itibarıyla bankaların
BDDK'ya yaptığı raporlamalardan elde edilen bilgilere göre, 1 milyon 964 bin
943 bireysel kredi kartı hamili bankalarca takip hesaplarında izlenmektedir. 
Şubat 2014
dönemi itibarıyla bankaların BDDK’ya yaptığı raporlamalardan elde edilen
bilgilere göre, bireysel kredi kartı alacakları da dâhil olmak üzere,
bankaların bireysel kredi alacağı 341 milyar 982 milyon TL’dir. Aynı dönemde
bankaların toplam kredi alacağı ise 1 trilyon 109 milyar 63 milyon liraya
ulaşmıştır. Bu rakamlara takip hesaplarında izlenen tutarlar da dâhildir. 
Hazine
Müsteşarlığımız tarafından 2012 yılında gerçekleştirilen denetimlere ilişkin
bilgilerin sunulduğu (6/3970) esas numaralı sorunun cevabı: Hazine Müsteşarlığında,
Hazine Kontrolörleri Kurulu tarafından, Avrupa Birliği tarafından Türkiye
Cumhuriyeti’ne mali iş birliği çerçevesinde sağlanan fonların denetimi ile 4059
sayılı Hazine Müsteşarlığının Teşkilat ve Görevleri Hakkında Kanun, 4749 sayılı
Kamu Finansmanı ve Borç Yönetiminin Düzenlenmesi Hakkında Kanun, 1567 sayılı
Türk Parasının Kıymetini Koruma Hakkında Kanun, 5549 sayılı Suç Gelirlerinin
Aklanmasının Önlenmesi Hakkında Kanun çerçevesinde denetimler yapılmaktadır. Bu
kapsamda toplam 102 adet rapor yazılmıştır. 5549 sayılı Suç Gelirlerinin
Aklanmasının Önlenmesi Hakkında Kanun kapsamında düzenlenen bir rapor
sonucunda, Mali Suçları Araştırma Kurulu Başkanlığı tarafından 764.916 lira
idari para cezası kesilmiştir. 
Sigorta
Denetleme Kurulu Başkanlığı tarafından, sigorta, reasürans ve emeklilik
şirketleri ile sigortacılık ve özel emeklilik alanında faaliyet gösteren kişi
ve kuruluşların her türlü faaliyetlerinin denetimi gerçekleştirilmektedir ve bu
kapsamda 133 adet denetim gerçekleştirilmiştir. Hazine Müsteşarlığı tarafından,
denetim raporları ile izleme sonuçlarına göre 2012 yılında sigorta ve emeklilik
şirketlerine 26 adet ve sigortacılık ile özel emeklilik şirketlerinde faaliyet
gösteren diğer kişi ve kurumlara 42 adet olmak üzere toplam 68 adet idari para
cezası kesilmiştir. Bunların da toplam tutarı 1 milyon 76 bin 355 liradır. 
(6/4288) esas
numaralı sorunun cevabı: BDDK kurumu veri tabanında, kamu görevlisi ayrımında
bir kredi bilgisi bulunmamaktadır. 
(6/4445) esas
numaralı sorunun cevabı: BDDK, 5411 sayılı Bankacılık Kanunu’nun 94’üncü
maddesinde ifade edildiği gibi, finansal hizmetler sektörünün geliştirilmesi
amacıyla işlem ve aracılık maliyetlerinin azaltılarak bankaların kârlı, verimli
ve rasyonel çalışmalarının ve finansal piyasaların tarafları arasında rekabet
ortamının sağlanması görevine sahiptir. Ayrıca, bahse konu Kanun’un 80’inci
maddesinde, Türkiye Bankalar Birliği ve Türkiye Katılım Bankaları Birliği,
üyeleri arasında haksız rekabeti önlemek amacıyla gerekli her türlü tedbiri
almak ve uygulamak göreviyle yetkilendirilmiştir. Buna ilaveten, haksız
rekabeti önlemek amacıyla bankaların ilan ve reklamlarında uyacakları esas ve
şartlar tür, şekil, nitelik ve miktarları itibarıyla BDDK’nın uygun görüşü
alınmak suretiyle anılan birliklerce tespit edilmektedir. 
6362 sayılı Kanun’un 88’inci
maddesi uyarınca Kurul Başkanı tarafından oluşturulan program uyarınca
yatırımcıların hak ve menfaatlerinin korunması amacıyla denetimler
yürütülmektedir. Kurul Başkanı, oluşturulan program dışında incelenmesine gerek
gördüğü hususlarda da program dışı denetim yaptırabilmektedir. 
(6/4482) esas numaralı sorunun
cevabı: Dokuzuncu Kalkınma Planı döneminde, Türkiye’nin bilim, teknoloji ve
yenilik kapasitesinin artırılması amacıyla uygulanan politikalar doğrultusunda
AR-GE’ye ayrılan kaynak miktarı ve bilim insanı sayısı ile özel sektörün AR-GE
faaliyetleri harcaması ve araştırmacı istihdamı artmıştır. Üniversiteler, kamu
kurumları ve özel sektörde araştırma altyapıları yaygınlaştırılmış, ülkemizde
bilgi ve iletişim teknolojilerinin üretiminde yenilikçiliğe ve ürün
geliştirmeye yönelik çalışmaların AR-GE teşvikleri kapsamında desteklenmesine
ve bu çalışmaların teknoloji geliştirme bölgelerine sağlanan avantajlardan
yararlandırılmasına devam edilmiştir. Önümüzdeki dönemde, Onuncu Kalkınma
Planıyla teknoloji ve yenilikçilik faaliyetlerinin özel sektör odaklı
artırılması, araştırma sonuçlarının ticarileştirilmesi ve ülkemizin rekabet
gücünün artırılması amaçlanmaktadır. 
2013 yılı fiyatlarıyla 2002 yılı
yatırım programında 654 milyon lira ödenek tahsis edilen kamu bilgi ve iletişim
teknolojileri yatırımlarına, 2013 yılında 3 milyar 586 milyon lira ayrılmıştır.
Türkiye’de güçlü bir toplumsal ve
siyasi iradeyle toplumun tüm kesimlerinin katıldığı kapsamlı bir mücadele stratejisi
oluşturularak kayıt dışılıkla da mücadele edilmektedir. Bu doğrultuda, Onuncu
Kalkınma Planı kapsamında Kayıt Dışılıkla Ekonominin Azaltılması Programı
hazırlanmıştır. Söz konusu programla kayıt dışı ekonominin boyutunun ve
etkilerinin ölçülmesi, denetimlerinin ve yaptırımların daha etkili kılınması,
kurumlar arası koordinasyonun ve veri paylaşımının artırılması, toplumsal
mutabakatın sağlanması ve kaçakçılıkla etkin bir şekilde mücadele edilmesi
öngörülmektedir. 
(6/4507) esas
numaralı sorunun cevabı: Ziraat Bankasınca tarımsal krediler uygulama esas ve
usullerine göre kullandırılacak tarımsal krediler karşılığında likit değerler,
banka teminat mektubu, alacak temliki, çek senet rehni, taşınmaz ipoteği,
taşınır rehni, kefalet, Kredi Garanti Fonu kefaleti gibi unsurlar teminat
olarak alınabilmekte olup memur kefil istenmesi yönünde herhangi bir hüküm
bulunmamaktadır. 
Bununla birlikte
Ziraat Bankasında kredi değerlendirme süreci KOBİ Değerlendirme Modülü sistemi
aracılığıyla gerçekleştirilmektedir. Müşterinin moralitesi, ödeme gücü ve
Ziraat Bankasıyla ilişkileri dikkate alınarak kredi risk analizi ve kredibilite
değerlendirmesi yapılmakta ve kredi karşılığında alınacak teminatlar ile marj
oranları sistem tarafından belirlenmektedir. 
(6/4541) esas numaralı
sorunun cevabı: Hazine Müsteşarlığı merkez ve bağlı kuruluşlarında 657 sayılı
Devlet Memurları Kanunu’nun 4/C maddesine göre çalışan personel
bulunmamaktadır. 
(6/4543) esas
numaralı sorunun cevabı: Hazine Müsteşarlığı ile Ekonomi Bakanlığı arasında
ortak kullanılan yerleşkede görevli personele yönelik servis hizmetleri, Hazine
Müsteşarlığı ile Ekonomi Bakanlığı arasında imzalanan protokol gereği Ekonomi
Bakanlığınca yürütülmektedir. 
Hazine
Müsteşarlığının İstanbul ilinde bulunan bağlı birimlerinden Darphane ve Damga
Matbaası Genel Müdürlüğünün personeli için 24 adet servis aracı ve Sigorta
Denetleme Kurulu İstanbul Grup Başkanlığı personeli içinse 3 adet servis aracı
olmak üzere toplam 27 adet servis aracı hizmet vermektedir.
(6/4545) esas
numaralı sorunun cevabı: Hazine Müsteşarlığının kiralık binada hizmet veren
merkez teşkilat birimi bulunmamaktadır. 
(6/4694) esas
numaralı sorunun cevabı: TÜİK’in Düzey 2 sınıflamasına göre açıkladığı istihdam
verilerine göre Ağrı, Kars, Iğdır, Ardahan bölgelerinde toplam istihdam, 2004
yılındaki 299 bin sayısından 2013 yılında 385 bin sayısına ulaşmıştır. 
Söz konusu
bölgelerde nitelikli tarım, hayvancılık, avcılık, ormancılık ve su ürünlerinde
çalışanların sayısı ise 2004 yılındaki 189 binden 2013 yılı itibarıyla 208 bine
yükselmiştir. Dolayısıyla, bölgede tarım ve hayvancılıkla geçimini
sağlayanların sayısında artış olmuştur. 
Diğer taraftan
İŞKUR’un meslek edinmeye yönelik düzenliği kurslar ve katılımcı sayılarına
bakıldığında 2012 yılında Ardahan’da 79 kurs düzenlenmiş olup kurslara 2.761
kişi katılım sağlamıştır. 2013 yılında ise düzenlenen kurs sayısı 167 olarak
gerçekleşmiş, bu kurslardan 208 kişi yararlanmıştır.
Ayrıca 2013
yılında Ardahan’da İŞKUR'a başvuruda bulunan 3.322 kişiden 727 kişi işe
yerleştirilmiştir. 
(6/4695),
(6/4696), (6/4697), (6/4698), (6/4700) ve (6/4705) esas numaralı soruların
cevabı: Ulusal ölçekte hane halkı tasarruflarıyla beraber şirket tasarrufları
ve kamu tasarruflarının toplamına karşılık gelen tasarruflar harcanabilir
gelirlerin tüketim harcamalarından arta kalan kısmına karşılık gelmektedir.
Tasarruflar, hane halkları için tüketimi ve refahı yaşam döngüsünün evreleri
arasında dengeleme imkânı vermektedir. Tasarrufların ülke için önemi ise
yatırımlarla olan ilişkisidir. Tüketim malları ve hizmetleri için kullanılmayan
gelir fiziksel ve insan sermayesinin geliştirilmesini finanse etmektedir.
Hedeflenen yüksek düzeyde ve sürdürülebilir büyümenin ve kalkınmanın sağlanması
yalnızca hâlihazırdaki üretim kapasitesinin ve sistemin verimliliğinin
artırılmasıyla sağlanması mümkün görülmemektedir. Bu açıdan
değerlendirildiğinde fiziksel sermayenin yenilenmesi ve yeni yatırımların
finansmanı bakımından tasarruflar hayati öneme sahiptir. Uzun dönemli ve
uluslararası analizler kişi başına millî gelir ile tasarruf oranları arasında
pozitif bir ilişkinin olduğunu göstermektedir. 
Küresel
ekonomide yaşanan belirsizlik ortamında yatırımlarda ve dolayısıyla büyüme ve
kalkınma süreçlerinde istikrarın korunabilmesi için finansman kaynağı olarak
yurt içi tasarrufların önemi büyüktür. Yurt içi tasarrufların yatırımları
finanse etmemesi durumunda bu açık yurt dışı kaynaklarla finanse edilmektedir.
Ancak, yurt dışı kaynaklara erişimin zorlaşması durumunda da yatırımlar
baskılanmaktadır. Bu nedenle, tasarrufları artırma politikası yatırımların
baskılanması pahasına değil, bilakis yüksek düzeyde yatırım ihtiyacını daha
istikrarlı bir şekilde karşılayabilmek ve finanse edebilmek için
tasarlanmıştır. 
Onuncu Kalkınma
Planı çerçevesinde 2013 yılında gayrisafi yurt içi hasılaya oranla yüzde 13,3
olarak gerçekleşen yurt içi tasarruf oranlarının 2018 yılında yüzde 19’a
artırılması planlanmaktadır. Söz konusu tasarruf artışı yatırımları
baskılamayacak, tam tersine 2013 yılında gayrisafi yurt içi hasıladaki payı
yüzde 20,9 olan toplam yatırımların payının 2018 yılında yüzde 24,4’e
yükseltilmesi hedefine ulaşılmasına katkı sağlayacaktır. Ayrıca bu genel
makroekonomik çerçeve sayesinde işsizlik oranının 2013 yılındaki yüzde 9,7
değerinden 2018 yılında yüzde 7,2’ye düşürülmesi de planlanmaktadır. 
Onuncu Plan’da
öngörülen bölgesel gelişme politikalarıyla, bir taraftan bölgesel gelişmişlik
farkları azaltılarak refahın ülke sathında daha dengeli yayılması sağlanırken
diğer taraftan tüm bölgelerin potansiyelini değerlendirip rekabet güçlerini
artırarak ulusal büyümeye ve kalkınmaya katkılarının azami seviyeye çıkarılması
hedeflenmektedir ve bu çerçevede Bölgesel Gelişme Ulusal Stratejisi
uygulanacaktır. Bu bölgelerin ulusal pazarlarla ve bölgelerle bütünleşme düzeyi
yükseltilecektir. Sınırda yer alan bölgelerin sınır ötesiyle ekonomik ve sosyal
ilişkileri gerçekleştirilecektir. 
Onuncu Kalkınma
Planı gerek gruplar gerekse bölgeler arası gelir dağılımının iyileştirilmesi,
yoksulluğun azaltılması konusunda önemli hedefler ortaya koymuştur.
2013 yılı Mayıs
ve Haziran aylarındaki…
(Mikrofon
otomatik cihaz tarafından kapatıldı) 
BAŞKAN – Evet,
Sayın Bakan, teşekkür ediyoruz. 
BAŞBAKAN
YARDIMCISI ALİ BABACAN (Devamla) – Sayın Başkan, burada bitiriyoruz, değil mi?
BAŞKAN – Evet.
(AK PARTİ sıralarından alkışlar)
ENGİN ALTAY
(Sinop) – Sayın Başkan…
BAŞKAN – Buyurun
Sayın Altay. 
V.- AÇIKLAMALAR (Devam)
2.- Sinop Milletvekili Engin Altay’ın,
soruların cevaplandırılması sırasında soru sahiplerinin isimlerinin de okunması
gerektiğine ilişkin açıklaması

ENGİN ALTAY
(Sinop) – Sayın Başkanım, Sayın Bakan soru sahiplerinin isimlerini de
zikretmediği için sunuşu, bilgilendirmesi Genel Kurulda da hoşnutsuzluk
yarattı. Ben tutanaklara geçmesi bakımından, Sayın Bakanın cevapladığı
soruların bizle ilgili kısmının Ardahan Milletvekilimiz Ensar Öğüt, Bursa
Milletvekilimiz Sena Kaleli, Tunceli Milletvekilimiz Kamer Genç ve Balıkesir
Milletvekilimiz Namık Havutça’ya ait olduğunu tutanaklara ve Genel Kurulun
bilgisine sunuyorum. Bundan sonra da milletvekillerinin isimlerinin
zikredilmesini talep ediyorum. 
BAŞKAN –
Teşekkür ediyorum. 
OKTAY VURAL
(İzmir) – Sayın Başkan…
BAŞKAN – Buyurun
Sayın Vural. 
3.- İzmir Milletvekili Oktay Vural’ın,
soruların cevaplandırılması sırasında soru sahiplerinin isimlerinin de okunması
gerektiğine ve Süleyman Aslan’ın Ziraat Bankası Yönetim Kurulu üyeliğine
atanmasını doğru bulmadıklarına ilişkin açıklaması

OKTAY VURAL
(İzmir) – Teşekkür ederim Sayın Başkan. 
Tabii, bu
soruların okutulmamasına ilişkin bir prensip kararı aldık ama soruların
okutulmaması, milletvekillerinin isimlerinin zikredilmemesi anlamına gelmiyor
açıkçası. O bakımdan, milletvekillerimize ismiyle hitap edilmesi lazım. Bizim
gruptan da Sayın Ali Halaman, Sayın Mesut Dedeoğlu, Sayın Alim Işık, Sayın
İsmet Büyükataman, Özcan Yeniçeri Bey’e herhâlde vakit yetmedi galiba, onları
cevaplandırdı ve onların sualleri vardı. 
Bu vesileyle bir
hususu ifade etmek istiyorum Sayın Bakan buradayken. Bankacılık sisteminin
güvenilir esaslara dayalı olarak yürütülmesi gerekiyor. Şu anda ayakkabı
kutularıyla ilgili ve üstelik çeşitli “tape”lerde verdiği kredilerle ilgili
sorgulanan bir banka genel müdürünün şüpheli durumda olduğu ve bunlarla ilgili
fezlekelerin Meclise geldiği bir ortam içerisinde bu şahsiyetin, Süleyman
Aslan’ın Ziraat Bankası Yönetim Kurulu Üyeliğine atanarak, Ziraat Bankasına,
yüz elli yıllık tarihî bir kuruma atanmasını doğru bulmadığımızı, dolayısıyla
Ziraat Bankası gibi bir kurumun güvenilirliğini, itibarını muhafaza etmek, aynı
zamanda çalışanlarla ve yönetim kurullarıyla ilgili atılacak adımlarda dikkate
alınması gerekiyor. Ziraat Bankasının itibarını zedeleyen böyle bir atamayı,
özellikle müşteri ilişkileri ve kamuoyu açısından bu itibarı zedelediği için de
böyle bir atamayı doğru görmediğimizi… Böylesine bir kimsenin banka yönetim
kuruluna atanmasının zatıaliniz tarafından “Siyasi iradenin tercihidir.” demek
suretiyle geçiştirilmesini doğru bulmuyorum. Bu bakımdan, bankacılık sektörünün
“güvene esas” özelliğini muhafaza edecek şekilde, böyle bir kişinin yönetim
kurulu üyeliğinden ayrılmasının temin edilmesinin, Ziraat Bankasının geleceği
açısından, millî bir bankanın geleceği açısından çok daha önemli olduğunu
düşünüyorum.
Teşekkür ederim
Sayın Başkan. 
BAŞKAN –
Teşekkür ediyorum.
Soru önergeleri
cevaplandırılmıştır. 
Alınan karar
gereğince, diğer denetim konularını görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci sırada
yer alan, Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ve Anayasa Komisyonu Raporu’nun görüşmelerine kaldığımız yerden
devam edeceğiz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)

BAŞKAN –
Komisyon? Yok.
Ertelenmiştir.
2’nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz.
2.- Devlet Sırrı Kanunu Tasarısı ve
Avrupa Birliği Uyum Komisyonu ile Adalet Komisyonu Raporları (1/484) (S.
Sayısı: 287)

BAŞKAN –
Komisyon? Yok.
Ertelenmiştir.
3’üncü sırada
yer alan, Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı ve Adalet Komisyonu Raporu’nun görüşmelerine başlayacağız.

3.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/865)
(S. Sayısı: 521)

BAŞKAN –
Komisyon? Yok.
Ertelenmiştir.
4’üncü sırada
yer alan, Sanal Ortamda İşlenen Suçlar Sözleşmesinin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
4.- Sanal Ortamda İşlenen Suçlar
Sözleşmesinin Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/676) (S. Sayısı: 380) (x)

BAŞKAN – Komisyon
ve Hükûmet yerinde.
Komisyon raporu
380 sıra sayısıyla bastırılıp dağıtılmıştır. 
Tasarının tümü
üzerinde Cumhuriyet Halk Partisi Grubu adına söz isteyen Erdal Aksünger, İzmir
Milletvekili.
Buyurun Sayın
Aksünger. (CHP sıralarından alkışlar)
CHP GRUBU ADINA
ERDAL AKSÜNGER (İzmir) – Sayın Başkan, değerli milletvekilleri; 380 sıra
sayılı, sanal ortamda işlenen suçlarla ilgili, partim adına söz aldım. Hepinizi
saygıyla selamlıyorum.
Aslında belki de çok da
geciktirilmiş bir anlaşma bu. 2001 yılında aslında Avrupa’da Avrupa Konseyi
tarafından kabul edilmiş ve bugün Türkiye'de yaşanan bir sürü sıkıntıyı ortadan
kaldırması gereken bir kanun 2010’dan beri getirilmediği için, ızdırap duyulan
bir sürü konuyu, hepimizin de aslında toplumsal olarak sıkıntısını duyduğu bir
konuyu giderecek olan bu kanunu biz de tasvip ederek getirdik. Zaten benim bu
konuda çok ısrarım olduğu için arkadaşlarıma, mesela bütün grup başkan
vekillerine de -onlar mutabık olduklarını söylediği için söylüyorum- herkes
mutabık olarak getirdi.
Ne var bunda? “Çocuk pornosu”
diyoruz ama aslında çocuk pornosunun legalize olarak, resmî olarak cezasını
verecek olan kanunu yapma işi bunun üzerinden geçiyordu, bugüne kadar bütün
konuşulan konuların hepsi fiktif konulardı.
Peki, başka ne vardı? Ergenekon
gibi, Balyoz gibi, KCK gibi davalara konu olan bir sürü sahte delille ilgili,
serverlara girip yaratılan CD’lerle ilgili konularda aslında bunun üzerinden
geçilmesi gerekirken ortada olmayan bir kanundan dolayı verilen hükmün hepsi
normalde geçersizdi ama bir vesileyle bu ülkede bunların hepsi yaşandı, kanunu
ve temel uluslararası sözleşmesi olmamasına rağmen yaşandı. Bugün getirilen
nokta doğrudur diyorum ama yeterli de değildir.
Neden değildir? Çünkü, kişisel
veriler kanununun Meclise getirilmemesinden dolayı yaşanan sıkıntılar bu
kanunun gelmesiyle giderilmeyecek bir sürü konu olduğunu bize ifade ediyor.
Aslında, Avrupa Birliği uyum çerçevesinde biz devamlı şunu söylüyoruz…
Arkadaşlar çıkıyor diyor ki: “Avrupa Birliği çifte standart yapıyor.” Ben şimdi
şunu anlamakta güçlük çekiyorum: Nasıl bir çifte standart yapıyormuş? Seçim
meydanlarında Başbakan çıktı, dedi ki: “Biz, Twitter’ı, Facebook’u veya
YouTube’u kapatacağız.” Ne zaman dedi? “Seçimden sonra kapatacağız.” dedi.
Neden? Çünkü, mevcuttaki kanunlar zaten bunları yapmaya engeldi, engel olduğu
için kanun çıkartıp kapatacağız dedi. Peki ne yapıldı? Seçimlere bir hafta kala
kapatıldı. Aslında dayanağı olmayan, kanunu olmayan bir şekilde bütün perdeler
indirildi, sahne kapatıldı, tiyatro bitti. Nasıl yaptılar bunu? İki dudağının
arasından çıkan kelimeyle kapattılar. Şimdi, çok üzüntü verici, aslında
birilerinin yüzünün kızarması lazım. Bazı bakanlar gelip burada şunu ifade
ettiler, “Geçmiş dönemde yaşanan YouTube’un kapatılması, Twitter’ın kapatılması
gibi konulardaki vahim konuları bu 5651 üzerinde yapacağımız değişiklikle
gideriyoruz. Nasıl gideriyoruz? Ya, tüm siteleri kapatmayacağız. Böyle bir şey
olur mu?” diyorlardı. “Bu, aslında dünyanın hepsinin ayıplayacağı bir şey.”
diyorlardı kendileri, Plan ve Bütçe Komisyonunda böyle konuşuyorlardı, burada
öyle konuşuyorlardı geldiklerinde, ne yaptılar ama? “Biz URL denilen adres
bazında karartma veya erişime engelleme yapacağız.” dediler, bir hafta…
Başbakanın kendisi “Ben böyle bir kanun görmüyorum, o yüzden, seçimden sonra
kanunla yasaklayacağız bunu.” demesine rağmen kanunsuz bir uygulamayla Twitter,
YouTube da o sosyal mecraların hepsi kapatıldı. Ne oldu şimdi? Avrupa Birliği
sana çifte standart mı yapmış oluyor? Avrupa Birliğinde böyle bir şey dediğinde
ne diyorlar? Resmen bizle alay eder gibi, Avrupa Konseyinde bir sürü insan
gülüşerek, neredeyse fıkra gibi şeyler anlatarak Türkiye’nin Başbakanıyla kafa
buldu neredeyse. Ee, şimdi çifte standart mı yapmış oldu Avrupa Birliği?
Şimdi, bununla
birlikte, kişisel veriler kanunu var. Geçenlerde BTK’ya yönetmelikle verilen
bir yetkinin iptali vardı Anayasa Mahkemesi tarafından. Danıştay, Anayasa
Mahkemesine başvurdu, 5809 sayılı Kanun’un 51’inci maddesinin iptalini istedi.
Neden istedi biliyor musunuz? Bunu çok iyi anlamak lazım, neden istediğini;
dedi ki: “Kişisel verilerin güvenliğinin korumasını BTK’ya veremezsiniz.” Niye
dedi biliyor musunuz? Çünkü BTK’nın da güvensiz bir kurum olduğunu söylüyor.
Yani benim kişisel verilerimi BTK güvence altında tutacak olan yönetmelik
çıkartamazsınız dedi; kanunun ilgili maddesini, 51’inci maddesini iptal etti.
Ne demek istiyor? Çünkü Avrupa böyle söylüyordu, siz de çıkıp şimdi diyorsunuz
ki: “Avrupa bize çifte standart uyguluyor.” Hayır, uygulamıyor, gereğini
yapıyor. Siz kabile devleti gibi yönetiyorsunuz ülkeyi, kanunda olmamasına
rağmen keyfî uygulamalarla bunların hepsini yapıyorsunuz. Bakın, çok basit bir
örnek vereceğim size, -Milletvekilimiz burada, Nurettin Demir- Nurettin Demir’e
yapılan inanılmaz saldırılar var, binlerce hem de. Ben bir hafta, on gündür
İnternet üzerinde bunları takip ediyorum, Twitter’da yapılan inanılmaz
saldırılar var. AKP’li olduğu aslında çok net, açıkça ortaya koyan… Kimler
olduğu önemli değil, ama şimdi o isimleri vererek suçlamak istemiyorum, çok
ciddi aslında sıkıntılar var. 
Nurettin Demir
bununla ilgili TİB Başkanına mail attı, Ali Rıza Öztürk de burada, o da mail
attı. Ne yapmış kendisi bir söylesin bakalım. Yapmaz, mümkün değil. İşte, çifte
standart burada, uygulamanın ne kadar kötü olduğu burada ve inanılmaz tehditler
var Nurettin Demir’e, görüntülerle ilgili kendisiyle hesaplaşma üzerinden,
korkutulma üzerinden, tüm ailesi de dâhil olmak üzere tehdit ediliyor, ama
kimse bir şey yapmıyor. 
Peki, nasıl
oldu? Hani burada iddia ediyorlardı? TİB Başkanına birisi yazı yazacak… Buna da
karşıyım tabii, yargıdan geçmesi gerekir, TİB Başkanından geçmesi gerekmez.
Nurettin Demir’in de başına gelse böyle, Ali Rıza Öztürk’ün de başına gelse
böyle, Başbakanın da başına gelse böyle olması lazımken çifte standart olduğu
için bu iş, kesinlikle muhalefetteki bir milletvekilinin bu mağduriyeti
giderilmez, halkın da mağduriyeti giderilmeyeceği gibi. Giderilmez yani.
Aslında, normalde, çok açık söylüyorum, gerçekten yüzü kızarması gereken
kişilerin gelip burada hesap vermesi lazım bununla ilgili, bu iddiaları ortaya
koyanlar. 
Şimdi, Twitter
geldi buraya, Twitter’la anlaşma yaptıklarını iddia ediyorlar, o da doğru
değil. Yani millete böyle manipülasyon yapmayın, bunlar da doğru değil, ama
adamları felaket bir şekilde korkuttunuz. Zaten Twitter da yanlış yapıyor şu
anda, kanunsuz bir uygulama yapacak, buzlanma diye bir şey yapacak, kanunsuz
bir uygulama. Yani bu kapatmadır zaten, buzlanma dediğin ne ki? Ama tehdit
edildi gerçekten, sosyal mecranın tüm sahipleri şu anda tehdit edilir durumda.
Çok örneğini gösterdik işte bunların, çifte standart örneklerini gösterdik.
Şimdi, dönem
dönem bakıyoruz, meydanlarda bağırılıyor. Bazı kurumlar düşman ilan edildikten
sonra, bazı kurumlar da dost ilan ediliyor. Ben size dönem dönemki düşmanları
şöyle bir anlatayım, kimler düşman olmuş, Başbakan kimleri düşman ilan etmiş,
şöyle bir gözden geçirelim. Türk Silahlı Kuvvetleri düşman olmuş, emniyet
istihbarat ve emniyetin kendisi düşman olmuş. Yargıtay bir dönem düşman,
Danıştay düşman olmuş, MİT bir dönem düşman olmuş, TÜSİAD düşman olmuş; CHP,
MHP, BDP, sendikalar düşman olmuş. Bunların hepsinin düşmanlıklarını ve o
söylediklerini, hepsini, kürsülerde anlattıklarını dün gibi hatırlıyoruz.
Avrupa Birliği düşman olmuş; Suriye, İran, Irak, Libya, Mısır, Almanya, İsrail
düşman olmuş; TÜBİTAK düşman olmuş. TİB bir dönem düşmandı, BTK düşmandı,
paralel yapı çıktı yeni düşman, basın düşmandı; İzmir’de balkondaki kadın
düşmandı, oradan bağıran kadın düşmandı; Zekeriya Öz’ü çok seviyordu, o düşman
oldu bir tarafından; lahmacun yiyen polis düşman oldu, “Anasını alıp git.”
diyen çiftçi düşman oldu, odasını dinleyen MİT’çi de düşman oldu. Yani, şimdi,
düşmanlar değişiyor yeri geldiğinde. İsmet İnönü, Süleyman Demirel, Necmettin
Erbakan, Deniz Baykal düşmandı; Maliki, Merkel ve Sarkozy düşmandı. Ya şimdi o
kadar çok düşman var ki bunların hepsi karşı komple, aslında bir aklıselim adam
kendisi mi yani? Burada bir problem yok mu? 
Ya, bu
kanunların hangisini uyguluyorsunuz zaten? Getirseniz ne olur? “Sanal ortamda
işlenen suçlar” bu memlekette çok derdi, mahkemelerdeki sorunları gerçekten
ortadan kaldırabilir ama mesela, Ergenekon’daki veya Balyoz’daki 5 no.lu CD’yle
ilgili konunun bununla alakalı olduğunu biliyor muydunuz? Göreceğiz önümüzdeki
süreçte. Peki, onunla alakalıysa 5 no.lu CD -burada, kanunun içerisinde bunlar
yazıyor- onların cezasını verebilecek misiniz? Bu araştırmaları yapabilecek
misiniz? “Bir sürü masum insan yatıyor içeride.” diyorsunuz da yaptınız mı
bunların araştırmalarını? Hayır. Sanal Ortamda İşlenen Suçlar Sözleşmesi, bunun
sürecinden sonra aslında kişisel verilerin korunması kanununun gelmesiyle
birlikte çok önemli şeyler ifade ediyor ama yapana, uygulayana, pratiğe dökene
çok şey ifade eder, öbür türlü bir şey ifade etmez. Bunlar doğru şeyler değil. 
Şimdi, aslında,
tasarıdaki bütün konuyu okuduğum zaman baktım, o zaman tabii, AKP Grup Başkan
Vekiline de gittim, dedim “Bunu niye imzalamıyorsunuz?” Dedi ki: “Sizden veya
MHP’den, BDP’den, şundan bundan…” Baktım, bütün arkadaşlara tek tek gittim “Ya
sizin itirazınız var mı?” “Yok.”, “Sizin var mı?” “Yok.”, “Sizin var mı?”
“Yok.” Niye gelmiyor? Üç haftadır yine gelmiyor, ancak geldi zaten. Öyle nefesi
sıkıntılı bir kanun ki bu. Aslında, çok şeyi de değiştirebilecek bir sözleşme bu
ama inanıyorum ki uygulaması, pratiği doğru olursa değiştirir, öbür türlü
doğrusu olmaz. Uygulanmayan kanun çıkarsanız veya sözleşmeyi imzalasanız ne
olur diyorum.
Hepinize çok
teşekkür ediyorum arkadaşlar. (CHP sıralarından alkışlar) 
BAŞKAN –
Teşekkür ediyorum. 
Barış ve
Demokrasi Partisi Grubu adına söz isteyen Adil Zozani, Hakkâri Milletvekili.
Buyurun Sayın
Zozani. (BDP sıralarından alkışlar) 
BDP GRUBU ADINA
ADİL ZOZANİ (Hakkâri) – Teşekkür ederim Sayın Başkan. 
Ben de sanal
ortamda işlenen suçlarla ilgili sözleşmeye dair kanun tasarısı üzerinde
grubumuzun görüşlerini sizlerle paylaşacağım. 
Öncelikle, böyle
bir sözleşme gerekli midir? Güncel olsa, bugünün ihtiyaçlarına cevap veren bir
sözleşme olsa “Evet.” deriz. Yani, on beş yıl önceki bir sözleşme ve on beş yıl
önceki sanal erişim ile bugünkü sanal erişimi yan yana koyduğunuz zaman hiç de
bugünün ihtiyaçlarına cevap veren bir sözleşme olmadığı apaçık ortada.
Dolayısıyla, ihtiyaç mı, değil mi noktasından meseleye bakmayacağız. 
Böyle bir
sözleşme ihtiyaçtır ama günün ihtiyaçlarına cevap veren şekliyle dizayn
edilmiş bir sözleşmeye ihtiyaç vardır. Ki, 2001 yılında imzalanmış bu
sözleşmenin de 5 maddesine zaten çekince koyuyorsunuz, bari çekinceleri
kaldırın. Yani, on beş yıl içerisinde, on dört yıl içerisinde bu
çekincelerinizi ortadan kaldıracak gelişmelerin var olmuş olması gerekir, bu
gelişmelerin olması gerekir. Niye çekince koyuyorsunuz, onu anlamış değiliz.
Hele hele, son dönemlerdeki tartışmalardan hareketle bu meseleye baktığınız
zaman, bu çekincelerin hiçbir şekilde olmaması gerekir. 
Server
merkezlerini Türkiye’ye çekmek için bu kadar takla attığınız bir dönemde, sanal
suçlarla ilgili olarak imzalanmış bir anlaşmayı bugün kanun tasarısı olarak
Mecliste görüşüyor isek bu çekincelerin varlığı abesle iştigaldir, başka da bir
şekilde bunu ifade etmek mümkün değildir. Şimdi, biz bilgi alma özgürlüğü,
haber alma özgürlüğü merkezli bakıyoruz bu işe. Haber alma özgürlüğünü nasıl
yorumluyoruz, hangi pencereden bakıyoruz? Bu şekilde bakıyoruz. İnsanların
kişilik haklarının ihlal edilmesini hiçbir surette kabul etmiyoruz,
onaylamıyoruz da. Yalnız, kişilik hakkını yorumladığınız zaman, çok geniş bir
çerçevede bu işi ele alma şansına sahipsiniz. Birisine hakaret ediliyor diye
kişilik hakkını elinden alma gayretine girerseniz, aynı şekilde o hakkın
karşılığı olan yani insanın haber alma özgürlüğünü de elinden almış olursunuz.
Geçtiğimiz ay Mecliste kabul edilen İnternet yasakları bunun zeminini
hazırladı. “Kişilik hakları” adı altında yapılan engelleme tam bir hak
ihlalidir, haber alma özgürlüğünün engellenmesidir. Bu Meclis bunu yaptı. Bu
iktidar bu Meclise böyle bir yasayı onaylattı.
Son bir buçuk ay
içerisinde Türkiye’de medya organlarını bir inceleyin, neler olmuş Türkiye’de?
Mesela ben size bir örnek vereyim. Birçok defa ifade ettim. Ben o gün de
yaptığımız konuşmalarda söyledim, dedim ki: Parti genel başkanlarının yaptığı
konuşmalar burada sansürlenecek. Meclis çatısı altında parti genel
başkanlarının konuşmaları sansür edildi mi, edilmedi mi? Sansür edildi.
Yapılmamış konuşmalar da sansür edildi bu süre içerisinde. Bir örnekle sizinle
paylaşmak istiyorum. Partimizin 28 Mart 2014 Urfa mitingi sanal ortamda sansür
edildi. Başlanmamış bir miting, yapılmamış konuşma İnternet ortamında erişime
kapatıldı. Hangi saatler içerisinde? Saatleri de veriyorum: Urfa mitinginde
partimiz Eş Genel Başkanı Sayın Demirtaş saat 15.35’te konuşmaya başlıyor, saat
16.08’de konuşması bitiyor ama bu saatler içerisinde, öncesinde İnternet
ortamında canlı yayınlar kapatıldı, erişime engellendi. 
Şimdi, sormak
istiyoruz: Hangi suç fiiline dayanarak siz o konuşmayı sansürlediniz? Bilmek
istiyoruz: Yapılmamış konuşmayı siz nasıl biliyordunuz da İnternet ortamında
derhâl sansürlediniz? O zaman bir şey yaptınız, o zaman bir şey yaptınız:
Öncesinde partimizin Eş Genel Başkanının bulunduğu ortamlarda konuşmasını
hazırladığı ortamları dinlettiniz, neleri konuşacağını önceden haber aldınız,
bunun üzerine konuşmasını İnternet ortamında, TİB’in kararıyla sansürlediniz.
Çıkıp birilerinin burada bunu izah etmesi gerekir: Genel Başkanımızı, Eş Genel
Başkanımızı hangi ortamlarda dinlediniz, hangi hakka dayanarak dinlediniz? Son
dönemlerde ortam dinlemelerinden çok muzdaripsiniz ya, çok şikâyet ediyorsunuz
da; bu değilse neye dayanarak siz o sansürü gerçekleştirdiniz, bilmek
istiyoruz. Sayın Bakanın Hükûmet adına bu sorumuza cevap vermesi gerekir. 
Tekrar
soruyorum: 28 Mart 2014, Urfa mitingi; yapılmamış konuşma neye dayanarak
önceden TİB kararıyla sansürlendi? Bunu bilmek istiyoruz Sayın Bakan, çıkıp
burada açıklarsanız çok memnun oluruz. Bizim aklımıza şu geliyor: Siz önceden
Eş Başkanımızın bulunduğu ortamları dinlettiniz, ortam dinlemesine dayalı
olarak Hükûmetinizin hoşuna gitmeyeceği şekilde konuşmalar yapacağını
öğrendiniz ve sansürlediniz. Bunu bilmek istiyoruz.
Bir başka örneği
daha, bakın, bu Meclisin bir ayıbı var ve yaklaşık iki yıldır hâlâ bu ayıbı
temizlemiş değil. Dönemin İçişleri Bakanı İdris Naim Şahin 2012 “Nevroz”u
sonrası çıktı aynen şurada, şu açıklamayı yaptı -şu anda Bakanın oturduğu
sırada oturuyordu- gensoru görüşmeleri esnasında dedi ki: “Biz iki hanım
milletvekilinin kendi aralarındaki konuşmalarından hareketle ‘Nevroz’da nelerin
olabileceğini önceden öğrendik.” “İki hanım milletvekili” dediği, bizim iki
kadın milletvekili arkadaşımızın kendi aralarındaki telefon görüşmesi. Çıktı,
burada söyledi, itiraf etti, milletvekilinin telefonunun dinlendiğini burada
İçişleri Bakanı itiraf etti. Ne yaptı Meclis bugüne kadar? Hiçbir şey. O gün, o
saat itiraz ettik, o dakika itiraz ettik. Sizden ses çıktı mı? AKP grup başkan
vekillerine, diğer vekillerin hepsine soruyorum: O gün sesiniz çıktı mı?
“Milletvekili yasama çalışmaları yaptığı sürece, aktif milletvekilliği yaptığı
süredeki telefon konuşmaları ve iletişim mekanizmalarında dokunulmazlık kalkanı
altındadır.” diyebildiniz mi? “Ey Bakan, siz hangi gerekçeyle milletvekillerini
dinlediniz?” diyebildiniz mi? Demediniz. Şimdi, çıkıyorsunuz, “Biz
dinleniyoruz, Başbakan dinleniyor, Cumhurbaşkanı dinleniyor, Genelkurmay
Başkanlığı dinleniyor.” diyorsunuz. Eğer o gün sahip çıkmış olsaydınız, sizin
bakanınızın o uygulamasına “Hayır.” demiş olsaydınız bugün haklı
çıkabilirdiniz. 
Ben bu Meclis
çatısı altında asosyal medyaya hiçbir şekilde bulaşmayan vekillerden biriyim.
Siz “sosyal medya” diyorsunuz, ben hiçbir şekilde öyle de tarif etmiyorum,
benim açımdan asosyal medyadır. Hiçbir şekilde asosyal medya üzerinden bir
erişimim de söz konusu değildir. Piyasada adıma açılmış sahte hesaplar vardır,
hiçbiri bana ait değildir. Hiç kullanmadım, Twitter’i mivitırı -sizin
deyiminizle- hiç kullanmadım, kullanmam da. Dolasıyla, benim çıkıp şurada
Twitter’la, asosyal erişim mekanizmasıyla ilgili olarak söz söyleme hakkımın
olduğunu düşünüyorum ama sizin yok. Neye dayanarak yok biliyor musunuz? Çünkü,
siz aktif bir şekilde kullanıyorsunuz. Sadece siz değil, “Twitter mivitır
hepsini kapatıyorum.” diyen Başbakanın kendisi kullanıyor. Hem de kaç takipçisi
sizinle paylaşayım, siz de mutlaka biliyorsunuzdur ama ben bir kez daha
sizinle paylaşayım. Başbakan Erdoğan’ın Twitter takipçileri, 4 milyon 208 bin
281 takipçisi var. Kaç “tweet” atmış Sayın Başbakan biliyor musunuz? Şimdi,
bakmadık içeriklerine. Kime ne kadar hakaret etmiş, ne söylemiş, içeriklerini
Allah var incelemedim.
BÜLENT TURAN
(İstanbul) – Hakaret yok hakaret.
ADİL ZOZANİ
(Devamla) – Ne söylemiş bilmiyorum ama kaç “tweet” atmış biliyor musunuz? 3.043
“tweet” atmış. Ne zamana kadar? 20 Marta kadar. 20 Marttan sonra Başbakan
kesmiş, girmemiş bir daha. Şimdi, 3 bin “tweet” atan bir Başbakanın “Ben
Twitter mivitır tanımam.” diyebilmesi mümkün mü? Mümkün değil.
ÖZDAL ÜÇER (Van)
– “Tweet” atmaktan bıkmış olabilir.
BÜLENT TURAN
(İstanbul) – Sadede gelelim. 
ADİL ZOZANİ
(Devamla) – Şimdi, eğri oturup doğru konuşmak lazım. Saadet ortada, görmek
isterseniz görürsünüz. (AK PARTİ sıralarından “saadet değil” sesi) Saadet
arıyorsanız, İdris Naim Şahin’le ilgili biraz önce söylediklerimi
hatırlarsınız. Saadet arıyorsanız, 28 Mart 2014 Urfa mitingiyle ilgili sansürü
hatırlarsınız. 
ÖZDAL ÜÇER (Van)
– Saadet Partisinden AKP’ye geçme…
ADİL ZOZANİ
(Devamla) – Dolayısıyla, bu konuda sizin çok şey söyleme şansınız yok.
Dikkatinizi çekiyor mu bilmiyorum ama dünyadaki bütün liderler, devlet
başkanları, parti genel başkanları hepsi bu asosyal medyanın bütün erişim
mekanizmalarında isim sahibiler. Papa’dan Obama’ya, Merkel’den Erdoğan’a kadar
herkes kullanıyor; Sayın Gül kullanıyor, herkes kullanıyor. Neden biliyor
musunuz? Çünkü kapitalizmin çarkını bu şekilde işletmek istiyor, kapitalizmin
çarkı bu şekilde dönüyor. İnsanlar, bu asosyal medyanın erişim mekanizmasını
etkin bir şekilde kullanabilmek için asgari bin TL’lik bir cihaza ihtiyaç
duyarlar. Günbegün bu asosyal erişim mekanizması kendini yenileyerek, versiyon
yenileyerek, sürekli bir şekilde toplumu tüketime alıştırıyorlar, bu anlamda
bir tüketim yoğunluğu var. Şimdi, bunların hepsini kabul ediyor musunuz? Kabul
ediyorsanız Ahmet Bey, kapatacağım ben buradan.
BÜLENT TURAN
(İstanbul) – Kısmen kabul ediyoruz. 
AHMET AYDIN
(Adıyaman) – Arkadaşlarınız da kullanıyor!
ADİL ZOZANİ (Devamla)
- Bakın, kim kullanıyorsa bu konuda kapitalizmin yoğun tüketim çarkına herkes
kendi cenahından biraz su dökmüş oluyor. Açık ve net eleştirilerim bu konuda
vardır; bir basın mensubu, meslekten, gazeteci olan biri olarak bunu
söylüyorum. Gerçekten, özellikle, toplumu giderek asosyalleştiren bir
fonksiyona dönüştü bu. Eğer, bunu engellemeye dönük bir çabanız varsa, toplumu
asosyal bu tezgâhtan kurtarmaya dönük bir çabanız varsa eyvallah deriz ama
yasakçı zihniyete eyvallah dememiz mümkün değildir. Bu anlamda, size ucu
dokunduğu zaman sizin bağırmanızı anlamam ben, anlam da vermem. 
AHMET AYDIN
(Adıyaman) – Kapalı mı olsun açık mı olsun Twitter, ne demek?
ADİL ZOZANİ
(Devamla) - Kullanan kullanıyor zaten. Her türlü sansürcü yaklaşımın karşısındayız, asla ve
asla. 
AHMET AYDIN (Adıyaman) – Hakarete de
karşıyız.
ADİL ZOZANİ (Devamla) - Hakarete de
karşıyım.
AHMET AYDIN (Adıyaman) – Kişisel
saldırılara da karşıyız.
ADİL ZOZANİ (Devamla) - Ama bu ülkede
birisi hırsızlık yapıyorsa hırsıza da hırsız diyebilmek gerekir, anlatabiliyor
muyum.
AHMET AYDIN (Adıyaman) – Doğru
söylüyorsun.
ÖZDAL ÜÇER (Van) – Ama yok, hırsıza
hırsız demek suçtur.
ADİL ZOZANİ (Devamla) – Ama siz
diyorsanız “Hırsıza hırsız demeyin, başka bir şey deyin.” o başka. Buradaki
uygulamalar, hırsıza hırsız diyemeyeceğiniz uygulamalar üzerine şekillenmiş.
Sizin de bütün gayretiniz bu. Yoksa Twitter’dan, şundan bundan rahatsız
olduğunuz yok. 
Üç ay öncesinden Twitter’ın server
merkezinin Türkiye’ye taşınması için, yasa çıkarmak için Plan ve Bütçe Komisyonunda
kırk tane takla attınız. Orada neler konuştuğunuzu biliyoruz. O gayretleri… Ama
bakın “Twitter’ı kapatmak yoluyla şirkete şantaj yaparım, merkezini daha erken
Türkiye’ye çekerim.” yoluna giderseniz bu da doğru bir karşılık vermez. Nitekim
geldiler, görüştünüz, ne karşılık aldınız? Hiç. Hiçbir karşılık alamadınız
çünkü bu çarkın içerisinde varsınız.
AHMET AYDIN (Adıyaman) – Mahkeme
kararları uygulanmaya başlandı, takip etmediğin için bilmiyorsun Adil Bey.
ADİL ZOZANİ (Devamla) - Ben mahkeme
kararlarını takip ediyorum, takip edebilmem için illa da Twitter’a girmek
gerekmiyor Ahmet Bey. En son Twitter’a gidiyor, orada da buzlanıyor mahkeme
kararları, anlatabiliyor muyum.
AHMET AYDIN (Adıyaman) – Hatta
sürekli uygulanmaya başlandı, farkı oldu yani.
ADİL ZOZANİ (Devamla) - Sayın Başkan,
şimdi, bu sözleşmede -anlam bulması için- öncelikle bu çekinceli maddelerin
kalkması gerekir. 5 maddede çekinceniz var, bu çekincelerin bir anlamı yok. Bu
sözleşmeyi eğer gerçekten anlamlı kılmak istiyorsanız bu çekinceleri
kaldıracaksınız. 
İki: Bu sözleşme imzalandığı zaman ne
Twitter vardı ne Facebook vardı ne de başka bir şey vardı. Güncellenmiş bir
sözleşmeye ihtiyaç vardı, bu konuda bunlara da cevap vermiyor. 
Şimdi, Türkiye’de giderek toplumsal
hastalığa dönmüş bir İnternet kullanımı vardır, sanal erişim kullanımı vardır.
Bunların da önüne geçmek için ayrıca tedbirlerin alınmasına ihtiyaç vardır. Bu
ihtiyaçların hepsini hatırlatarak konuşmamı burada sonlandırıyorum.
Teşekkür ederim.
BAŞKAN –
Teşekkür ediyorum. 
Şimdi Milliyetçi
Hareket Partisi Grubu adına söz isteyen Seyfettin Yılmaz, Adana Milletvekili.
(MHP sıralarından alkışlar) 
MHP GRUBU ADINA
SEYFETTİN YILMAZ (Adana) – Sayın Başkan, değerli milletvekilleri; yüce
heyetinizi saygıyla selamlıyorum.
Biz de Sanal Ortamda
İşlenen Suçlar Sözleşmesi’ne katılıyoruz. Buna göre iç hukukumuzun da uygun
hâle getirilmesi gerektiğine inanıyoruz. Sanal ortamda birçok suç işleniyor,
birçok insanın canı yanıyor, bunların mutlaka ortadan kaldırılması gerekiyor.
Nerede insanların canını yakan, insanlara haksız uygulama yapılan ortamlar
varsa onlarla ilgili hukuk çerçevesi içerisinde, uluslararası hukuk ve iç
hukukumuz çerçevesinde gerekli düzenlemelerin mutlaka yapılması gerekiyor.
Fakat, şunu belirtmek istiyorum ki ne yazık ki Adalet ve Kalkınma Partisinin
şöyle bir anlayışı var: On iki yılın sonunda geldiğimiz nokta itibarıyla, eğer
ucu kendine dokunuyorsa, yapılan uygulamalardan Adalet ve Kalkınma Partisi
zarar görüyorsa ona karşı ciddi bir mücadeleye başlıyor. Ama, yapılan uygulamalar,
yapılan sözleşmeler, yapılan anlaşmalar eğer muhalif kesimi ilgilendiriyorsa
onlarla ilgili bir düzenlemeye girmeyi kabul etmiyor ve ondan nemalanmayı ön
plana çıkaran bir anlayışın içerisine giriyor. Burada şunu belirtmek lazım:
Demokrasi hepimiz için geçerli, hukuk hepimiz için geçerli, adalet hepimiz için
geçerli. Eğer başkaları için uygulanan, istediğimiz şeyleri kendimize
geldiğinde uygulamıyorsak mutlaka bunlarla ilgili bir karşılığa ve sonuca
katlanmak zorunda kalıyoruz. Ne yapıyorsak onlar karşınıza çıkıyor. Çünkü
“ilahî adalet” denen bir adalet vardır ve ilahî adaletten hiçbir şekilde
kurtuluş yok. Çünkü gücünüz itibarıyla Türk yargısını dizayn edebilirsiniz,
Türk mahkemelerini dizayn noktasına getirebilirsiniz, yönetimi dizayn
edebilirsiniz ama ilahi adaletten kurtuluş yoktur, mutlaka bir gün herkes ilahi
adalette hesap verecek. Buna bakarak buna göre adımlarımızı atmamız ve
düzenlememiz gerektiğine inanıyorum.
Değerli
arkadaşlar, 2002 yılında iktidara gelirken, kasım ayında, şöyle bir bakın,
basının yüzde 90’ı, yüzde 95’i Adalet ve Kalkınma Partisine karşı bir tavır
sergiliyordu. O basının karşı olmasına rağmen, 2002 yılında millet iradesiyle
iktidara geldiniz. Burada yapılması gereken neydi? Adil olmak gerekiyordu. Ama,
on iki yılın sonunda siz ne noktasına geldiniz? Adil olmayı bir kenara
bırakarak şunun peşine gittiniz, dediniz ki: “Herkes benim gibi düşünmek
zorundadır. Herkes benim düşüncelerimi savunmak zorundadır.” Bunun için ilk iş
olarak iktidara geldikten sonra basın üzerinde bir operasyon başlattınız ve
basını ele geçirdiniz. Bugün Türk medyasının yüzde 80’i, yüzde 85’i, yüzde 90’ı
iktidar partisinin yayın organı gibi. Bir Pravda oluşturdunuz. Birçoğunun
sahibi… Ne yazık ki Sayın Başbakan ve onun talimatını verdiği kişiler tarafından
yönetiliyor. Şimdi, bunu kabul edin, etmeyin, bugün uygulamalara bakın geçmiş
yıllar itibarıyla, uygulama şöyle gelişiyor: Önce TMSF basın-yayın organlarına
el koyuyor, akabinde “yandaş iş adamları” dediğimiz iş adamları bu medya
grubunu satın alıyor. Bir bakın, bugün medya sahibi olanların, TMSF’den
alanların hemen hemen tamamına yakını devlet ve belediyelerden iş alan iş
adamları ve ondan sonra şunu yapıyorsunuz: Bu basını ele geçiriyorsunuz,
sahibinin adının “Ahmet”, “Mehmet”, “Ali”, “Veli” olması önemli değil -bunların
bütününün sahibi- Başbakan ve ekibinin oluşturduğu bir ekip tarafından
manşetler bile dizayn ediliyor. Bugün birçok gazeteye, televizyona baktığınız
zaman aynı algıyı oluşturmak için aynı amaca yönelik manşetleri atıyor. Bunlar
hepimizin gözünün önünde gelişen olaylar. Yani şuna tahammül edemiyoruz: Bu
ülkede muhalefet de demokrasinin bir gereğidir ama Sayın Başbakanın bir
muhalefet partisinin liderinin konuşmasına dahi tahammül edemediği yerde siz
hangi haktan, hukuktan, adaletten bahsedeceksiniz? Bir kere düşünün, Fas’tan
“Alo Fatih” diyerek Milliyetçi Hareket Partisi Genel Başkanı Doktor Devlet
Bahçeli’nin grup konuşmasına müdahale eden, onun konuşmasını, Genel
Başkanımızın konuşmasını kaldırtan veya herhangi bir gazetede Hükûmetin aleyhine
olabilecek veya Hükûmetin politikalarına ters gelebilecek bir olaya bile
tahammülü olamayan bir Başbakanın yönettiği ülkede hangi demokrasiden
bahsedeceğiz, hangi hukuktan bahsedeceğiz, hangi adaletten bahsedeceğiz?
Şimdi, çok açık
ve net söylüyorum, gelinen nokta: Her şey 17 Aralık ve 25 Aralığa kadar
kontrolünüz altında gidiyordu. Dün “iyi” dediğinize bugün “kötü” diyorsunuz,
dün övdüğünüzü bugün yeriyorsunuz yani burada bir tutarsızlık var mı, yok mu?
Elinizi vicdanınıza koyun, Anayasa Mahkemesiyle ilgili Sayın Başbakanın,
Başbakan Yardımcılarının ve Hükûmet sözcülerinin ifadelerine bakın. AK
PARTİ’yle ilgili kapatma davasının görüşüldüğü o mahkemede Anayasa Mahkemesini
yere göğe sığdıramayan Sayın Başbakan, bugün Anayasa Mahkemesinin verdiği birtakım
kararlar neticesinde aynen şu ifadeyi söylüyor: Bunlar millî değil, bunlar
birtakım ekibin, gücün elemanları gibi... Yargıyı suçlayacak noktaya getiriyor.
Yargıya saygı duymayan bir Başbakanla karşı karşıyayız değerli
milletvekilleri. 
Atatürk Orman
Çiftliği’nde birinci derecedeki sit alanı bir gecede üçüncü derece sit alanı
hâline getirildi. 70-80 yaşındaki ağaçlar kâğıt üzerinde bir gecede 10 yaşında
gösterilerek, oradaki birtakım ağaçlar yok sayılarak, düzmece birtakım
raporlarla –çok açık ifade ediyorum- birinci derecedeki sit alanı üçüncü derece
sit alanına çevrildi ve Başbakanlık Konutu yapılmasının önü açıldı. Peki ne
oldu? Mahkemeye gitti birtakım sivil toplum örgütleri ve mahkeme şu kararı
verdi, dedi ki: “Buradaki uygulama yanlıştır. Yürütmeyi durduruyoruz.” Başbakan
ne dedi, beyanat veriyor: “Kim takar mahkeme kararını. Güçleri yetiyorsa
gelsinler, bu işi durdursunlar.” Arkadaşlar, bunu söyleyen, bu ülkenin
Başbakanı ne yazık ki. Bir ülkenin Başbakanı “Kim takar mahkeme kararını.”
diyorsa, “Kimin gücü yetiyorsa gelsin bu inşaatı durdursun.” diyorsa, burada
hukuktan bahsedebilir misiniz? Burada demokrasiden bahsedebilir misiniz? Burada
adaletten bahsedebilir misiniz? Allah aşkına, ben size soruyorum, bir ülkenin
Başbakanı hukuk kurallarına karşı, mahkeme kararlarına karşı bu kadar rest
çekerse, o ülkede demokrasi olur mu? Kaosun önünü açıyorsunuz, kaosun önünü
açacak uygulamalardır bunlar. 
Dün, bu ülkenin
askerleri, generalleri içeriye alınırken “Bu ülkede bağırsaklar temizleniyor.
Bu işleri yapan savcılar ne kadar kahraman savcı.” dediğiniz ortamda, onları
övdüğünüz bir ortamda, o savcıyı övdüğünüz ortamda… Medyada, basında onlarla
ilgili olumlu lafları söyleyen Sayın Başbakan, bakanlar, Hükûmet sözcüleri siz
değil miydiniz? Birden ne oldu? Birden, bunları yapanlar hain oldu. Eğer bir
insan yanlışsa dün de yanlıştır, bugün de yanlıştır. Bir insan doğruyu
söylüyorsa dün de söylemeli, bugün de söylemeli. Yani, burada, bu Hükûmetin
düşünmesi gereken en önemli unsur doğruların yönü şaşmış, doğrular kişilere
göre değişiyor, doğrular uygulamalara göre değişiyor: Sayın Başbakanın ve
Hükûmetin hoşuna giderse doğru, hoşuna gitmezse yanlış! Yani, bununla nereye
kadar gidebileceğinizi düşünüyorsunuz? 
Yani, şimdi, siz
diyeceksiniz ki, çıkacak birçok sözcü: “Ya, 30 Martta gördük.” 30 Martta hiçbir
şey görmediniz değerli milletvekilleri. 30 Martta, işte, o medyaya niye ihtiyaç
duymuşsunuz, biliyor musunuz? Medyanın şu anda yüzde 90’ı elinizde. Alın
listeyi, önünüze koyun. “Merkez medya” dediğiniz, dün eleştirdiğiniz medya,
sizin talimatlarınızla hareket ediyor. Yani, düşünün, bir ülkenin Sayın
Başbakanı, neredeyse, köy bakkalı açacak, 30 tane televizyon, 45 tane kanal
canlı yayınla Sayın Başbakanın konuşmasını veriyor, gazeteler aynı noktaya
vuruyor. 
Yani, şu yapıldı
bu süreç içerisinde: 17 Aralık ve 25 Aralık, bir travma oluşturdu. Ortada
hırsızlık ve yolsuzluk olmasına rağmen, bunu ne kadar saklarsanız saklayın,
konuşmamın başında da söylediğim gibi, mahkemeleri dizayn edebilirsiniz,
polisleri dizayn edebilirsiniz, yapıyı dizayn edebilirsiniz ama Allah şahit ki
ilahi adaletten kurtulamayacaktır bunu yapanlar. Kimin boğazından haram lokma
geçmişse, bu haram lokmanın geçmesine kimler destek vermişse, bu haram lokmanın
yenmesi için kim ön açmışsa, bunlar, ilahi adalette mutlaka ve mutlaka hesap
verecektir. Verecek, bunun kurtuluşu yok, hiç kurtuluşu yok. Yani, yargıdan
kurtulabilirsiniz, dizayn edebilirsiniz ama inançlı insanlar şunu biliyor ki
ilahi adaletten kurtuluş yok.
30 Martta, işte,
o ele geçirdiğiniz medyayla beraber, hani algı siyasetini… Beşir Atalay “Ben
çok iyi bir algı yöneticisiyim.” diyor ya, “Bu seçim sistemini, bu yapıyı ben
götürdüm, benim ekibim götürdü.” diyor. Bir ekip çalışmasıyla ne yaptınız bu
süre içerisinde, 17 Aralık ve 25 Aralıktan sonra? Sanki ortalıkta, bu fakir
fukaranın, garip gurebanın, o aziz milletimizin, o Anadolu’nun masum ve garip
insanlarının hakları yenmemiş gibi, onların mallarına el uzatılmamış gibi, kul
hakkı yenmemiş gibi, bir şeyin üzerine kilitlendi bütün medya, dediler ki:
“Millî iradeye darbe var. Recep Tayyip Erdoğan bu ülkenin başından indirilecek,
Türk demokrasisine darbe vurulmaya çalışılıyor.” Buradan defalarca söyledik, üç
dört ay geçiyor, ister kapalı oturum yapın ister açık oturum yapın, başta,
Sayın Genel Başkanımız Devlet Bahçeli olmak üzere, MHP grup başkan vekillerimiz
ve milletvekilleri olarak dedik ki: “Bu işin arkasında kim var? Bu ülkeye kim
darbe yapıyor, Recep Tayyip Erdoğan’a karşı kim darbe yapıyor? Bu işin
arkasında Amerika mı var, İngiltere mi var, Fransa mı var, İsrail mi var? Ve
onun yerli iş birlikçileri kimlerse çıkın, açıkça belgeleriyle ortaya koyun, bu
yüce Meclis, millî iradenin en üst organı, Millet Meclisi sizin arkanızda kaya
gibi dimdik durur.” Ama şunu yapmaya çalışırsanız… Birtakım bakanlarınız
hırsızlığa, yolsuzluğa karışmış, iddialar var haklarında. Başbakana kadar
uzanan iddialar varsa bunları çıkıp doğru bir şekilde açıklamak dururken,
burada bu fakir fukaranın, garip gurebanın hakkını birilerinin yemesini doğru
dürüst açıklamak gerekirken bir algı yöntemiyle “millî iradeye darbe”,” Recep
Tayyip Erdoğan’a darbe” diye... Sabah darbeyle kalktık, akşam darbeyle yattık.
Yani, vatandaş ne olduğunu şaşırdı. Vatandaş, bu noktada, medyanın yüzde
85-90’ının uyguladığı bu algı yöntemiyle bu olayın tahlil edilmesi noktasında
ciddi sıkıntıya düştü çünkü bizim milletimiz hassastır, bizim milletimiz
duyarlıdır, bizim milletimiz, demokrasiye yapılan darbelere taviz vermez. Bunu
çok iyi bildiğiniz için hırsızlığı, yolsuzluğu, üçkâğıdı, şunu bunu bir kenara
bıraktık, seçim boyunca darbeyle yattık, darbeyle kalktık. Ve sonuç itibarıyla,
milletimiz “Aman, ola ki bir hata yapmayalım.” diye bir kararsızlığın
içerisinde kaldı. 
Buna rağmen, iyi
düşünmeniz lazım. Buna rağmen, bütün bu medya baskılarınıza rağmen, algı
yöntemlerinize rağmen -Adana’da sahadaydım- bütün kamu kurum ve kuruluşları
devrede olmasına rağmen, valilerin, kaymakamların -açık söylüyorum- sanki
devletin valisi, kaymakamı değil, Adalet ve Kalkınma Partisinin il ve ilçe
başkanı gibi çalıştığı, bütün imkânların seferber edildiği ortamda eğer 2,5
milyon seçmen, 2,5 milyon oy kaybediyorsanız ve Milliyetçi Hareket Partisinin
de oyu 2,5 milyon artıyorsa millet bir mesaj vermiştir. Ama şunu unutmayın:
Milletimiz eninde sonunda hırsızlık ve yolsuzluk yapanlara gerekli cezayı ve
gerekli yaptırımı yapacaktır. Bu süre içerisinde algıyla bunu götürmüş
olabilirsiniz ama ilelebet bunu götüremezsiniz. 
Değerli
milletvekilleri, burada yapılması gereken şudur: “Senin suçlun”, “senin
hırsızın”, “benim hırsızım” olmaz; “senin adaletin”, “senin hukukun” olmaz.
Bugün gelinen nokta itibarıyla, artık, hâkim ve savcılar karar verirken
tereddüt etmeye başladılar. Hâkimler ne diye karar verir? Türk milleti adına
karar vermesi gereken bir hâkimi, verdiği karardan dolayı yok “falancanın
hâkimi”, “falan cemaatin hâkimi”, “falan partinin hâkimi”, “falanca grubun
savcısı.” gibi suçlayacak bir yapıya geldik. Bu, birinci ağızdan yapılıyor. Bir
ülkenin Başbakanı, hâkimini, savcısını bu şekilde suçlarsa, adaleti bu ülkede
nasıl tecelli ettireceğiz?
Değerli
arkadaşlar, değerli milletvekilleri; bakın, bu ülke birçok yoklukla mücadele
etmiştir, imkânsızlıkla mücadele etmiştir ama eğer bir ülkede adaletsizlik
hâkim olursa, emin olun, onun telafisi mümkün değildir. Ondan dolayı bu olaya şahsi
bakmamak lazım, bu olaya parti mantığıyla bakmamak lazım. Hırsızlığı kim
yaparsa yapsın hırsızdır. Rüşvet alan, nereden olursa olsun rüşvet almıştır,
hangi partiden olursa olsun. Ahlaksız, hangi gruptan olursa olsun ahlaksızdır.
Yanlış yapan, kiminle yol yürüyorsa yürüsün yanlıştır. Eğer biz, yanlışa
yanlış, hırsıza hırsız, haksıza haksız demezsek bu ülke için çıkış noktasını
bulamayız. Ondan dolayı, çıkarılan kanunlar çok önemli değil. Değerli
milletvekilleri, bir kanunu uygulayacak anlayış ve zihniyet önemli. Önce
anlayış ve zihniyetimizi değiştirerek bu işin içerisinden çıkabiliriz.
Ben konuşmamı
Ceyhan’daki bir uygulamayla kapatmak istiyorum. Biliyorsunuz, 30 Martta Ceyhan
Belediyesi, Adalet ve Kalkınma Partisi tarafından alındı ve burayı alan Belediye
Başkanının ilk icraatına Ceyhan Balkan Türkleri Derneğini gece on iki buçukta
zabıtasını göndererek boşaltmayla başladı. Bunu kınıyorum, bu muhacirlerimizden
üç gündür telefon yağmuruna tutuluyoruz. İçinizde Balkan Türkü olan, o kökenden
gelen arkadaşlarımız var. Onların, Balkan Türkleri Derneği… Bakın, Mükremin
Duygun, Akdeniz Balkan Türkleri Federasyonu Başkanı. Bir gece yarısı, on iki
buçukta, zabıta marifetiyle bir dernek boşaltılıyorsa… Ve oradaki insanlardan
yüzlerce telefon alıyorum iki gündür: “Biz terörist miyiz? Bize niye terörist
muamelesi yapılıyor?” diyor. Bunu, Adalet ve Kalkınma Partisinin Grubu ve
milletvekillerinin dikkatine sunuyorum. 
Bir belediyenin
ilk işi… Üç yıl sözleşmesi var Ceyhan Belediyesiyle. “Daha önceki sözleşmeyi
Milliyetçi Hareket Partisinin belediyesi yaptı.” diye onları mağdur etmenin bir
mantığı var mı? Biz de Adana’da 5-6 tane belediyeyi Adalet ve Kalkınma
Partisinden aldık ama hak, hukuk, adalet neyse onu uygulamak lazım. Hiç
kimsenin, muhacirlerimizi, Balkan Türklerimizi rencide etmeye hakkı yoktur. Bu
konuyu da Hükûmete ve Adalet ve Kalkınma Partisi Grubunun dikkatlerine sunuyor,
hepinize saygılar sunuyorum. (MHP sıralarından alkışlar)
BAŞKAN – Teşekkür ediyorum.
AHMET AYDIN (Adıyaman) – Sayın
Başkan…
BAŞKAN – Buyurun Sayın Aydın.
AHMET AYDIN (Adıyaman) – Sayın
konuşmacı, konuşmasında Grup Başkanımıza, Başbakanımıza çeşitli atıflarda
bulundu. “Yargıya saygı duymuyorum. Kim takar mahkeme kararını!”, bir de
hırsızlık ve yolsuzluk iddialarıyla ilişkilendirmeye çalıştı. Sataşmadan söz
istiyorum.
SEYFETTİN YILMAZ (Adana) –
İddialardan bahsettik. İddialar yok mu Sayın Başkan?
BAŞKAN – Anlaşılan, kendi grubuna
söylediğinizi iddia ediyor.
Buyurun Sayın Aydın.
IV.- SATAŞMALARA İLİŞKİN KONUŞMALAR
(Devam)
4.- Adıyaman Milletvekili Ahmet
Aydın'ın, Adana Milletvekili Seyfettin Yılmaz’ın 380 sıra sayılı Kanun
Tasarısı’nın tümü üzerinde MHP Grubu adına yaptığı konuşması sırasında AK PARTİ
Grubuna sataşması nedeniyle konuşması

AHMET AYDIN (Adıyaman) – Çok
teşekkür ediyorum Sayın Başkanım.
Evet, konuşmacıyı dinledim,
konuşmalarını tek tek böyle not almaya çalıştım doğru bir şey var mı diye. Tek
bir doğru söyledi: “İlahi adaletten hiçbirimiz kaçamayız.”
SEYFETTİN YILMAZ (Adana) – Evet,
göreceğiz ilahi adaleti.
AHMET AYDIN (Devamla) – Bu kadar
insana hadsizce, hesapsız bir şekilde, vicdansız bir şekilde o kadar
suçlamaları peş peşe sıralamak ne adaletle ne izanla hiç örtüşmez. 
Bakın, değerli arkadaşlar,
soruşturma önergeleri verildi. Evet, bizler de bu soruşturma komisyonu için
verdiğimiz önergeyi muhalefetten gelen eleştirileri de dikkate alarak yeniden
geri çekiyor ve bu manada bütün iddiaları kapsar şekilde yeni bir soruşturma
komisyonu kurulması noktasında önergemizi veriyoruz. Şimdi, arkadaşlarımız bu
önergeleri tek tek verecekler ve biz bu önergeleri görüştüğümüz zaman, zaten o
konuşmalar burada yapılacak. Arkasından, soruşturma komisyonu kurulduğu zaman,
o vakit zaten soruşturma komisyonu, gizli bir şekilde bu soruşturmayı yürütecek
ve Meclis çatısı altında yapacağız. Bir taraftan yargının yürüttüğü, bir
taraftan Meclisin yürüttüğü konular var. Ama, şimdi buradan kalkıp da her
seferinde bu kürsüden “birtakım iddialar” deyip de bir grubu tümden, peşinen,
masumiyet ilkesini, lekelememe hakkını bir tarafa bırakarak mahkûm etmenin vicdanla
hiçbir ilişkisi olabilir mi Allah aşkına ya? Bu kadar vicdansızlık olabilir mi?

Evet, “Millet kararını verdi 30
Martta.” diyorsunuz. Bakın, sekiz seçimdir karar veriyor. Siz, hiç bu milletten
bir mesaj almadınız mı ya? Bir ders çıkarmadınız mı? (AK PARTİ sıralarından
alkışlar) Allah aşkına, hâlâ, diyorsunuz ki: “2,5 milyon oy eksilttiniz, biz
2,5 milyon oy artırdık.”
KEMAL DEĞİRMENDERELİ (Edirne) –
Siz 2 milyon oy kaybettiniz. Siz mesajı almadınız mı Ahmet Bey? 
AHMET AYDIN (Devamla) - 2009
seçimlerinde kaç oy almıştık, biz yüzde kaça çıktık? Yüzde 38’lerden yüzde
45,5’lara çıktık. İl genel meclisi oylarında 2009’da kaçtınız, kaç oldunuz?
Sekiz seçimdir… Ya, yenilen pehlivan güreşe doymaz derler ama hakikaten de
öyle.
Bari bir mesaj alın. Biz yüzde
45,5 dedik. Niye yüzde 50 olmadık, niye yüzde 60 olmadık, onun hesabını
yapıyoruz, muhasebesini yapıyoruz. Şu belediyelerin bir kısmını niye biz
kaptırdık, onun muhasebesini yapıyoruz. Siz hiç bunun muhasebesini yapmadınız
mı Allah aşkına ya? 
Bu millet siz böyle yaptığınız
müddetçe zaten sizi iktidara getirmez. (AK PARTİ sıralarından alkışlar) 
BAŞKAN – Teşekkür ediyorum Sayın
Aydın.
SEYFETTİN YILMAZ (Adana) –
Vicdansızlıkla suçladı beni de. Ona cevap vereceğim.
BAŞKAN – Buyurun Sayın Yılmaz.
(MHP sıralarından alkışlar) 
Sataşma nedeniyle iki dakika…
5.- Adana Milletvekili Seyfettin
Yılmaz'ın, Adıyaman Milletvekili Ahmet Aydın’ın sataşma nedeniyle yaptığı
konuşması sırasında şahsına sataşması nedeniyle konuşması

SEYFETTİN YILMAZ (Adana) – Sayın
Başkan, değerli milletvekilleri; beni iyi dinlerseniz veya tutanakları
alırsanız, bir grubu suçlayıcı bir konuşmanın içerisine girmedim ama eğer siz,
suçluluk psikolojisiyle bir savunmaya giriyorsanız, buna diyeceğimiz bir şey
yok. 
AHMET AYDIN (Adıyaman) – Kim
olursa olsun elinde mahkûmiyet kararı olmadan hiç kimseyi suçlayamazsınız.
SEYFETTİN YILMAZ (Devamla) – Biz
şunu söylüyoruz: Bakın, hiç kimseyi suçlamıyoruz ama burada, eğer bu yüce
milletin temsilcisiysek, eğer Anadolu coğrafyasında, o Adana’nın dağlarında,
Torosların dağlarındaki o fakir fukara, garip gurebanın bir kuruş hakkı
birileri tarafından yenmişse, mutlaka bunun ortaya çıkarılması lazım. 
Şimdi, siz de biliyorsunuz, grup
olarak biz de biliyoruz, yani kurulan komisyonun çoğunluk üyesi sizden, hep
beraber göreceğiz. Ben Mecliste yeni bir milletvekiliyim, iki buçuk senedir ama
Adalet ve Kalkınma Partisinin parmakları kalktığı zaman, biz ne kadar şey
söylersek söyleyelim hiçbir mana ifade etmiyor. 
AHMET AYDIN (Adıyaman) – Peşin
hükümlü olma.
SEYFETTİN YILMAZ (Devamla) - Ne
kadar doğruyu söylersek söyleyelim, alıyorsunuz kararı gidiyorsunuz. Onun için
kendi kendimizi kandırmayalım veya bizi çocuk yerine koymayın Ahmet Aydın Bey.
Objektif olarak
şunu söylüyoruz, bakın her zaman söylüyorum: Eğer boğazınızdan haram lokma
geçmemişse… Boğazından haram lokma geçmeyen kişi, çıkar Türk adaletine ve Türk
yargısına güvenir. Bizim söylediğimiz bu. Ama bunun yolu şuysa, burada soru
işareti gelir: Siz soruşturmayı yürüten savcıları, soruşturmayı yürüten
hâkimleri, mahkemeleri değiştirirseniz, HSYK’da, milletin çoğunluğuyla, yüzde
58’le değişen, “Üstünlerin hukuku yerine hukukun üstünlüğünü getireceğiz.”
dediğiniz anayasal değişikliği burada Adalet ve Kalkınma Partisinin oy
çoğunluğuyla değiştirirseniz ve yandaş yapılabilecek birtakım yapılanmaların
içerisine girip de, ondan sonra da “Ya, bu işte bir şey yok.” derseniz kendi
kendimizi kandırmaktan öteye gitmeyiz. 
AHMET AYDIN
(Adıyaman) – Burası karar verecek, Meclis karar verecek.
SEYFETTİN YILMAZ
(Devamla) – Onun için, biz Allah’ın adaletine güveniyoruz. Yani bu noktadaki
sizin çoğunluk iradenizle yaptığınız düzenlemelere inanmadığımız için, Allah’ın
adaletinden kurtuluş yok diyoruz. 
(Mikrofon
otomatik cihaz tarafından kapatıldı) 
SEYFETTİN YILMAZ
(Devamla) – Bunlar ortaya çıksın. Zaten bir adam masumsa masumdur. (MHP
sıralarından alkışlar)
AHMET AYDIN
(Adıyaman) – Ya, masum olduğunu mu ispat edecek bir adam?
BAŞKAN –
Teşekkür ediyorum.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
4.- Sanal Ortamda İşlenen Suçlar
Sözleşmesinin Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/676) (S. Sayısı: 380) (Devam)

BAŞKAN –
Tasarının tümü üzerinde Hükûmet adına söz isteyen Mevlüt Çavuşoğlu, Avrupa
Birliği Bakanı.
Buyurun Sayın
Bakan. (AK PARTİ sıralarından alkışlar)
AVRUPA BİRLİĞİ
BAKANI MEVLÜT ÇAVUŞOĞLU (Antalya) – Sayın Başkanım, çok teşekkür ediyorum. Sizi
ve yüce heyetinizi saygıyla selamlıyorum.
Avrupa Birliği
Bakanı ve eski Avrupa Konseyi Parlamenter Meclisi Başkanı ve Onursal Başkanı
olarak Sanal Ortamda İşlenen Suçlar Sözleşmesinin -Avrupa Konseyinin bir
sözleşmesinin- Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun bugün Meclisimizin gündemine gelmesinden büyük
bir mutluluk duyduğumu belirtmek isterim ve özellikle de tüm grupların bu
konuda desteği için de ayrıca teşekkür ediyorum.
Aslında, Avrupa
Konseyinin 204 tane sözleşmesi var. En son sözleşmesi, kadına yönelik şiddetin
ve aile içi şiddetin önlenmesiyle ilgili sözleşmeydi ve İstanbul Sözleşmesi: Bu
sözleşmeye ilk imza atan ülke, Türkiye olmuştur ve Meclisinde onaylayan ilk
ülke de Türkiye olmuştur yani ilk onaylayan Meclis de Türkiye Büyük Millet
Meclisi olmuştur. Fakat bugün baktığımız zaman, hâlâ, Avrupa Konseyinin bazı
sözleşmelerini onaylamadığımızı ya da imzalamadığımızı görüyoruz. Aslında,
Türkiye'nin bu konuda daha hassas olması gerekiyor. Yıllardır, biz de on iki
yıldır, bu konuda çaba sarf ediyoruz. 
Fakat bu
sözleşmelerin, biraz önce, Sayın Zozani güncelliğini yitirdiğini söyledi.
Bunlar güncelliğini yitiren sözleşmeler değildir. Öyle olsaydı, 1950 yılında
hazırlanmış ve 1954 yılında bizim imzaladığımız ve 1954 yılında onayladığımız
Avrupa İnsan Hakları Sözleşmesi de güncelliğini yitirmiş olurdu. Fakat Avrupa
Konseyi ek protokollerle… Eğer bir değişiklik yapılması isteniyorsa ya da
ekleme yapılması isteniyorsa, sözleşmeye bir ek protokol hazırlanıyor ve bu ek
protokol de ülkelerin imzasına açılıyor ve ülkeler de bunu imzalayarak ve
meclislerinde onaylayarak o güncelliği sağlıyor. Fakat burada önemli olan, her
ülkenin sadece bu sözleşmeyi imzalaması yetmez, sadece meclisinde onaylaması
yetmez, bu sözleşme doğrultusunda kendi ulusal yasalarını da çıkarması
gerekiyor. Umarım, Türkiye Büyük Millet Meclisi de bu konvansiyon onaylandıktan
sonra burada buna uygun yasayı hep birlikte kabul eder, birlikte bu yasayı
çıkarırız. 
Aslında, son
günlerde en çok tartıştığımız konu şu: Bir taraftan, ifade özgürlüğü ve medya
özgürlüğü -buna sosyal medya da dâhil- diğer taraftan, kişilerin hak ve
özgürlüklerinin korunması ve özellikle de özel hayatın gizliliğinin korunması
ve bu ikisi arasındaki dengeyi nasıl sağlayacağız? Bu ikisi arasındaki dengeyi
sağlamak için, aslında, Avrupa İnsan Hakları Sözleşmesi başta olmak üzere,
birçok uluslararası konvansiyon ve de birçok uluslararası karar ve tavsiye
kararları, âdeta, bir yol haritası çizmiş, bir rehberlik edinmiş. Avrupa İnsan
Hakları Sözleşmesi’nin 8’inci maddesi ile 10’uncu maddesine baktığımız zaman, daha
1950 yılında kişilerin özel hayatının gizliliğinin korunması konusunda neler
yapılması gerekiyor ve ifade özgürlüğü anlamında nasıl değerlendirilmesi
gerekiyor… 
Aynı şekilde,
1970 yılına baktığımız zaman, Avrupa Konseyinin kararları var, tavsiye kararları
var. İnternet’le ilgili, bilgisayar ve İnternet ortamı, teknoloji daha günlük
hayatta yeni kullanılmaya başladığı zamanda bile uluslararası örgütlerin bu
anlamda aldığı kararlar var. Fakat maalesef, Türkiye özellikle Avrupa
Konseyinin 108 no.lu Sözleşme’sini imzalamasına rağmen hâlâ Meclisimizde
onaylanmadığını görüyoruz ve 47 ülke içinde sadece San Marino hiç imzalamamış
ve imzalayıp da onaylamayan ülke de sadece Türkiye. Bunu da bir an evvel
çözmemiz lazım ki özellikle bilgilerin otomatik işleme tabi tutulduğu bir
ortamda kişisel verilerin saklanmasıyla ilgili bir konvansiyondur. Bunun
mutlaka bir an evvel uygulanması lazım, imzalanması lazım, daha doğrusu
Meclisimiz tarafından onaylanıp gerekli düzenlemelerin yapılması lazım.
Sayın Zozani,
burada BDP Eş Başkanı Sayın Selahattin Demirtaş’ın Şanlıurfa mitinginde
İletişim Başkanlığının, TİB’in bir engelleme yaptığını söyledi. Biz İnternet
Dairesi Başkanını aradık ve böyle bir işlemin yapılmadığı konusunda bize bir
bilgi verdi. Tabii, kendilerinden yazılı bilgiyi de alacağız, size de
iletmelerini isteyeceğiz fakat burada işin doğrusu, böyle bir iddia mantıklı da
gelmiyor. Niye mantıklı gelmiyor? Sayın Demirtaş, Eş Başkan, her platformda
konuşma yapabilir ve yapıyor da. Sadece söyleyeceklerini Şanlıurfa mitinginde
mi söyleyebilir? Hayır. Grup toplantısında konuşuyor mu? Konuşuyor, canlı
yayında yayınlanıyor. Diğer platformlarda veya seçim zamanında birçok mitingde
konuşma imkânı buldu mu? Buldu. Niye sadece Şanlıurfa mitinginde özellikle
konuşması dinlensin önceden ve o gün konuşmasının İnternet ortamında
yayınlanması engellensin? Bize, doğrusu, mantıklı gelmiyor, zaten TİB’den
aldığımız bilgi de böyle bir işlemin hiçbir şekilde yapılmadığıdır. 
Dolayısıyla,
değerli Başkanım, çok teşekkür ediyorum söz verdiğiniz için. İnşallah, en yakın
zamanda bu sözleşmeye uygun yasaların Meclisimizden geçmesini de arzu ediyoruz
ve sözleşmenin hayırlı olmasını diliyorum. 
Saygılar
sunarım. (AK PARTİ sıralarından alkışlar)
BAŞKAN –
Teşekkür ediyorum.
Başka söz talebi
yok.
ÖZDAL ÜÇER (Van)
– Sayın Başkan, Genel Başkanımızın konuşmasının sansürlenmesiyle ilgili ben bir
açıklama yapmak istiyorum.
BAŞKAN – Buyurun
yerinizden.
V.- AÇIKLAMALAR (Devam)
4.- Van Milletvekili Özdal Üçer'in,
Avrupa Birliği Bakanı Mevlüt Çavuşoğlu’nun 380 sıra sayılı Kanun Tasarısı’nın
tümü üzerinde Hükûmet adına yaptığı konuşmasındaki bazı ifadelerine ilişkin
açıklaması

ÖZDAL ÜÇER (Van)
– Sayın Başkan, elbette ki Genel Başkanımız, eş genel başkanlarımız herhangi
bir radyo, televizyon ya da basın organıyla kamuoyuna ulaşabilir, herhangi bir
ilde miting de yapabilir ama Şanlıurfa ilimizin, seçim döneminde hassas bir
süreç yaşaması ve Şanlıurfa’daki konuşmasının özellikle Şanlıurfa kararsız
kitlesi üzerinde de etkisi olacağı düşünülerek böyle bir sansürleme olduğu
kanaati var bizde. Bununla ilgili gerçek zeminde bir araştırma yapılması talebi
vardı. Yani bunun gerekçe gösterilerek işte Sayın Başkan başka yerlerde de
konuşabilir, konuşuyor ama Urfa konuşmasında sansürleme olmamış gibi
değerlendirme yapılması yanlıştır diye ifade etmek istedim.
BAŞKAN – Sayın
Bakan yazılı cevap aldıktan sonra da bildireceğini söyledi zaten gruba.
Teşekkür
ediyorum.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
4.- Sanal Ortamda İşlenen Suçlar
Sözleşmesinin Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/676) (S. Sayısı: 380) (Devam)

BAŞKAN -
Tasarının tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Birinci maddeyi
okutuyorum:

SANAL ORTAMDA İŞLENEN SUÇLAR SÖZLEŞMESİNİN ONAYLANMASININ UYGUN
BULUNDUĞUNA DAİR KANUN TASARISI

MADDE 1- (1) Hükümetimiz adına 10 Kasım 2010
tarihinde Strazburg’da imzalanan “Sanal Ortamda İşlenen Suçlar Sözleşmesi”nin
çekinceler ve beyanlar ile birlikte onaylanması uygun bulunmuştur.
BAŞKAN – Madde
üzerinde Cumhuriyet Halk Partisi Grubu adına söz isteyen Aytuğ Atıcı, Mersin
Milletvekili.
Buyurun Sayın
Atıcı. (CHP sıralarından alkışlar)
AYTUĞ ATICI
(Mersin) – Soru-cevap işlemine gerek görmediniz herhâlde?
BAŞKAN – Kusura
kalmayın, ben sizinkini görmedim, doğru.
AYTUĞ ATICI
(Mersin) – Önemli değil.
BAŞKAN -
Buyurun.
CHP GRUBU ADINA
AYTUĞ ATICI (Mersin) - Çok teşekkür ederim. 
Sayın Başkan,
değerli arkadaşlar; Sanal Ortamda İşlenen Suçlar Sözleşmesinin Onaylanmasının
Uygun Bulunduğuna Dair Kanun Tasarısı’nın 1’inci maddesi üzerinde söz aldım,
düşünce ve ifade özgürlüğüne saygılı milletvekillerini saygıyla selamlıyorum. 
Değerli
arkadaşlarım, “Sözleşmeyi hazırlayan kim?” diye baktığımızda Avrupa Konseyini
görüyoruz. Peki, bu sözleşme ne zaman imzaya açıldı? 2001 yılında. Tam 33 ülke,
2001 yılından bu yana bu anlaşmaya taraf oluyor, 14’ü de imzalamış ancak bizim
gibi onay aşamasında. Biz ne zaman imza koymuşuz bu sözleşmeye? 2010 yılında.
Peki, sözleşme ana hatlarıyla ne diyor? Yani sanal ortamda işlenen suçlar
konusunda mücadele eden bu sözleşme, ana hatlarıyla ne diyor? Diyor ki: “Önce
suçu tanımlayalım. Sanal ortamda işlenen suç ne demek, önce onu bir
tanımlayalım, daha sonra bu suça göre ülkeler ceza hukuklarını uyumlu hâle
getirsinler.” 
E güzel, önce
bir suçu tanımlayacağız. Suç nedir? Yani, kişisel haklara saldırı, suç mudur,
değil midir? Evrensel bir şeydir, tabii ki suçtur. Sanal ortamda hakaret suç
mudur? E herkes bilir, ortaokul çocuğuna sorsanız yine bilir, “Evet suçtur.”
der. E peki, sanal ortamda iktidarı eleştirmek suç mudur? E “Hayır.” der
ortaokul çocukları ama acaba AKP buna ne der? “Sanal ortamda Hükûmeti
eleştirmek veya Başbakanı eleştirmek suç mudur?” diye sorar isem, AKP’ye oy
verenlerin, tahminime göre, yüzde 80’i “Evet suçtur.” diyecek. E Başbakan da
böyle düşünüyor ki TİB Başkanına yetki veriyor ve iki dudağını kıpırdatarak
istediği siteyi kapatıyor. Demek ki anlayış bu, bu anlaşma o yüzden çok iyi.
Eğer buna imza koyduğunuz gibi yasalaştırır iseniz neyin suç neyin suç
olmadığını da kabul etmiş olacaksınız, o yönden çok mutluyum. 
Bu sözleşmeye
“Budapeşte Sözleşmesi” de deniliyor. Şöyle bir gerekçesine baktım Budapeşte
Sözleşmesi’nin, bu konuştuğumuz sözleşmenin, gerekçesinde diyor ki: “Siber
ortamda özgürlüklerin korunması amaçlanmıştır.” “Allah Allah, bu gerekçeyi kim
yazmış?” dedim. Bir de baktım altında Recep Tayyip Erdoğan imzası var. Evet yani
gerçekleri söylüyorum. “Sanal ortamda özgürlüklerin korunmasını amaçlıyorum.”
diyor Recep Tayyip Erdoğan ve gerekçenin altına imzayı atarak bu sözleşmeyi,
kanunlaşması için Türkiye Büyük Millet Meclisine gönderiyor. Şaka gibi, değil
mi? Şaka gibi, doğru. 
Peki,
imzaladığınız bu sözleşme ve bugün yasalaştırmaya çalıştığımız bu sözleşme
“Özgürlükleri genişletin.” derken, size “Twitter’ı kapatın.” mı diyor? Hayır.
Mahkeme, açma kararı verdiği hâlde “Mahkemeyi de dinlemeyin.” mi diyor? (AK
PARTİ sıralarından “Hepsini dinliyor, sadece seni dinlemiyor.” sesi) Öyle
demiyor. Oradan Sayın Milletvekili bilmeden laf atıyor, kimin attığını da
görmedim, “Hepsini dinliyoruz.” diyor. Sayın Milletvekili, konuşmak için önce
bilgi sahibi olmak lazım, fikir sahibi olmadan önce bilgi sahibi olmanız
gerekiyor. 
Twitter’ın
açılmasıyla ilgili, mahkemenin verdiği karara Başbakanınız uymadığı için
Anayasa Mahkemesi karar vermek zorunda kaldı ama Başbakan, Anayasa Mahkemesinin
kararına da “Talimat verdim, bizim çocuklar açacaklar.” dedi. Yani, Anayasa
Mahkemesi karar veriyor, sanki Başbakanın talimatına ihtiyaç varmış gibi. 
Değerli
arkadaşlarım, hukuk hepimize lazım, bugün bana lazım, yarın sana lazım. O
yüzden, biz evrensel hukuku gerçekten savunmak mecburiyetindeyiz, ne olursa
olsun, canımızı acıtsa da hukuku savunmak mecburiyetindeyiz, başka türlü bunu
yapamayız. 
Peki,
imzaladığımız bu sözleşme “YouTube’u kapatın.” mı diyor? Hayır. Peki, YouTube
kapandı, mahkeme karar verdi, “Açın.” dedi. Bana laf atan Sayın Milletvekili,
acaba açıldı mı YouTube? Mahkeme kararı var önümüzde, hani dinliyorduk mahkeme
kararlarını? Açıldı mı YouTube? Açılmadı. O yüzden, laf atarken de biraz şöyle
güzel laf atarsanız, güzel bir sohbet yapmış oluruz. 
Şimdi, bu
sözleşme, Telekomünikasyon İletişim Başkanının canının istediği siteyi
kapatmasına izin veriyor mu? Vermiyor. Yani, ne sözleşmesi imzaladığınıza
dikkatinizi çekmek istiyorum. Bu sözleşme sizi zor durumda bırakacak, bu
sözleşme size biraz demokrasi öğretecek, biraz hukukun üstünlüğünü öğretecek çünkü
bu sözleşme, burada kanunlaştıktan sonra Anayasa’mızın dahi üstünde olan bir
sözleşme hâline gelecek. 
İmzaladığımız bu
sözleşme, acaba “Kim ne derse desin kaydet.” mi diyor size? Hayır. Peki, siz
kaydediyor musunuz? Evet. “Twitter’da, İnternet’te, sanal ortamda kim
konuşuyor, kim ne diyor, takip et.” mi diyor? E, hayır. Yani, bu sözleşme sizin
işinize yaramayacak. Ama bu sözleşmenin imza tarihini başından sizlere
söyledim. Bizim imzalama tarihimiz 2010 yani 17 Aralık rüşvet ve yolsuzluk
olaylarının ortaya saçılmasından önce. Ben iddia ediyorum, bu eğer 17 Aralık
rüşvet ve yolsuzlukların ortaya saçıldığı günden sonra gündeme gelseydi
Başbakan bunu asla Meclise sevk etmezdi. Ben buradan uyarıyorum: Sayın
Başbakan, bu sizin işinize yaramaz. Bu, gerçekten İnternet’te biraz özgürlük
getiriyor, gerçekten neyin suç olup neyin suç olmadığını anlatıyor. Haberiniz
olsun, yanlış yapıyorsunuz; kendinize, kendi ayağınıza sıkıyorsunuz.
AHMET AYDIN (Adıyaman) – Her şeyi
siz mi biliyorsunuz ya Allah aşkına?
AYTUĞ ATICI (Devamla) –Yani,
yasalaşırsa eğer, bu sizin işinize yaramayacak Sayın Aydın. 
AHMET AYDIN (Adıyaman) – Bir tek
siz biliyorsunuz, kimse bilmiyor zaten. Herkese ders verir gibi böyle…
AYTUĞ ATICI (Devamla) – Sayın
Aydın, arkadaşlar laf atıyorlar ama ben grup başkan vekillerinden daha güzel
laf atmalarını bekliyorum. 
MİHRİMAH BELMA SATIR (İstanbul) –
İkaz ediyor. 
AHMET AYDIN (Adıyaman) – Ben ikaz
ediyorum, ikaz ediyorum. 
AYTUĞ ATICI (Devamla) – Daha içi
dolu, daha güzel, daha on ikiden vuran, burada beni susturan, burada beni bozan
laflar atmanı bekliyorum yani, hem de donanımlı laflar bekliyorum. 
OYA ERONAT (Diyarbakır) – Seni
düzeltiyor.
AYTUĞ ATICI (Devamla) – Eğer bunu
yaparsanız memnun olurum ama diğer milletvekili arkadaşlarım sizin kadar
tecrübeli olmayabilirler. 
İmzaladığınız bu sözleşme size
“Korku imparatorluğu yarat.” mı diyor? Hayır, demiyor. Peki, bu sözleşme size
“Düşünceyi suç sayın.” mı diyor? Hayır, demiyor. Tam tersi, “Düşünceyi yaymayı
özgürleştireceğim.” diyor Recep Tayyip Erdoğan’ın imzasıyla gerekçesinde,
dikkatinizi çekmek istiyorum. 
Değerli
arkadaşlarım, bakın, İnternet konusu önemlidir. Birçok uzmana göre, dünyada
İnternet konusu yazıdan sonraki en büyük buluştur. Bir şey yazıyorsun, bir tuşa
basıyorsun, dünyanın her tarafına yayılıyor. Yani yazıdan sonra dünyanın en
önemli buluşu olarak niteleniyor İnternet ama insanımız sansür yoluyla bu
güzellikten sayenizde mahrum bırakılmak isteniyor, tıpkı Osmanlının matbaayı
yasaklaması gibi. Bakın, o bizi nasıl geri götürdü, siz de İnternet’i yasaklayarak
bizi geri götüreceksiniz. Ama bundan daha kötü bir şey var: İnternet’i siz
yasaklarsınız, biz gelir açarız. Ama daha kötü bir şey yapıyorsunuz; sansürden
daha kötü olarak, insanları izliyorsunuz. Yani diyorsunuz ki: “İnternet’ten ne
yazarsanız yazın, takip edeceğim, saklayacağım, yeri zamanı geldiğinde senin
aleyhine kullanacağım.” Dediğiniz şey bu.
MUHYETTİN AKSAK
(Erzurum) – Seçim döneminde onu siz yaptınız.
AYTUĞ ATICI
(Devamla) – Yani en son çıkarılan telekomünikasyon ve iletişimle ilgili İnternet
Yasası’na bakar iseniz orada ne yaptığınızı anlayabilirsiniz. 
Bakın, kendinizi
o kadar emniyete almak istiyorsunuz ki yani TİB’in uyguladığı dinlemeler yetmez
gibi bir de ayrıca MİT'e ayrı bir dinleme istasyonu kurdurdunuz.
RAMAZAN CAN
(Kırıkkale) – 30 Martta ne oldu?
AYTUĞ ATICI
(Devamla) – Yani bütün bunları değerlendirip sizin dikkatinize sunmak
istiyorum.
Arkadaşlar, hem
özgürlükleri korumak üzere uluslararası anlaşma imzalıyorsunuz hem de bütün
özgürlükleri kısıtlıyorsunuz, ülkemizi de uluslararası camiada küçük
düşürüyorsunuz. Çok enteresan; yani bir insan kendini kendi devletinden
korumaya çalışır mı? Siz bunu öğrettiniz bizim insanımıza. Dediniz ki: “Ben
sana zarar verebilirim, kendini koru.” Koruyacağız.
Saygılar
sunuyorum. (CHP sıralarından alkışlar) 
BAŞKAN –
Teşekkür ediyorum.
Başka söz
talebi? Yok.
Soru-cevap
işlemi yapacağız. 
Sayın Atıcı,
buyurun.
AYTUĞ ATICI
(Mersin) – Teşekkür ederim Sayın Başkan.
Sayın Bakan
değişmiş. Yahu, bir beş dakika konuştuk, Bakan değişiyor. Vazgeçtim. Yani ben
Avrupa Birliğiyle ilgili bir soru soracaktım, şimdi sorsam bir anlamı
olmayacak.
Teşekkür ederim.

BAŞKAN – Evet,
teşekkür ediyoruz vazgeçtiğiniz için Sayın Atıcı, sağ olun.
ORMAN VE SU
İŞLERİ BAKANI VEYSEL EROĞLU (Afyonkarahisar) – Teşekkür ederim.
BAŞKAN – Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2’nci maddeyi
okutuyorum:
MADDE 2- (1)Bu
Kanun yayımı tarihinde yürürlüğe girer.
BAŞKAN – Söz
talebi? Yok.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3’üncü maddeyi
okutuyorum:
MADDE 3- (1) Bu
Kanun hükümlerini Bakanlar Kurulu yürütür.
BAŞKAN – Söz
talebi? Yok.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Tasarının tümü
açık oylamaya tabidir.
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
Oylama için iki
dakika süre veriyorum.
(Elektronik
cihazla oylama yapıldı)
BAŞKAN – Sayın milletvekilleri,
Sanal Ortamda İşlenen Suçlar Sözleşmesinin Onaylanmasının Uygun Bulunduğuna
Dair Kanun Tasarısı açık oylama sonucu: 




“Kullanılan oy sayısı


:


224








Kabul


:


222








Ret


:


2 


(x)







Kâtip Üye
Muhammet Rıza Yalçınkaya
Bartın 


Kâtip Üye
Dilek Yüksel 
Tokat”



BAŞKAN – Böylece
tasarı kabul edilmiş ve kanunlaşmıştır. 
5’inci sırada
yer alan, Türkiye Cumhuriyeti Hükümeti ile Romanya Hükümeti Arasında Avrupa
İşleri Konusunda Mutabakat Zaptının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız. 
5.- Türkiye Cumhuriyeti Hükümeti ile
Romanya Hükümeti Arasında Avrupa İşleri Konusunda Mutabakat Zaptının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/681) (S. Sayısı: 429) (XX)

BAŞKAN –
Komisyon ve Hükûmet yerinde. 
Komisyon raporu
429 sıra sayısıyla bastırılıp dağıtılmıştır.
Tasarının tümü
üzerinde söz isteyen? Yok. 
Tasarının tümü
üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci maddeyi
okutuyorum:

TÜRKİYE CUMHURİYETİ
HÜKÜMETİ İLE ROMANYA HÜKÜMETİ ARASINDA AVRUPA İŞLERİ KONUSUNDA MUTABAKAT
ZAPTININ ONAYLANMASININ UYGUN BULUNDUĞUNA DAİR KANUN TASARISI
MADDE
1- (1) 4 Nisan 2012 tarihinde Bükreş’te imzalanan “Türkiye Cumhuriyeti
Hükümeti ile Romanya Hükümeti Arasında Avrupa İşleri Konusunda Mutabakat
Zaptı”nın onaylanması uygun bulunmuştur.
BAŞKAN – Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2’nci maddeyi
okutuyorum:
MADDE 2-
(1)
Bu Kanun yayımı tarihinde yürürlüğe girer.
BAŞKAN –
Oylarınıza sunuyorum: Kabul edenler... Kabul etmeyenler... Kabul edilmiştir. 
3’üncü maddeyi
okutuyorum:
MADDE
3- (1) Bu Kanun hükümlerini Bakanlar Kurulu yürütür.
BAŞKAN –
Oylarınıza sunuyorum: Kabul edenler... Kabul etmeyenler... Kabul edilmiştir. 
Tasarının tümü
açık oylamaya tabidir.
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
İki dakika süre
veriyorum.
(Elektronik
cihazla oylama yapıldı) 
BAŞKAN - Sayın milletvekilleri,
Türkiye Cumhuriyeti Hükümeti ile Romanya Hükümeti Arasında Avrupa İşleri
Konusunda Mutabakat Zaptının Onaylanmasının Uygun Bulunduğuna Dair Kanun
Tasarısı açık oylama sonucu:
“Kullanılan
oy sayısı : 253
Kabul : 249
Ret : 
4 (x)
 



Kâtip Üye 
Muhammet Rıza Yalçınkaya 
Bartın 


 Kâtip Üye
 Dilek Yüksel 
 Tokat”



BAŞKAN - Böylece tasarı kabul
edilmiş ve kanunlaşmıştır.
6’ncı sırada yer
alan, Türk Akademisinin Kuruluşuna Dair Anlaşmanın Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu'nun görüşmelerine
başlayacağız.
6.- Türk Akademisinin Kuruluşuna Dair
Anlaşmanın Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/818) (S. Sayısı: 536) (xx)

BAŞKAN -
Komisyon ve Hükûmet yerinde.
Komisyon raporu
536 sıra sayısıyla bastırılıp dağıtılmıştır. 
Tasarının tümü
üzerinde söz isteyen? Yok.
Tasarının tümü
üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci maddeyi okutuyorum:

TÜRK AKADEMİSİNİN KURULUŞuna DAİR ANLAŞMANIN
ONAYLANMASININ UYGUN BULUNDUĞUNA DAİR KANUN TASARISI

MADDE
1- (1) 23 Ağustos 2012 tarihinde Bişkek’te imzalanan “Türk Akademisinin
Kuruluşuna Dair Anlaşma”nın onaylanması uygun bulunmuştur.
BAŞKAN – Oylarınıza sunuyorum:
Kabul edenler… Kabul etmeyenler… Kabul edilmiştir.
2’nci maddeyi okutuyorum:
MADDE
2- (1) Bu Kanun yayımı tarihinde yürürlüğe girer.
BAŞKAN – Oylarınıza sunuyorum:
Kabul edenler… Kabul etmeyenler… Kabul edilmiştir.
3’üncü maddeyi okutuyorum:

MADDE
3- (1) Bu Kanun hükümlerini Bakanlar Kurulu yürütür.
BAŞKAN - Kabul edenler… Kabul
etmeyenler… Kabul edilmiştir.
Tasarının tümü açık oylamaya
tabidir. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir.
İki dakika süre veriyorum.
(Elektronik cihazla oylama
yapıldı)
BAŞKAN – Sayın
milletvekilleri, Türk Akademisinin Kuruluşuna Dair Anlaşmanın Onaylanmasının
Uygun Bulunduğuna Dair Kanun Tasarısı açık oylama sonucu:
“Kullanılan oy
sayısı : 248
Kabul :
243
Ret :
4
Çekimser 
: 1 (X)
 Kâtip Üye Kâtip
Üye
 Muhammet Rıza
Yalçınkaya Dilek Yüksel
 Bartın Tokat”
BAŞKAN – Böylece tasarı kabul
edilmiş ve kanunlaşmıştır.
Birleşime beş dakika ara
veriyorum.
Kapanma Saati: 19.49

ÜÇÜNCÜ OTURUM
Açılma Saati:
20.00
BAŞKAN: Başkan
Vekili Sadık YAKUT
KÂTİP ÜYELER:
Muhammet Bilal MACİT (İstanbul), Muhammet Rıza YALÇINKAYA (Bartın)
------0------
BAŞKAN – Sayın
milletvekilleri, Türkiye Büyük Millet Meclisinin 79’uncu Birleşiminin Üçüncü
Oturumunu açıyorum.
7’nci sırada yer
alan, Türkiye Cumhuriyeti Hükümeti ile Somali Federal Cumhuriyeti Hükümeti
Arasında Hastane İşletme ve Devir Protokolünün Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine
başlayacağız.

7.- Türkiye Cumhuriyeti Hükümeti ile
Somali Federal Cumhuriyeti Hükümeti Arasında Hastane İşletme ve Devir Protokolünün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/873) (S. Sayısı: 533) (x)
BAŞKAN -
Komisyon ve Hükûmet yerinde.
Komisyon raporu
533 sıra sayısı ile bastırılıp dağıtılmıştır.
Tasarının tümü
üzerinde söz isteyen? Yok.
Tasarının tümü
üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci maddeyi
okutuyorum:
TÜRKİYE
CUMHURİYETİ HÜKÜMETİ İLE SOMALİ FEDERAL CUMHURİYETİ HÜKÜMETİ ARASINDA HASTANE
İŞLETME VE DEVİR PROTOKOLÜNÜN ONAYLANMASININ UYGUN BULUNDUĞUNA DAİR KANUN
TASARISI
MADDE 1- (1) 27
Haziran 2013 tarihinde İstanbul'da imzalanan “Türkiye Cumhuriyeti Hükümeti ile
Somali Federal Cumhuriyeti Hükümeti Arasında Hastane İşletme ve Devir
Protokolü”nün onaylanması uygun bulunmuştur.
BAŞKAN – Söz
talebi? Yok.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2’nci maddeyi
okutuyorum:
MADDE 2- (1) Bu
Kanun yayımı tarihinde yürürlüğe girer.
BAŞKAN –
Oylarınıza sunuyorum: Kabul edenler… Kabul etmeyenler… Kabul edilmiştir.
3’üncü maddeyi
okutuyorum:
MADDE 3- (1) Bu
Kanun hükümlerini Bakanlar Kurulu yürütür.
BAŞKAN –
Oylarınıza sunuyorum: Kabul edenler… Kabul etmeyenler… Kabul edilmiştir.
Tasarının tümü
açık oylamaya tabidir. 
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
İki dakika süre
veriyorum.
(Elektronik
cihazla oylama yapıldı)
BAŞKAN – Sayın
milletvekilleri, 533 sıra sayılı Kanun Tasarısı açık oylama sonucu:




“Kullanılan oy sayısı


:


205









Kabul


:


205



(x)








Kâtip Üye
Muhammet Rıza Yalçınkaya 
Bartın


Kâtip Üye
Muhammet Bilal Macit
İstanbul”












Böylece tasarı
kabul edilmiş ve kanunlaşmıştır.
8’inci sıraya
alınan Türk Kültür ve Mirası Vakfı Şartının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
8.- Türk Kültür ve Mirası Vakfı Şartının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/866) (S. Sayısı 538)
BAŞKAN -
Komisyon? Yok.
Ertelenmiştir.
Diğer işlerde de
Komisyonun hazır bulunmayacağı anlaşıldığından, alınan karar gereğince, Türkiye
Büyük Millet Meclisinin kuruluşunun 94’üncü yıl dönümünün ve Ulusal Egemenlik
ve Çocuk Bayramı’nın kutlanması ve günün önem ve anlamının belirtilmesi
amacıyla yapılacak görüşmeler için, 23 Nisan 2014 Çarşamba günü saat 14.00’te
toplanmak üzere birleşimi kapatıyorum.
Kapanma Saati: 20.06




(x) (10/911) esas numaralı Meclis
Araştırması Önergesi’nin tam metni tutanağa eklidir.


(x) Sözlü soru önergeleri Genel Kurulda
okunmamış olup tutanağa eklidir. 


(x) 380 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(XX) 429 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 536 S. Sayılı Basmayazı tutanağa
eklidir.



(X) Açık oylama kesin sonuçlarını gösteren tablo tutanağa
eklidir.


(x) 533 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir




