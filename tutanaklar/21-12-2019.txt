



TBMM Tutanak Müdürlüðü




 TÜRKİYE
BÜYÜK MİLLET MECLİSİ
 TUTANAK DERGİSİ

 40’ıncı
Birleşim
 21
Aralık 2019 Cumartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun çalışma saatlerinin yeniden
düzenlenmesine; Gündem’in "Kanun Teklifleri ile Komisyonlardan Gelen Diğer
İşler" kısmında bulunan 155, 71 ve 76 sıra sayılı Kanun Tekliflerinin
sırasıyla 1, 2 ve 5'inci sıralarına; bastırılarak dağıtılan 158 sıra sayılı Kanun
Teklifi’nin ise 48 saat geçmeden yine bu kısmın 3'üncü sırasına alınmasına ve
diğer işlerin sırasının buna göre teselsül ettirilmesine; Genel Kurulun, 21
Aralık 2019 Cumartesi günkü (bugün) ve 07 Ocak 2020 Salı günkü birleşimlerinde
denetim konularının görüşülmeyerek gündemin "Kanun Teklifleri ile
Komisyonlardan Gelen Diğer İşler" kısmında yer alan işlerin görüşülmesine,
07 Ocak 2020 Salı günkü birleşiminde 131 sıra sayılı 2018 yılı Kamu Denetçiliği
Kurumu Raporu Hakkında Dilekçe Komisyonu ile İnsan Haklarını İnceleme Komisyonu
Üyelerinden Kurulu Karma Komisyon Raporu’nun görüşmelerinin tamamlanmasına
kadar çalışmalarını sürdürmesine; 158 sıra sayılı Kanun Teklifi’nin
görüşmelerinin 21 Aralık 2019 Cumartesi günkü birleşiminde tamamlanması hâlinde
24, 25, 26 ve 31 Aralık 2019 Salı, Çarşamba ve Perşembe günleri ile 2 Ocak 2020
Perşembe günü toplanmamasına, 158 sıra sayılı Kanun Teklifi’nin İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi

IV.- SEÇİMLER
A) Komisyonlarda Açık Bulunan Üyeliklere Seçim
1.- Kamu İktisadi Teşebbüsleri Komisyonunda boş bulunan üyeliğe seçim


V.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Güvenlik ve Askerî İş
Birliği Mutabakat Muhtırasının Onaylanmasının Uygun Bulunduğuna Dair Kanun
Teklifi (2/2451) ve Dışişleri Komisyonu Raporu (S.Sayısı:155)
2.- İzmir Milletvekili Binali Yıldırım’ın Türkiye Cumhuriyeti ile
Moldova Cumhuriyeti Arasında Sosyal Güvenlik Anlaşmasının Onaylanmasının Uygun
Bulunduğuna Dair Kanun Teklifi (2/1598) ve Dışişleri Komisyonu Raporu (S.
Sayısı: 71)
3.- Trabzon Milletvekili Salih Cora ile 3 Milletvekilinin Bazı Kanunlarda
Değişiklik Yapılmasına Dair kanun Teklifi (2/2452) ile Plan ve Bütçe Komisyon
Raporu (S. Sayısı: 158)

VI.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Diyarbakır Milletvekili Hişyar
Özsoy’un 155 sıra sayılı Kanun Teklifi’nin tümü üzerinde HDP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
2.- Diyarbakır Milletvekili Hişyar Özsoy’un, İstanbul Milletvekili
Mehmet Muş’un sataşma nedeniyle yaptığı konuşması sırasında Halkların Demokratik
Partisine ve şahsına sataşması nedeniyle konuşması
3.- Aydın Milletvekili Aydın Adnan Sezgin’in, İstanbul Milletvekili
Volkan Bozkır’ın 155 sıra sayılı Kanun Teklifi’nin tümü üzerinde AK PARTİ Grubu
adına yaptığı konuşması sırasında şahsına sataşması nedeniyle konuşması
4.- İstanbul Milletvekili Ahmet Ünal Çeviköz’ün, İstanbul Milletvekili
Volkan Bozkır’ın 155 sıra sayılı Kanun Teklifi’nin tümü üzerinde AK PARTİ Grubu
adına yaptığı konuşması sırasında şahsına sataşması nedeniyle konuşması
5.- İstanbul Milletvekili Ahmet Ünal Çeviköz’ün, Ankara Milletvekili
Emrullah İşler’in 155 sıra sayılı Kanun Teklifi’nin tümü üzerinde şahsı adına
yaptığı konuşması sırasında Cumhuriyet Halk Partisine sataşması nedeniyle
konuşması
6.- Ankara Milletvekili Emrullah İşler’in, Batman Milletvekili Mehmet
Ruştu Tiryaki’nin 155 sıra sayılı Kanun Teklifi’nin 2’nci maddesi üzerinde HDP
Grubu adına yaptığı konuşması sırasında şahsına sataşması nedeniyle konuşması
7.- Batman Milletvekili Mehmet Ruştu Tiryaki’nin, Ankara Milletvekili
Emrullah İşler’in sataşma nedeniyle yaptığı konuşması sırasında şahsına
sataşması nedeniyle konuşması

VII.- AÇIKLAMALAR
1.- İstanbul Milletvekili Mehmet Muş’un, Diyarbakır Milletvekili Hişyar
Özsoy’un sataşma nedeniyle yaptığı konuşmasındaki bazı ifadelerine ilişkin
açıklaması
2.- İstanbul Milletvekili Hakkı Saruhan Oluç’un, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
3.- İstanbul Milletvekili Engin Altay’ın, terörle etkin mücadelede temel
hak ve özgürlüklere dokunulmaması gerektiğine, hiçbir demokatik talebin
teröriste masumiyet, terörizme meşruiyet sağlamayacağına, hiçbir güvenlik
kaygısının da temel hak ve özgürlüklerin gasbedilmesine dayanak
yapılamayacağına ilişkin açıklaması
4.- İstanbul Milletvekili Mehmet Muş’un, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
5.- İstanbul Milletvekili Hakkı Saruhan Oluç’un, FETÖ’nün siyasi
ayağının ortaya çıkarılması, acılar yaşanmasın diye mücadele edilmesi,
demokratik siyaset zemininde sorunların çözümü için adım atılması gerektiğine
ilişkin açıklaması
6.- İstanbul Milletvekili Mehmet Muş’un, demokratik siyasete değil, dağa
ve teröre karşı olduklarına ilişkin açıklaması
7.- İstanbul Milletvekili Mehmet Muş’un, İstanbul Milletvekili Ahmet
Ünal Çeviköz’ün sataşma nedeniyle yaptığı konuşmasındaki bazı ifadelerine ve
Türkiye'nin tarihinin ve geldiği noktanın ortada olduğuna ilişkin açıklaması
8.- İstanbul Milletvekili Mehmet Muş’un, Adana Milletvekili Tulay Hatımoğulları
Oruç’un 155 sıra sayılı Kanun Teklifi’nin 1’inci maddesi üzerinde HDP Grubu
adına yaptığı konuşmasındaki bazı ifadelerine, ülkemizi yerli ve millî silah
teknolojileriyle donatmaya devam edeceklerine ilişkin açıklaması
9.- İstanbul Milletvekili Mehmet Muş’un, Batman Milletvekili Mehmet
Ruştu Tiryaki’nin 155 sıra sayılı Kanun Teklifi’nin 2’nci maddesi üzerinde HDP
Grubu adına yaptığı konuşmasındaki bazı ifadelerine, Türkiye'nin Suriye’nin
kuzeyine yaptığı operasyonların terör örgütlerine yönelik olduğuna ilişkin
açıklaması
10.- İstanbul Milletvekili Mehmet Muş’un, İstanbul Milletvekili Engin
Altay’ın 155 sıra sayılı Kanun Teklifi’nin 2’nci maddesi üzerinde CHP Grubu
adına yaptığı konuşmasındaki bazı ifadelerine ilişkin açıklaması
11.- İstanbul Milletvekili Engin Altay’ın, Oturum Başkanı TBMM Başkan Vekili Süreyya Sadi Bilgiç’ten Meclisin
meaisini israf etmeye yönelik AK PARTİ Grup Başkan Vekilinin her konuşmacıdan
sonra konuşmanın içeriğiyle ilgili yorum yapmasına müsaade etmemesini talep
ettiğine ilişkin açıklaması
12.- İstanbul Milletvekili Engin Altay’ın, 115 sıra sayılı Kanun
Teklifine “hayır” oyu verdiklerine ama 71 sıra sayılı Kanun Teklifi’ne “kabul”
oyu vereceklerine ilişkin açıklaması
13.- Ankara Milletvekili Mehmet Naci Bostancı’nın, Siirt Milletvekili
Meral Danış Beştaş’ın 158 sıra sayılı Kanun Teklifi’nin birinci bölümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
14.- Siirt Milletvekili Meral Danış Beştaş’ın, Ankara Milletvekili
Mehmet Naci Bostancı’nın yaptığı açıklamasındaki bazı ifadelerine ilişkin
açıklaması
15.- İstanbul Milletvekili Mahmut Tanal’ın, Akit TV sunucusunun
Cumhuriyet gazetesine yönelik “Hep birlikte toplanıp Cumhuriyet gazetesi önüne
bir el bombası atalım.” ifadesine istinaden İçişleri Bakanını göreve davet
ettiğine ilişkin açıklaması
16.- Burdur Milletvekili Bayram Özçelik’in, 20 Aralık Mehmet Akif
Ersoy’u doğumunun 146’ncı yıl dönümünde rahmetle andıklarına ilişkin açıklaması
17.- Mersin Milletvekili Baki Şimşek’in, çeşitli sebeplerle
üniversitelerinden kaydı silinen öğrenciler yeniden okullarına dönmek için af
beklediği gibi kredi kartı borçlularının da yapılandırma ve sicil affı
beklediğine ilişkin açıklaması
18.- Gaziantep Milletvekili İmam Hüseyin Filiz’in, 25 Aralık Antep’in
kurtuluşunun 98’inci yıl dönümünde şehitleri ve ebediyete intikal eden gazileri
rahmetle andığına ilişkin açıklaması
19.- Sakarya Milletvekili Muhammed Levent Bülbül’ün, güvenlik
soruşturmasının objektif kriterlerle yapılacak şekilde mevzuatımızda yer alması
gerektiğine ilişkin açıklaması
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, geçirdiği
trafik kazası sonucu hayatını kaybeden TBMM Koruma Daire Başkanlığında görevli
polis memuru Coşkun Yurduseven’e Allah’tan rahmet dilediğine ilişkin konuşması

IX.- OYLAMALAR
1.- (S.Sayısı:155) Tekirdağ Milletvekili Mustafa Şentop’un Türkiye
Cumhuriyeti Hükûmeti ile Libya Devleti Ulusal Mutabakat Hükûmeti Arasında
Güvenlik ve Askerî İş Birliği Mutabakat Muhtırasının Onaylanmasının Uygun
Bulunduğuna Dair Kanun Teklifi’nin oylaması 
2.- (S. Sayısı: 71) İzmir Milletvekili Binali Yıldırım’ın Türkiye
Cumhuriyeti ile Moldova Cumhuriyeti Arasında Sosyal Güvenlik Anlaşmasının
Onaylanmasının Uygun Bulunduğuna Dair Kanun Teklifi’nin oylaması 
3.- (S. Sayısı: 158) Trabzon Milletvekili Salih Cora ile 3
Milletvekilinin Bazı Kanunlarda Değişiklik Yapılmasına Dair kanun Teklifi’nin
oylaması
21 Aralık 2019 Cumartesi
BİRİNCİ OTURUM
Açılma Saati: 12.03
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa), Mustafa
AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 40’ıncı Birleşimini açıyorum. 
Toplantı
yeter sayısı vardır.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
III.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun çalışma saatlerinin yeniden
düzenlenmesine; Gündem’in "Kanun Teklifleri ile Komisyonlardan Gelen Diğer
İşler" kısmında bulunan 155, 71 ve 76 sıra sayılı Kanun Tekliflerinin
sırasıyla 1, 2 ve 5'inci sıralarına; bastırılarak dağıtılan 158 sıra sayılı
Kanun Teklifi’nin ise 48 saat geçmeden yine bu kısmın 3'üncü sırasına
alınmasına ve diğer işlerin sırasının buna göre teselsül ettirilmesine; Genel
Kurulun, 21 Aralık 2019 Cumartesi günkü (bugün) ve 07 Ocak 2020 Salı günkü
birleşimlerinde denetim konularının görüşülmeyerek gündemin "Kanun
Teklifleri ile Komisyonlardan Gelen Diğer İşler" kısmında yer alan işlerin
görüşülmesine, 07 Ocak 2020 Salı günkü birleşiminde 131 sıra sayılı 2018 yılı
Kamu Denetçiliği Kurumu Raporu Hakkında Dilekçe Komisyonu ile İnsan Haklarını
İnceleme Komisyonu Üyelerinden Kurulu Karma Komisyon Raporu’nun görüşmelerinin
tamamlanmasına kadar çalışmalarını sürdürmesine; 158 sıra sayılı Kanun
Teklifi’nin görüşmelerinin 21 Aralık 2019 Cumartesi günkü birleşiminde
tamamlanması hâlinde 24, 25, 26 ve 31 Aralık 2019 Salı, Çarşamba ve Perşembe
günleri ile 2 Ocak 2020 Perşembe günü toplanmamasına, 158 sıra sayılı Kanun
Teklifi’nin İç Tüzük’ün 91’inci maddesine göre temel kanun olarak bölümler
hâlinde görüşülmesine ilişkin önerisi
21/12/2019
Türkiye Büyük Millet Meclisi Başkanlığına
Danışma
Kurulu 21/12/2019 Cumartesi günü (bugün) toplanamadığından, İç Tüzük’ün 19’uncu
maddesi gereğince, grubumuzun aşağıdaki önerisinin Genel Kurulun onayına
sunulmasını arz ederim.
 Mehmet
Muş
 İstanbul
 AK
PARTİ Grubu Başkan Vekili

Öneri:

Gündemin
"Kanun Teklifleri ile Komisyonlardan Gelen Diğer İşler" kısmında
bulunan 155, 71 ve 76 sıra sayılı Kanun Tekliflerinin sırasıyla 1, 2 ve 5'inci
sıralarına; bastırılarak dağıtılan 158 sıra sayılı Kanun Teklifi’nin ise 48
saat geçmeden yine bu kısmın 3'üncü sırasına alınması ve diğer işlerin
sırasının buna göre teselsül ettirilmesi,
Genel
Kurulun;
21
Aralık 2019 Cumartesi günkü (bugün) ve 7 Ocak 2020 Salı günkü birleşimlerinde
denetim konularının görüşülmeyerek gündemin "Kanun Teklifleri ile
Komisyonlardan Gelen Diğer İşler" kısmında yer alan işlerin görüşülmesi,
21
Aralık 2019 Cumartesi günkü (bugün) birleşiminde 158 sıra sayılı Kanun Teklifi’nin
görüşmelerinin tamamlanmasına kadar;
7
Ocak 2020 Salı günkü birleşiminde 131 sıra sayılı 2018 Yılı Kamu Denetçiliği
Kurumu Raporu Hakkında Dilekçe Komisyonu ile İnsan Haklarını İnceleme Komisyonu
Üyelerinden Kurulu Karma Komisyon Raporu’nun görüşmelerinin tamamlanmasına
kadar çalışmalarını sürdürmesi;
158
sıra sayılı Kanun Teklifi’nin görüşmelerinin 21 Aralık 2019 Cumartesi günkü
birleşiminde tamamlanması hâlinde 24, 25, 26 ve 31 Aralık 2019 Salı, Çarşamba
ve Perşembe günleri ile 2 Ocak 2020 Perşembe günü toplanmaması,
158
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetveldeki şekliyle olması önerilmiştir.




158 sıra sayılı Trabzon Milletvekili Salih CORA ile 3
  Milletvekilinin Bazı Kanunlarda Değişiklik Yapılmasına Dair Kanun Teklifi (2/2542)
Kanun Teklifi. (2/2542)




BÖLÜMLER


BÖLÜM
MADDELERİ


BÖLÜMDEKİ MADDE SAYISI




1.
  BÖLÜM


1ila11'inci maddeler


11




2.
  BÖLÜM


12 ila 20’nci maddeler


9




TOPLAM
  MADDE SAYISI


20



BAŞKAN
– Öneri üzerinde söz talebi yok. 
Öneriyi
oylarınıza sunuyorum: Kabul edenler... Etmeyenler… Kabul edilmiştir.
Gündemin
“Seçim” kısmına geçiyoruz. 
IV.- SEÇİMLER
A) Komisyonlarda Açık Bulunan Üyeliklere Seçim
1.- Kamu İktisadi Teşebbüsleri Komisyonunda boş bulunan üyeliğe seçim
BAŞKAN
- Kamu İktisadi Teşebbüsleri Komisyonunda boş bulunan ve Halkların Demokratik
Partisi Grubuna düşen 1 üyelik için Bitlis Milletvekili Mahmut Celadet Gaydalı
aday gösterilmiştir. 
Oylarınıza
sunuyorum: Kabul edenler... Etmeyenler… Kabul edilmiştir.
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
1’inci
sıraya alınan, Tekirdağ Milletvekili
Mustafa Şentop’un Türkiye Cumhuriyeti Hükûmeti ile Libya Devleti Ulusal
Mutabakat Hükûmeti Arasında Güvenlik ve Askerî İş Birliği Mutabakat
Muhtırasının Onaylanmasının Uygun Bulunduğuna Dair Kanun Teklifi ve Dışişleri
Komisyonu Raporu’nun görüşmelerine
başlayacağız. 
V.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Güvenlik ve Askerî İş
Birliği Mutabakat Muhtırasının Onaylanmasının Uygun Bulunduğuna Dair Kanun
Teklifi (2/2451) ve Dışişleri Komisyonu Raporu (S.Sayısı:155) (x)
BAŞKAN
– Komisyon? Yerinde. 
Komisyon
Raporu 155 sıra sayısıyla bastırılıp dağıtılmıştır. 
Teklifin
tümü üzerinde gruplar adına ilk söz, İYİ PARTİ Grubu adına Sayın Aydın Adnan
Sezgin’in. 
Buyurun
Sayın Sezgin. (İYİ PARTİ sıralarından alkışlar)
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, değerli
milletvekilleri; 27 Kasım 2019 tarihinde Libya’daki Ulusal Mutabakat
Hükûmetiyle 2 farklı mutabakat imzalanmıştır. 
(Uğultular)
AYDIN
ADNAN SEZGİN (Devamla) – Sayın Başkan, epey uğultu var. Çok ciddi bir konu
konuşuyoruz.
BAŞKAN
– Değerli arkadaşlar, biraz sessiz lütfen.
AYDIN
ADNAN SEZGİN (Devamla) – Bunlardan ilki, Türkiye ile Libya arasındaki, deniz
yetki alanlarının sınırlandırılmasına ilişkindi. Bu anlaşmayla, Doğu
Akdeniz’deki haklarımızın korunması ve uluslararası hukuk nezdinde kayda
geçirilmesi amaçlanmıştır. On sekiz yıllık iktidar, Doğu Akdeniz’deki
haklarımızın hukuki güvence altına alınmasında ve hidrokarbon kaynaklarına
ilişkin ciddi arama ve sondaj
çalışmalarının başlatılmasında gecikmiştir. Doğrudan ulusal güvenliğimiz ve
Doğu Akdeniz’deki çıkarlarımızla ilgili olan Deniz Yetki Alanlarının
Sınırlandırılmasına İlişkin Mutabakat’a İYİ PARTİ olarak destek verdik,
veriyoruz. Bunu geç atılmış bir adım olarak değerlendiriyoruz ve gecikmenin
kısmen de olsa bu vesileyle telafi edilmesini temenni ediyoruz. 
İYİ
PARTİ, uluslararası meşruiyete dayalı veya ulusal güvenliğimizi ve
çıkarlarımızı doğrudan ilgilendiren konularda askerî iş birliği ve yurt dışına
asker gönderme girişimlerini her zaman desteklemiştir. Ancak Libya’yla
imzalanan Güvenlik ve Askeri İş Birliği Mutabakat Muhtırası doğrudan millî
güvenliğimizle ilgili olmayan bir alanda fevkalade riskli bir girişimdir. Bu
muhtıra, Libya’daki iç savaşın tam anlamıyla bir tarafı hâline gelmemize neden
olabilecek, millî güvenliğimize zarar verebilecek, ulusal çıkarlarımıza aykırı
bir teşebbüstür. Libya’yla ilgili değerlendirmeler yapılırken sorunun bölgesel
çatışmaya dönüşme ihtimali mutlaka göz önünde bulundurulmalıdır. 
İktidarın
yanlış politikaları nedeniyle ülkemiz, Suriye’de ucu açık, benzer bir maceraya
itilmiş; maliyet, zarar ve ilave tehditlere maruz kalınmıştır, ağır tehditler
sürmektedir. Bugün Suriye’de sarf edilen gayretler 2011 koşullarını tesis
etmeye yöneliktir. Maalesef ve maalesef, bu hedefin çok uzağındayız. Libya’da
benzer bir maceraya girilmemelidir, teenni ve tedbir elden bırakılmamalıdır.
Suriye kriziyle ilgili zarar ve tehditler devam ederken millî güvenliğimizi
doğrudan ilgilendirmeyen bir iç savaşa taraf olmak, dış politikadaki itibarımız
ve vatandaşlarımızın huzur ve güvenliği açısından hiçbir fayda getirmeyeceği
gibi pek çok zarara da neden olacaktır. Hiçbir evladımızı tehlikeye
atmamalıyız. Cumhurbaşkanlığı kararıyla 16 yaş altı ve 55 yaş üstü Libyalılara
vize muafiyeti getirilmesi de hem iç savaşın şiddetlenecek olmasının hem de
ülkemize yeni bir sığınmacı akınının ön işaretleridir. 
Biz
bu mutabakata karşı çıkarken aslında ulusal güvenliğimizi doğrudan tehdit
etmeyen bir iç savaşın tarafı olmaya karşı çıkıyoruz; Mehmetçik’imizin,
evlatlarımızın kanının dökülmesine karşı çıkıyoruz; Libya’ya silah ambargosunun
uluslararası hukuka aykırı şekilde ihlal edilmesine ve ülkemizin uluslararası
hukuk nezdinde uğrayabileceği zararlara karşı çıkıyoruz; millî güvenliğimize
halel getirebilecek gizli bilgi ve belgelerin üçüncü tarafların eline geçmesine
karşı çıkıyoruz; yeni bir sığınmacı akınına karşı çıkıyoruz. Misrata’da Osmanlı
Dönemi’nden miras ve hâlihazırda Sarraj Hükûmetini destekleyen akrabalarımızın,
dostlarımızın daha büyük tehlikelere maruz bırakılmamasını istiyoruz.
Libya’daki iç savaşa taraf olunmasına, Suriye’de yaşadıklarımıza benzer
ekonomik, askerî ve siyasi sorunlara maruz kalmaya karşı çıkıyoruz. Meseleye
rasyonel bir bakışla, millî çıkarlarımıza ve ulusal güvenliğimize öncelik veren
bir anlayışla yaklaşıyoruz. 
Biliyorsunuz,
iktidar başta olmak üzere, bazı çevreler askerî mutabakat metninin amaçlarından
birisinin de “mavi vatan” olarak tanımlanan deniz yetki alanlarımızdaki
çıkarlarımızın korunması olduğunu öne sürmektedirler. Deniz yetki alanlarımızla
ilgili haklarımızın korunması için Libya iç savaşına doğrudan taraf olunması
gerekli değildir. Deniz yetki alanlarıyla ilgili muhtıra zaten Birleşmiş
Milletler nezdinde kayda geçirilmiştir. Mutabakata göre, değişiklikler için her
iki tarafın da onayı gerekmektedir. Libya’da iktidarın değişmesi hâlinde “mavi
vatan”a ilişkin hak ve çıkarlarımızın korunması amacıyla hukuki bir zemin zaten
mevcuttur. Kaldı ki Libya’da iktidarın değişmesi hâlinde yeni gelen iktidar da
bu mutabakata sadık kalmayı tercih edecektir çünkü bu mutabakat, Libya’nın
bilinen deniz yetki alanını 36 bin kilometrekare artırmaktadır. Buna karşı
çıkan bir Libya yönetimi vatana ihanet suçlamasına maruz kalacaktır.
Değerli
arkadaşlar, mutabakat metni çok sayıda muğlak ve ucu açık hüküm taşımaktadır;
askerî eğitim, savunma sanayisi, terörizmle ve yaşa dışı göçle mücadele gibi
pek çok alanda iş birliği öngörmektedir. Metinde geçen “terörle mücadele”
ifadesi “Hafter güçleriyle mücadele” anlamına gelmektedir. Türkiye, böylelikle,
Hafter güçlerinin birlikte hareket etmekte olduğu başta Rusya ve daha az
belirgin olmakla birlikte ABD olmak üzere pek çok güçlü aktörü de karşısına
almaktadır. İhvancı saiklerle düşmanlaştırdığımız Libya’nın komşusu Mısır,
Suudi Arabistan, Birleşik Arap Emirlikleri ve Fransa, irili ufaklı başka
ülkeler de bu listeye ilave edilebilir. Cezayir’in de İhvancı bir yönetimi
desteklemesi herhâlde beklenmemelidir. Trablus Hükûmetini destekleyen ülkeler
arasında Türkiye dışında sadece Katar bulunmaktadır. İtalya ve İngiltere ise
ekonomik bazı çıkarları uğruna muğlak bir tutum sergilemektedirler, bir savaşa
doğrudan taraf olmaları ihtimali çok çok azdır. Hafter’e yardım eden büyük
güçler, başta Rusya, her iki tarafla da görüşebilmektedir. Biz ise ülke ve
bölge gerçeklerinden tamamen bihaber şekilde iç savaşa taraf olmakta ısrar
ediyoruz. Ne uğruna? Öncelikler arasında İhvancı hayal ve hevesler olduğu anlaşılıyor.
Kurulan düşler de var tabii.
Şimdi,
kalkıp iktidar cenahı “Libya dostumuzdur.” “Kültürel bağımız vardır.” “Gönül
coğrafyamızın parçasıdır.” “Tarihî mirasımızdır.” gibi hamasi sözler edecektir.
Hamaset, dış ilişkilerde birçok değeri, ilkeyi ve kavramı tahrip eder; tıpkı
ciddi kurumları yozlaştırdığı gibi. Hamasete sarılan arkadaşlara şunu
hatırlatmak isterim: AK PARTİ iktidarı, 2011 yılında Libya’ya karşı düzenlenen
ve o günlerde Fransa’da Sarkozy gibi bir şarlatanın “Haçlı Seferi” olarak tanımladığı
NATO müdahalesine koşarak dâhil olmuştur. Bu kavramı yani “Haçlı Seferi”
ifadesini Putin de kullanmıştır. Obama bu operasyona “En büyük hatam.” demiş,
İngiltere’de David Cameron büyük itibar kaybı yaşamıştır. Operasyonun,
Sarkozy’nin şahsi menfaatleri yönünde başlatıldığına ilişkin onlarca kitap ve
doküman vardır. 
Dönemin
Başbakanı olarak bu felakete imza atanlar arasında bulunan Sayın Erdoğan, önce
“NATO’nun ne işi var Libya’da? Türkiye olarak biz bunun karşısındayız. Böyle
bir şey düşünülemez.” demiştir. Ardından 5 savaş gemisi ve 1 denizaltımızla
Türkiye’yi Kaddafi karşıtı operasyona dâhil etmiştir, hava operasyonlarına
katkıda bulunmuştur. Sayın Erdoğan, yine o dönemdeki bir açıklamasında
“Türkiye, Libya konusunda NATO’nun devreye girmesinde ısrarcı ve aktif rol
aldı.” ifadelerini de kullanabilmiştir. 2011-2012’de ortaya konulan bu mübeddel
ve yanlış tutumlar anımsanmalıdır. O dönemden beri Libya’da iç karışıklık, iç
savaşa dönüşerek sürmektedir. AK PARTİ iktidarı bugün Libya’da yaşanan
felaketin baş sorumluları arasındadır. 
BM
Güvenlik Konseyinde alınan Libya kararı askerî müdahaleyi öngörmüyordu ancak
daha sonra bu karar ihlal edilerek müdahale gerçekleştirilmiştir. Müdahaleye
karşı çıkan Rusya, haklı bir şekilde, aldatılmış hissine yönlendirilmiştir.
Rusya’yı Orta Doğu ve hatta küresel siyasetini değiştirmeye sevk eden
unsurlardan biri de Libya meselesidir. Rusya’nın Libya’da hâlen muhasebe ettiği
önemli ekonomik ve stratejik çıkarları vardır. 
Öte
yandan Suriye’de Rusya ve ABD’nin belirli uzlaşılar içine girebileceğini,
Türkiye'nin bunu sağlayan etkin aktör olmaması durumunda bu uzlaşılardan zarar
görebileceğini muhtelif zeminlerde belirtmiştik. Maalesef, sonuçta bu
gerçekleşti ve iktidarın hatalarının olumsuz sonuçlarını acıklı şekilde yaşıyoruz.
Suriye’de, uzaklardan gelen devletlere tabi bir konumda bulunuyoruz. Libya’da
da benzer gelişmelerle karşılaşmamız büyük ihtimaldir. ABD tarafından
Libya’daki çatışmaları bitirmek için Rusya’yla anlaşmaya istekli oldukları
yönünde açıklamalar yapılmış, bu açıklamalar Rusya tarafından da olumlu
karşılanmıştır. Varılacak uzlaşının -muhtemel uzlaşının- Sarraj Hükûmetini
dışlaması ve AK PARTİ iktidarının yaptığı bütün planları bir anda altüst
etmesi, Türkiye'nin Libya’da yine âciz ve çaresiz kalıp ağır zarar gören taraf
olması bir ihtimaldir.
Dışişleri
Bakanlığı ve Millî Savunma Bakanlığı tarafından mutabakat kapsamında herhangi
bir muharip kuvvetin Libya’ya gönderilmeyeceği öne sürülse de Sayın
Cumhurbaşkanı tarafından yapılan açıklamalar bunun aksini işaret etmektedir.
Sayın Cumhurbaşkanı, yaptığı bir açıklamada Libya’dan talep gelirse asker ve
askerî araç desteği gönderilebileceğini belirtmektedir, ayrıca, konuşmalarında,
özel güvenlik şirketlerine bağlı birliklerin sevk edilebileceğini de
söylemektedir. Bu tür modeller cumhuriyetimizin geleneğinde yoktur, keza bu
yöntemde tecrübemiz de eksiktir. Sayın Cumhurbaşkanının Başdanışmanı olan ve
aynı zamanda SADAT’ın sahibi zat Adnan Tanrıverdi de Türkiye'nin tıpkı Rus
Wagner, ABD’li Blackwater gibi paralı asker çalıştıran özel askerî şirketlere
ihtiyacı olduğunu belirterek “Libya’ya bunların gönderilmesi faydalı olur.”
ifadelerini daha birkaç gün önce dile getirmiştir. 
Zaten
uzun bir süredir Trablus Hükûmetine askerî malzemeyle destek olunduğu kamuoyuna
yansımaktadır. Mutabakatın 3’üncü maddesine göre, iktidar, kara, deniz, hava
araç gereçlerini ve silahları Trablus Hükûmetine tahsis edebilecektir. Ayrıca
taraflardan biri diğer tarafa personel veya savunma ve güvenlik kuruluşları
mensubu sivil şahıslar gönderebilecektir. Bu tanımdaki “savunma ve güvenlik
kuruluşları” net olarak tanımlanmamış, sivil şahısların nitelikleri
belirtilmemiştir. Böylelikle, Libya’ya muharip güç gönderme yetkisiyle, Türkiye
Büyük Millet Meclisinin ve milletin iradesi devreden çıkartılmaktadır. 
Belirttiğim
bu hususlar mutabakat metninin aslında örtülü bir asker gönderme tezkeresi
olduğu izlenimi yaratmaktadır. “SADAT” adlı şirketin Libya’da aktif rol alacağı
yönünde malum iddialar ve işaretler de bellidir. Ayrıca mutabakat hükümleri,
Libya’ya uygulanan silah ambargosuna da aykırıdır. 
Ayrıca
İdlib’den cihatçı militanların Libya’ya Türkiye aracılığıyla gönderilmekte
olduğu iddiaları da vahimdir. Doğru olsun ya da olmasın, Türkiye böyle bir zan
altında bırakılmamalıdır. Son olarak yayınlanan BM Libya uzmanları raporu,
Türkiye’nin silah ambargosunu ihlal ettiğini çok açık bir şekilde
belirtmektedir. Biz, Türkiye’nin güvenliğiyle, millî güvenliğiyle doğrudan
ilişkili olmayan bir meselede silah ambargosunu da delerek iç savaşın asli
tarafı olunmasına karşı net bir karşı duruş sergiliyoruz. Hafter’i destekleyen
Rusya’nın Dışişleri Bakanlığı Sözcüsü tarafından yapılan konuyla ilgili
açıklamalar oldukça önemlidir. Bunu daha üst düzeyde yapılan açıklamalar
izlemiştir. “Bize böyle davranmayın.” diyorlar. 
Görüldüğü
gibi, iktidar, çok yakın ilişki içinde bulunduğu Rusya’yla da Libya’da ters
düşmekte, yanlış hedef ve hamlelerle barışçıl çözüm yollarını yıpratmaktadır.
Suriye’de benzer bir tutumla, birçok partnerimizin aksi görüşlerine rağmen,
yanlış tutum benimsenmiş ancak daha sonra hem ABD’nin hem de Rusya’nın önümüze
koyduğu koşullara tabi olmak zorunda kalınmıştır. Korkarım, Sayın Cumhurbaşkanı
8 Ocakta Putin’le gerçekleştirdiği toplantıda yine Rusya’nın önümüze koyacağı
bazı koşulları kabul edecek ve çeşitli tavizler vermek zorunda kalacaktır.
Suriye konusunda 2011’den itibaren sarf edilen gayretlere rağmen ikna
edilemeyen Moskova’nın, bugün Libya konusunda ikna edilmesini beklemek
saflıktır. Bu süreçte “uluslararası hukuku ihlal eden devlet” imajımız perçinlenecek,
itibarımız daha da yıpranacaktır. 
Evet,
Libyalılara getirilen vize muafiyeti, Suriye’den olduğu gibi, belki on
binlerce, hatta yüz binlerce Libyalının Türkiye’ye iltica etmesi sonucunu da
beraberinde getirebilecektir. Suriyelilere ilaveten bir de Libyalı sığınmacılar
sorunu ortaya çıkacaktır. 
Libya’daki
gelişmeler bu kadar zorlu bir aşamaya gelmişken imzalanan askerî mutabakat,
bilahare yapılan açıklamalar iç savaşın körüklenmesi anlamına gelmektedir. Bu
anlaşmanın Hafter’e karşı caydırıcı olması düşünülüyor olabilir ancak
gelişmelere bakıldığında bunun tam aksi sonuç yaratması ve iç savaşın şiddetini
kışkırtıcı bir etkide bulunma ihtimali daha yüksek gözükmektedir. Mısır, Doğu
Akdeniz’de sahici mermilerle deniz tatbikatı yapmaktadır. İktidarın amacı meşru
hükûmeti korumak ise Türkiye buna tek başına teşebbüs etmemeli, uluslararası
meşruiyet zemini temin edilmesi için çaba sarf edilmelidir. 2012 yılında
Libya’yla imzalanan askerî iş birliği mutabakat muhtırası o dönemin koşullarına
göre olumlu gibi gözüküyordu. Ancak bugün durum siyasi ve askerî olarak tamamen
farklıdır. 
Libya’daki
iç savaşın barışçı çözümü amacıyla Berlin Konferansı girişimine destek
olunmalı, barış süreci desteklenmelidir. Libya’da millî güvenliğimizi gerçekten
tehdit eden bir sorunun ileride yaşanması durumunda ise yani haklı gerekçelerle
asker göndermeniz icap ederse Hükûmet yüce Meclise bir tezkereyle başvurur,
konu o günün şartları bağlamında değerlendirilir. Ancak bu mutabakat
muhtırasına ve iktidar cenahından yapılan açıklamalara bakıldığında, âdeta bir
tezkereye gerek kalmaksızın Libya’ya gönderilecek Türk Silahlı Kuvvetleri
unsurlarının sevkine hazırlık yapıldığı izlenimi edinilmektedir. 
Bu
millet, Atatürk’ün önderliğinde Sevr’i ilanihaye tasfiye etmiştir. Sevr, bizim için,
porselen üretimi merkezinden ibarettir. Sayın Cumhurbaşkanı geçtiğimiz günlerde
yaptığı bir açıklamada Libya ile yapılan mutabakatlar sayesinde Sevr’in ters
yüz edildiği ifadesini kullandı.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen.
AYDIN
ADNAN SEZGİN (Devamla) – Bu ifadeyle ne kastedildiğini anlayamamakla birlikte,
siyasi kültürümüze ilişkin bir gerçeği ifade etmek istiyorum. Siyasi
gündemimizde Sevr ne zaman sıkça kullanılmaya başlanırsa bazı iç politika mülahazalarının
ve kaygılarının öne çıktığı bir gerçektir. Öte yandan, eğer gerçekten bir Sevr
tehlikesi varsa şu anda, demek ki hasımlarımıza iktidar cesaret vermiştir.
Belki de Sayın Cumhurbaşkanı uyduruk bir uzmanın hazırladığı Sevilla haritası
ile Sevr arasında sürçülisan eylemiştir. Sonra, Libya’nın sahil ve çölleri ile
Sevr arasında nasıl bir irtibat olabilir? 
Mevcut
koşullar altında biz, İYİ PARTİ olarak, Libya’yla yapılan Güvenlik ve Askerî İş
Birliği Mutabakat Muhtırası’na ulusal çıkarlarımıza atfettiğimiz önem
doğrultusunda karşı çıkıyoruz. Yüce Meclisin, milletin sağduyusunun sesi olarak
bu teklife aynı şekilde karşı çıkmasını ümit ediyoruz.
Genel
Kurulu saygılarımla selamlıyorum. (İYİ PARTİ ve CHP sıralarından alkışlar)
BAŞKAN
– Gruplar adına ikinci söz, Milliyetçi Hareket Partisi Grubu adına Erzurum
Milletvekili Sayın Kamil Aydın’ın. 
Buyurun.
(MHP ve AK PARTİ sıralarından alkışlar)
MHP
GRUBU ADINA KAMİL AYDIN (Erzurum) – Sayın Başkan, değerli milletvekilleri; 155
sıra sayılı Türkiye Cumhuriyeti Hükûmeti ile Libya Devleti Ulusal Mutabakat
Hükûmeti Arasında Güvenlik ve Askerî İş Birliği Mutabakat Muhtırasının
Onaylanmasının Uygun Bulunduğuna Dair Kanun Teklifi üzerinde Milliyetçi Hareket
Partisi adına söz almış bulunmaktayım. Yüce heyetinizi en kalbî duygularımla,
saygıyla muhabbetle selamlarım.
Sayın
milletvekilleri, insanlık tarihinin sırasıyla, avcı-toplayıcı,
tarım-hayvancılık ve akabinde birey algısının ve onun zihinsel kapasitesinin
öncelenmesiyle sanayi toplumları aşamalarından geçtiği herkesçe bilinen açık
bir gerçektir. Buna paralel olarak toplumsal yapıların da klanlardan,
kabilelerden feodal yapılara ve imparatorluklara ve oradan da ulus devlet
yapılarına evrildiğini biliyoruz. Skolastik Orta Çağ Avrupasında, feodal
uygulamalar sonrası özellikle, siyasi tarihe kanlı Otuz Yıl (Mezhep) Savaşları
olarak geçen olaylar akabinde Vestfalya Anlaşması’yla, sistematik bir yapıya
dönüşen eşitlik ve egemenlik odaklı ülkesel yapılara geçiş sağlanmıştır.
Akabinde, Fransız İhtilali sonrası daha da sistematikleşen ulus devlet
modelleriyle, ulusal çıkarların ve ulusal egemenliklerin merkeze alındığı
uluslararası ilişkiler algısı etkinlik kazanmaya başlamıştır. 
Saygıdeğer
milletvekilleri, böylece çok uluslu bir yapıya bürünen Avrupa’nın zaman zaman
kendi aralarındaki egemenlik ve çıkar çatışmaları yanı sıra, “hasta adam
olarak” yaftalayıp kirli plan ve projeler üreterek Osmanlı Devleti ve onun
hâkimiyetindeki 24 milyon kilometrekare coğrafyayı ortak paylaşım alanı ilan
ettikleri de tarihî bir vakıadır. Diğer bir ifadeyle, Birinci Dünya Harbi ve
beraberinde açılan onlarca cephe ve Batı tahrikli ve destekli isyanlar serisi
başlamış ve Osmanlı Devleti dağılma sürecine girmiştir. Batı’nın 17’nci
yüzyılda başlattığı uluslaşma sürecini, ancak üç yüz yıl sonra zor şartlarda
başarabilme kabiliyetini göstererek yüksek azim ve kararlılıkla, halklar
aşamasından yeniden dirilişle millet olma bilincine erişen Türk milleti, bir
anlamda Sevr’i ters yüz edip Türkiye Cumhuriyeti devletini kurarak egemen
uluslar topluluğuna katılmıştır. 
Saygıdeğer
milletvekilleri, aynı zamanda, dünden bugüne uluslararası mücadelenin ve
mücadele yöntemlerinin de sürekli değiştiğine tanıklık etmekteyiz. Zaman zaman
dünya savaşları, iç savaşlar, isyan ve ayaklanmalar şeklinde tezahür eden bu
mücadele gerçeği ışığında, Türkiye’nin de her durum ve şartta, en köklü devlet
olma geleneğinden edindiği tecrübeyle, çevresinde ve dünyada olanlara kayıtsız
kalması beklenemez yani dün olduğu gibi bugün de Orta Doğu başta olmak üzere
yakın coğrafyamızda eşitlik ve egemenlik odaklı uluslararası anlaşmalardan ve
bağımsızlık karakterine bağlılığından hareketle, Türkiye Cumhuriyeti devletinin
her türlü inisiyatif ve sorumluluk alma zorunluluğu vardır çünkü devir “bekle,
gör.” ya da “Bana değmeyen yılan bin yaşasın.” devri değildir artık; aksine,
olası olumsuzlukları, tehditleri ve felaketleri önceden engelleme adına
uluslararası düzeyde proaktif bir yaklaşım öncelemek devridir. Bunun en
belirgin örneğini, yakın tarihimizde Fırat Kalkanı, Zeytin Dalı ve Barış Pınarı
Harekâtlarında çok açık bir biçimde ortaya koyduk. Yani içeriden ve dışarıdan
terörle zaafa uğratılmaya çalışılan ülkemiz, uluslararası yapılarla oluşturulan
lojistik destekle köşeye sıkıştırılarak güney sınırımızda bir prefabrik vekâlet
yapı oluşturmaya yönelik tüm planları alınan hızlı karar ve inisiyatifle
etkisizleştirmiştir. İlginç ve kabul edilemez olansa bir taraftan Türkiye’nin
her yerinde canlı bomba ve patlayıcı yüklü araçlarla yapılan terör
saldırılarının artması öte yandan güney sınırımızdan maruz kaldığımız terör
saldırılarından dolayı alınan “terörü kaynağında yok etme” kararına o gün karşı
çıkan zihniyetin bugün de maalesef, Doğu Akdeniz’de ön açıcı bu hamlemize karşı
çıkmasıdır. O gün “bataklık” mazeretine sığınanlar, bugün de en büyük kıyı şeridine
sahip ülkemiz için buraları “bataklık” göstermeye çalışmaktadırlar.
Saygıdeğer
milletvekilleri, günümüz uluslararası siyasi gelişmeler ışığında Türkiye,
kendini çevreleyen denizlerde de rahat ve huzurlu değildir. Örneğin, bir
taraftan ABD’nin ve AB’nin, öte yandan Rusya’nın mücadele alanını Karadeniz’e
kaydırdığının farkındayız. Ukrayna ve Gürcistan’daki gelişmeler, Bulgaristan ve
Romanya’nın Avrupa Birliği üyesi olması bölge ülkelerini yeni bir kaosa
sürüklemeye açıktır. Öte yandan, Ege’deki adalar ve kıta sahanlığı sorunları
hâlâ devam etmektedir. Son yıllarda buna, bir de Akdeniz’de özellikle
hidrokarbon kaynak arayışı süreciyle başlayan yeni bir kriz eklenmiştir. Yani
Barbaros Hayrettin’in Türk gölü hâline getirdiği, 16’ncı yüzyıldan beri yaklaşık
beş yüz yıllık hâkimiyet ve egemenlik alanımız olan ve bugün de “mavi vatan”
dediğimiz bölgede, Türkiye bir oldubittiye getirilmeye çalışılmaktadır. Daha
açık ifade etmek gerekirse Yunanistan ve Güney Kıbrıs Rum kesimi başta olmak
üzere Mısır’ın, İsrail’in bugüne kadar gerek kendi aralarında ve gerekse
Libya’yla ikili ticari anlaşmalar yaparken veya tek taraflı, tek başlarına
münhasır ticaret alanları ilan ederken artık “Bekle, gör”den ya da “Bana
değmeyen bin yaşasın.” mantığından hareket ederek edilgen kalmak yerine, hamle
yapıp ön almak yani proaktif davranmak kaçınılmaz bir hâl almıştır. İşte bu
anlaşmayla yapılan da odur. Buna mukabil, maalesef, dün hamlesizlik
eleştirileri yapıp denizlerde özellikle Yunanistan’ın hak gasbını işaret
edenler, bugün yapılan ön alıcı hamlelere karşı rahatsızlıklarını ve
muhalefetlerini çok açık bir şekilde ortaya koymaktadırlar. Bu çelişkiyi
anlamak da gerçekten çok zor bir durum diye düşünüyorum. 
Saygıdeğer
milletvekilleri, millî güvenliğimiz, deniz hukukumuz ve insani sorumluluğumuz
açısından böylesine önemli bir meselede siyasetüstü, ülküsel ve ilkesel
davranıp öyle karar vermemiz gerekirken ipe un serme, bağcıyı dövme amaçlı
eleştiri ve muhalif hamleler öz güvenden yoksun, aşağılık kompleksi içeren ezik
bir psikolojinin tezahürüdür. 
Yapılan
eleştirilere baktığımızda, birkaç tutarsız iddiadan öteye gitmediğini
görmekteyiz. Örneğin, sıklıkla dile getirilen eleştirilerin birincisi, bölgede
yalnız bırakıldığımız iddialarıdır. Şimdi, burada bir parantez açmakta yarar
görüyorum. Efendim, niye yalnız bırakılmışız? Bir taraftan İsrail, Mısır, Güney
Kıbrıs Rum kesimi ve Yunanistan bir araya gelmiş, anlaşmalar yapmış; “Biz niye
yalnızız?” Sanki Rum kesimi başta olmak üzere Yunanistan, Mısır ve İsrail
kapımızdan hiç ayrılmadı, bacadan attık kapıdan geldiler, kapıdan attık bacadan
geldiler, ısrarla bizimle bir anlaşma zemini aradılar, biz yok dedik.
Değerli
milletvekilleri, her defasında, defaatle vurguladığımız bir tarih bilincinden
bahsettik.
Bakın,
sizleri 2004 yılına götürmek istiyorum, Allah aşkına, Türkiye Cumhuriyeti
devleti gerçekten “Yurtta sulh, cihanda sulh.” ana ilkesine bağlılığını her
zaman uygulamaya çalışmış ve göstermiştir. Biz, gerek AB sürecinde gerekse en
son, Kıbrıs’ta bir barış, bir çözüm sağlanması adına vermediğimiz taviz
bırakmadığımız bir Annan Planı’na “Evet.” deme saflığını gösterdiğimiz dönemde
dahi, karşı taraftan hiçbir adım atılmadığına hep beraber tanıklık etmedik mi?
Hatta, Kuzey Kıbrıs Türk Cumhuriyeti’nin banisi rahmetli Denktaş’ın biraz da
maneviyatını incittik gibi.
Şimdi,
biz bunları yaparken bugüne kadar, ne oldu da yalnız kaldık? Teslimiyetçi
olmadığımız için, mandacılara “Evet.” demediğimiz için tabii ki yalnız
bırakıldık. Yalnızlık da Allah’a şükür, çok da öyle küçümsenecek bir şey değil;
o zaman ne Millî Mücadele ne de Mustafa Kemal Atatürk’ten bahsetmek yerinde
olurdu.
Gündeme
getirilen diğer eleştirel bir husus ise şudur: 2011’de Kaddafi’ye uygulanan
ambargo bağlamında Libya’ya askerî yardım yapılması yasağını içeren Birleşmiş
Milletler kararını engel olarak göstermektedirler, özellikle bu anlaşmaya karşı
çıkan taraflar.
Şimdi,
burada, Birleşmiş Milletlerin aldığı kararları, bir çırpıda benim aklıma geldi,
sizlerin de hafızalarınızı tazeleme adına söylemek istiyorum. Bu bağlamda yani
haksızlıkları, silah ambargolarının uygulanabilirliklerini içeren anlaşmalara
baktığımızda, bizi ilgilendirmesi hasebiyle birkaç örnek vereceğim.
Şimdi,
Filistin’le ilgili o kadar karar var ki, İsrail’e karşı uygulanan o kadar çok
karar var ki ambargo mahiyetinde. Myanmar’la ilgili o kadar karar alındı ki.
Doğu Türkistan’la ilgili kararlar alındı ve alınmakta. Hatta, işgal altındaki
Azerbaycan toprağı Dağlık Karabağ hakkında o kadar Birleşmiş Milletler kararı
var ki hatta, AGİT Minsk Grubuna görev verilip sorunun çözülmesi yönünde
adımlar atılmasına rağmen, Allah aşkına bugün neler yapıldı? Hangi alınan karar
gerçekten uygulandı ve caydırıcılık içerdi? Dahasını söyleyeyim: Yine Doğu
Akdeniz, Libya’yla yapılan mutabakat bağlamında söyleyelim. Bugün, Allah aşkına
“Hafter” dediğimiz illegal bir yapının içerisinde Mısır’ın da Rusya’nın da
ABD’nin de ve diğer birçok bölge ülkelerinin de eli ayağı yok mu? Müdahalesi
söz konusu değil mi? Silah yardımları yok mu? Bunlar, kayıt altına alınmış
bilgi ve belgelerle sabit oluşumlar. Şimdi, bize gelince çok kuralcı çok hassas
davranıyoruz. “Birleşmiş Milletler kararı; aman, bizi cıs diye yakar.” Yok öyle
bir şey. Söz konusu egemenlik ise söz konusu bölgedeki istikrarın teminatı ise
diğerlerine uygulanmayan şeyin bize uygulanmasını defaatle söylemek gerçekten,
abesle iştigaldir. 
Saygıdeğer
milletvekilleri, yine muhalif olma noktasında dile getirilen diğer önemli bir
husus da Avrupa Birliğinin Yunanistan’ın yanında olması, yaptığımızı kabul
etmeme girişimleri. Yani Avrupa Birliği üyesi olmamamız hasebiyle ve Güney
Kıbrıs Rum kesiminin ve Yunanistan’ın da üyesi olması hasebiyle, gerçekten, bir
anda -AB kararı şeklinde- bir üniversitenin raporundan hareketle, bizi sanki
Akdeniz’de küçük bir alana sıkıştırma gibi, uluslararası çok etkin bir yasaymış
gibi bahsedildiğine tanıklık etmekteyiz. Hâlbuki söz konusu kıta sahanlığıdır.
Kıta sahanlığımızla ilgili uluslararası denizcilik hukukunun söyledikleri çok
açık ve nettir. Dolayısıyla bir ana kara parçasını yok sayıp önceliği adalardan
hareketle küçük kara parçalarına vermek, hiçbir hukuki gerekçeyle açıklanamaz.
Çünkü Türkiye, gerçekten, yaklaşık olarak 1.800 kilometrelik bir kıyı şeridi
olan ana karaya sahipken Rodos’u, Girit’i, şunu bunu bahane ederek bir
üniversitenin hazırladığı raporu hukuki bir belge olarak önümüze koyup
dayatmayı, bu kürsülerden ifade etmeyi de gerçekten çok anlamlı bulmuyorum.
Saygıdeğer
milletvekilleri, yapılan diğer bir eleştiri de görüşmekte olduğumuz anlaşmanın
muharip güç gönderme iddiasında olduğunu iddia etmek, gündeme getirmektir.
Biraz önce de ifade edildi, biz Komisyonda bunu enine boyuna tartıştık, en
yetkili ağızdan da bunun öyle bir adımı içermediğini duyduk ama niyeyse sürekli
bunu speküle edip yapılan bu anlaşmayı hafife almak, itibarsızlaştırmak, anlamsızlaştırmaktır
yapılan şey. 
Şimdi,
nedir o zaman? Baktığımızda, Anayasa’nın 92’nci maddesi hükmü çok açıktır, çok
sarihtir. Muharip birlik göndermenin nihai kararı, daha önce Lübnan ve
Afganistan örneklerinde olduğu gibi, Türkiye Büyük Millet Meclisinde kabul
edilmesi gereken bir tezkereyle alınır. Yani bu hüküm açıkken bunu hâlâ temcit
pilavı gibi ısıtıp ısıtıp burada gündeme getirmenin bir anlamı yok çünkü burası
gerçekten, Türkiye Cumhuriyeti devletinin en yüksek makamıdır. Dolayısıyla iki
düşünüp bir konuşmakta yarar var diye düşünüyorum.
Öte
yandan, metinde maddeler hâlinde ifade edildiği gibi, ikili anlaşmanın
merkezinde kısaca amaçlanan şey, savunma ve güvenlik gücü oluşturulması adına
eğitim, teçhizat ve yardım taleplerini karşılayıp koordine edilecek bir savunma
ofisi kurmaktır; bu kadar net. 
Sayın
milletvekilleri, düne kadar, AB tarafından -üye devletlerin lehine- her türlü
siyasi ve hukuki ihlalleri içeren ve Türkiye’yi Antalya-Hatay arasında bir
hatta mahkûm eden haritayla oluşan sorun; bugün de 23 ülkenin kıyısının
bulunduğu Akdeniz’de 60’tan fazla ülkenin muhatap olmaya çalıştığı bir Doğu
Akdeniz hidrokarbon meselesi gündemdedir. 
Biraz
önce ifade ettim, en uzun kıyı şeridine sahip olan bir ülke olarak Allah
aşkına, Türkiye Cumhuriyeti devletinin bütün bu oluşan ilgilye, alakaya,
bölgeye yönelime karşı bigâne ve de duyarsız kalması beklenebilir mi? Elbette
ki beklenemez. Ana kara parçasından 200 deniz mili uzaklık mesafesini kıta
sahanlığı ilan etme, uluslararası deniz hukukunun sağladığı bir haktır.
Dolayısıyla bugüne kadar düşey sınırlarla 40 bin kilometrekare alana
sıkıştırılmaya çalışılan deniz kıta sahanlığımız, Libya’yla yapılan bu
anlaşmayla diyagonal hatlar oluşturularak 150 bin kilometrekare alana
çıkarılmaktadır. Allah aşkına, bunun neresi Türkiye’yi riske atan, Türkiye’yi
yok sayan, Türkiye’ye zararlı bir anlaşmadır?
Münhasır
ekonomik bölge ise bir bölge altındaki her türlü varlığın -canlılar hariç-
sahipliğini ifade eder. Ana kara önceliği noktasında Türkiye'nin önceliği yok
sayılarak AB üyesi olması hasebiyle -Avrupa’daki bir üniversite raporunun
hukuki bir dayanak kabulünden hareketle- Yunan adalarını ana kara parçası kabul
edip Türkiye’yi bir dar alana hapsetmeye çalışmak, kısaca abesle iştigaldir ve
bir karşılığı da yoktur; bizim nezdimizde de yok hükmündedir.
Saygıdeğer
milletvekilleri, Mustafa Kemal Atatürk’ün 3 defa niyetlenip 2 defa
gerçekleştirdiği Trablus seyahatleri var. Bunlar beyhude çabalar değildi,
bunlar 1908-1911’de gerçekleştirilen gerçek atılımlardı. Her türlü fakruzaruret
içinde, ümidin tükendiği bir ahval ve şerait içerisinde bile, bir milis kuvvet
görünümünde, ecdat yadigârı topraklara gidip dönemin emperyalistlerine karşı
bölge halkının direnişine katkıda bulunan büyük devlet adamı Mustafa Kemal’i
bir kez daha rahmetle, minnetle, şükranla anıyorum. (MHP ve AK PARTİ
sıralarından alkışlar)
Tüm
çabasıyla, dayatılan her türlü Sevr talimatını yok hükmünde sayarak muhtaç
olduğumuz kudretin her şeyin üstesinden gelmeye yeteceği ülküsünü bizlere
aktaran Mustafa Kemal Atatürk’ün ideali, o günkü Libya’ya gidiş ideali
idealimiz, bozkurtça duruşu da duruşumuzdur. (MHP sıralarından alkışlar) Bugün
de aynı duygu ve düşüncelerle hem bölgedeki varlığımıza, egemenlik ve
istikbalimize büyük katkı sağlayacağına inandığımız bu anlaşmaya Milliyetçi
Hareket Partisi olarak içtenlikle ve hiçbir tereddüde yer vermeden destek
verdiğimizi belirtir, yüce heyetinizi en kalbî duygularımla saygıyla
selamlarım. (MHP ve AK PARTİ sıralarından alkışlar) 
BAŞKAN
– Gruplar adına üçüncü söz, Halkların Demokratik Partisi Grubu adına Diyarbakır
Milletvekili Sayın Hişyar Özsoy’da. 
Buyurun.
(HDP sıralarından alkışlar) 
HDP
GRUBU ADINA HİŞYAR ÖZSOY (Diyarbakır) – Teşekkür ederim.
Sayın
Başkan, değerli milletvekilleri; Türkiye ile Libya arasında imzalanan bu güvenlik
ve askerî iş birliği anlaşmasına yönelik olarak grubum adına söz almış
bulunuyorum. Genel Kurulu saygıyla selamlıyorum.
Yalnız
bu Libya meselesine girmeden önce, dün yaşanan bir olayı tekrar sizin
dikkatinize sunmak istiyorum. Diyarbakır Milletvekiliyim. Dün sabah, Sur
Belediye Başkanımız Filiz Buluttekin’in gözaltına alındığı haberini aldık. Dün
sabah saat beş buçukta, bütün binası sarılarak, kendisi, eşi ve 10 yaşındaki
çocuğu yere yatırılarak ve kafasına silah doğrultularak gözaltına alınmış bir kadın
Belediye Başkanımız; kendisiyle daha önce bir yıl kadar çalışmıştık, eski İl Eş
Başkanımızdı. Doğrusu, sadece dikkatinize sunmak istiyorum bu meseleyi. Öyle
“Aman yapmayın, etmeyin.” diyecek bir noktada değiliz yani öyle merhamet
gerektirecek bir noktada filan değiliz. Bu çirkinliğin artık sınırı filan
kalmamış. Şunu da söyleyeyim size: Bu emri veren yani Filiz Başkanın bu şekilde
gözaltına alınma emrini veren şahsın, Diyarbakır Terörle Mücadele Amirinin şu
an FETÖ davasından derdest olan bir davası söz konusu, hâlâ terör örgütü
üyeliğiyle yargılanan birisidir. Cumhurbaşkanı Erdoğan da o davanın
içerisindedir, tarafıdır. Bu hâlâ devam ediyor. Süleyman Soylu, sıkılmadan,
utanmadan “Efendim, haklarında terör örgütü soruşturması var.” deyip belediye
başkanlarımızı bir bir görevden alırken hakkında soruşturma değil, terör davası
olan kişi şu an Diyarbakır Terörle Mücadele Amiridir. Bu konuda eğer yanlış
bilgimiz varsa biz Hükûmet kanadından rica ediyoruz, lütfen, açsınlar, Süleyman
Soylu’ya ya da Adalet Bakanı Abdulhamit Bey’e sorsunlar; Diyarbakır’daki
Terörle Mücadele Amirinin terör davasından bir davası, derdest olan davası,
Cumhurbaşkanın da tarafı olduğu bir davası hâlâ var mı yok mu? Bunu bir
öğrenmek istiyoruz.
Ses
tonum yükseliyor, değerli arkadaşlar, malum ben şu kürsüde, şu ana kadar çok,
böyle ses tonunu yükseltmemeye çalışan bir arkadaşınızım fakat artık tuzun
koktuğu bir noktadayız. Size bu zulmü yapmayın demiyoruz, zulmünüz artsın ki
siyaseten sonunuz çok daha çabuk gelsin çünkü zalimler giderayak zulümlerini
artırırlar. 10 yaşındaki bir çocuğun kafasına silah dayamak nedir ya?
Filistin’de olduğu zaman televizyon kanallarında çarşaf çarşaf “Bakın, İsrail
zulmü. Bakın, Filistinli çocuklara ne yapıyorlar?” deniliyor. Gazze’ye değil,
bir de dönün, gözünüzün önündeki Sur’a bakın. Sur öyle bir yer ki beş yıldır
orada çatışmalar bitmiş, beş yıldır hâlâ Sur’un mahallelerine girilmiyor,
sokağa çıkma yasağı var. Hûkümete sorduğumuz zaman kafalarını önlerine
eğiyorlar. Bu zulmün hesabı er geç sorulacak. O insanlar, HDP’nin belediye
başkanları öyle itip kakabileceğiniz belediye başkanları değil; yüzde 65
üzerinde oyla seçilmiş ve Sur’da uygulanan bütün vahşete rağmen seçilmiş bir
insan. Kafasına silah dayayacağız saat beş buçukta… Ya, minimum devlet nezaketi
de mi kalmamış sizde? Çetelere mi iş yaptırıyorsunuz? Sabah sekiz buçukta
gönderin 2 polis memurunu, deyin ki: “Başkan ifadeniz var, buyurun gelin.” Zor
bir şey mi? Bu kadar mı? Ama “Evin etrafını saralım…” Gözü kapalı Robocop’lar
mobocoplar… Yani bir Filiz Başkan, bir Kürt kadını, bir Belediye Başkanı
üzerinden erkekliğinizi, delikanlılığınızı mı test etmeye çalışıyorsunuz?
Bunlar kayıtlara geçsin. Göreceğiz, yarın öbür gün bütün bunların hesabının
nasıl tek tek sorulduğunu göreceğiz. (HDP sıralarından alkışlar)
Ben
ses tonum yükseldiği için özür diliyorum ama gerçekten çirkefliğin, çirkinliğin
boyutunu başka türlü ifade edemiyorum. 
Kıymetli
arkadaşlar, bunu belirttikten sonra, Libya’yla yapılan bu anlaşmanın teknik
detaylarına kısmen gireceğim, Komisyonda çok fazla tartışıldı. Fakat anlaşmanın
teknik, spesifik detaylarına girmeden önce, ben Orta Doğu’daki genel durum
hakkında birkaç analizde bulunmak istiyorum, bence ihtiyacımız var. 
Bakın,
Orta Doğu coğrafyası Kuzey Afrika’yla birlikte kan revan içerisinde -2011
yılında aslında herkesin heyecanla beklediği yani birtakım şeylerin Arap
Baharı’yla birlikte Orta Doğu’da değişeceğini düşündüğü- işte Bahreyn’den
tutun, Tunus, Mısır, Libya, Suriye, Irak her taraf kan revan içerisinde. Sanki
orada ölenler de -burada bazen konuşuluyor- sanki orada yaşayanlar da -tırnak
içerisinde söylüyorum, İslami referanslarla siyaset yapanları kastederek
söylüyorum- kâfir. Müslüman olmasa da kimsenin öldürmeye hakkı yok da… Böyle
bir fetih ruhuyla “Orta Doğu’ya tekrar gireceğiz…” Hatta yeni Osmanlıcılığın
hayallerini kuranlar var. Yüz yıllık bir Arap milliyetçiliğinden bahsediyoruz
-hani reel bile düşünürseniz- kimse, Türkiye’ye orayı yedirmez bir defa. Bu,
bugünden yarına öyle o kadar kolay olabilecek bir şey değil, artı, başka bölgesel
güçler var. Türkiye, 2011 yılında bu Arap Baharı meselesi başladığı zaman ne
yaptı? Aslında, çok beklenmedik bir şey yapmadı, Batı ittifakının içerisinde
yer aldı, değil mi? Hem Mısır’da hem Suriye’de hem Libya’da bunların içerisinde
yer aldı ve yeni Orta Doğu’da pozisyon kapmaya çalıştı -bütün güçler böyle
yaptı, reel politik, ortam karışmış- “Acaba, biz buradan Türkiye'nin
menfaatlerine neyi koparabiliriz?” bunun derdine düştü. Yalnız, yolda giderken
birkaç tane arıza çıktı kıymetli arkadaşlar. Bu arızalardan bir tanesi
Mısır’daki deneyim; İhvan’ın iktidara gelmesi ve İhvan’ın, işte Birleşik Arap
Emirlikleri’nin, işte Orta Doğu’nun en rezil, en berbat rejimlerinden biri olan
Suudi Arabistan’ın -ki kral öldüğü zaman burada, bu ülkede bayraklar yarıya indiriliyordu,
ulusal yas ilan ediliyordu- bunların desteklediği Sisi tarafından Mursi’nin
indirilmesi. 
Şimdi,
Arap Baharı başladığı zaman, ilk plan şöyleydi, aslında Türkiye’deki genel algı
da şuydu: Elli yıldır Orta Doğu’nun başına musallat olan Baas mantığı tasfiye
edilecekti; Mısır’da, işte Libya’da Kaddafi, işte Suriye’de Hafız Esad ve oğlu
Beşar Esad, Irak’ta -zaten tasfiye edilmişti iktidardan indirilmişti- Saddam
Hüseyin. Dolayısıyla Baas’ın karşısında kurulan temel güç olan İhvan’ın da çok
geniş anlamda güçlenebilme, yayılabilme imkânı ortaya çıkacaktır. Bir iki kaza
çıktı. Bunu hiç tartışmıyorum çünkü Mursi’nin orada, o hücrede katledilmesi tam
bir vahşettir; siyasetine katılırsınız, katılmazsınız, en nihayetinde seçilmiş
bir siyasetçinin mahkeme esnasında, orada, o şekilde ölmesi bütün Orta Doğu
halkları için çok büyük bir utanç vesilesidir. Ben şahsen, İhvan’ın iktidara
geldikten sonra durumu çok iyi kontrol edemediğini, çok daha farklı şeyler
yapabileceğini düşünüyorum fakat bu, idam cezasını veyahut da ölmesini
gerektirecek bir durum değil. 
Mısır’da
hâl böyle; Mursi’yi iktidardan düşürdüler ama daha öncesinde başka bir durum
oldu. Biliyorsunuz, Libya’da Türkiye'nin de desteğiyle Kaddafi’yi indirdiler;
NATO orada cinayet işledi, gittiler, Kaddafi’yi katlettiler. Ondan sonra ne
oldu? Ne kadar El Kaideci, ne kadar kesim varsa, işte savaş ağaları, kabileler,
DAİŞ Libya’yı tam bir savaş alanına çevirdiler, zaten hâlâ da sırtını
doğrultabilmiş değil fakat orada başka bir şey de oldu arkadaşlar. Biliyorsunuz,
2012 yılının Eylül ayında Amerika Birleşik Devletleri’nin Libya Büyükelçisini
öldürdüler. O noktada, Amerika’nın siyaseten bir değişikliğe gitmesi durumu
oldu. Obama “Biz bu insanları destekliyoruz da iktidarı ellerine geçirdikleri
ilk anda öldürdükleri bizim büyükelçimiz.” Yani BAAS dağıtıldıktan sonra, Baas
rejimleri çöktükten sonra ortaya çıkabilecek güçlere Batı güvenmemeye başladı
doğrusu. Biliyorsunuz, Libya’dan çekildi Amerika “Ben bu işin içerisinde yokum;
canınınız cehenneme, ne yapıyorsanız yapın!” dedi. 2013 yılında Mursi bu
şekilde, iktidardan bir darbeyle düşürülünce aslında, herkes 2013’ten sonra
Esad’ın hiçbir yere gitmeyeceğini biliyordu. Çünkü bu bir konsept, bu, Orta
Doğu’nun yeniden dizaynı meselesi. Eğer Mursi orada devrilmiş, yerine Sisi gibi
birisi gelmişse, eğer Libya’da İslamcılara destek Amerika tarafından
bitirilmişse tabii ki bunun Suriye’de, Irak’ta da sonuçları olacak. Ki beklenen
oldu, 2014 yılından itibaren, uluslararası güçler, zaman içerisinde aslında
Esad’ı devirme stratejisinden vazgeçtiler çünkü temel kaygı şu: “Tamam, bunlar
diktatör vesaire, biz bunları iktidardan indiriyoruz ama yerine gelen
insanlarla biz nasıl iş yapacağız?” Bunun telaşına düştüler. Dolayısıyla İhvan
geleneğinin komple tasfiyesi için birçok noktada el sıkışıldı; sadece IŞİD,
Nusra meselesi falan değil.
Bu
arada, zamanımız çok yok şunu tartışmak için: İhvan geleneği farklı bir
gelenektir; çıkışı, sömürge karşıtı çıkışı, işte, Seyyid Kutublardan tutun
getirin falan, bu bambaşka bir silsiledir de Türkiye’de, maalesef, kimse bunu
da doğru düzgün tartışmıyor, hepsini eşleştiriyor; işte, IŞİD, El Kaide, İhvan
falan diye böyle bir skalada hepsini yan yana diziyor. O meselenin içerisine
çok fazla girmeyeceğim ama belli ki İhvan çizgisine yönelik olarak çok geniş
çaplı, bölgesel ve küresel bir saldırı söz konusu. Bunun dışında kalan iki tane
güç var; biri Türkiye, biri de Katar, iki tane güç var ortada. Yavaş yavaş
meseleyi Libya’ya getirmeye çalışıyorum. Şimdi, hem Suriye’de hem de Libya’da
Batı’daki ittifakın tavır değiştirdiği noktada, Türkiye, bölgesel bir güç
olduğu için, kendi otonom siyasetini sürdürmeye devam etti. Yani daha önce NATO
içerisinde Libya’ya saldırırken, daha önce uluslararası koalisyonla Esad’ı
devirmeye çalışırken Batı’daki politika değişiklerine rağmen, Türkiye olduğu
yolda devam etti. Bakın, 2014 yılında herkes Esad’ın gitmeyeceğini biliyordu
ama Türkiye çok uzun bir dönem “Esad gitsin.” diye oradaki her türlü örgüte
silah veriyordu. Bunun için, Batı ittifakıyla ciddi anlamda bir karşıtlığın
içerisine girdi, Libya’da hakeza. 
Bakın,
çok ilginç bir durum. Suriye meselesi çokça tartışılıyor kamuoyunda, medyada
fakat Libya konusunda Türkiye toplumu hiçbir şey bilmiyor. Ben iddia ediyorum,
şurada oturan milletvekillerimizin yarısı da Libya’da ne olduğunu bilmiyor
çünkü çok fazla tartışılmıyor. Ama Türkiye'nin Libya meselesine dâhil olması
bugünlük bir mesele değil. 
Bakın,
size -anlaşma imzalıyoruz ya- çok ilginç bir durum… Sanki, bu anlaşma
yapıldıktan sonra Türkiye, Libya’ya silah gönderebilecekmiş. Ya, Türkiye 2012
yılından beri düzenli olarak zaten silah gönderiyor. Size birkaç tane örnek
vereyim: 2013’te Libya’ya giderken fırtınaya yakalanıp Yunanistan sahiline
sığınmak durumunda kalan Türkiye gemisinde silahlar bulunmuştu; ilk de orada,
hatırlarsanız. Sonra, Ağustos 2014’te Hafter, Türkiye’den Derne’ye giden
geminin silah yüklü olduğunu belirtip vurulmasını o zaman emretmişti. 2014
yılında Mısır’da durdurulan bir gemide yine silahlar çıkmıştı. Aralık 2014’te
Mısrata Limanı’na yanaşan Kore gemisinde de Türkiye’den yüklenen silahlar
vardı; sanırım, Mersin’den onları doldurmuşlardı. Eylül 2015’te İskenderun’dan
mühimmat yüklenmiş bir gemi yine Yunanistan’da yakayı ele verdi. 23 Kasım
2017’de Mısır’ın Port Said Limanı’nda durdurulan gemide 29 konteyner silah
çıktı, Mersin’den yüklenmişti bunlar da. 18 Aralık 2018’de de silah yüklü bir
gemi Khums Limanı’nda Türk yapımı silahlarla birlikte yakalandı ki Eylül
2018’de Birleşmiş Milletler yani söz konusu komite Türkiye’nin düzenli olarak
Libya’ya silah gönderdiğini zaten belgelemiş durumda yani yeni bir durum değil.
Yani biz, sanki bu anlaşma olacak... 
Benim
düşüncem şu: Şu ana kadar yapılana zaten şu an parlamenter bir kılıf
uydurulmaya çalışılıyor. Zaten silah gönderiyorsunuz, zaten askerî danışmanların
gittiği söyleniyor, onu teyit etmek lazım bilmiyorum ama Türkiye çok boyutlu
bir şekilde zaten Libya savaşının içerisinde. Şimdi, ben şu argümanı
yapmayacağım, biraz önceki hatipler de konuştular: “Efendim, Türkiye’nin
Libya’ya silah göndermesi uluslararası anlaşmalara, BM’nin 2011 sayılı kararına
aykırıdır.” Doğrudur, aykırıdır ama gerçekten oturup uluslararası hukuk
üzerinden bir argüman yapılmasını ben de abesle iştigal görüyorum, mesele bu
değil. Yani şöyle demiyorum: İktidar “Efendim, Birleşik Arap Emirlikleri
yapıyor, biz de yaparız.” diyor, mesele bu değil. 
Şimdi,
ben geçen gün şu kürsüde, şu konuşmayı yaptım, dedim ki: “Arkadaşlar, ulusal
çıkar meselesi nedir?”. Her şeyden önce bunu bir tartışmamız lazım. Yani iki
siyasi parti yan yana gelecek “Türkiye’nin ulusal çıkarı budur.” diyecek, biz
de “Eyvallah.” diyeceğiz diye bir şey yok. Bu ülkenin ulusal çıkarı nedir
gerçekten? Türkiye’de yaşayan değişik halkların, artı Libya’da yaşayanların,
Suriye’de yaşayanların pratik, somut anlamda çıkarlarını konuşmamız lazım.
Şimdi,
uluslararası hukuku bir köşeye bırakıyorum, pratik baktığınız zaman Türkiye
şöyle bir durumun içerisine çekiliyor: Şimdi, Hafter güçleri yüzde 70-80
oranında Libya’yı kontrol ediyorlar. Alay konusu olmuştu, bazıları “Efendim, onlar
hep çöl möl falan.” da bütün petrol, doğal gaz da çölün içerisinde, Trablus’ta
petrol mü var?
Hafter,
Birleşik Arap Emirlikleri’nin desteğini almış, hava gücü; Suudi Arabistan
sonuna kadar para akıtıyor, Mısır, parayı bırakın “Benim için ulusal güvenlik
meselesi” diyor çünkü İhvan dövüşüdür hâlâ onlar için, buradan oraya tekrar
gelebilir, bu kaygıyı yaşıyorlar, geçen biliyorsunuz, Trump’ın da desteğini
aldı, Trump da Hafter’in terörle mücadele konusunda kendisine desteğini,
memnuniyetini ifade etti. Rusya’nın bir Wagner Grubu var, alandalar, sahadalar;
lojistik, askerî istihbarat her türlü desteği sunuyorlar. Bunun dışında,
Fransa, Libya savaşına müdahil olmuş durumda. Gerçekten de Türkiye ve Katar
dışında… Ki bunlar, uluslararası kamuoyunda İhvan’ı destekleyen 2 güç olarak
tarifleniyor, bölgesel güç Türkiye’de. İngiltere ve İtalya’nın da son derece
taktik yaklaşımları söz konusu. Yarın, Hafter lehine değişsin, ben size… Bakın,
siyaseti bırakacağım eğer çıkmazsa. Hafter ile İtalya direkt anlaşacaklar. Yani
kimse Libya savaşında dengenin ne olacağını bilmediği için yumurtaları aynı
sepete koymuyor. 
Şimdi,
Türkiye 82 milyon ülke, 80 milyonun bu meseleden haberi yok, detaylarından
haberi yok. Suriye’de yapılan hataların Türkiye’ye faturası ortada. Bakın, o hatalar
yüzünden Türkiye kaç defa Suriye’ye müdahil olmak zorunda kaldı. Rojava
meselesine bugün girmeyeceğim, çok fazla girdik. 4 milyon mülteciden
bahsediliyor, bu arada rakam 2 milyon 700 bin. O rakamlar şişirilerek biraz
daha politik baskı artırılmaya çalışılıyor. 
Bunun
dışında, savaşçılar söz konusu, ne olacakları belli değil. Esad orada kalacak
yani tam allak bullak olmuş bir durum ortada. Suriye’deki bütün o “Gideceğiz,
bir koyup üç alacağız.” siyasetinin sonuçlarını bu ülke yaşadı bakın. Şimdi,
sonra “Efendim biz bilmiyorduk.” gibi bir noktaya girmeyin. Evet, Türkiye’nin,
Doğu Akdeniz’de enerji politikaları bağlamında bu gerilimde kaygıları söz
konusu. Fakat bunu gidermenin yolu şu mudur: ”Efendim bizi Doğu Akdeniz
masasından attılar. Biz de Libya’ya girerek fiiliyatta bu deniz alanlarını
sınırlandırıp, Trablus Hükûmetiyle askerî anlamda bir ittifakın içerisine girip
hatta mümkünse Hafter’i biraz daha geriletip dışlandığımız Doğu Akdeniz
masasına geri dönmek istiyoruz.” 
Geçen
gün söyledim, tekrar etmekte fayda var. Arkadaşlar, bütün bu tartışmaların
göbeğinde çok konuşulmayan mesele, aslında odadaki fil, Kıbrıs meselesidir yani
önemli oranda Kıbrıs’ta yaşayan Türk vatandaşlarının, Kuzey Kıbrıs’ta
yaşayanların bu durumdan nasıl faydalanıp faydalanamayacağı meselesidir. Biz
HDP olarak bunu ifade ettik, biz o adanın hem güneyinde hem kuzeyinde olan
halkların eşit şekilde bu kaynaklardan faydalanması gerektiğini düşünüyoruz,
sonuna kadar, yani orada bir adaletsizliğin olmaması lazım. Fakat Doğu Akdeniz’de
herkes kılıçları çekmiş kuşanmış, bu gerilimin içerisinde biz de bu ülkeyi
alacağız, o savaşın içerisine çekeceğiz, orada pozisyon kazanacağız falan…
Tercih sizin, nasıl olsa buradan geçecek. Biz HDP olarak bu siyasetin yanlış
olduğunu düşüyoruz. 
Türkiye,
bölgesel güç olarak eğer farkını ortaya koymak istiyorsa yapması gereken şey,
bu çelişkilerin daha fazla militarize edilip derinleştirilmesinden ziyade, Orta
Doğu’da yeni bir nizamın kurulabilmesi için modeller üretmek, bunun üzerinden
gitmek zorunda. Aksi hâlde körfez çeteleriyle birlikte -ki o körfez çetelerinin
otuz kırk yıldır bu Orta Doğu’da yaptıklarının haddi hesabı yok, hepiniz
biliyorsunuz- hani uluslararası hukuk üzerinden değil, insani girişim üzerinden
bile değil…
(Mikrofon
otomatik cihaz tarafından kapatıldı)
HİŞYAR
ÖZSOY (Devamla) – Başkan, hemen bitiriyorum. 
BAŞKAN
– Sayın Özsoy, tamamlayın sözlerinizi.
HİŞYAR
ÖZSOY (Devamla) - …bütün bu insani ve uluslararası referansların ötesinde,
Türkiye, küresel güçlerin, bölgesel güçlerin olduğu bir savaşın içerisinde
açıktan taraf olacaktır. Bu bir iç savaş değildir, Suriye bir iç savaş
değildir, Suriye küresel bir savaştır, bölgesel bir savaştır. Suriye
halklarından ziyade, Orta Doğu’da, dünyada ne kadar emperyal niyeti olan güç
varsa orada çatışıyor. Şimdi “Libya iç savaşı.” diyoruz. Ya, ne iç savaşı,
içinde bütün küresel ve bölgesel aktörlerin olduğu, vesayet savaşlarının
üretildiği bir noktada iç savaş değil, bu başka bir şey. Dolayısıyla
Türkiye’nin kaygıları olmakla birlikte, bu kaygıların Orta Doğu’da yeni bir
savaş cephesini, daha doğrusu, olan bir savaş cephesini derinleştirmek değil,
mümkün mertebe modeller üreterek bir uzlaşma zemini oluşturarak bu meseleleri
siyasi diplomatik diyaloğa doğru evriltmek gerekiyor diyoruz. 
Genel
Kurulu saygıyla selamlıyorum. (HDP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun. 
MEHMET
MUŞ (İstanbul) – Sayın Başkan, sayın hatip, konuşmasının ilk bölümünde
grubumuza dönerek “Zulmünüzü artırın ki sonunuz yakın olsun…” Diyarbakır’daki
bir belediye başkanının gözaltına alınmasıyla alakalı olarak oradaki işlemleri
“zulüm” olarak partimize atfetmektedir; bu bir sataşmadır Sayın Başkanım.
BAŞKAN
– Buyurun. (AK PARTİ sıralarından alkışlar)
VI.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Diyarbakır Milletvekili Hişyar
Özsoy’un 155 sıra sayılı Kanun Teklifi’nin tümü üzerinde HDP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
MUŞ (İstanbul) – Sayın Başkan, değerli milletvekilleri; önce sayın hatibin
ortaya attığı iddialarla alakalı açıklık getirmek istiyorum. 
Diyarbakır
Terörle Mücadele Daire Başkanını söyledi sanırım, yanlış anlamadıysam. Şube
müdürü…
HİŞYAR
ÖZSOY (Diyarbakır) – Şube müdürü. 
MEHMET
MUŞ (Devamla) – Daire başkanı yok, şube müdürü. Belki ben yanlış not aldım. 
Bu
konunun içeriği şudur değerli arkadaşlar: Organize suçlardan aranan birisine
işlem yapılıyor, bu şube müdürü yapıyor. Bu, organize suçlarla ilgili işlem
yapılan kişinin ortaya attığı bir iddia. Bakanlık, ne kadar organize işlerden
kaçakçılıkla ilgili işlem yapılsa dahi bu iddiayı araştırıyor, idari işlem
yapıyor. İdari işlemin sonucunda bu iddianın asılsız olduğu ortaya çıkıyor ve
adam görevine devam ediyor; herhangi bir yargılama, vesaire falan söz konusu
değil. 
Şimdi,
değerli milletvekilleri, ikinci bir konu, 10 yaşındaki bir çocuğun başına silah
dayanması. Şimdi, bunu da konuştum; böyle bir şey yok. Böyle bir şeyi, bir
kere, bizim de kabul etmemiz mümkün değil. (AK PARTİ sıralarından alkışlar) 
EROL
KATIRCIOĞLU (İstanbul) - Kabul etmeyin, kabul etmeyin.
MEHMET
MUŞ (Devamla) – Oradaki personelin de bize aktardığı: “Böyle bir şey yok.” Biz,
Diyarbakır’da il binanızın önünde çocuklarını bekleyen annelerin çocuklarını
indirmeye çalışan bir iktidarız. 10 yaşındaki çocuğun başına niye silah
dayasınlar? Nasıl böyle bir şey yapsınlar?
OYA
ERSOY (İstanbul) - Biz soruyoruz onu işte, ona cevabı siz vereceksiniz.
ALİ
KENANOĞLU (İstanbul) - Niye dayıyorlar? 
MEHMET
MUŞ (Devamla) – Bu, bizim kabul edeceğimiz bir şey değil.
ALİ
KENANOĞLU (İstanbul) - Biz de onu soruyoruz, niye yapıyorlar bunu? 
MEHMET
MUŞ (Devamla) – Şimdi, bakın, gelelim ikinci konuya: Diyor ki…
HAMZA
DAĞ (İzmir) – Milletin kürsüsünde açık açık yalan söylüyorsunuz; yakışıyor mu
yani Sayın Özsoy, yakışıyor mu? Yalan söylüyorsunuz, yalan yalan!
HİŞYAR
ÖZSOY (Diyarbakır) – Terbiyesizlik yapıyorsunuz. 
HAMZA
DAĞ (İzmir) – Ya, sen terbiyesizlik yapıyorsun. 
YAŞAR
KIRKPINAR (İzmir) - Sen terbiyesizsin. 
MEHMET
MUŞ (Devamla) – Şimdi, bu gözaltına alınan Sur Belediye Başkanı nereden
çıkıyor, biliyor musunuz? 
Bakın,
şu kardeşimizi tanıyor musunuz? Bakın, bu kaç yaşında, biliyor musunuz? Kaç
yaşında, biliyor musunuz? 15 yaşında.
HAMZA
DAĞ (İzmir) – 82 milyona saldırıyorsun. Ayıptır ya! 
HİŞYAR
ÖZSOY (Diyarbakır) – Ben açıklama istedim. Terbiyesizlik yapıyorsunuz. 
HAMZA
DAĞ (İzmir) – “Terbiyesizlik yapıyor.” ne demek? Adam, yalan söylediğini
çıkartıyor işte. 
MEHMET
MUŞ (Devamla) – 15 yaşında, Eren Bülbül. Kim şehit etti Eren Bülbül’ü? PKK’lı
teröristler şehit etti. Peki, Eren Bülbül kardeşimiz 15 yaşındaydı -Maçka’da-
Maçkalı. Onu şehit eden teröristlerin cenazesini Sur Belediye Başkanı
kaldırıyor. Bak, Sur Belediye Başkanı cenazede boy gösteriyor. Şimdi, burada
çıkıp 10 yaşındaki bir çocuktan… 
ALİ
KENANOĞLU (İstanbul) – Ya, kendi Akit’inizin yaptığı, a Haber’inizin yaptığı
haberleri delil olarak getiriyorsunuz. 
MEHMET
MUŞ (Devamla) – “Başına silah dayadılar.” diyor ama teröristlerin katlettiği 15
yaşındaki Eren Bülbül’ün cenazesini kaldıranlara tek laf etmiyor. 
(Mikrofon
otomatik cihaz tarafından kapatıldı) 
MEHMET
MUŞ (Devamla) – Sayın Başkan, tamamlıyorum. 
BAŞKAN
– Buyurun. 
MEHMET
MUŞ (Devamla) – Ondan sonra çıkıp burada çocuklardan bahsediliyor. 
Değerli
arkadaşlar, siyasi olarak siz tavrınızı 15 yaşındaki bir çocuğu katleden
teröristlerden yana koymuşsunuz. (AK PARTİ sıralarından alkışlar)
ALİ
KENANOĞLU (İstanbul) – Kendi televizyon kanallarınız yalan haberler yapıyor, o
yalan haberleri de belge diye sunuyorsunuz. 
OYA
ERSOY (İstanbul) – Berkin Elvan’ı kim katletti?
MEHMET
MUŞ (Devamla) – Bir diğer konu: “Bir Kürt kadını üzerinden mi erkekliğinizi
gösteriyorsunuz?” Bir kere, bu, kürsüye yakışan bir ifade değil. Çok ayıp! Çok
yakışıksız bir ifade. Bir de akademisyen bir milletvekili konuşuyor bunu. 
HİŞYAR
ÖZSOY (Diyarbakır) – Olan biten yakışıksız değil de benim bunu burada söylemem
yakışıksız, öyle mi?
MEHMET
MUŞ (Devamla) – Şimdi, bak, ben size bir şey söyleyeyim: Eğer erkekliğini
göstermeye çalışan birisini arıyorsanız biçirpinin Abbas’a bakacaksınız. Siz
iyi tanırsınız biçirpinin Abbas’ı yani sapık Abbas. 
HİŞYAR
ÖZSOY (Diyarbakır) – Bilmiyorum, vallahi bilmiyorum. 
MEHMET
MUŞ (Devamla) – 15-16 yaşındaki Kürt kızlarını dağa kaçıran PKK, ona peşkeş
çekiyor. O zaman siz bu kürsüden önce onları lanetleyeceksiniz, biçirpinin
Abbas’a lanet okuyacaksınız. (AK PARTİ sıralarından alkışlar) O kızların
üstünde erkekliğini göstermeye çalışan biçirpinin Abbas yani sapık Abbas; bunu
iyi tanırsınız.
Teşekkür
ederim. (AK PARTİ sıralarından alkışlar) 
HİŞYAR
ÖZSOY (Diyarbakır) – Başkan…
BAŞKAN
– Efendim, Sayın Özsoy?
HİŞYAR
ÖZSOY (Diyarbakır) – Ya, açık sataşma var. 
YAŞAR
KIRKPINAR (İzmir) – PKK’ya sataştı. 
BAŞKAN
– Arkadaşlar, müsaade edin, duyamıyorum lütfen.
HİŞYAR
ÖZSOY (Diyarbakır) – Üst üste açık sataşmalar var. Üst üste açık sataşmalarda
bulundu, çok ağır ithamlarda bulundu. Müsaadenizle söz istiyorum.
METİN
YAVUZ (Aydın) – Size sataşmadı, PKK’ya sataştı.
RECEP
ÖZEL (Isparta) – Avukatlığını mı yapıyorsunuz?
MEHMET
MUŞ (İstanbul) – Biçirpinin Abbas’a sataşıyorum, evet. 
MEHMET
RUŞTU TİRYAKİ (Batman) – Tamam da o zaman git, Abbas mıdır kimdir onunla konuş.
Sen niye bize dönerek söylüyorsun bunları ya?
BAŞKAN
– Buyurun. 
2.- Diyarbakır Milletvekili Hişyar Özsoy’un, İstanbul Milletvekili Mehmet
Muş’un sataşma nedeniyle yaptığı konuşması sırasında Halkların Demokratik
Partisine ve şahsına sataşması nedeniyle konuşması
HİŞYAR
ÖZSOY (Diyarbakır) – Değerli arkadaşlar, bakın… 
MEHMET
MUŞ (İstanbul) – Kız çocuklarını dağa götürüyorlar, kız çocuklarını. Onları da
eleştirin.
MEHMET
RUŞTU TİRYAKİ (Batman) – Biz sana diyoruz ki devletin polisi bunu yapmış, sen
bilmem kim ne yapmış diyorsun ya… Böyle bir cevap var mı yani.
HİŞYAR
ÖZSOY (Devamla) – Arkadaşlar, müsaadenizle… 
Ben
dört buçuk yıldır burada olan bir arkadaşınızım. Benim ses tonumun yükseldiğini
duyan olmamıştır burada. Yani ben buranın kavga, laf yarıştırma yeri olmadığını
düşünüyorum. Siz, şöyle alın bu meseleyi, deyin ki… Ben kendisini de yakından
tanıyorum, il eş başkanlığımızı yapmış bir insan Filiz Başkanımız, avukatının
paylaştığı böyle bir bilgi söz konusu. Evet, sadece çocuk değil…
HAMZA
DAĞ (İzmir) - Biraz araştırmanız gerekmez mi burada konuşmanız için.
AYŞE
ACAR BAŞARAN (Batman) – Ya bir dinle, dinle!
HİŞYAR
ÖZSOY (Devamla) – Araştırdık, konuştuk; bizdeki bütün bilgiler bunu teyit eder
nitelikte. 
HAMZA
DAĞ (İzmir) – Biraz araştırmanız gerekirdi, önemli bir şey çünkü. 
OYA
ERSOY (İstanbul) – Ya bir dinleyin!
HİŞYAR
ÖZSOY (Devamla) – Ben onun için açıklama istedim böyle bir şey var mı yok mu?
HAMZA
DAĞ (İzmir) – Ciddi bir mevzu. Bu kürsüden konuşurken sadece bir haberle bunu
dillendirmeniz doğru değil. 
HİŞYAR
ÖZSOY (Devamla) – İkincisi: Sayın Muş, sizin söylediğiniz doğru değil.
Mersin’de 2. Ağır Ceza Mahkemesinde derdest olan dava var, detaylarına burada
girmek istemiyorum. 
HAMZA
DAĞ (İzmir) – 10 yaşındakini kınadınız yani!
HİŞYAR
ÖZSOY (Devamla) – Var yani öyle “yok” diye bir şey yok bu emniyet şube amiriyle
ilgili olarak. Bunu da şunun için dedik: Yani bizim bir tane belediye başkanı…
Bakın, ya siz yani neler… 
YAŞAR
KIRKPINAR (İzmir) – 10 yaşındaki çocuk ne oldu?
HİŞYAR
ÖZSOY (Devamla) – Müsaade edin.
Bingöl’de
-bir önceki dönem vekili olduğum Bingöl- Genç’te bir il yöneticimizin oğlu
dağda ölmüş -cenazeye de değil, taziyeevi de bırakmamışlar- ben evine gittim
Fatiha okudum. Biz böyle durumlarda ne deriz? “Allah başka evlat acısı
göstermesin.” dersin, ne diyeceksin? Dilin orada duruyor yani ne diyebilirsin?
Bir Fatiha okuduk diye benim hakkımda şu an fezleke var Sayın Muş. 
BAKİ
ŞİMŞEK (Mersin) – Yani teröristlerin cenazesine gidip Fatiha okudunuz!
HİŞYAR
ÖZSOY (Devamla) – Yani siz “terörist” dersiniz, ben -kim olursa olsun- “Allah
size başka acı vermesin.” diye ailelerine giderim. Bunun bir suç olmadığını
hepiniz biliyorsunuz yani her defasında topu taca atmanın yoludur bunlar. 
BAKİ
ŞİMŞEK (Mersin) – 15 yaşındaki Eren Bülbül’den de bir bahsedin ama Eren
Bülbül’den de bir bahsedin yani. Burada PKK’ca şehit edilen de bir bahsedin
yani. 
HİŞYAR
ÖZSOY (Devamla) – Kusura bakmayın, şunu da ifade edeyim hemen bitiyorum Başkan.

Bakın,
dört buçuk yıldır bize sürekli olarak “terörist” “terör örgütü destekçisi”
diyorsunuz.
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) – Eren Bülbül’den de bir bahsedin, bir duyalım bakalım.
Yazıklar olsun!
BAŞKAN
– Buyurun.
HİŞYAR
ÖZSOY (Devamla) – Bakın, toplum sizin gibi düşünmüyor. 
METİN
YAVUZ (Aydın) – Lanetleyin, lanetleyin.
HİŞYAR
ÖZSOY (Devamla) – Bakın, toplum sizin gibi düşünse bizi bu Meclisten atardı,
toplum atmıyor. Dolayısıyla ben rica ediyorum: Gerçeklere geri dönün diyorum
size. Eğer bu vahşet varsa ben daha önce, darbe sürecinden önce şu Mecliste
size aynen şunu söyledim, açın kayıtlara bakın, dedim ki: “Bizim oralarda öyle
şeyler oluyor ki darbe geliyor. Bildiğimiz yani içeriden bilgi almıyoruz,
dikkatli olun, geliyor, adım adım geliyor. Orada yaşananlar dönüp Ankara’da
sizi vuracaktır.” diye ben burada söyledim. “Bumerang etkisi olacak. Bakın,
orada pazılarını şişiren asker gelip burada size saldıracak, sivil siyasetin beynini
dağıtacak” diye benim Mecliste konuşmam oldu, kimse dinlemedi. Şu an benzer
durumlar söz konusudur. Sadece sizi uyarıyoruz. Dinlersiniz, dinlersiniz;
dinlemezseniz sizin siyasi tercihinizdir. Biz de siyaseten bunun hesabını
sonuna kadar soracağız.
HAMZA
DAĞ (İzmir) – Bütün bunlara siz karşı çıksaydınız! (HDP sıralarından
gürültüler)
HAKKI
SARUHAN OLUÇ (İstanbul) – Bağırma! Bağırma!
HİŞYAR
ÖZSOY (Devamla) - Genel Kurulu saygıyla selamlıyorum. 
ZAFER
IŞIK (Bursa) – Sen bağırma, sen bağırma!
ALİ
KENANOĞLU (İstanbul) – Ne bağırıyorsun buraya doğru?
HAMZA
DAĞ (İzmir) – Burada karşılıklı konuşuyoruz; o mikrofondan konuşuyor, ben
mikrofonsuz konuşuyorum. 
MEHMET
MUŞ (İstanbul) – Sayın Başkan, uzatacak değilim. (HDP sıralarından gürültüler) 
BAŞKAN
– Bir dakikanızı rica ediyorum… 
Arkadaşlar,
duyamıyorum bir müsaade edin. 
AYŞE
ACAR BAŞARAN (Batman) – O bağırıyor!
HAMZA
DAĞ (İzmir) – Sana mı soracağım konuşup konuşmayacağımı? 
BAŞKAN
- Sayın Dağ, bir müsaade edin. 
MEHMET
MUŞ (İstanbul) – Sayın Başkan… 
HAMZA
DAĞ (İzmir) – Sana mı soracağım bağırıp bağırmayacağımı? Sana mı soracağım
konuşup konuşmayacağımı? Senden izin almaya hakkım yok benim. Allah, Allah!
BAŞKAN
– Açalım Sayın Muş’un mikrofonunu.
Buyurun.

VII.- AÇIKLAMALAR
1.- İstanbul Milletvekili Mehmet Muş’un, Diyarbakır Milletvekili Hişyar
Özsoy’un sataşma nedeniyle yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, burada “Var mı yok mu? diye, böyle bir olay…
HAMZA
DAĞ (İzmir) – Bağırma… Ne demek bağırma? Hakaret etmedim, bir şey demedim. (HDP
sıralarından gürültüler) 
MAHMUT
TOĞRUL (Gaziantep) – Böyle bir üslup… Sürekli sesinizi yükseltmeyin,
yükseltmeyin!
MEHMET
MUŞ (İstanbul) – Konuşmacı ilk konuşmasında “Böyle bir şey kulağımıza geliyor,
böyle bir şey var mı arkadaşlar?” diye sormuyor, direkt itham var. Böyle bir
şey yapıldı mı diye araştırdık “Yok” diyor Emniyet. 
ALİ
KENANOĞLU (İstanbul) – Var!
MEHMET
MUŞ (İstanbul) – İtham bu. (HDP sıralarından gürültüler) 
Şimdi,
diyor “Bize avukatların verdiği bilgi bu.” Sizin avukatların verdiği bilgi
yanlış. Emniyetten bilgi alıyorum “10 yaşındaki bir çocuğa niçin, niçin silah
dayayalım?” diyor. 
Şimdi
“Var mı yok mu?” diye soruyor, cevabını veriyorum. İlkinde itham ediyor,
“Avukat bize böyle bilgi verdi.” Sizin avukatın verdiği bilginin doğru olduğunu
nereden bilelim? 
HİŞYAR
ÖZSOY (Diyarbakır) – Bakın, avukatı Filiz Hanım’la konuşup bu bilgiyi paylaştı.
MEHMET
MUŞ (İstanbul) – Bunun bir propaganda aracı olarak kullandığına adım gibi
eminim. 
HİŞYAR
ÖZSOY (Diyarbakır) – Hiçbir şey yok! Tamam. Biz sözümüzü geri alıyoruz, hiçbir
şey yok ortada! Siz devam edin!
MEHMET
MUŞ (İstanbul) – Şimdi, ikincisi Sayın Başkan, bakın, insanlar tabii ki
cenazeye giderler, tabii ki taziyeye giderler. 
(Mikrofon
otomatik cihaz tarafından kapatıldı)
BAŞKAN
– Buyurun.
MEHMET
MUŞ (İstanbul) - Bu bizim toplumumuzdadır acıyı paylaşmak, acıyı paylaşmak
toplumumuzdadır.
Benim
söylediğim şu: Bakın, 15 yaşındaki Eren Bülbül’ü şehit eden teröristlerden
“Zeynel” kod adlı Mehmet Yakışır’ın cenaze törenindesiniz. 
AYŞE
ACAR BAŞARAN (Batman) – A Haber’in haberi ya!
MEHMET
MUŞ (İstanbul) – Bu sizin siyaseten koyduğunuz tavırdır. (HDP sıralarından
gürültüler) Siz Eren Bülbül’ün cenazesine değil onu katledenin cenazesine
gitmişsiniz. 15 yaşındaydı bu çocuk. (AK PARTİ sıralarından alkışlar) 15
yaşında! Ben Hişyar Bey’den bunu da dile getirmesini beklerdim. Bunu dile
getirmesini beklerdim.
HİŞYAR ÖZSOY (Diyarbakır) – Devam edin hâlâ, sonuna
kadar devam edin! Hiçbir şey demiyorum. 
BAŞKAN – Sayın Oluç, buyurun. 
2.- İstanbul Milletvekili Hakkı Saruhan Oluç’un, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Sayın Başkan, teşekkür ederim.
Sayın
vekiller, konumuz biraz değişti ama yine de birkaç şey söylemek istiyorum.
Birincisi,
şimdi, Sayın Muş burada diyor ki işte “İtham ediyorsunuz.” falan. Ben daha
açıkça söyleyeyim, evet, size onlarca ve yüzlerce örnek gösteririz Emniyetin,
kolluk güçlerinin evlere sabah nasıl baskın yaptığına; ağır silahları
kadınların, erkeklerin, çocukların, yaşlıların kafasına nasıl dayadığına dair
onlarca örnek verebilirim. İtham ediyorum ya! Açıkça itham ediyorum. O kolluk
güçlerine emri veren İçişleri Bakanı, insan haklarını açıkça her yerde
çiğnemektedir. 
ALİ
KENANOĞLU (İstanbul) – Yargılanacaklar.
HAKKI
SARUHAN OLUÇ (İstanbul) – Ya, bizim kendi arkadaşlarımızın, sadece Diyarbakır
değil, İstanbul’da, İzmir’de, Ankara’da evlerine yapılan baskınlarda bunların
hepsi yaşandı. Gelip kendileri, aileleri, avukatları bize anlatıyor.
METİN
YAVUZ (Aydın) – Çanak tutacaksınız, ne yapacaktı? Teröre çanak tutacaksınız, ne
olacaktı?
HAKKI
SARUHAN OLUÇ (İstanbul) – İtham ediyoruz ya! Aksini siz ispat etmek
zorundasınız. 
AKİF
ÇAĞATAY KILIÇ (İstanbul) – İtham mı ediyorsunuz, biz de sizi itham ediyoruz.
HAKKI
SARUHAN OLUÇ (İstanbul) – Kesinlikle, o İçişleri Bakanınızın ve o Emniyetin
söylediklerine ne beni ne bizim arkadaşlarımızı, ne halkımızı asla
inandıramazsınız, külliyen yalan söylüyorlar, ne diyecek?
AKİF
ÇAĞATAY KILIÇ (İstanbul) – Sizin halkınız kim ya?
METİN
YAVUZ (Aydın) – Sizin halkınız kim? 
HAKKI
SARUHAN OLUÇ (İstanbul) – Adam “10 yaşındaki çocuğun kafasına silahı dayadım.”
diyebilir mi? Utanır bunu söylemeye, onun için reddediyor. Şimdi bu birincisi.
İkincisi,
Eren Bülbül meselesi. Eren Bülbül’ün acısı bizim, hepimizin acısıdır, ailesinin
acısı hepimizin acısıdır. 
METİN
YAVUZ (Aydın) – Allah, Allah ya!
HAKKI
SARUHAN OLUÇ (İstanbul) – Bu konuyu böyle tartışarak hiçbir yere varamazsınız. 
YAŞAR
KIRKPINAR (İzmir) – Siz niye tartışıyorsunuz?
HAKKI
SARUHAN OLUÇ (İstanbul) – Bakın, ben söylüyorum. Her öldürülen insan, kim
olursa olsun; çocuk, genç, kadın, yaşlı, her öldürülen insanın acısı hepimizin
acısıdır ve bunu hissediyoruz.
METİN
YAVUZ (Aydın) – Gittiniz, orada Fatiha okudunuz mu?
HAKKI
SARUHAN OLUÇ (İstanbul) – Bu acılar yaşanmasın, daha fazla göz yaşı dökülmesin,
hiçbir aileye ateş düşmesin diye mücadele ediyoruz.
(Mikrofon
otomatik cihaz tarafından kapatıldı)
BAŞKAN
– Buyurun.
Son
kez açıyorum Sayın Oluç.
METİN
YAVUZ (Aydın) – Orada Fatiha okudunuz mu, orada?
ENGİN
ALTAY (İstanbul) – Yahu, siz de Fatiha’sına da karışmayın adamın ya! Ayıp ya!
MAHMUT
TOĞRUL (Gaziantep) – Ya, cenazeye ölen için gidilmez gidilmez, ailesi için
gidilir.
BAŞKAN
– Arkadaşlar lütfen…
Sayın
Oluç, devam lütfen.
HAKKI
SARUHAN OLUÇ (İstanbul) – Onun için tekrar vurgulayayım.
AKİF
ÇAĞATAY KILIÇ (İstanbul) – Teröriste Fatiha mı okunur ya!
BAŞKAN
– Sayın Kılıç…
ENGİN
ALTAY (İstanbul) – Sana ne Fatiha’sından ya! Sen Allah’ın tahsildarı mısın?
HAKKI
SARUHAN OLUÇ (İstanbul) – Her ölen kişi bu ülkede hepimizin canını acıtmaktadır
hepimize acı vermektedir, hiç kimse acıları birbirine karşı kullanmaya
kesinlikle çalışmasın.
ALİ
ŞAHİN (Gaziantep) – Engin Bey, teröriste Fatiha mı okuyacağız? 
BAŞKAN
– Sayın Şahin…
ALİ
ŞAHİN (Gaziantep) - Engin Bey, teröriste Fatiha mı okuyalım Allah’ını seversen!
Bunu savunma bari.
ENGİN
ALTAY (İstanbul) – İstismar ediyorsunuz ya! İstismar ediyorsunuz ya!
ALİ
ŞAHİN (Gaziantep) – Savunulacak şey mi bu ya!
HAKKI
SARUHAN OLUÇ (İstanbul) – Şimdi, gelen son bilgi, Mersin 2’nci Ağır Ceza
Mahkemesinde dosya numarası E.2015/370, o sözü edilen kişinin FETÖ’cülükten
dolayı yargılandığı dosya. Buna da cevap verin bakalım.
ALİ
KENANOĞLU (İstanbul) – Hani yalandı? Kim yalan söylüyormuş?
MERAL
DANIŞ BEŞTAŞ (Siirt) – Cumhurbaşkanının müdahale talebi var.
MEHMET
RUŞTU TİRYAKİ (Batman) – Hani yoktu dava? Kimmiş yalancı? Kendi arkadaşına
söyleyeceksin yalancı diye. 
BAŞKAN
– Arkadaşlar, lütfen...
Sayın
Altay... 
Sayın
Tiryaki, bakın, Sayın Altay’a söz verdim.
MERAL
DANIŞ BEŞTAŞ (Siirt) – Bakın, size dosya numarası veriyoruz.
EROL
KATIRCIOĞLU (İstanbul) – Cumhurbaşkanı müdahale talebinde bulunuyor.
HAMZA
DAĞ (İzmir) – 10 yaşındaki çocuktan sözünü geri aldı, geri aldı.
BAŞKAN
– Sayın Katırcıoğlu, Sayın Dağ... 
ENGİN
ALTAY (İstanbul) – Süre bitti.
BAŞKAN
– Arkadaşlar, ne kadar tartışırsanız tartışın bu şekilde, ara vermeyeceğim.
Buyurun
Sayın Altay.
ENGİN
ALTAY (İstanbul) – Sükûneti sağlayın.
BAŞKAN
– Sayın Altay, sizin sesiniz gür çıksın.
Buyurun.
3.- İstanbul Milletvekili Engin Altay’ın, terörle etkin mücadelede temel
hak ve özgürlüklere dokunulmaması gerektiğine, hiçbir demokatik talebin
teröriste masumiyet, terörizme meşruiyet sağlamayacağına, hiçbir güvenlik
kaygısının da temel hak ve özgürlüklerin gasbedilmesine dayanak
yapılamayacağına ilişkin açıklaması
ENGİN
ALTAY (İstanbul) – Ben teşekkür ederim. Sizi ve Genel Kurulu saygıyla
selamlıyorum. 
Ama
bu tarz tartışmaları doğru bulmuyorum, ahlaki de bulmuyorum. Niye bulmuyorum?
MEHMET
MUŞ (İstanbul) – Hangi tartışmaları?
METİN
YAVUZ (Aydın) – Allah, Allah! Hoş değil!
ENGİN
ALTAY (İstanbul) – “Allah, Allah!” diyor peşinen ya!
Bir
kere, tekrar edeyim, oradan bir ses geldi, sayın milletvekili diyor ki: “Fatiha
okudun mu?” Ya, sen Allah’ın tahsildarı mısın kardeşim? 
METİN
YAVUZ (Aydın) – Kendisi söyledi burada.
ENGİN
ALTAY (İstanbul) – Sana ne ya! Okur okumaz adam ya, okur okumaz! Bu, bir.
AK
PARTİ Grubu ve AK PARTİ’nin Sayın Grup Başkan Vekilleri buradaki
milletvekillerinin imanını; vatanseverliğini; devlet sevgisini, saygısını;
bayrak sevgisini, saygısını ölçecek bir teraziye sahip değil, böyle bir şey
yok. (CHP sıralarından alkışlar) 
(Mikrofon
otomatik cihaz tarafından kapatıldı)
METİN
YAVUZ (Aydın) – Allah, Allah! Avukatlığına mı soyundun sen? Bak, nereye
getiriyor olayı ya!
BAŞKAN
– Buyurun Sayın Altay.
ENGİN
ALTAY (İstanbul) – Siz, âdeta, burada HDP’ye ayar vermeye çalışıyorsunuz,
veremezsiniz, yanlış yaparsınız. Bunu yaparken de şehit kanlarını istismar
ederek yapıyorsunuz. Ayıp, ayıp! 
METİN
YAVUZ (Aydın) – Yuh! Avukatlığına mı soyundun sen!
ENGİN
ALTAY (İstanbul) – Adam diyor ki: “Eren Bülbül’ün acısı benim acım, Eren
Bülbül’ün ailesinin acısı benim acım.” Bunun üstüne laf edilir mi ya! Sizin
kafa -daha önce de söyledim, MHP yanlış anladı- bu kafa işte, bu yaklaşım,
ayrıştırıcı yaklaşım, bu ülkeyi bölecek asıl budur.
METİN
YAVUZ (Aydın) – Tamam, işte, ayrıştırmasın, oraya da gitsin.
ENGİN
ALTAY (İstanbul) – Terörü istismar eden var. 
MUHAMMED
LEVENT BÜLBÜL (Sakarya) – Kim söyle? 
KAMİL
AYDIN (Erzurum) – Kim, kim?
MUHAMMED
LEVENT BÜLBÜL (Sakarya) – Sayın Altay, söyle, terörü kim istismar ediyor?
ENGİN
ALTAY (İstanbul) – Bunlar ediyor, AK PARTİ. (AK PARTİ sıralarından gürültüler)
METİN
YAVUZ (Aydın) – Ayıp ya! Yuh olsun!
MUHAMMED
LEVENT BÜLBÜL (Sakarya) – Yazık, yazık!
KAMİL
AYDIN (Erzurum) – Yazıklar olsun ya! 
ENGİN
ALTAY (İstanbul) – Sana ne, onlar cevabını verir ya! Nasıl ediyorlar söyleyeyim
ya!
METİN
YAVUZ (Aydın) – Bu kadar şey yapma ya! Uğraşma bu kadar yaranmak için! Yazıklar
olsun!
AKİF
ÇAĞATAY KILIÇ (İstanbul) – Yazıklar olsun!
MUHAMMED
LEVENT BÜLBÜL (Sakarya) – Merak ettim, soruyorum ya!
ENGİN
ALTAY (İstanbul) – Ben onlara hitap...
Şimdi,
kardeşim, bu, bize bulaşmaz.
AHMET BERAT ÇONKAR (İstanbul) - Bir terör örgütünün peşine takıldınız
hepiniz. Böyle bir şey olabilir mi? 
ENGİN ALTAY (İstanbul) – Biz... Asıl terörist sensin, sensin terörist.
AHMET BERAT ÇONKAR (İstanbul) – Bir terör örgütünün peşine...
ENGİN ALTAY (İstanbul) – Sensin, terörist sensin!
METİN YAVUZ (Aydın) – Terörü savunma! 
HÜSEYİN YAYMAN (Hatay) – Ya, HDP’ye sen ayar ver. 
AKİF ÇAĞATAY KILIÇ (İstanbul) – Yazıklar olsun!
ENGİN ALTAY (İstanbul) – FETÖ’dür terör örgütü, onun peşine siz
takıldınız. 
AHMET BERAT ÇONKAR (İstanbul) – Siz takıldınız. 
ENGİN ALTAY (İstanbul) – FETÖ’yle PKK’nın ne farkı var?
İFFET POLAT (İstanbul) – Siz kendinize bakın ya!
ENGİN ALTAY (İstanbul) – FETÖ Meclisi bombaladı. FETÖ’yle PKK’nın bir
farkı yok.
(Mikrofon otomatik cihaz tarafından kapatıldı) 
BAŞKAN – Açalım sistemi. 
ENGİN ALTAY (İstanbul) – Beyler, böyle bir yere varamazsınız! 
AKİF ÇAĞATAY KILIÇ (İstanbul) – Hadi canım ya!
HAMZA DAĞ (İzmir) – Yapma ya! 
ENGİN ALTAY (İstanbul) – Böyle bir yere varamazsınız!
HAMZA DAĞ (İzmir) – Hayret bir şeysin ya! 
TURAN AYDOĞAN (İstanbul) – Genel Başkanımız PKK saldırısına uğradı. 
ENGİN ALTAY (İstanbul) – Turan Bey bir dakika.
AHMET BERAT ÇONKAR (İstanbul) – FETÖ’yü de destekleyen sizsiniz. 
ENGİN ALTAY (İstanbul) – Biziz değil mi?
AHMET BERAT ÇONKAR (İstanbul) – Evet. 
GÜLİZAR BİÇER KARACA (Denizli) – Yuh, yuh!
ENGİN ALTAY (İstanbul) – Şimdi, buna “pişkinlik” denir de...
Bak, tekrar ediyorum: Burada kimsenin kimseye ayar verme hakkı yok
arkadaşlar. Eleştirilere cevap verirsiniz, ayrı bir şey.
HÜSEYİN YAYMAN (Hatay) – Ya, eleştiriliyor ya! 
ENGİN ALTAY (İstanbul) – Eleştirilere cevap vermektir Mehmet Bey’in işi.
HÜSEYİN YAYMAN (Hatay) – Ya, tamam işte. 
ENGİN ALTAY (İstanbul) – “Ya, şuraya niye gittin? Şurada ne kadar dua
okudun, söyle bakayım?”
AKİF ÇAĞATAY KILIÇ (İstanbul) – Allah Allah!
ENGİN ALTAY (İstanbul) – Bir de kaç sure okuduğunuzu, kaç ayet
okuduğunuzu soracaklar yakında!
HAMZA DAĞ (İzmir) – Yapma ya!
ENGİN ALTAY (İstanbul) – Böyle bir şey yok arkadaşlar! 
HÜSEYİN YAYMAN (Hatay) – Ya, HDP’yi sen niye savunuyorsun Engin ağabey?
ENGİN ALTAY (İstanbul) – Sayın Başkan, tekrar ediyorum: Biz, Cumhuriyet
Halk Partisi, PKK’yı öteden beri eli kanlı bir terör örgütü olarak gördük ve
addettik.
AKİF ÇAĞATAY KILIÇ (İstanbul) – İşte, onlar söylemiyorlar onu. 
ENGİN ALTAY (İstanbul) – Ya, ben bunu bin kere söyledim bu Mecliste! 
(Mikrofon otomatik cihaz tarafından kapatıldı) 
BAŞKAN – Açalım sistemi. 
Sayın Altay, son kez açıyorum sisteminizi. 
ENGİN ALTAY (İstanbul) – Hükûmete şunu söyledik: Terörle etkin mücadele
edin ama terörle etkin mücadele ederken temel hak ve özgürlüklere dokunmayın,
sivil kayıplar noktasında hassasız dedik. 
Tekrarın gücünden dolayı tekrar söylemek istiyorum: Değerli arkadaşlar,
silah sesleri ve barut kokusu içerisinde özgürlük, bağımsızlık çığlığının,
barış çığlığının sesi duyulmaz, bir. Bu lafım PKK’ya ya da PKK’yı destekleyen
özgürlükçülere.
İFFET POLAT (İstanbul) – O tarafa doğru bakın, öbür tarafa söyle. 
ENGİN ALTAY (İstanbul) – Beni siz sinirlendirdiniz, onlar sinirlendirse
onlara bakarım.
Ancak bir şey var, bakın, devam ediyorum, anlayışımızı ortaya koyuyorum.
Hiç bir hak talebi, hiç bir demokratik talep teröriste masumiyet, terörizme
meşruiyet sağlamaz.
YAŞAR KIRKPINAR (İzmir) – Destekleyene de sağlamaz. 
ENGİN ALTAY (İstanbul) – Güzel mi? Burası güzel. Hiç bir güvenlik
kaygısı da temel hak ve özgürlüklerin gasbedilmesine dayanak yapılamaz. (CHP sıralarından alkışlar)
YAŞAR
KIRKPINAR (İzmir) – Doğru. 
HÜSEYİN
YAYMAN (Hatay) – Doğru. 
ENGİN
ALTAY (İstanbul) – Şimdi, PKK terör örgütünün işlediği cinayetler için, siz, 6
milyon oy almış bir siyasi parti grubunu burada hedef gösterirseniz, onların
Meclis dışındaki can güvenlikleriyle de oynamış olursunuz. 
METİN
YAVUZ (Aydın) – HDP’nin avukatı mısın?
HAMZA
DAĞ (İzmir) – Ya, HDP hiç eleştirilmeyecek mi? HDP hiç eleştirilmeyecek mi? 
ENGİN
ALTAY (İstanbul) - Ben haklının yanındayım; sen haklı ol, senin de yanında
olayım. 
HÜSEYİN
YAYMAN (Hatay) – Siz, ittifak yapıp bu
partilileri atma meselesini…
HAMZA
DAĞ (İzmir) – Yani AK PARTİ eleştirilebilir, HDP hiç eleştirilemez! 
BAŞKAN
– Evet, teşekkür ederim, kayıtlara geçti. 
ENGİN
ALTAY (İstanbul) – Bitirmedim. 
BAŞKAN
– Bir kez daha söz vermeyeceğimi söyledim. 5 sefer söz verdim Sayın Altay. 
ENGİN
ALTAY (İstanbul) – Nerede 5 sefer verdin ya? 
BAŞKAN
– Farkında değilsiniz. 
Peki,
son bir kez daha söz veriyorum, son kez.
HÜSEYİN
YAYMAN (Hatay) – Engin Bey, HEP’lileri siz attınız SHP’den ya. 
BAŞKAN
– Arkadaşlar, bir müsaade edin. 
ENGİN
ALTAY (İstanbul) – Son söz: Orta yerde bir terör var, mücadele edilmesi gereken
terör örgütleri var. 
HAMZA
DAĞ (İzmir) – Anayasa’ya hüküm koyalım “Madde 5: HDP eleştirilemez, HDP’ye söz
söylenemez, bunu da CHP olarak biz destekleriz.” diye koyalım Anayasa’ya bir
hüküm. 
BAŞKAN
– Arkadaşlar, bir müsaade edin. 
ENGİN
ALTAY (İstanbul) - Bunlarla hep birlikte mücadele edelim ama bu teröristlerin
işledikleri cinayetlerden kendimize bir siyasi çıkarım elde etmeye, bunu
siyaseten kullanmaya çalışmayalım. “Terörü istismar ediyorsunuz.” dediğim
budur. 
MUHAMMED
LEVENT BÜLBÜL (Sakarya) – Teröristin cenazesine gitmek istismar değil midir,
bunun için bir sözünüz yok mu sizin? (MHP ve AK PARTİ sıralarından alkışlar) 
ENGİN
ALTAY (İstanbul) – Var, söyledim ya. Çok ayıp! 
MUHAMMED
LEVENT BÜLBÜL (Sakarya) – Ne diyorsunuz? Cenazesine gitmekle ilgili bir şey
söyleyin, teröristin cenazesine gidenle ilgili bir kelam edin Allah rızası için
de biz de dinleyelim! Hadi, dinleyelim. 
ENGİN
ALTAY (İstanbul) – Teröristin cenazesine giden yok, ayıp ediyorsun! Hareket
çekme bana! Hareket çekme bana! 
MUHAMMED
LEVENT BÜLBÜL (Sakarya) – Teröristin cenazesine gidenle ilgili bir kelam edin
Allah rızası için, başka bir şey istemiyoruz!
ENGİN
ALTAY (İstanbul) - “Teröristin cenazesine gitmedim.” diyor adam, “Gitmedim.”
diyor adam; bırakın ya! Kaldı ki kimsenin dışarıdaki insani yaklaşımlarla
taziyeye gitmesi de sizin meseleniz olmaz, olmamalı. (CHP sıralarından
alkışlar) 
BAŞKAN
– Teşekkürler Sayın Altay. 
Sayın
Muş, buyurun… 
YAŞAR
KIRKPINAR (İzmir) - Yanlış yerden girdin. 
ENGİN
ALTAY (İstanbul) – Ne yanlışı ya? Terörist mi bunlar? 
AHMET
BERAT ÇONKAR (İstanbul) – Destekliyorlar. 
HÜSEYİN
YAYMAN (Hatay) – Ya, bu HEP’lileri siz attınız. 
ENGİN
ALTAY (İstanbul) – O zaman Mithat Sancar’ı oraya oturtmayın kardeşim. Mithat
Sancar oradan Meclisi yönetiyor, oturtmayın o zaman. Ayıp ya! (CHP sıralarından
alkışlar)
HİŞYAR
ÖZSOY (Diyarbakır) – Ya, kuliste de bize böyle yaklaşmıyorlar. 
ENGİN
ALTAY (İstanbul) – Gidin, dövün bunları; hadi, kalabalıksınız, bunların hepsini
dövün!
HAMZA
DAĞ (İzmir) – Ya, işi karıştırma. İşi karıştırdın. 
AKİF
ÇAĞATAY KILIÇ (İstanbul) – Senin oylarınla oturuyor orada, senin oyunla
oturuyor!
METİN
YAVUZ (Aydın) – İşiniz gücünüz demagoji! 
HÜSEYİN
YAYMAN (Hatay) – Ya, SHP’nin içinden… 
MEHMET
MUŞ (İstanbul) – Sayın Başkan… 
BAŞKAN
– Sayın milletvekilleri, bakın, bir Grup Başkan Vekili ayakta, konuşmak için
bekliyor hem de sizin kendi Grup Başkan Vekiliniz. Müsaade edin.
MEHMET
MUŞ (İstanbul) – Arkadaşlar, sakin olalım. 
BAŞKAN
– Buyurun. 
4.- İstanbul Milletvekili Mehmet Muş’un, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Şimdi, öncelikle, biz AK PARTİ’li Grup Başkan Vekilleri,
elimizde bir terazi var, kimin ne işleyip işlemediğini ölçmüyoruz. 
ENGİN
ALTAY (İstanbul) – Evet, ayar çekiyorsunuz, millete ayar veriyorsunuz. 
MEHMET
MUŞ (İstanbul) – İkincisi: Burada milletvekilimize “Terörist sensin.” diye
ifade kullandı Sayın Altay. 
ENGİN
ALTAY (İstanbul) – Evet, kullandım. 
MEHMET
MUŞ (İstanbul) – Milletvekilimiz öyle bir şey söylemedi. 
ENGİN
ALTAY (İstanbul) – Hayır, bir dakika, milletvekilinin ne dediğine bak.
MEHMET
MUŞ (İstanbul) – Bu sözleri size iade ediyorum, hepsini size iade ediyorum. 
ENGİN
ALTAY (İstanbul) – Ben de sana iade ediyorum! 
MEHMET
MUŞ (İstanbul) – Kusura bakma, böyle bir şey yok! 
ENGİN
ALTAY (İstanbul) – “Terörün peşine takıldın.” dedi bana.
MEHMET
MUŞ (İstanbul) – Demedi. 
ENGİN
ALTAY (İstanbul) – “Terör örgütünün peşine takılmışsınız.” dedi, aynı şey. 
MEHMET
MUŞ (İstanbul) – “Terörist” demedi kimse size, “terörist” demedi size. Bütün,
aynılarını size iade ediyorum. 
ENGİN
ALTAY (İstanbul) – Siz de FETÖ'nün peşine takıldınız, alayınız. Hayret bir şey
ya!
MEHMET
MUŞ (İstanbul) – Sayın Başkan, Sayın Altay’a bu ifadelerin tamamını iade
ediyorum. 
ENGİN
ALTAY (İstanbul) – Ben de sana ettim, 2 misli hem de.
MEHMET
MUŞ (İstanbul) – İkinci konu şu: Şimdi, tartışma… Burada bir iddia ortaya
atılıyor, iddiaya cevap veriliyor; Sayın Altay çıkıyor, âdet hâline getirmiş,
bizim gruba dönüp ayar vermeye çalışıyor. 
ENGİN
ALTAY (İstanbul) – Ya, kaç Fatiha okuduğunu söylüyor adam. Onlara ne ya?
MEHMET
MUŞ (İstanbul) – Kusura bakma, cevabını onlar verebilir ya, kendilerini
savunabilirler, siyasette bulunuyorlar; size avukatlık vazifesi mi verdiler? 
ENGİN
ALTAY (İstanbul) – Çok ayıp ya, çok ayıp!
MEHMET
MUŞ (İstanbul) – Her oturumda Sayın Altay bunu yapıyor. Dönüp bizim grubumuza
ayar vermeye çalışıyor. (AK PARTİ ve MHP sıralarından alkışlar) 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Evet, ben doğrunun yanındayım. 
BAŞKAN
– Buyurun.
MEHMET
MUŞ (İstanbul) – Az önce ayardan bahsediyordunuz, bunu yapmayın; Sayın Altay,
bunu yapmayın. Kusura bakmayın…
ENGİN
ALTAY (İstanbul) – Ne yapıp yapmayacağımı sana mı soracağım? Bak, şimdi de bana
ayar veriyor; HDP'ye ayar bitti, bana veriyor. 
MEHMET
MUŞ (İstanbul) – Grubumuza dönüp fırça atmaya çalışıyorsunuz ya! Böyle bir şey
olur mu? 
ENGİN
ALTAY (İstanbul) – Ne fırçası ya? Adamları sorgulayamazsınız. Ayıp ya!
MEHMET
MUŞ (İstanbul) – Terörü istismar ediyorlar. Her kim ki terörü istismar ediyorsa
Allah bin belasını versin. [AK PARTİ sıralarından alkışlar; CHP ve HDP
sıralarından alkışlar (!)] 
ALİ
KENANOĞLU (İstanbul) – Âmin, Allah bin belasını versin.
ENGİN
ALTAY (İstanbul) – Yüz bin versin, yüz bin versin!
HÜSEYİN
YAYMAN (Hatay) – Âmin. 
MEHMET
MUŞ (İstanbul) – İkinci konu: Şimdi, değerli milletvekilleri, burada bir
çocuktan bahsediliyor. Bakın, bizim hiçbir çocuğa, Türkiye Cumhuriyeti
devletinin altında yaşayan hiçbir evlada -8 yaşında, 10 yaşında, 15 yaşında-
silah dayama gibi bir şeyi kabul etmemiz mümkün değil. Aradım, teyit ettim
diyorum.
MERAL
DANIŞ BEŞTAŞ (Siirt) – Dayamışsınız ya, dayamışsınız işte.
OYA
ERSOY (İstanbul) – Artık saklanmıyor zaten. 
MEHMET
MUŞ (İstanbul) – Mümkün değil, kabul etmeyiz, edemeyiz; bunu alenen söylüyorum.
Fakat Eren Bülbül’ü birileri katletti arkadaşlar. 
(Mikrofon
otomatik cihaz tarafından kapatıldı)
BAŞKAN
– Devam edin. 
MEHMET
MUŞ (İstanbul) – Katleden kim? Kim katletti bu çocuğu? PKK’lı teröristler. 
MERAL
DANIŞ BEŞTAŞ (Siirt) – Ceylan Önkol’u kim katletti?
MEHMET
MUŞ (İstanbul) – Şimdi siz insanların taziyesine katılırsınız, cenazesine
katılırsınız… Ankara Kızılay’da otobüs bekleyen annenin karnındaki çocuğu
katleden PKK’lı teröristin cenazesine omuz verirseniz siz siyasi tavrınızı
onlardan yana koyarsınız; bunu söylemeyecek miyiz? (AK PARTİ ve MHP
sıralarından alkışlar) 
Değerli
milletvekilleri, bizim burada kimseye “Sen teröristsin.” diye bir ifademiz
olmadı. 
ENGİN
ALTAY (İstanbul) – Var.
HAMZA
DAĞ (İzmir) – Eleştirmeyecek miyiz yani?
MEHMET
MUŞ (İstanbul) – Söylediğimiz şu… Söylediğimiz şu…
ENGİN
ALTAY (İstanbul) – Ne bağırıyorsun!
HAMZA
DAĞ (İzmir) – Sen de eleştir, sen de eleştir ki normale gelsin. Her siyasi
parti iyi olsun yani.
MEHMET
MUŞ (İstanbul) – Nasıl istiyorsanız öyle anlayın. 
Söylediğimiz
şu: Şimdi burada bütün partiler siyaset yapıyor. Türkiye’de siyaset zemininde
herkes talepte bulunabilir. Meşru alanda taleplerini dile getirebilir ama siz
bir taraftan “Meşru alanda siyaset.” diyeceksiniz, diğer taraftan…
(Mikrofon
otomatik cihaz tarafından kapatıldı) 
BAŞKAN
– Açalım sistemi…
MEHMET
MUŞ (İstanbul) - …Diyarbakır il binasının önünde anne diyor ki: “Evladımı buradan
götürdüler.” (HDP sıralarından gürültüler) Anne diyor ki: “Evladımı buradan
götürdüler.” Onları görmeyeceksiniz, kör olacaksınız, sağır olacaksınız…
MERAL
DANIŞ BEŞTAŞ (Siirt) – Onları siz duyun, siz..
OYA
ERSOY (İstanbul) – Berkin’in annesine küfredene söyleyin bir laf. 
BURHAN
ÇAKIR (Erzincan) – Bağırma! Bağırma!
MEHMET
MUŞ (İstanbul) – Biz bunu dile getirince de “Siz bu insanlara terörist diyorsunuz.”
diyeceksiniz. (AK PARTİ sıralarından alkışlar) Biz hiç kimseye, hiçbir partiye
“terörist” demedik, demeyiz. 
ENGİN
ALTAY (İstanbul) – Var, dediniz.
MEHMET
MUŞ (İstanbul) – Ama şunu ifade ederiz: Terörle aranıza mesafe koyun deriz,
terör örgütünü lanetleyin deriz ama meşru zeminde taleplerinizi iletin, meşru
zeminde siyaset yapın. 
Bakın,
bizim ilçe başkanlarımızı, il başkan yardımcılarımızı PKK terör örgütü
katletti. 
ÖMER
FARUK GERGERLİOĞLU (Kocaeli) – Hamile kadınlar cezaevlerinde düşük yaptı.
MEHMET
MUŞ (İstanbul) – Güneydoğu’da, Şırnak’ta il başkan yardımcımızı katlettiler,
ilçe başkanlarımızı katlettiler. Bu anlamda mücadele eden bir siyasi partiyiz.
Kusura bakmayın, bunların bilinmesi lazım.
Teşekkür
ederim. (AK PARTİ sıralarından alkışlar) 
BAŞKAN
– Teşekkür ediyorum Sayın Muş. 
HÜSEYİN
YAYMAN (Hatay) – Ya, HEP’lileri SHP attı.
HAKKI
SARUHAN OLUÇ (İstanbul) – Sayın Başkan… Sayın Başkan…
BAŞKAN
– Değerli milletvekilleri, müsaade eder misiniz. Yani bu bir müzakere zemini
olmaktan çıkıyor ama ne olursa olsun burayı kapatmayacağım. Onu da size
söyleyeyim. Onun için lütfen, Grup Başkan Vekillerinden de rica ediyorum. Yani
söyleyeceklerini söylesinler ama üslubu içerisinde. 
Buyurun
Sayın Oluç.
5.- İstanbul Milletvekili Hakkı Saruhan Oluç’un, FETÖ’nün siyasi
ayağının ortaya çıkarılması, acılar yaşanmasın diye mücadele edilmesi,
demokratik siyaset zemininde sorunların çözümü için adım atılması gerektiğine
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, şimdi, bakın, size bir şey sorulduğu zaman cevap veremediğinizde hep
aynı şeye başvuruyorsunuz. 
METİN
YAVUZ (Aydın) – Niye cevap veremiyoruz?
RECEP
ÖZEL (Isparta) – Niye cevap veremeyeceğiz?
HAKKI
SARUHAN OLUÇ (İstanbul) – Bu iyi bir usul değil. 
Birinci
soru şuydu: Bu yargılanan terörle şube müdürü meselesiydi. Ortaya çıktı,
yargılandı, size dosya numarasını da verdim. Cumhurbaşkanı müşteki ha! 
Bakın,
ben bize burada bir şey söylemiştim. Demiştim ki: Mesela sizin vekilleriniz
arasında kimin Fetullah’la beraber fotoğrafı varsa onlar kendilerini
affettirmek için en fazla bize bağıran, hakaret eden, saldıranladır.
BURHAN
ÇAKIR (Erzincan) – Ne alakası var!
HAKKI
SARUHAN OLUÇ (İstanbul) – Ve hâlâ da aynı şeyi söylüyorum. Neden bunu
rahatlıkla söylüyorum? Çünkü siz siyasi ayağı ortaya çıkarmadınız. Siyasi ayak
sizin gövdenizin içinde. Şimdi, bu, bir. 
İki:
FETÖ’yle ilgili, iltisaklı olan hangi emniyet mensupları varsa onlar bize
yönelik en ağır saldırıları yapıyorlar. Muhaliflere yönelik en ağır saldırıları
yapıyorlar.
(Mikrofon
otomatik cihaz tarafından kapatıldı) 
BAŞKAN
– Açalım sistemi…
HAKKI
SARUHAN OLUÇ (İstanbul) – Neden? Çünkü kendilerini affettirmek istiyorlar.
Onlar henüz atılmamış…
BURHAN
ÇAKIR (Erzincan) – Ne alakası var?
HAKKI
SARUHAN OLUÇ (İstanbul) - 33 bini atıldı, İçişleri Bakanı 33 bin kişiyi attı.
İçinden atılmamış olanlar da kendilerini affettirmek için bize saldırarak
kendilerini kurtarmaya çalışıyorlar. Bunu da söyleyeyim, kayıtlara geçsin.
Şimdi,
bu Emniyet Müdürü böyle birisi. 10 yaşındaki çocuğun başına silah dayamışlar
oraya giden polisler. Ya, Berkin Elvan’ı kim öldürdü? Örnekleri saymaya devam
edeyim mi? Ceylan Önkol nasıl öldü? Uğur Kaymaz ne oldu? 
HÜSEYİN
YAYMAN (Hatay) – Yasin Börü’ye ne oldu?
HAKKI
SARUHAN OLUÇ (İstanbul) - Şimdi, bunları söylerken aslında utanarak, sıkılarak
söylüyorum. 
HÜSEYİN
YAYMAN (Hatay) – Ölüleri mi yarıştıracağız?
HAKKI
SARUHAN OLUÇ (İstanbul) - Sayın Yayman, siz bunları benden daha iyi
biliyorsunuz.
HÜSEYİN
YAYMAN (Hatay) – Biliyorum. Onun için yakıştıramıyorum size. 
HAKKI
SARUHAN OLUÇ (İstanbul) – Şimdi, Roboski ne oldu, Roboski? 
HÜSEYİN
YAYMAN (Hatay) – Ölüleri mi yarıştıracağız?
BAŞKAN
– Sayın Yayman, lütfen, karşılıklı değil…
HAKKI
SARUHAN OLUÇ (İstanbul) - Şimdi niye bunları söylüyorum? 
(Mikrofon
otomatik cihaz tarafından kapatıldı) 
BAŞKAN
– Son kez açıyorum…
HAKKI
SARUHAN OLUÇ (İstanbul) - Acıları yarıştırmak için değil; bizim acımız daha
fazla, sizinki daha fazla, daha az, daha az demek için değil; bu acılar
yaşanmasın, bunun için mücadele edelim, demokratik siyaset zemininde bu
sorunların çözümü için adım atalım diyoruz. 
Ben,
dün, burada açık teklifte bulundum Meclis kürsüsünde bütün siyasi partilere.
Bunun yolu budur. Demokratik siyaset konuşacak, tartışacak, birlikte çözüm yolu
bulacak. Sayın Muş’un diliyle olmaz bu. Sayın Muş’un dili dağa çıkışları
artırır.
MEHMET
MUŞ (İstanbul) – Allah, Allah! 
HAKKI
SARUHAN OLUÇ (İstanbul) - Sayın Muş’un dili demokratik siyaseti ortadan
kaldırır, etkisiz hâle getirir. Biz ise demokratik siyaset etkili olsun, gelin
bu sorunu birlikte çözelim diyoruz. Bir daha bunu teklif ediyoruz. 
BAŞKAN
– Teşekkür ediyorum.
MEHMET
MUŞ (İstanbul) – Sayın Başkan…
BAŞKAN
- Evet, Cumhuriyet Halk Partisi Grubu adına Sayın Ahmet Ünal Çeviköz, İstanbul
Milletvekili. (CHP sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Sonra söz veririm size.
MEHMET
MUŞ (İstanbul) - Sonra söz vermenizin bir anlamı yok. Sonra söz vermenizin bir
anlamı yok Sayın Başkan.
BAŞKAN
– Konuşmacıyı çağırdım Sayın Muş. (AK PARTİ sıralarından gürültüler) 
MEHMET
MUŞ (İstanbul) – İsmim zikredilerek bana sataşmada bulunuldu. 
BAŞKAN
– Bakın, sisteme arkadaşlar girmişler. Ben buradan sizin söz isteyip
istemediğinizi göremiyorum. 
MEHMET
MUŞ (İstanbul) – Sayın Başkan, yirmi dakika sonra aynı tartışmayı başlatmanın bir
manası yok. (CHP sıralarından gürültüler) 
ENGİN
ALTAY (İstanbul) – Başlamayız ya. 
BAŞKAN
- Siz söyleyin, kayıtlara geçsin
ENGİN
ALTAY (İstanbul) – Hatip kürsüde, böyle bir usul yok efendim.
HÜSEYİN
YAYMAN (Hatay) – Ya, o sırayı bozan siz, çözüm süreçlerini bombalayan siz,
demokratik siyasetten bahseden siz; nasıl oluyor bu?
BAŞKAN
– Sayın Çeviköz, biraz bekleteceğim, müsaade edin. (CHP sıralarından
gürültüler) 
Buyurun
Sayın Muş. 
6.- İstanbul Milletvekili Mehmet Muş’un, demokratik siyasete değil, dağa
ve teröre karşı olduklarına ilişkin açıklaması
MEHMET
MUŞ (İstanbul) – Sanki biz demokratik siyasete karşıymışız gibi bir ifadede
bulundu. Ama biz dağa karşıyız, teröre karşıyız; bunu bilesiniz. (CHP
sıralarından gürültüler)
Sayın
Başkan, lütfen dikkat edilsin. Böyle şey olmaz ya!
ENGİN
ALTAY (İstanbul) – Millî meselelere dönelim, Libya Anlaşması var. 
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Güvenlik ve Askerî İş
Birliği Mutabakat Muhtırasının Onaylanmasının Uygun Bulunduğuna Dair Kanun
Teklifi (2/2451) ve Dışişleri Komisyonu Raporu (S.Sayısı:155) (Devam)
BAŞKAN
– Buyurun Sayın Çeviköz.
CHP
GRUBU ADINA AHMET ÜNAL ÇEVİKÖZ (İstanbul) – Sayın Başkan, değerli
milletvekilleri; Türkiye Cumhuriyeti Hükûmeti ile Libya Hükûmeti Arasında
Güvenlik ve Askeri İş Birliği Mutabakat Muhtırasının Onaylanmasının Uygun
Bulunduğuna Dair Kanun Teklifi hakkında Cumhuriyet Halk Partisi Grubu adına söz
almış bulunuyorum, hepinizi saygıyla selamlıyorum. 
Değerli
milletvekilleri, Libya’da 2011 yılında Muammer Kaddafi’nin devrilerek ülkenin
parçalanmasından bu yana geçen sekiz yılda ne çatışmalar sona erdi ne iktidarın
bu ülkeye müdahalesi eksik oldu. 2011 yılında Libya’ya müdahaleye yeşil ışık
yakan iktidar, bugün hatalarından ders almadan aynı çizgiye devam ediyor.
Ülkede 2011-2015 yılları arasında süren çatışmaların 17 Aralık 2015’te Fas’ın
Suheyrat kentinde imzalanan Libya Siyasi Anlaşması ve bu Anlaşmaya referansla
aynı ay içinde alınan Birleşmiş Milletler Güvenlik Konseyinin 2259 sayılı
Kararı’yla yatışacağı umuldu ancak çatışmalar şiddetlenerek devam etti ve
Libya’daki bölünmüşlük derinleşti.
Bugün
Libya’daki tablo kabaca şu şekildedir: Bir yanda Başbakan Fayez Al-Sarraj
liderliğinde Trablus’taki Ulusal Mutabakat Hükûmeti ve bunun karşısında yer
alan Libya Ulusal Ordusunun Komutanı Halife Hafter liderliğinde ülkenin
doğusunu büyük oranda kontrol eden Tobruk Hükûmeti. Bu bölünmüşlük ülke içinde,
silahlı güçlerden kurumlara kadar uzanan geniş bir yelpazede etkisini
göstermekte. Ancak Libya’daki durum sadece bu iç bölünmüşlükle açıklanamaz.
IŞİD ve Ensar El Şeria gibi El Kaide uzantılı örgütlerin faaliyet gösterdikleri
Cezayir, Çad, Sudan, Mısır, Tunus, Katar, Birleşik Arap Emirlikleri, Suudi
Arabistan gibi bölge ülkelerinin aktif bir şekilde taraf oldukları; Fransa,
İngiltere ve İtalya gibi Avrupa ülkelerinin müdahil oldukları, Amerika Birleşik
Devletleri ve Rusya gibi küresel güçlerin
de ağırlıklarını her geçen gün daha fazla hissettirdikleri kaotik bir savaş
sahasıdır Libya. Türkiye Aralık 2015’te imzalanan Libya Siyasi Anlaşması’na
kadar ülkedeki saflaşmada, Trablus’ta İhvan’ın etkin olduğu grupların yanında
yer aldı, Katar ve -el-Beşir devrilene kadar da- Sudan’la aynı doğrultuda
hareket etti. Hafter ise Mısır, Suudi Arabistan, Birleşik Arap Emirlikleri,
Fransa ve Rusya’nın aktif desteğini aldı, almaya da devam ediyor. 
Libya’da
durum böylesine karışık ve tehlikeliyken Türkiye'nin Libya denkleminde “yangına
benzin döktüğü” görüşünü destekleyen bulgular giderek çoğalıyor. İşte, böyle
bir ortamda gündemimize gelen ve bugün üzerinde konuşmakta olduğumuz Güvenlik
ve Askeri İşbirliği Mutabakat Muhtırası’nın onaylanmasına karşıyız. Neden karşı
olduğumuzu, hem Türkiye’de kamuoyuna daha net ve açık şekilde anlatmak hem yüce
Meclisimizde anlamak istemeyen çevrelerin de anlamasına yardımcı olmak amacıyla
huzurunuzdayım. 
Birleşmiş
Milletler Güvenlik Konseyi 2011 yılında, Libya’daki çatışmaları yatıştırmak ve
ülkede huzur, barış ve istikrarı sağlamak amacıyla 2 önemli karar aldı. Bunlar,
1970 ve 1973 sayılı Kararlardır. 1970 sayılı Karar’ın (9)’uncu paragrafı
Libya’ya yönelik geniş kapsamlı silah ambargosunu düzenlerken Birleşmiş
Milletlere üye bütün devletlere önemli sorumluluklar yüklemektedir. Bu karar
uyarınca Libya’ya silah satışı, ihracı ve transferi yasakken, Türkiye’den
Libya’ya gemiler ve uçaklar dolusu silah, SİHA ve zırhlı araçlar gönderildiğini
Birleşmiş Milletler kayda geçirmiştir. Şüphesiz bunun anlamı şudur: Türkiye,
Birleşmiş Milletler Güvenlik Konseyinin Libya’ya ilişkin kararlarını ihlal
etmektedir. 1973 sayılı Karar’daysa söz konusu silah ambargosuna uyulup
uyulmadığını gözlemleyip raporlaması için bir uzmanlar veya bilirkişiler heyeti
oluşturulmaktadır. İşte, bu uzmanlar heyetinin hazırladığı raporlarda
Türkiye'nin Libya’daki yangına nasıl benzin döktüğünü bütün çıplaklığıyla
anlatılmaktadır. 
Şimdi
soruyorum: Bir yandan uluslararası hukuka dayalı meşruiyet tezleri ileri
sürerek “Libya’nın Birleşmiş Milletler tarafından tanınan hükûmetiyle anlaşma
imzaladık, ne var bunda?” diye soracaksınız ve bu hükûmetle anlaşmalar
imzalamayı haklı göstermeye çalışacaksınız, öte yandan aynı Birleşmiş Milletler
Güvenlik Konseyinin kararlarına aykırı hareket ederek Libya’ya silah
ambargosunu delip silah göndereceksiniz. Bu nasıl bir uluslararası hukuk
anlayışıdır? Bu keyfî uygulamalara dayalı dış politika anlayışı ülkemizi ne
yazık ki dünyanın neredeyse en yalnız ülkelerinden biri hâline getirmiştir.
Türkiye buna layık değildir değerli milletvekilleri. 
İktidar,
İhvan dayanışmasıyla Libya’daki yangına benzin dökmeye devam ettikçe bunun ağır
maliyetleri olacak, bu maliyeti de halkımız ödeyecektir. Biz bu şekilde dar
görüşlü, ideolojik ve taraf tutan, ülkemizi yalnızlaştıran politikalara
karşıyız, onay vermeyeceğiz ve neden onay vermeyeceğimizi de ülkemizin,
yurttaşlarımızın üzerine yüklenecek maliyetlerinin neler olacağını da kısaca
sıralamak isterim:
1)
Libya’daki savaş uzayacak ve ülkeye istikrar gelmesi gecikecektir, Türkiye bunu
mu istemektedir? 
2)
Doğu Akdeniz’deki gerilim daha da artacaktır. Yumuşak güç kullanmayı
beceremediğini anlayan iktidar savaş tellallığıyla neyi hedeflemektedir? 
3)
Mısır, Fransa ve Rusya başta olmak üzere, Hafter’i destekleyen ülkelerle, sanki
mevcut dış politika sorunlarımız yetmiyormuş gibi, yeni ve büyük sorunlar
yaşayacağız. Dış politika sorun çözmek için midir, yoksa sorun yaratmak için
mi?
4)
IŞİD ve Ensar El Şeria başta olmak üzere, El Kaide uzantılı örgütler kendileri
için elverişli ortamı Kuzey Afrika’da daha da genişleteceklerdir. Libya’ya
gönderilen silahların bu örgütlerin eline geçtiğine ilişkin raporlar vardır.
İktidar bu gelişmeye destek veren taraf olarak görülmekten gurur mu
duymaktadır?
5)
Türkiye, Birleşmiş Milletler Güvenlik Konseyi kararlarını defalarca ihlal eden
ülke konumuna düşecek ve ağır ithamların muhatabı olacaktır. Suriye’de
desteklenen grupların işlediği suçlar bir insanlık suçu olarak görülürken ve ileride
Türkiye’yi ciddi olarak sıkıntıya sokabilecekken, bunları temizlemek yerine
şimdi başka suçlamalarla karşı karşıya gelmek mi istenmektedir? 
6)
Türkiye, Libya’ya ilişkin diplomatik süreçlerden daha fazla dışlanacaktır. Bu
konuda bir soru sormayacağım. Zira, zaten Türkiye'de mevcut iktidar artık
“diplomasi” denen kavramın tamamen dışındadır. Onun için dışlansa ne yazar
dışlanmasa ne yazar?
7)
Libya, örtülü silah satışları için bir pazar hâline dönüşecek, bu da küresel
güvenliği tehdit edecektir. Böyle bir silahlanma yarışını mı arzuluyoruz?
8)
Libya’daki istikrarsızlık Kuzey Afrika’daki diğer ülkelere de yayılacaktır.
Suriye bataklığı yetmedi, Libya’da bu kadar hevesle yeni bir iç savaşa taraf
olmaya hazırlanılıyor. Peki, bundan sonraki hedef neresidir?
9)
Libya pazarı Türk şirketlerine tamamen kapanacaktır. Hatırlanacağı üzere, 2011
yılından önce Türk şirketleri Libya’da milyarlarca dolarlık iş hacmine
sahiplerdi. Yarın öbür gün Libya’da iktidarın değişmesi hâlinde kiminle iş
yapmayı sürdüreceğiz? 
Değerli
milletvekilleri, Libya’daki çatışmalara taraf olmanın maliyetleri bu kadar
yüksekken, Trablus Hükûmetiyle imzalanan Güvenlik ve Askerî İş Birliği
Mutabakat Muhtırası, iktidarın, taraf tutan politikasının dozunu artırmak
istediğini göstermektedir. Cumhuriyet Halk Partisi olarak, bölgemizdeki yangına
benzin döken bu mutabakat muhtırasına olumlu bakmamız mümkün değildir.
Öncelikle,
27 Kasımda Akdeniz’de Deniz Yetki Alanlarının Sınırlandırılmasına İlişkin
Mutabakat’la birlikte imzalanan bu mutabakat Türkiye Büyük Millet Meclisi
gündemine 14 Aralıkta getirildi, 16 Aralıkta da Dışişleri Komisyonunda
görüşüldü. İktidar, bu mutabakatı Türkiye’nin çıkarları öyle gerektirdiği için
değil İhvan kardeşliği öyle gerektirdiği için yüce Meclise sunmuştur. Başka bir
ifadeyle, Türkiye mecbur kaldığı için değil, her an devrilebilecek Trablus
Hükûmeti mecbur kaldığı için bugün bu mutabakatı konuşuyoruz. Hükûmetin yanlış
politikalarının faturasını ödemekte olan halkımızın şimdi bir de evlatlarının
Libya’daki savaşa gönderilmesine biz seyirci kalamayız. 
Değerli
milletvekilleri, söz konusu mutabakat birçok muğlak, ucu açık ve Türkiye’yi
Libya’daki savaşın doğrudan tarafı kılacak ifadelerle donanmıştır. Bunları da
bu işin ne kadar çarpık olduğunu anlatmak için sırasıyla dikkatlerinize sunmak
isterim. Mutabakat Muhtırası’nın 3’üncü maddesinde yer alan tanımları,
Libya’nın yıllardır iç savaş yaşayan bir ülke olduğunu hiç aklımızdan
çıkarmadan değerlendirmemiz gerekir. Gönderen taraf “kabul eden tarafa
personel, malzeme ve teçhizat gönderecek taraf” olarak tanınmaktadır.
Türkiye’nin Libya’ya askerî yardım göndermesinin önünü açan bu tanım, Birleşmiş
Milletler Güvenlik Konseyinin 1970 sayılı Kararı’na aykırıdır. 
“Misafir
personel, taraflardan herhangi birinin bu mutabakatın uygulanması amacıyla
diğer tarafa gönderdiği personel veya savunma ve güvenlik kuruluşları mensubu
sivil şahısları ifade eder.” denmektedir. Bu ifade de yer alan “savunma ve
güvenlik kuruluşları” tanımlanmadığı gibi “sivil şahıslar”ın kimler olacağı da
belirsizdir. İktidarın, savunma ve güvenlik kuruluşları mensubu sivil şahıslar
örtüsü altında, şiddetli bir iç savaşın yaşandığı Libya’ya birtakım paramiliter
unsurları konuşlandırmak için kendisine alan açma çabasından çok ciddi endişe
duyuyoruz. 
İmzalanan
metin, askerî nitelikli bir mutabakat muhtırası olmasına ve iş birliği
alanlarının büyük kısmının da güvenlikle yakından ilişkili olmasına rağmen,
sanki Libya’ya muharip güç gönderilmeyecekmiş görüntüsü verilmektedir. Ama
uluslararası basına bakıyorsunuz, hatta daha bugün Çin kaynaklarından
gördüğümüz kadarıyla hâlen, şu anda Libya’da Türk Silahlı Kuvvetleri
mensuplarının bulunduğuna dair çok ciddi raporlar yer almaktadır. 
Ama
daha vahim bir durum var değerli milletvekilleri, bu mutabakat muhtırasının
Türkçe metninde yer alan “sivil şahıslar” ifadesi muhtıranın İngilizce metninde
geçmiyor. Uluslararası anlaşma metinlerinin dahi iktidarın hilelerinden
kaçamadığını gösteren bu durum resmen bir skandaldır. Kandırılmaktan muzdarip
iktidar, şimdi de kendi Parlamentosunu kandırmak istemektedir. Bu bir
uluslararası hukuk ihlalidir ve sırf bu nedenden ötürü bu mutabakat
muhtırasının, değil onaylanmak, derhâl geri çekilmesi gerekir. 
Devam
ediyorum. “Hibe” kelimesi “Bir malzeme veya hizmetin bağışlanmasını veya
bedelsiz devrini ifade eder.” şeklinde tanımlanıyor. Türkiye’nin, Libya’daki
çatışmanın taraflarından birine askerî nitelikte bir malzeme veya hizmet
bağışlaması veya bedelsiz devri söz konusu oluyor. Hatta “hizmet” kelimesinin
tanımına bakarsak, Türkiye Trablus’taki hükûmete, mülkiyeti elde olmak kaydıyla
kara, deniz, hava araç gereç, silahları, bina ve eğitim üssü tahsis edebilecek.
Bu tanım Türkiye’nin Ulusal Mutabakat Hükûmetine savaş uçağı ve savaş gemisi
başta olmak üzere bir çok askerî aracı tahsis etmesine olanak tanımaktadır. 
İktidarın
ne yapmak üzere olduğunun farkında mısınız değerli milletvekilleri? Türkiye’nin
Libya’daki Ulusal Mutabakat Hükûmetine askerî personel, malzeme ve teçhizat
göndererek ülkedeki savaşa doğrudan müdahalesine zemin hazırlamakla ülkemizdeki
ekonomik kriz unutturulmaya çalışılıyor. İhvancı gruplar çocuklarımızın
kanlarıyla kurtarılmaya çalışılıyor. Bir kez daha söylüyorum, bunun için
verecek canımız yok. 
Bu
mutabakat uyarınca çeşitli gizlilik derecelerine sahip bilgi ve malzeme de Trablus
Hükûmetiyle paylaşılacak. Savaş hâlinde ve çok zayıf olan bir hükûmete askerî
ve stratejik önemdeki gizli bilgileri vereceksiniz. Peki, bu Hükûmet yarın
devrildiğinde, verdiğiniz bilgilerin güvenliğini kim sağlayacak?
Değerli
milletvekilleri, Mutabakat Muhtırası’nın “İstihbarat” başlıklı 8’inci maddesi
uyarınca Türkiye, Ulusal Mutabakat Hükûmetine birçok taahhüdün dışında
operasyonel iş birliği taahhüdünde de bulunuyor, hem de bu iş birliğinin
kapsamını “tarafları hedef alan ulusal güvenliğine yönelik tehditler” ve
“tarafları karşılıklı ilgilendiren bölgelerdeki güvenlik gelişmeleri”
ifadeleriyle bir hayli de geniş tutuyor. Başka bir ifadeyle neredeyse güneşin
altındaki her şey Trablus’taki İhvancılara operasyonel istihbarat desteği
verilmesini sağlayabilir. Bu mudur dış politika, bu mudur hukuk, bu mudur
Türkiye'nin menfaatlerini gözetmek? (CHP sıralarından alkışlar) 
8’inci
maddenin (4)’üncü fıkrası da şu şekilde: “Çalışma ilkeleri alanında danışmanlık
hizmeti vermek, istihbari ve operasyonel faaliyetlerin koordinesini sağlamak
için yeterli sayıda personel Türkiye ve Libya’daki Savunma ve Güvenlik İş
Birliği Ofisi bünyesindeki ilgili kurumlar tarafından atanır.” deniyor. “Görev
tanımı ve personel sayısı gibi diğer hususlar düzenlenecek protokolle belirlenir.”miş.
Bu nasıl bir ifadedir değerli milletvekilleri? İlgili kurumlar hangileridir,
belli değil; ofise atanacak personel ne iş yapacak, belli değil. Sayısı daha
sonra protokolle belirlenecek. Bakınız, danışmanlık hizmeti ve istihbari ve
operasyonel faaliyetlerin koordinesi kisvesi altında Türkiye’den Libya’ya
birtakım paramiliter güçlerin, hatta Suriye’nin İdlib vilayetindeki yabancı
savaşçıların sevk edilmesine neden olabilecek bu düzenleme, bölgenin güvenliği
için çok büyük bir tehdit oluşturmaktadır ama sadece bölgenin değil,
Türkiye'nin ulusal güvenliği için de fevkalade büyük bir tehdit
oluşturmaktadır. Zira, iktidara yakınlığı bilinen “SADAT” isimli özel güvenlik
şirketinin Libya’ya savaşçı gönderebileceğine ve İdlib’deki savaşçıların
Libya’da görüldüklerine ilişkin, uluslararası basında haberler bolca
yayınlandı. Bu haberler Türkiye’yi, Suriye’de olduğu gibi, tüm uluslararası
toplum önünde de yeni yeni suçlamalarla yapacaktır. Bu mudur Türkiye’ye layık
görülen? 
Değerli
milletvekilleri, sonuç olarak Türkiye Cumhuriyeti ile Libya Devleti Ulusal
Mutabakat Hükûmeti Arasında Güvenlik ve Askerî İş Birliği Mutabakat Muhtırası,
Libya’nın egemenliğine ve Birleşmiş Milletler Güvenlik Konseyinin, Libya’daki
savaşı sona erdirmeyi amaçlayan 1970 sayılı Karar başta olmak üzere, aldığı
bütün kararlara aykırıdır. Uluslararası hukuk önemlidir, uluslararası hukuku
önemsediğimi özellikle burada tekrarlamak istiyorum. Çünkü “Daha evvel başka
ülkeler için alınmış olan birtakım Birleşmiş Milletler Güvenlik Konseyi kararlarını
başkaları ihlal ediyorsa o zaman Türkiye’de ihlal eder.” anlayışı fevkalade
yanlış bir anlayıştır. Çünkü, biz Cumhuriyet Halk Partisi olarak Türkiye
Cumhuriyeti’nin uluslararası hukuka saygın bir aktör olması için çalışıyoruz ve
bunu arzuluyoruz. Bunu düşünmeyenlere de bu şekilde düşünmelerini tavsiye
ediyoruz. (CHP sıralarından alkışlar) 
Bundan
daha önemlisi “Ülkemizin çıkarlarına aykırıdır.” dedik. Üstelik “Misafir
personel, misafir öğrenci, savunma ve güvenlik kuruluşları mensubu sivil
şahıslar örtüleri altında da Libya’ya askerî kuvvet sevk etmenin önü açılıyor.”
dedik. Türkiye’den Libya’ya uçak ve gemilerle zaten gönderilmekte olan silah,
cephane, İHA, SİHA ve BMC üretimi zırhlı araçların sevkiyatının hız kazanmasına
da bu mutabakat metni zemin hazırlıyor. Trablus’taki hükûmete şimdiye kadar
gönderilen teçhizattan daha fazlasının gönderilmesi amaçlanıyor. İktidar,
Suriye’de olanlardan hiç ders almamış, bölgemizde akan kanı da umursadığı yok.
Ancak bu mutabakatla “Doğu Akdeniz’deki çıkarlarımızı koruyacağız.”
aldatmacasıyla halkımızı kandırmanıza biz asla müsaade etmeyeceğiz. Libya’ya
asker gönderme konusunun bir beka sorunu olmadığının, bu argümanın halkımızın
nezdinde bir karşılık bulmadığının öğrenildiğini düşünüyorduk. Fakat görüyoruz
ki bu anlayıştan hâlâ vazgeçilmemiş. Halkımızın bütün evlatlarının canı
kıymetlidir. İnsanlarımızın huzur ve güvenliklerinden daha büyük bir beka da
yoktur. (CHP sıralarından alkışlar) Bugünkü askerî yardım yapacağımız Libya,
Kıbrıs’ta yanımızda duran bağımsız ve egemen Libya değildir, vekil güçlerin
etkisinde, iç savaş içinde olan bir ülkedir. Türkiye eğer Kıbrıs’tan
kaynaklanan ahde vefasını göstermek istiyorsa bunu Libya’daki iç savaşa müdahil
olmayarak, Libya’nın toprak bütünlüğünü savunarak gösterebilir. Ülkemizin
menfaatlerini mi korumak istiyorsunuz? O zaman, Libya’daki savaşa taraf
olmayın. Libya’ya silah ve savaşçı göndermeyin. Fikriniz sorulmadıkça başka
ülkelerin iç işleri hakkında fikir vermekten bile kaçının. 
Diyelim
ki bu teklif onaylandı ve Libya’ya uçak veya gemi gönderdiniz, Türk gemi ve
uçaklarını vurma emri veren Hafter kuvvetleri de bize saldırdı. Ne
yapacaksınız? Onun için, Cumhuriyet Halk Partisi olarak son kez uyarmak
isteriz: 
1)
Bu kanun teklifini geri çekin, yoksa Birleşmiş Milletler Güvenlik Konseyi
kararının ihlal edilmesini onaylamış olacaksınız.
2)
Bu kanun teklifini geri çekin, yoksa ihvan saplantınız yüzünden evlatlarımızın
uzak coğrafyalarda ölümüne neden olacaksınız. 
3)
Bu kanun teklifini geri çekin, yoksa Türkiye’nin, bölge ülkeleri Rusya ve
Fransa’nın karşımızda olacağı bir savaşa girmesine yol açacaksınız. 
4)
Bu kanun teklifini geri çekin, yoksa ileride tarih önünde sorumlu olacaksınız. 
Siyasi
tarihimizde söylenen en önemli sözlerden biridir: “O zaman sizi biz bile
kurtaramayız.” 
Hepinize
saygılar sunarım. (CHP sıralarından alkışlar)
BAŞKAN
– Adalet ve Kalkınma Partisi Grubu adına Sayın Volkan Bozkır buyurun. (AK PARTİ
sıralarından alkışlar)
AK
PARTİ GRUBU ADINA VOLKAN BOZKIR (İstanbul) – Sayın Başkan, değerli
milletvekilleri; Türkiye Cumhuriyeti Hükûmeti ile Libya Devleti Ulusal
Mutabakat Hükûmeti Arasında Güvenlik ve Askerî İş Birliği Mutabakat
Muhtırasının Onaylanmasının Uygun Bulunduğuna Dair Kanun Teklifi’ne ilişkin
olarak AK PARTİ Grubu adına söz almış bulunuyorum. Yüce Meclisi bu vesileyle
saygıyla selamlıyorum. 
Anlaşmanın
detaylarına girmeden önce dünyada hâlihazırda birçok ülkede sorunlar yaşanıyor
ve bölgesel ve küresel barış ve istikrar çok sıkıntılı bir dönemden geçiyor.
Latin Amerika’da Şili, Bolivya ve Venezuela’da; Asya’da İran, Hong Kong ve
Keşmir’de; Avrupa’da Fransa, İspanya, Birleşik Krallık’ta yaşananlar gerçekten
tedirginlik yaratıyor. Belçika, Hollanda, İsveç, İspanya ve İtalya’da hükûmet
kuramama sıkıntıları var. 
Avrupa
Birliği eskiden cazibe merkeziydi ancak şu anda üye ülkelerinin sorunlarını
karşılayamaz bir noktaya gelmiştir ve bundan da önemlisi, özellikle Doğu
Akdeniz, Suriye, Irak, İran, Kuzey Afrika ağırlıklı olarak yeni bir düzen,
geleceğe yönelik yeni dengeler oluşturulma çabaları da sürmektedir. 
Türkiye
olarak bu gelişmeleri yakinen takip ediyoruz. Burada tabiatıyla izlenebilecek 2
tür politika var. Bir tanesi, eskiden olduğu gibi, bırakalım olaylar devam
etsin, gelişmelere göre sonuçlarına bakalım, ona göre bir tutum alalım, nehrin
akışından ayrılmayalım, kurulu düzenin izinde yürüyelim, dış politikada çok az
sayıda konuyla iştigal edelim, dış işleri mensupları olarak bu konulardan başka
konulara kesinlikle el atmayalım. Bu bir politika ve uzun zamandır da
Türkiye’de uygulanan bir politikaydı ama bugün Türkiye başka bir şey uyguluyor
ve başka bir politika uyguluyor.
BEDRİ
YAŞAR (Samsun) – Hangisi doğru?
VOLKAN
BOZKIR (Devamla) – Dış politikadaki gelişmeleri izlemek yerine, artık
sorunların çözümünde mutlaka danışılan, kararlarda rol alan ve oyun kurucu
rolündeki bir Türkiye sahnede güçlü bir şekilde yerini almış bulunuyor. 
Suriye’de
gerçekleştirilen Fırat Kalkanı, Zeytin Dalı, Barış Pınarı Harekâtları sonucunda
ülkemizin güneyinde bir terör koridoru oluşturulması planları nasıl akamete
uğratıldıysa Libya’yla varılan bu son 2 mutabakat bu çerçevede çok büyük önemi
haizdir ve önümüzdeki yıllarda atılan tüm bu adımların değeri daha da net
olarak anlaşılacaktır. 
Libya’yla
imzaladığımız, Akdeniz’de deniz yetki alanlarının sınırlandırılmasına ilişkin
Mutabakat Muhtırası’nın aralık ayı başında yüce Meclisimizde büyük bir destekle
onaylanmasıyla bu konuda birlikte hareket etme irademizi tüm dünyaya duyurduk.
Varılan bu tarihî nitelikteki ve son derece önemli mutabakatla Doğu Akdeniz’de
ülkemizin, Kuzey Kıbrıs Türk Cumhuriyeti’nin ve Libya’nın mevcudiyetini ve
egemenlik haklarını görmezden gelenlerin planlarını da akamete uğrattık. 
Köklü
tarihî, kültürel ve akrabalık bağlarımız Libya’yla derin ilişkiler
geliştirmemize imkân sağlamıştır. Libya’nın gönlümüzde ayrı bir yeri vardır.
Onay süreci tamamlanan Deniz Yetki Alanlarının Sınırlandırılmasına İlişkin
Mutabakat Muhtırası’yla artık denizden de komşu olduğumuz Libya’da güvenlik ve
istikrar sağlanacak -bu ülkeyle siyasi ilişkilerimizi daha da geliştirmeye
yarayacağının ötesinde- bölgede sağlanacak istikrarda -demin bahsettiğim- bütün
bu kurulması planlanan yeni düzenin ve yeni oyunun bizim arzu etmediğimiz
şekilde gerçekleşmesinin önüne âdeta bir set çekecektir. Libya’yla güvenlik ve
askerî iş birliğimizi geliştirme amacına matuf bu muhtıra da Libyalı
kardeşlerimizin uzun yıllardır hasretini çektiği kalıcı barış ve istikrara
kavuşması için meşru Hükûmet tarafından yürütülen çabaların aslında
desteklenmesi amacıyla atılmış çok önemli bir adımdır.
Sayın
Başkan, değerli milletvekilleri; Türkiye, Libya’da 2011 yılından bu yana
yaşanan ihtilafa son verilmesi amacıyla Birleşmiş Milletler öncülüğünde
yürütülen geçiş sürecini desteklemektedir. Esasen, Libya’daki sürecin başından
bu yana da ülkemiz her zaman Libya halkının ve halkı temsil eden meşru
aktörlerin yanında yer almıştır. 2011 yılındaki Libya’daki Geçiş Konseyini ve
2012’de seçimle iktidara gelen Millî Genel Kongreyi de bu amaçla destekledik.
2014 yılında çatışmaların sona erdirilmesi için Libya’da tüm taraflara çağrıda
bulunmamız da bu anlayışımızın bir tezahürüdür. 
Hatırlayacağınız
üzere, 2014’ün sonunda Birleşmiş Milletlerin kolaylaştırıcılığında başlayan
müzakerelerde de tüm taraflara müzakerelere katılma çağrısında bulunduk.
Günümüzde bu müzakereler sonunda oluşturulan ve Fas’ın Süheyrat şehrinde 2015
yılında imzalanan Libya Siyasi Anlaşması’nın ardından Birleşmiş Milletler
Güvenlik Konseyinin kararıyla oluşturulan Başkanlık Konseyi ve Libya’daki geçiş
sürecini yönetmesi için yetkilendirilen Sayın Fayez Saraç Başkanlığındaki
Ulusal Mutabakat Hükûmetiyle ilişkilerimizi yakın iş birliği içinde
yürütmekteyiz. Ne var ki, Libya Siyasi Anlaşması’nın imzalanması ve Birleşmiş
Milletler Güvenlik Konseyinin Ulusal Mutabakat Hükûmetini tek meşru yapı olarak
tanımasının ardından Libya’daki sorunlar sona ermemiştir. Libya Temsilciler
Meclisi üyeleri arasında görüş ayrılıkları ortaya çıkmıştır, üyelerin bir kısmı
Tobruk’ta, diğer bir kısmı da Trablus’ta toplanmaktadır. 
Geçtiğimiz
son sekiz aya baktığımız da ise, Libya gündemini meşgul eden başlıca konu,
ülkenin doğusunu gayrimeşru şekilde hâkimiyeti altında bulunduran, kendinden
menkul, Libya Ulusal Ordusu Komutanı Halife Hafter’e bağlı unsurların
Trablus’taki meşru hükûmeti devirmeye yönelik çabalarıdır. Gerçekten geçmişi son
derece şaibeli noktalarla dolu olan bu Hafter, çözüm çabaları devam ederken ve
Libyalılar arasında geniş bir mutabakatın sağlanması amacıyla Birleşmiş
Milletler gözetiminde Ulusal Kongre toplanması hazırlıkları ileri bir aşamaya
varmışken ve Birleşmiş Milletler Genel Sekreterinin Libya’da bulunduğu sırada
Trablus’a yönelik saldırıları başlatmıştır. Aslında sadece bu bile Güvenlik
Konseyi kararlarının uygulanmasına ve Libya’da millî iradenin tecelli etmesine
mâni olmayı hedeflediğinin en güzel göstergesidir. 
Başta
Mısır ve Birleşik Arap Emirlikleri olmak üzere bazı ülkeler tarafından
desteklenen Hafter’e bağlı unsurlar aylardır sivil, kadın, çocuk ayrımı
gözetmeksizin yerleşim yerlerini, mülteci barınma merkezlerini, hastaneleri,
fabrikaları, havalimanlarını hedef almaktadır ve Hafter’in saldırıları
nedeniyle yüz binlerce kişi insani yardıma muhtaç hâle gelmiştir; keza on
binlerce kişi ülkeyi terk etmek zorunda kalmış, yüzlerce kişi hayatını
kaybetmiş ve yaralanmıştır. Nisan ayından bu yana Trablus’ta yaşanan
çatışmalarda Dünya Sağlık Örgütü verilerine göre 1.100 kişi hayatını
kaybetmiştir, bunların 106’sı sivildir ve 286’sı sivil olmak üzere 5.558 kişi
yaralanmıştır. Uluslararası Göç Örgütü verilerine göre de çatışmalardan ötürü
yerlerinden edilmiş kişi sayısı 119.925 olarak kaydedilmiştir. Trablus’un
güneydoğusundaki Tacura ilçesinde bulunan göçmen kampı hava saldırısıyla
bombalanmış, 600’ü aşkın düzensiz göçmenin barındığı bu kampta 53 kişi hayatını
kaybetmiş, 130 kişi yaralanmıştır.
Bunları
niçin söylüyorum? Bütün bu durum hem Libya hem komşuları için, aslında tüm
bölge için ciddi bir tehdittir ve dünyadaki terör örgütleri Afganistan’da yer
bulamadıkları zaman başka ülkelere gelmişlerdir, Suriye’ye gelmişlerdir, Irak’a
gelmişlerdir, yine, bir boşluk bulduklarında Libya’ya da gelmişlerdir. E,
bugün, Libya’da, Libya’nın özellikle güney bölgelerinde, başta DEAŞ terör
örgütü olmak üzere, çok kapsamlı etkinlikler, faaliyetler ve insan kıyımı
yaşanan olaylar bulunmaktadır. Bütün bunlar Hafter’e bağlı güçler ile Ulusal
Mutabakat Hükûmeti arasındaki bir çatışma ortamından âdeta güç bulmaktadır.
Dolayısıyla Türkiye olarak bizim burada yapmak istediğimiz, Birleşmiş Milletler
ve bütün uluslararası camia tarafından tanınmış olan Ulusal Mutabakat
Hükûmetine her türlü eğitim, yardım, bilgi aktarımı sayesinde orada bunlarla
mücadele edebilecek güçleri oluşturmalarına yardımcı olmak ve bu sayede de
Libya’nın istikrara ve barışa kavuşmasını ve terörün veyahut da Hafter tipi
güçlerin dünya sahnesinde yer almasını önleyecek bir noktaya gelmesidir.
Demin
burada bahsedildi, Hafter petrolü kontrol ediyor. “Çöl” dediğiniz o bölgeler
aslında önemli bölgelerdir ama netice olarak biz bütün bu güce sahip Hafter’in
yerine Trablus’a sıkışmış Ulusal Mutabakat Hükûmetini neden destekliyoruz? Aslında,
bu, tabii, cevaplanması gereken bir soru çünkü haritaya bakıp haritada kırmızı
alanları Hafter’e ayırıp “Ne kadar çok kırmızı alan var.” yeşil alanları Ulusal
Mutabakat Hükûmetine ayırıp “Ne kadar az yeşil alan var.” diyerek bu sorunu
anlamak imkânına sahip değiliz. Libya’da kilometrekare başına 4 kişi düşer ama
Trablus’ta kilometrekare başına 25 bin kişi düşer. Dolayısıyla, “Trablus
Libya’dır, Libya da Trablus’tur.” denildiği zaman olayı daha yakından görme
imkânına sahip oluruz. Dolayısıyla, Trablus ne kadar, uluslararası toplumun,
Birleşmiş Milletlerin tanıdığı bir Ulusal Mutabakat Hükûmetinin elinde kalırsa
o kadar, bölgede, Libya’da istikrar ve huzur devam edebilir.
Ayrıca,
Libya’da petrol üretim tesislerinin önemli bir bölümünün Hafter’in elinde
olması çok fazla da bir şey ifade etmemektedir çünkü petrol ihracatı Birleşmiş
Milletler Güvenlik Konseyi kararları çerçevesinde Trablus’ta bulunan ulusal
petrol şirketi tarafından yönetilmektedir ve elde edilen gelir de Libya Merkez
Bankasında toplanmaktadır. Hafter bunu değiştirebilmek için çok büyük çaba sarf
etmiş ama başta Amerika Birleşik Devletleri olmak üzere muhtelif ülkeler
tarafından bu çabaları engellenmiştir.
Biz,
Türkiye olarak, başından beri, Libya’daki sorunun askerî bir çözümünün mümkün olmadığını
ve mevcut sorunların ancak Birleşmiş Milletler himayesinde Libyalı tüm
kesimlerin katılımıyla ve bizzat Libyalılar tarafından yürütülecek bir siyasi
süreçle kalıcı bir çözüme kavuşabileceğini savunageldik. Uluslararası camiaya
da Libya’daki tüm muhataplarımıza da bu yönde mesajlar verdik ve vermeye de
devam edeceğiz. 
Biz,
başından itibaren savaşı değil, diplomatik çabaları destekledik, bu çabalara
aktif olarak katıldık ve destek sağladık.
Son
olarak, Birleşmiş Milletler Genel Kurulu vesilesiyle New York’ta toplanan
Güvenlik Konseyine, sürekli üye 5 üyenin ve onun dışında da Türkiye ve gerekli
ülkelerin katıldığı, İtalya, Almanya, Mısır, Birleşik Arap Emirlikleri ve
Afrika Birliği temsilcilerinin katıldığı, “P5 artı 5” diye tabir edilen
konferansa katıldık. Bunun akabinde de Almanya’nın girişimiyle, Libya’da kalıcı
bir ateşkes sağlanması ve siyasi sürece geri dönülmesi için, Birleşmiş
Milletler himayesinde, Libyalılar arasında yürütülecek görüşmeler için -uygun
zemine ulaştırmak amacıyla- Berlin’de başlatılan sürecin de aktif bir üyesi
olarak görev alıyoruz. Bu diplomatik çabalar, Berlin süreci şayet olumlu
sonuçlanabilirse, başından beri sergilediğimiz bu yapıcı tutum ve ülkede
ateşkesin bir an önce sağlanması, bir anlamda gerçekten Türkiye'nin önemli
katkılarının da bir tezahürü olacaktır. Berlin toplantıları şayet başarıya
ulaşırsa, Berlin süreci Libya’yla ilgili önemli bir noktaya gelirse, ateşkes,
siyasi sürece dönüş, güvenlik reformu, ekonomik reformlar gibi konular da bu
şekilde ele alınacaktır.
Benden
önce söz almış bazı milletvekillerimizin Türkiye'nin Libya’daki çatışmalara
taraf olacağı yönündeki iddialarını da gerçekten anlamakta zorluk çekiyorum.
Türkiye, Libya’da meşru Hükûmete yönelik saldırılar karşısında meşru Hükûmetin
yanındadır. Bunun “Çatışan taraflardan birinin yanında yer almak” şeklinde
nitelendirilmesi gerçekten kabul edilmesi ve anlaşılması mümkün olmayan bir
yorumlamadır. Ve bu son derece yanlış ve tehlikeli emsallere yol açabilecek bir
değerlendirmedir. Libya’da -kalıcı barışın tek yolu- siyasi sürece geri
dönülebilmesinin önündeki temel engel Hafter’in sürdürdüğü maksimalist yaklaşım
ve saldırganlıktır. Biz, uluslararası camiaya mevcut durumun sürdürülemez
olduğunu vurguluyoruz, bir an önce ateşkes sağlanabilmesi için Hafter’i
cesaretlendirecek adımlardan uzak durulması gerektiğini telkin ediyoruz. Benden
önce bu kürsüden söz alan çok değerli meslektaşlarımın, milletvekillerinin
ifade ettiği şekilde de, Hafter’i Türkiye Büyük Millet Meclisi olarak da
cesaretlendirmekten kaçınmamız önem arz etmektedir. (AK PARTİ sıralarından
alkışlar) Suriye konusunda yaptığımız gibi, 500 bin Suriyelinin kanına girmiş,
sözde, Suriye rejiminin başındaki Beşar Esad’la el sıkışma yarışına giren bazı
milletvekillerimizin bu kez de gidip Hafter’le el sıkışma yarışına girmeleri
gerçekten kabul edilemez. (AK PARTİ sıralarından alkışlar) 
Sözlerimin
sonuna gelmeden önce bir hususa daha burada değinmek istiyorum. Benden önce söz
alan konuşmacılar arasında yıllarca Dışişleri Bakanlığı bünyesinde birlikte görev
yaptığımız, politikalar ürettiğimiz, ülkemizin yararına gerçekten önemli
çabalar sarf ettiğimiz arkadaşlarımız da var fakat benim daha önceki dönemlerde
de -ben 4 dönemdir milletvekilliği yapıyorum- yine bu Mecliste birlikte görev
yapmaktan onur duyduğum büyükelçilik yapmış meslektaşlarım bu kürsülerde hitap
ettiler, bu Mecliste görev yaptılar fakat şöyle bir şeyi anlamakta güçlük
çekiyorum: Aşağı yukarı AK PARTİ hükûmetleri zamanında büyükelçilik unvanını
almış, müsteşar yardımcısı olmuş, çok önemli büyükelçiliklerimizde görev yapmış
bu arkadaşlarımızın, ben hasbelkader, bulunduğum görevler itibarıyla
bulundukları yerlerden gönderdikleri kriptoları da bizzat okumuş birisi olarak,
o zaman, o görevler sırasında Hükûmetimizin dış politikalarını son derece
destekleyen, hatta bu politikaları daha da ileriye götürmek için çaba sarf eden
durumlarını gözlemledim. (AK PARTİ sıralarından alkışlar) Bunu her zaman
söylüyorum, ben AK PARTİ hükûmetleri zamanında büyükelçi oldum, müsteşar
yardımcısı oldum, müsteşar oldum, milletvekili oldum, Dışişleri Komisyonu
Başkanı oldum, Bakan oldum. (CHP sıralarından gürültüler)
TURAN
AYDOĞAN (İstanbul) – Maceracılığa 2012’den sonra başladınız da o yüzden.
BAŞKAN
– Arkadaşlar, ben duyamıyorum, lütfen…
VOLKAN
BOZKIR (Devamla) - Benim buradan konuşurken, bunları söylerken bir sıkıntım yok
ama bu çok değer verdiğim, aile dostu olduğum arkadaşlarımın çok büyük bir
sıkıntı içinde olduğunu tahmin ediyorum. Çünkü o zaman, daha görevdeyken başka
şeyleri söyleyip emekli olduğunun ertesi günü gelip milletvekilliğinde “Bu
iktidarın dış politikasını kınıyorum.” (AK PARTİ sıralarından alkışlar) “Bu
iktidar dış politikayı bilmiyor.” “Bu iktidar dış politikasıyla ülkeyi felakete
götürüyor.” demeyi ben aslında hem izana sığdıramıyorum hem de bu arkadaşlar
adına da üzüntü duyuyorum. 
ÖMER
FETHİ GÜRER (Niğde) – Sizden önceki Bakan ne yaptı?
BAŞKAN
– Sayın Gürer, hoş geldin! 
VOLKAN
BOZKIR (Devamla) – Bu sözlerle birlikte sözlerimin sonunda şu hususları
belirtmeyi arzu ediyorum. Gerçekten, bu anlaşmalarla birlikte Libya’da
uluslararası meşruiyete sahip Hükûmetin ülkenin içerisinde bulunduğu güvenlik
tehditleriyle başa çıkabilmesi için ihtiyaç duyduğu disiplinli ve
kurumsallaşmış güvenlik güçlerine sahip olabilmesini teminen Türkiye
Cumhuriyeti Hükûmeti ile Libya Devleti Ulusal Mutabakat Hükûmeti Arasında
Güvenlik ve Askerî İş Birliği Mutabakat Muhtırası’nın yüce Meclisimiz
tarafından ivedilikle onaylanarak yürürlüğe girmesi önem taşımaktadır. 
Konuşmamda
yüce Meclisin dikkatine getirmeye çalıştığım hususlar çerçevesinde AK PARTİ
Grubu olarak bu mutabakat muhtırasına destek veriyoruz ve olumlu oy
kullanacağız. Yüce Meclisimizin değerli mensuplarının da ülkemizin Doğu
Akdeniz’de ve Kuzey Afrika’daki çıkarlarının etkili bir şekilde korunması ve
kollanması amacıyla her zaman gösterdikleri birlik ve dayanışmayı bugün bir kez
daha ortaya koyacaklarına inanıyorum. 
Bu
temenniyle yüce Meclisi saygıyla selamlıyorum. (AK PARTİ sıralarından alkışlar)

ENGİN
ALTAY (İstanbul) – Sayın Başkan…
DURSUN
MÜSAVAT DERVİŞOĞLU (İzmir) – Sayın Başkan…
BAŞKAN
– Sayın Dervişoğlu, buyurun.
DURSUN
MÜSAVAT DERVİŞOĞLU (İzmir) – Teşekkür ediyorum Sayın Başkan.
Hatibi
dinledik, konuşmalarının arasında, partimizi temsilen konuşan Aydın
Milletvekilimiz Aydın Adnan Sezgin Bey’in ifadelerine istinaden “Büyükelçiyken
yapmadığınız eleştirileri siyasete girdikten sonra…”
BAŞKAN
– Açık sataşma var, söz verebilirim kürsüden.
ENGİN
ALTAY (İstanbul) – Ama hangisini kastetti? 
DURSUN
MÜSAVAT DERVİŞOĞLU (İzmir) – 69’a göre söz istiyoruz efendim. Sayın Sezgin
konuşacak.
BAŞKAN
– Tabii, tabii, buyurun Sayın Sezgin.
DURSUN
MÜSAVAT DERVİŞOĞLU (İzmir) – Çok teşekkür ederim. 
İSMAİL
TAMER (Kayseri) – İYİ PARTİ’yi kastetti; CHP’yi kastetmedi, İYİ PARTİ’yi
kastetti.
ENGİN
ALTAY (İstanbul) – Orayı mı kastettiniz?
BAŞKAN
– “Arkadaşlar” dedi efendim, Sayın Çeviköz’ü de kastetti bana göre. 
VI.- SATAŞMALARA İLİŞKİN KONUŞMALAR (Devam)
3.- Aydın Milletvekili Aydın Adnan Sezgin’in, İstanbul Milletvekili
Volkan Bozkır’ın 155 sıra sayılı Kanun Teklifi’nin tümü üzerinde AK PARTİ Grubu
adına yaptığı konuşması sırasında şahsına sataşması nedeniyle konuşması
AYDIN
ADNAN SEZGİN (Aydın) – Teşekkür ederim Sayın Başkan.
Dışişleri
Komisyonu Sayın Başkanının ifadelerini dinledik. Evvelemirde, kendisinin
memuriyeti biraz unuttuğu kanaatindeyim. Evet, şerefle Türkiye Cumhuriyeti
devletini devletin büyükelçisi olarak temsil ettik. Ben kendi adıma örnek
vermek istiyorum: Moskova Büyükelçiliğim sırasında Suriye ihtilafıyla ilgili
olarak görüşlerimi, o dönemin hükûmetinin görüşlerine aykırı olmasına rağmen,
çok açık bir şekilde ifade ettim ve o dönemde dile getirdiğim eleştirileri
çeşitli yollarla -bunun yöntemleri vardır, onu bir gün anlatırım size- açıkça,
sözle, şifahen ve yazılı olarak…
AKİF
ÇAĞATAY KILIÇ (İstanbul) – En çok biz biliyoruz o yöntemleri, sadece siz
bilmiyorsunuz. 
BAŞKAN
– Sayın Kılıç, lütfen… 
AYDIN
ADNAN SEZGİN (Devamla) – Belki bütün kriptoları ve telgrafları okumamıştır
Sayın Bozkır. Bugün ne düşünüyorsam orada hepsini dile getirdim. 
Roma
Büyükelçiliğim sırasında da Türkiye'nin, Libya konusunda ciddi hatalar
yaptığını, fevkalade vahim eleştirilere tabi tutulduğunu, Dışişlerinin
görüşlerini de aşan yanlışlar içine girdiğini defaatle yazdım ve bunun bir
ölçüde düzeltilmesini de sağladım. 
Onun
için, Sayın Bozkır’ın, özellikle Dışişleri Komisyonu Başkanı olarak ve
Birleşmiş Milletler Genel Kurulu Başkanlığına aday bir arkadaşımız olarak bu
Mecliste yanlış, doğru olmayan… Başka bir kelimeyi kullanmamak için bu
tabirleri kullandım.
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
AYDIN
ADNAN SEZGİN (Devamla) – Bitiriyorum. 
BAŞKAN
– Uzatma yapmıyorum, iki dakika…
AYDIN
ADNAN SEZGİN (Devamla) – Açıkçası, Sayın Bozkır’a bu yaklaşımı, bu tarzı, bu
tutumu yakıştıramadım ve mesleki geçmişiyle de bağdaştıramadım. 
MAHMUT
TANAL (İstanbul) – Ses gelmiyor Başkanım, biraz ses verin ne olur. Cebinizden
para mı gidiyor Başkanım? Ne olacak, ha öyle konuşmuş ha böyle.
BAŞKAN
– Elektrik gidiyor, elektrik. Soruyorsunuz ya elektrik paralarını sonra.
AYDIN
ADNAN SEZGİN (Devamla) – Saygılarımı sunarım. (İYİ PARTİ ve CHP sıralarından
alkışlar) 
BAŞKAN
– Teşekkür ederim.
Sayın
Çeviköz, buyurun. (CHP sıralarından alkışlar) 
Süreniz
iki dakikadır, uzatma yapmıyorum.
4.- İstanbul Milletvekili Ahmet Ünal Çeviköz’ün, İstanbul Milletvekili
Volkan Bozkır’ın 155 sıra sayılı Kanun Teklifi’nin tümü üzerinde AK PARTİ Grubu
adına yaptığı konuşması sırasında şahsına sataşması nedeniyle konuşması
AHMET
ÜNAL ÇEVİKÖZ (İstanbul) – Sayın Başkan, çok teşekkür ederim. 
Değerli
milletvekilleri, diplomatlar olarak Meclis gündemimizi bu şekilde, kendi
aramızdaki tartışmalarla meşgul etmekten dolayı hakikaten üzüntü duyuyorum,
bunu bağışlamanızı diliyorum. 
Ancak
Sayın Bozkır’ın bazı ifadelerine elbette yanıt verilmesi gerekiyor çünkü
şahsımla ilgili de kullandığı bazı ifadeler var. Bir kere, her şeyden evvel,
bir devletin temsilini yapan büyükelçi yazdığı kriptolarda ne ifade ederse
etsin, bunlar, uzun bir süre gizlilik gerektiren bilgilerdir. Ben de Sayın
Bozkır’ın yazdığı kriptoları okudum ama benim meslek terbiyem, onun yazdığı
kriptolardaki ifadeleri söylememe izin vermiyor. Bu bir. (CHP sıralarından
“Bravo” sesleri, alkışlar) 
İkincisi:
Aile dostu olmamız, meslektaş olmamız, bütün bunların hepsi fevkalade güzel
ifadeler ancak şunu da belki söylemekte yarar var: Devleti temsil ettiğiniz
zaman devletin ali çıkarlarını sonuna kadar savunursunuz. Bugün farklı siyasi
partilerde görev yapıyor olmamız, benim devleti temsil ettiğimi ve devletin
çıkarlarını gözettiğimi gösteriyor. Ama Sayın Bozkır’ın bugün iktidar
partisinde yer alması, demek ki bütün kariyeri boyunca iktidarı temsil ettiğini
gösteriyor. (CHP sıralarından “Bravo” sesleri, alkışlar)
Çok
teşekkür ederim.
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Güvenlik ve Askerî İş
Birliği Mutabakat Muhtırasının Onaylanmasının Uygun Bulunduğuna Dair Kanun
Teklifi (2/2451) ve Dışişleri Komisyonu Raporu (S.Sayısı:155) (Devam)
BAŞKAN
– Evet, şahıslar adına ilk söz Sayın Emrullah İşlerin. 
Buyurun
Sayın İşler. (AK PARTİ sıralarından alkışlar)
EMRULLAH
İŞLER (Ankara) – Sayın Başkan, değerli milletvekilleri; 155 sıra sayılı Türkiye
Cumhuriyeti Hükûmeti ile Libya Devleti Ulusal Mutabakat Hükûmeti Arasında Güvenlik
ve Askerî İş Birliği Mutabakat Muhtırasının Onaylanmasının Uygun Bulunduğuna Dair
Kanun Teklifi hakkında şahsım adına söz almış bulunuyorum. Yüce Meclisi
saygıyla selamlıyorum. 
Meclisimiz,
bugün, iki ülke arasındaki mutabakat muhtırasını oylayacaktır. Bu münasebetle,
Türkiye'nin Akdeniz’deki enerji politikaları ve dış politikası açısından tarihî
bir oturum gerçekleştirmekteyiz. Türkiye, Akdeniz’de mavi vatanı müdafaa etmek,
enerji arzı güvenliğini sağlamak ve oyun kurucu aktör olmak için ciddi bir
mücadele içindedir, Libya’daki Ulusal Mutabakat Hükûmetinin Akdeniz’de önemli
bir müttefikidir. Dolayısıyla Ulusal Mutabakat Hükûmetinin yanında durmak,
Akdeniz’deki hak ve çıkarlarımız açısından bir zorunluluktur. “Türkiye'nin
Libya’da ne işi var?” şeklinde eleştiriler duymaktayız. Cumhuriyetimizin
kurucusu Gazi Mustafa Kemal İtalyanlara karşı Libya’nın müdafaası için neden
oraya gittiyse bugün biz de aynı ruhla Libya’da olacağız. (AK PARTİ
sıralarından alkışlar) Zira, Türk devleti, Akdeniz’de Türkiye’ye parmak
sallayanlara karşı yanımızda duran Libya halkına destek olmayıp da Akdeniz’de
Türkiye'nin haklarını gasbetmek isteyenlerin safında bulunan Hafter’in
Trablus’u ele geçirmesine seyirci mi kalacaktı? Yine, muhalefetten bazı
vekillerin “Trablus Hükûmeti cihatçıdır.” şeklinde açıklamalarını üzülerek
duyduk. Türkiye'nin müttefiki olan Başkanlık Konseyi, 2015 yılında Birleşmiş
Milletler öncülüğünde devam eden müzakereler sonucu ortaya çıkan Libya Siyasi
Anlaşması’ndan doğan ve Birleşmiş Milletlerin Libya’nın meşru otoritesi olarak
tanıdığı, uluslararası tanınırlığı olan siyasi yapıdır. “Trablus yönetimi
cihatçıdır.” şeklinde, uluslararası basından alıntılama yapmak suretiyle
Türkiye'nin Libya politikasını eleştirmek, en basit bir ifadeyle,
dikkatsizliktir. Zira, tanımlamalarına itibar edilen uluslararası basın, PKK ve
PYD gibi terör örgütlerini “kahraman” olarak takdim etmektedir. İlla da
Libya’da “Kim kimdir?” diye merak ediyorsanız, açın, Birleşmiş Milletlerin
kararlarına bakın. Hem illa da Libya’da bir cihatçı arayacaksanız, Hafter’in
komutanlarına bakmanız yeterli olacaktır çünkü Hafter saflarında savaşan çok
sayıda radikal komutan ve militan bulunmaktadır. Örneğin “Mahmut el Verfalli”
isimli komutan, uluslararası mahkemelerce mahkûm edilmiş radikallere sadece bir
örnektir. Ayrıca, bunun yanında, Hafter’in en büyük destekçisi Medhalilerdir
-bilmiyorum duydunuz mu bu ismi ama- bunların Suudi Arabistan tarafından
desteklenen aşırı örgütler olduğunu, Selefi görüşlere sahip kimseler olduğunu
buradan hatırlatmakta fayda görüyorum.
Öte
yandan, sizin “cihatçı” diye suçladığınız, Ulusal Mutabakat Hükûmetine bağlı Mısrata güçleri, 2016 sonunda, 2017’de Sirte’de
DEAŞ’çılarla mücadele ederken, sizin “laik” ve “seküler” dediğiniz Hafter, onlara
karşı Cufra’da harekete geçmiştir. DEAŞ’a karşı Libya’da gerçek mücadeleyi
yürüten, Ulusal Mutabakat Hükûmetine bağlı güçlerdir. 
Bir
diğer ifadeyle, Türkiye, Libya’da uluslararası meşru bir hûkümetle muhataptır.
Ona bağlı askerler ise hiyerarşik düzenli askerî birliklerdir. Buna karşı
Hafter’e destek verenler, darbeci bir lider ve ona bağlı radikal, düzensiz ve
paralı, silahlı gruplarla muhataptır. Türkiye ise uluslararası meşruiyeti haiz
bir hûkümetle muhataptır. Türkiye, attığı bu adımla Libya’da iç savaşın bir
parçası olmamaktadır, Libya’da demokratik ve sivil bir yönetim altında bir
güvenlik sektörü reformu için Ulusal Mutabakat Hükûmetine destek vermektedir.
Aslında
Türkiye’nin Libya’ya ilişkin pozisyonunda kriz başladığı günden bu yana bir
değişiklik olmamış, uluslararası toplumun mutabakatıyla çizilen meşruiyet
sınırları dışına çıkılmamıştır. Bakın, 2015 yılı sonunda, bugün Hafter’i el
altından destekleyenler de dâhil, bütün bölgesel ve küresel aktörler toplanarak
Ulusal Mutabakat Hükûmetini Libya’nın meşru otoritesi olarak tanımıştır,
Türkiye de bunlardan biridir. Hatta bugün Hafter’e alenen destek verenler dahi,
uluslararası resmî platformlarda “Biz Ulusal Mutabakat Hükûmetini meşru muhatap
kabul ediyoruz.” diyerek Hafter’in illegal bir milis lideri olduğunu kabul
etmektedir. Ulusal Mutabakat Hükûmeti, 2016 yılı Mart ayında Trablus’ta
göreve başlamış, Türkiye ve bütün dünya onu muhatap alacağını duyurmuştur.
Ancak Akdeniz’de Türkiye karşıtı fiilî durum yaratmak isteyenler, meşru bir
hükûmet yerine, illegal bir milis liderin kendileri için daha elverişli bir
muhatap olduğunu düşünerek onu el altından desteklemeye başlamıştır. 
Burada
Birleşmiş Milletlerin ambargosu dile getirildi. Yıllardır bu ambargoya rağmen
Hafter’e her türlü silah desteğini verenlere karşı bir çift sözünüz oldu mu?
(AK PARTİ ve MHP sıralarından alkışlar) Muhalefet vekillerine soruyorum:
Türkiye karşıtı denklemde, sırf daha elverişli olur diye altına imza attıkları
tüm anlaşmalar hilafına, illegal bir milis lideri illegal bir biçimde
destekleyenlere karşı ne yapmamızı bekliyordunuz? 
Altını
çizmek gerekir ki Türkiye'nin asıl hedefi, Libya’da krizi derinleştirmek değil,
çözümdür. Biraz önce, burada, Türkiye'nin diplomatik etkinliklerde olamayacağı,
yer alamayacağı ifade edildi. Hâlbuki şu an devam eden bir Berlin Süreci var, o
dahi dile getirilmedi konuşma yapılırken. Bu münasebetle, devletin ilgili
birimleri, Berlin’de Libya krizinin çözümü için devam eden müzakerelere iştirak
ederek büyük konferansın hazırlıklarını sürdürmektedir. Türkiye, Libya’da
askerin demokratik yönetimin kontrolünde olduğu, siyasi iradenin toplumsal
talepleri temsil ettiği, meşru bir siyasal sistemi hem Libya’nın hem bölgenin
istikrarı ve Türkiye'nin hak ve çıkarları için zorunlu görmektedir. Berlin’de
dile getirdiği bu görüşüne hiçbir aktör itiraz edememektedir, zira Türkiye bu
görüşlerinde haklıdır. 
Bu
münasebetle, kısaca tekrar ifade etmek gerekirse: Yanlış kaynaklardan yanlış
bilgilere dayanarak Türkiye'nin Libya politikasını eleştirmeyin. Ciddi ve
yerinde bir eleştiriniz varsa zaten dikkate almaktan çekinmeyiz, sizden de
memleket menfaatine olarak bunu bekleriz. Türkiye, Libya’da doğru yerde
durmakta, doğru aktörlerle Türkiye menfaatine iyi işler yapmaktadır. Uluslararası
meşruiyeti haiz Ulusal Mutabakat Hükûmetiyle imzaladığımız bu anlaşmanın
Libya’da istikrarın sağlanmasına ve kurumsal altyapının güçlendirilmesine katkı
sağlayacağına inanıyor ve tüm dostlarımızı da Libya’ya bu konuda destek olmaya
davet ediyoruz. Mutabakat muhtırasının yürürlüğe girmesi güvenlik, askerî
eğitim ve öğretim, savunma sanayisi, terörizm ve yasa dışı göçle mücadele,
lojistik alanında iş birliği, haritacılık alanında iş birliği ile askerî
planlama, tecrübe aktarımı gibi konularda Libya’yla iş birliğimizin daha ileri
seviyelere taşınmasının hukuki altyapısını oluşturacaktır. 
Öte
yandan, muhtıra hem Libya’da istikrarın sağlanmasına ve kurumsal altyapının
güçlenmesine hem de ülkemizin Doğu Akdeniz ve Kuzey Afrika bölgesindeki
çıkarlarının korunmasına ciddi katkı sağlayacaktır. 
Biraz
önce, Mustafa Kemal Atatürk’ün Trablus’ta görev yaptığını ifade ettim. “Orada
ne işimiz var?” diyenlere bu soruyla cevap verdim ama burada biraz önce yapılan
konuşmada öyle bir tavır sergilediler ki tam bir teslimiyetçi tavır. “Size
sorulmadıkça hiçbir şeye karışmayın, görüşünüzü bildirmeyin.” dediler. Ya, hiç,
Mustafa Kemal’i anlamadınız mı? Mustafa Kemal’in dış politika vizyonunu hiç
okumadınız mı?
ÖMER
FETHİ GÜRER (Niğde) – Sen okumamışsın, sen! 
EMRULLAH
İŞLER (Devamla) – 1934’te o zamanın kıt imkânlarıyla Balkan Paktı’nın
kurulmasına öncülük eden kimdir? Mustafa Kemal değil midir? 
ÖMER
FETHİ GÜRER (Niğde) – Yemen’e de gitti, Yemen’e de mi gidelim?
EMRULLAH
İŞLER (Devamla) – 1937’de Sadabat Paktı’nın kurulmasına öncülük eden kimdir?
Mustafa Kemal Atatürk değil midir? Bugün Mustafa Kemal Atatürk yaşasaydı bizim
izlediğimiz politikanın aynısını izlerdi. (AK PARTİ sıralarından alkışlar)
ÖMER
FETHİ GÜRER (Niğde) – Desene, Viyana kapılarına yürüyeceksin yakında! 
EMRULLAH
İŞLER (Devamla) – Ne oldu, rahatsız mı oldunuz Sayın Gürer?
ÖMER
FETHİ GÜRER (Niğde) – Niye rahatsız olalım?
EMRULLAH
İŞLER (Devamla) – Bakınız, “İhvancı” suçlaması yapılıyor. O zaman şu soruyu
sormamız lazım: Biz Libya Siyasi Anlaşması’nın ortaya çıkarmış olduğu Ulusal
Mutabakat Hükûmetiyle muhatap oluyoruz. Bunları İhvancı olmakla
suçluyorsunuz. O zaman, bunları destekleyen bütün uluslararası toplum
İhvancıları mı destekliyor? Bu soruya cevabınız ne olacak, onu merak ediyorum
doğrusu. 
HACI
TURAN (Ankara) – Veremez, veremez! 
ÖMER
FETHİ GÜRER (Niğde) – Kaddafi dirilse de sizi bir anlatsa!
EMRULLAH
İŞLER (Devamla) – Bakınız, Türkiye başından beri Libya’da siyasi çözümden yana
oldu ve Özel Temsilci atandıktan sonra ilk ziyaretimizi doğu tarafına yaptık. O
zaman Temsilciler Meclisi Başkanı olan -şimdi de olan- Akile Salih’le ilk
görüşmemizi yaptık 2014 yılında.
(Mikrofon
otomatik cihaz tarafından kapatıldı) 
BAŞKAN
– Sayın İşler, bir dakika ek süre veriyorum, tamamlayınız. 
Buyurun.

EMRULLAH
İŞLER (Devamla) – Ve onlara şunu söyledik, dedik ki: “Biz Libya’da herkese eşit
mesafedeyiz. Libya’da siyasi bir kriz var. Çözüm istiyoruz, çözümün de diyalog
yoluyla olmasını öneriyoruz. Dış müdahalelere karşıyız ve Türkiye olarak ara
buluculuk yapmaya hazırız.” ama ellerinin tersiyle ittiler, dediler ki:
“Birleşmiş Milletler süreci var, biz onu destekliyoruz.” Biz de Türkiye olarak
dedik ki: “Biz de BM’nin sürecini destekliyoruz, girişimini destekliyoruz.”
Peki, biz destekledik, her türlü desteği verdik, Suheyrat Anlaşması öncesinde
ve sonrasında da bugüne kadar da destek veriyoruz. Ve bugün, Siyasi Anlaşma’nın
ortaya çıkarmış olduğu Ulusal Mutabakat Hükûmetini de destekliyoruz. Resmî
muhatap, meşru muhatap budur; Libya’da 2 hükûmet yoktur, tek bir meşru Hükûmet
vardır, karşısında terörist, darbeci bir lider vardır, onun paralı askerleri
vardır. Biz Ulusal Mutabakat Hükûmetini desteklerken siz kimleri
destekliyorsunuz Allah aşkına? (AK PARTİ sıralarından alkışlar) 
Biz
bu güvenlik ve askerî iş birliği anlaşmasının hayırlı uğurlu olmasını diliyoruz
her iki ülke için.
(Mikrofon
otomatik cihaz tarafından kapatıldı) 
TURAN
AYDOĞAN (İstanbul) – Sizin kimi desteklediğinizin önemi yok, Parlamentonun
iradesi önemli burada, Parlamentonun iradesi önemli. Haddinizi bilin!
EMRULLAH
İŞLER (Devamla) – Evet, Parlamentonun iradesini biraz sonra yapılacak oylamada
göreceğiz.
Ben
şahsım adına, bu mutabakat muhtırasının lehinde oy kullanacağımı ifade eder,
hepinizi saygıyla selamlarım. (AK PARTİ sıralarından alkışlar)
BAŞKAN
– Değerli arkadaşlar, konuşmalar tamamlanmıştır. 
ENGİN
ALTAY (İstanbul) – Sayın Başkan…
TURAN
AYDOĞAN (İstanbul) – Parlamentonun iradesine bakacaksınız. 
BAŞKAN
– Arkadaşlar, müsaade edin lütfen…
TURAN
AYDOĞAN (İstanbul) – Parlamento sayısal bir mesele değildir, idari bir
meseledir. 
BAŞKAN
– Değerli milletvekilleri, Sayın Altay’a söz verdim. 
Sayın
Altay, buyurun. 
ENGİN
ALTAY (İstanbul) – Konuşmasının birkaç safhasında ayrı ayrı sataştı. Birincisi:
Herhâlde, hatibimizin yaptığı konuşmayı kastederek -biz öyle anladık- “Mustafa
Kemal Atatürk’ü anlamadınız mı?” sözünü Cumhuriyet Halk Partisine bir sataşma
olarak…
BAŞKAN
– Genel Kurula söyledi gibi geldi bana. 
ENGİN
ALTAY (İstanbul) – Hayır, bize söyledi.
KAMİL
AYDIN (Erzurum) – Niye size söylesin?
ENGİN
ALTAY (İstanbul) – İlaveten “Biz merkezî yönetimi destekliyoruz, siz kimi
destekliyorsunuz?” sorusuyla kamuoyunun da kafasında istifham yaratacak bir
algı oluşturdu. 
İki
dakika cevap hakkı talep ediyoruz efendim. 
BAŞKAN
– Tabii. 
Siz
mi?
ENGİN
ALTAY (İstanbul) – Ünal Bey, efendim. 
BAŞKAN
– Sayın Çeviköz, buyurun. (CHP sıralarından alkışlar)
Sayın
Çeviköz, diplomatik bir dille, sataşmaya mahal vermeden… 
VI.- SATAŞMALARA İLİŞKİN KONUŞMALAR (Devam)
5.- İstanbul Milletvekili Ahmet Ünal Çeviköz’ün, Ankara Milletvekili Emrullah
İşler’in 155 sıra sayılı Kanun Teklifi’nin tümü üzerinde şahsı adına yaptığı
konuşması sırasında Cumhuriyet Halk Partisine sataşması nedeniyle konuşması
AHMET
ÜNAL ÇEVİKÖZ (İstanbul) – Teşekkür ederim Sayın Başkan. 
Her
şeyden evvel, Gazi Mustafa Kemal Atatürk’ün izlediği dış politika ile AKP’nin
izlediği dış politikayı bu şekilde mukayese edip sanki birbirini andırıyormuş
gibi bir hava yaratılmasını kesinlikle kabul etmiyorum, fevkalade büyük bir
haksızlık olarak görüyorum; bu bir. (CHP sıralarından alkışlar)
EMRULLAH
İŞLER (Ankara) – Tam aynısı.
NURETTİN
CANİKLİ (İstanbul) – Tam da aynısı. 
AHMET
ÜNAL ÇEVİKÖZ (Devamla) – İkincisi: Biz dedik ki: “Bu bölgedeki ülkelerin iç
işlerine ve kendi aralarındaki meselelere karışmayın; bu, Mustafa Kemal Atatürk’ün
bize vermiş olduğu düsturdur.” Ama siz bunu yapmıyorsunuz. Siz bölgede her
bulduğunuz fırsatta iç işlerine karışıyorsunuz, her bulduğunuz fırsatta ikili
meselelerin içine giriyorsunuz. 
CEMAL
ENGİNYURT (Ordu) – Amerika herkesin işine karışıyor da biz karışınca ne oluyor
ya! 
KAMİL
AYDIN (Erzurum) – Bizim işimize karışanlara da bir cümle söyle ya!
AHMET
ÜNAL ÇEVİKÖZ (Devamla) – Şimdi, bakın, şöyle bir durum var: “İhvan’ı
destekleyenler kimlerdir?” diye sordunuz. Siz İhvan’ı nerede bulursanız
destekliyorsunuz. Libya’da “Birleşmiş Milletlerin tanıdığı meşru hükûmettir.”
deyip İhvan’ı destekliyorsunuz; Suriye’de, Birleşmiş Milletlerin tanıdığı meşru
hükûmeti değil, muhalefeti, İhvancı olduğu için destekliyorsunuz. (CHP
sıralarından alkışlar) Bu sizin gayet açık bir politikanız. Her yerde İhvan’ı
desteklediğiniz o kadar net ki bunun için dünyada İhvan’ı başka kimin
desteklediğini sormanıza gerek dahi yok.
Bir
de Mustafa Kemal’le ilgili olarak son zamanlarda piyasada dolaşan bazı sözler
var, onu da size hatırlatayım. “Sevr’i ters yüz ettik.” denilen ifadeyi
kesinlikle tarih bilgisine sahip olmamak olarak yorumluyorum çünkü Sevr’i ters
yüz eden Gazi Mustafa Kemal Atatürk ve silah arkadaşlarıdır, İsmet İnönü’dür,
Lozan Anlaşması’dır. Tarihi ters yüz etmeyin. (CHP sıralarından alkışlar)
Bir
de temel coğrafya bilgisine ihtiyaç var. “Mısır’ın Libya’da ne işi var?” diye
soruldu. Açın, haritaya bakın, ne işi olduğunu oradan çok net görürsünüz. (CHP
sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
VII.- AÇIKLAMALAR (Devam)
7.- İstanbul Milletvekili Mehmet Muş’un, İstanbul Milletvekili Ahmet
Ünal Çeviköz’ün sataşma nedeniyle yaptığı konuşmasındaki bazı ifadelerine ve
Türkiye'nin tarihinin ve geldiği noktanın ortada olduğuna ilişkin açıklaması
MEHMET
MUŞ (İstanbul) – Sayın Başkan, değerlendirmelerimizi hem Komisyon Başkanımız
hem de Emrullah Bey detaylı bir şekilde yapmıştır. Herkes meramını kamuoyuna
anlatmaktadır. Fakat burada Sayın Cumhurbaşkanımızı kastetti sanırım Sayın
Çeviköz.
Sayın
Çeviköz, sizden biz tarih dersi alacak değiliz. Türkiye'nin tarihi ortadadır,
Türkiye'nin geldiği nokta ortadadır. 
ZÜLFÜ
DEMİRBAĞ (Elâzığ) – Coğrafya da zayıf Başkan.
MEHMET
MUŞ (İstanbul) - Kurtuluş Savaşı’nı topyekûn bir milletin nasıl verdiğini ve
büyük bir destansı mücadeleyle bugünlere geldiğini, ortak bir değer olduğunu
hepimiz kabul ederiz sanırım. Bir daha hatırlatmakta fayda buluyorum, sizden
tarih dersi alacak falan da değiliz. 
BAŞKAN
– Teşekkür ederim.
HASAN
ÇİLEZ (Amasya) – Tam net çıkaramadık…
ENGİN
ALTAY (İstanbul) – Tutanaklara geçsin diye söylüyorum.
BAŞKAN
– Arkadaşlar, yavaş biraz.
Sayın
Çilez…
HASAN
ÇİLEZ (Amasya) – Libya’da kimi desteklediklerini anlamadık ama Sayın Başkan.
BAŞKAN
– Kayıtlara geçti Sayın Çilez.
ENGİN
ALTAY (İstanbul) – Her yere salça olmaya gerek yok, diplomaside de böyledir bu
iş.
(AK
PARTİ sıralarından “milletvekiliyle doğru konuş, ne demek ‘salça olmak’” sesi)
Sayın
Başkan, insanların bazen bir şeye gerçekten ihtiyacı olur, almazlar. 
ALİ
ÖZKAYA (Afyonkarahisar) – Türkiye'nin güney sınırında kim var, onu söylemedi.
ENGİN
ALTAY (İstanbul) – Tarih dersi de ihtiyaç olunup alınmayacak derslerden biri
olarak tutanaklara geçsin. (CHP sıralarından alkışlar)
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Güvenlik ve Askerî İş
Birliği Mutabakat Muhtırasının Onaylanmasının Uygun Bulunduğuna Dair Kanun Teklifi
(2/2451) ve Dışişleri Komisyonu Raporu (S.Sayısı:155) (Devam)
BAŞKAN
– Evet, değerli arkadaşlar, konuşmalar tamamlanmıştır. 
Soru-cevap
işlemi yok. 
Teklifin
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir. 
Birleşime
on dakika ara veriyorum.
Kapanma Saati:14.38
İKİNCİ OTURUM
Açılma Saati: 14.55
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Şeyhmus
DİNÇEL (Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 40’ıncı Birleşiminin
İkinci Oturumunu açıyorum. 
155
sıra sayılı Kanun Teklifi’nin görüşmelerine devam ediyoruz.
Komisyon
yerinde.
1’inci
maddeyi okutuyorum:
TÜRKİYE CUMHURİYETİ
HÜKÛMETİ İLE LİBYA DEVLETİ ULUSAL MUTABAKAT HÜKÛMETİ ARASINDA GÜVENLİK VE
ASKERÎ İŞ BİRLİĞİ MUTABAKAT MUHTIRASININ ONAYLANMASININ UYGUN BULUNDUĞUNA DAİR
KANUN TEKLİFİ
MADDE 1- (1) 27 Kasım 2019
tarihinde İstanbul’da imzalanan “Türkiye Cumhuriyeti Hükûmeti ile Libya Devleti
Ulusal Mutabakat Hükûmeti Arasında Güvenlik ve Askerî İş Birliği Mutabakat
Muhtırası”nın onaylanması uygun bulunmuştur.
BAŞKAN
– Gruplar adına ilk söz, İYİ PARTİ Grubu adına Bursa Milletvekili Sayın Ahmet
Kamil Erozan.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA AHMET KAMİL EROZAN (Bursa) – Sayın Başkan, değerli
milletvekilleri; konunun özüne girmeden bir hususu vurgulamak isterim.
Rahatsızlık duyduğum için bu hususu vurgulamak istiyorum. Biraz evvel,
Milletvekilimiz Aydın Adnan Sezgin konuşurken bu mikrofonlar otomatik olarak
kapandı ve Cumhuriyet Halk Partisi sıralarından bir arkadaşımız “Niye sözü
kesiliyor?” gibi bir yankı verdi. Ben, üzülerek söylüyorum Sayın Başkanım.
Sayın Başkan “Burada elektrik harcanıyor.” dedi. Yani bu mikrofonlarda elektrik
harcanıyor. Ben altmış sene evvel ilkokula giderken bize başka bir şey
öğretiliyordu. En ucuz elektrik, en ucuz enerji tasarruf edilendir. 
AHMET
AKIN (Balıkesir) – Aynen öyle.
AHMET
KAMİL EROZAN (Devamla) – Bunun da yolu boşa yanan ampulleri söndürmekten
geçer.(İYİ PARTİ ve CHP sıralarından alkışlar)
Sayın
Başkan, değerli milletvekilleri; Sayın Bostancı dün yaptığı konuşmada
“Bildiklerimizi paylaşmaya çalışıyoruz.” ifadelerini kullandı. Biz de bunu
yapıyoruz ve emin olun, bunu sizden daha çok yapmak durumundayız. Bunun temel
sebebi de muhalefetin ve bu meyanda İYİ PARTİ’nin sizin sahibi olduğunuz ve
kontrol ettiğiniz medya kaynaklarına erişiminin bulunmamasıdır. İşte, bu
nedenledir ki biz her fırsatı, sosyal medyayı ve tabii ki Türkiye Büyük Millet
Meclisi Televizyonunu da bildiklerimizi halkla paylaşmak için yoğun bir şekilde
kullanmaya çalışıyoruz. Bu paylaşımların bir hedef kitlesi de sizler ve
özellikle iktidar partisidir. Zira pek çok defa, söylediklerimiz karşısında
“Bunu da nereden çıkardınız?” türünden bilgi eksikliği temelinde gündeme
getirdiğiniz sorulara muhatap oluyoruz. Bu sorulara verdiğim cevaplara aldığım
yankı ise zaman zaman beni şaşırtıyor. Burada şöyle bir sorun olduğu
kanaatindeyiz: Siz resmim bütününü göremiyorsunuz yani vatandaşlarımızın bir
kısmının yoğun olarak aynı televizyon kanallarını, aynı gazeteleri
okumalarından kaynaklanan sebeplerle, resmin bütünündeki netliği
oluşturamadığınızdan, bizim size söylediklerimiz “Hayırdır inşallah!”
dedirtiyor size. 
Bugün
de söylediklerim karşısında bazıları da şaşkınlık ifade edecekler, bundan
eminim. Nitekim, bunun bir örneğini biz geçen hafta bu “KOC” meselesi üzerinden
yani “Kürt kurtuluş güçleri” üzerinden söylediğimizde, Sayın Çavuşoğlu “Tercüme
hatasıdır.” dedi, geçiştirdi. Şimdi söyleyeceklerim acaba ne hatasıdır, ona siz
karar vereceksiniz.
Askerî
iş birliğiyle ilgili olan mutabakat pek çok sakıncalı unsurlar içermektedir.
Daha önce Libya Siyasi Anlaşması’nda iki taraf olarak masaya oturtulan
güçlerden biri olan Hafter’in birliklerine bu anlaşmayla “terörist gruplar”
yakıştırması yapılmaktadır. Türkiye Cumhuriyeti, Suriye’de bir başka ülkenin iç
işlerine karışmanın sonuçlarıyla hâlâ uğraşırken yeni bir hatayı da Libya
üzerinden yapmak üzeredir. Suriye’de sınır güvenliği tehdidinden hareketle
müdahale edildiğini söylemek mümkün olsa da Libya’da yapılan Mutabakat
Muhtırası sonrasında, Libya çöllerinde canı pahasına çarpışacak Mehmetçik’e
âdeta davetiye çıkarılması beklenmektedir. Bunun sorumluluğu kime ait
olacaktır? Her ne kadar Dışişleri Bakanlığı ve Millî Savunma Bakanlığı
tarafından “Mutabakat kapsamında Libya’ya muharip asker bir güç
gönderilmeyecek.” denilmiş olsa dahi “Dışişleri Bakanlığı memuru” dediğimiz o
mahlukat bunu böyle okumaz: “Muharip asker göndermeyeceğiz.” demek, “Muharip
sivil göndereceğiz.” demektir. Ona biraz önce arkadaşlarımız da değindiler.
Buna mukabil Cumhurbaşkanımız daha da cesur davranıyor, Libya’dan talep gelirse
asker ve askerî araç desteği gönderilebileceğini söylüyor. Bunun, Libya’ya uygulanan
ambargo üzerindeki sonuçlarına da değindi; daha fazla uzatmamak için oraya
girmiyorum. Oysa, Türk ordusunu yurt dışında görevlendirebilecek tek güç,
gücünü tamamen milletten alan ve milletin temsilcilerinden oluşan Türkiye Büyük
Millet Meclisidir; bunu yok sayıp, ülke içinde kaybedilen itibarı yeniden
sağlamak adına politik maceralara yönelmek büyük riskleri üstlenmek olacaktır. 
İzin
verirseniz, söz konusu Güvenlik ve Askerî İş Birliği Mutabakat Muhtırasının
Onaylanmasının Uygun Bulunduğuna Dair Kanun Teklifi’nin dört sakat tarafına
değinmek istiyorum; bir tanesi teknik açıdan. Kanun teklifi olarak bu dağıtıldı
bize. Anlaşma kaç sayfa? Anlaşma 40 sayfa. Burada ne kadar var? 11 sayfa var.
18 sayfa olan Arapça nerede? Yok. Burada Arapça bilen Komisyon üyeleri var,
İngilizce bilen Komisyon üyeleri de var. Arapçası 18 sayfa, İngilizcesi 11
sayfa. Ama sonunda, biz onayladığımız zaman şu önümüzdeki 11 sayfayı
onaylamayacağız, 40 sayfayı onaylayacağız. Bunun üstünde -bu sayfaları
açarsanız- anlaşmanın altında 3 tane mühür var, bu mühürler ilkokul
kitaplarındaki kenar süsü değil; burada Savunma Bakanlığının mührü var,
Dışişleri Bakanlığının mührü var, Cumhurbaşkanlığının mührü var. Yani, buraya
bu mühürleri basanlar bu metinlerin uygunluğunu tasdik etti ve bunu sizin
huzurunuza getirdi. Biraz evvel Sayın Çeviköz buna değindi, maalesef oraya
dönmek durumundayım. 
Bu
anlaşmanın içine bakarsanız şöyle bir ifade yazıyor: “Güvenlik kuruluşları
mensubu sivil şahıslar.” Ben şimdi soruyorum, bunu tasdik edenler bana lütfen
bunun karşılığını, “güvenlik kuruluşları mensubu sivil şahıslar” ifadesini
anlaşmanın Arapça ve İngilizcesinde göstersinler. Yok. Yani, şunu mu
bekleyeceğiz şimdi biz? Sayın Cumhurbaşkanının önüne gidecek, Sayın
Cumhurbaşkanı bunu size geri gönderecek; bunu mu bekleyeceğiz? “Niye?” diyecek
Sayın Cumhurbaşkanı; “Bu anlaşmalar birbirini tutmuyor kardeşim, bunu nasıl
onayladınız Mecliste de bana gönderdiniz?” demeyecek mi Cumhurbaşkanı?
Cumhurbaşkanı diyecek herhâlde. Peki, siz onaylayacak mısınız bunu, aynı “KOC”
örneğinde olduğu gibi? Niye Türkçesinde var da öbürlerinde yok? Bunu kim yazdı,
birisi kaçamak olarak mı ekledi bu cümleyi buraya? Biraz evvel “SADAT” denildi,
“SADAT” değil sakat. Üstelik şöyle bir şey var: “Bu üç metin de eşit şekilde
geçerlidir.” yazıyor anlaşmanın sonunda. Başka bir şey daha yazıyor,
“Uyuşmazlık hâlinde İngilizcesi geçerlidir.” diyor. İngilizcesi ne bu ifadenin?
Yok. Yine mi yeni bir şey öğrendiniz ben söyleyince? Eğer biliyorsanız bunu,
niye buraya sevk ettiniz? Komisyondan nasıl geçti bu? Alın götürün Komisyona
geri.
Hukuki
açıdan -söylediğim bu teknik meseleydi- Libya Ulusal Mutabakat Hükûmetinin bir
anlaşma yapması için mutlaka Meclisin onayı gerekir. Meclis yok, Meclis var ama
orada değil, Hafter’in kontrolünde Meclis, Tobruk’ta. Dolayısıyla bunu
geçiremiyorsunuz. Çakma bir onay sürecinden geçti bu anlaşma, Libya tarafında,
çakma. Bunu orada Hükûmet onayladı, Hükûmetin onaylaması buna bir hukuki değer
kazandırmıyor. Ulusal siyaset anlaşmasına uygun değil bu. Dolayısıyla sizin
karşınızda her ne kadar meşru olduğu bilinen bir Hükûmet olsa da süreçler
hatalı. 
Askerî
açıdan, metinde Libya’ya gönderileceği ifade olunan yeterli sayıdaki personel
sayısını bana birisi söylesin. Nedir yeterli sayı? Meçhul. Başka bir ifade daha
var, Türk Silahlı Kuvvetlerinden kimlerin ve hangi sayıda katılacağı meçhul
olan tatbikatlardan bahsediyoruz. Yani Libya’yla müşterek tatbikatlar
yapacağız. Buraya 50 kişi mi gidecek, 1.500 kişi mi gidecek? Buna kim karar
verecek? Biraz evvel arkadaşlarımız değindiler “Bu acaba bir dolaylı tezkere
midir?” diye. “Tatbikat yapıyoruz.” diye çarşamba günü 1.500’ü yollarsanız
sizin alnınız ak, “İş birliği protokolü çerçevesinde -veyahut- mutabakat
muhtırası içerisinde bunu yapıyoruz.” diyeceksiniz ama Mehmetçik arka kapıdan
Libya’ya gitmiş olacak.
Siyasi
açıdan, bir defa, bu anlaşmanın mavi vatanla uzaktan yakından hiçbir alakası
yoktur. Dolayısıyla, bunu savunanların, o dosyayı açmalarını biz yadırgıyoruz.
Bu mutabakat muhtırası bizce akıbeti tehlikeye girmiş ve iç savaşın
taraflarından biri olan Libya’daki Müslüman Kardeşler rejimine verilmek istenen
ideolojik ve askerî desteğin kılıfından başka bir şey değildir. Aklımıza gelen
bir soru da var: Türkiye Cumhuriyeti kendi siyasi pozisyonunu güçlendiren deniz
yetki alanlarına ilişkin bir mutabakat muhtırasına imza atmış olsa da neden
Libya’nın iç siyasi dengelerini doğrudan etkileyecek bir iş birliği anlaşmasına
girmemiştir? Bu iki anlaşma arasında acaba bir ilintili koşullandırma var
mıdır? Yani Libyalılar “Deniz yetki alanları için mutabakatı imzalarız ama siz
de askerî iş birliği anlaşmasını imzalayıvereceksiniz.” demişler midir? Üstelik
bu anlaşmayla belki de -sözünü ettiğim, biraz evvel değindiğim- o ilintiden
ötürü bir koşullandırma olduğu kanaatindeyim. 
Buradaki
en üzücü ve acı taraf şudur: Bize bu anlaşmalar millî bir politikanın ifadesi
olarak getiriliyor. Hâlbuki bizim anladığımız millî politikalar, anlaşmaların
onaylanması aşamasında gösterilmesi gereken bir dayanışma değildir. Bu
anlaşmalar, bu tür anlaşmalar eğer millî nitelikliyse biz de tabii destekleriz
ama bunun millîlik sıfatını edinebilmesi için, bunun oluşması açısından sizin
muhalefetle görüşmüş olmanız lazım. Siz muhalefetle görüşmüyorsunuz, kendi
bildiğinizi okuyorsunuz, ondan sonra buraya getirip masamızın üstüne koyduktan
sonra “Bunun altını lütfen noter gibi tasdik edin.” diyorsunuz. Bu bina
noterlik değildir, biz de noter kâtibi değiliz.
Hepinizi
saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Milliyetçi Hareket Partisi Grubu adına Kayseri Milletvekili Sayın İsmail
Özdemir.
Buyurun.
(MHP sıralarından alkışlar)
MHP
GRUBU ADINA İSMAİL ÖZDEMİR (Kayseri) – Sayın Başkan, değerli milletvekilleri;
Türkiye Cumhuriyeti Hükûmeti ile Libya Devleti Ulusal Mutabakat Hükûmeti
Arasında Güvenlik ve Askerî İş Birliği Mutabakat Muhtırasının Onaylanmasına
Dair Kanun Teklifi’nin 1’inci maddesi üzerine Milliyetçi Hareket Partisi Grubu
adına söz almış bulunmaktayım. Gazi Meclisimizi saygılarımla selamlıyorum.
Türkiye,
üç tarafı denizlerle çevrili olan, 2 boğazıyla dünyanın en önemli su yollarına
sahip, Asya ve Avrupa Kıtalarını birbirine bağlayan, küresel sistem açısından
tarihin her döneminde önemini koruyan, Balkanlar, Orta Doğu ve Kafkasya
coğrafyasını kontrol edebilen bir alana sahiptir. Sahip olduğumuz bu eşsiz
jeopolitik konum yüzlerce yıldır küresel hesapların tümünün merkezinde yer
aldığımız gerçeğini karşımıza çıkarmaktadır. Hiç kuşku yok ki stratejik
hesapların çakıştığı bu süreçte bizim açımızdan öne çıkan bölge, güney
sınırlarımız boyunca uzanan tüm alanı, bilhassa da Doğu Akdeniz’i
kapsamaktadır. Doğu Akdeniz’in önemi sadece bu bölgede son yıllarda keşfedilen
hidrokarbon yatakları sebebiyle değil, aynı zamanda bölgeye açılan
Kerkük-Ceyhan ile Bakü-Tiflis-Ceyhan petrol boru hatları münasebetiyle de
artmıştır. Buna Mısır’da yerleşik ve yenileştirilmesi değerlendirilen LNG yani
sıvılaştırılmış doğal gaz istasyonu da dâhildir, dahası bölgede bulunan
Baniyas, Lazkiye ve Hayfa limanlarına kadar uzatılması yahut açılması bazı
çevrelerce hesap edilen yeni ulaşım ve enerji nakil hatları da mevcuttur.
Böylesi bir dönemde Hazar, Basra Körfezi, Kızıldeniz, Karadeniz ve Doğu Akdeniz
arasında kalan bölge küresel ve bölgesel hâkimiyet hesaplarının merkezidir.
Dikkat edilirse, bahse konu alanın içerisinde savaşlar, iç savaşlar, kriz,
kaos, toplumsal eylemler, rejim ve sınır değişikliği gayretleri de artmıştır. 
Dolayısıyla
bu coğrafyanın önem ve özelliğinin yanında, Türkiye’nin Doğu Akdeniz’de
egemenlik haklarını koruma çabası beraber değerlendirildiğinde, son zamanlarda
yaşananların bizim açımızdan yüksek düzeyde millî güvenlik riski yarattığı
gerçeği karşımızda durmaktadır. Bu şartlarda, yaşanan gelişmelere seyirci
kalamayacağımız gerçeği ve kabulü de malumdur. Bütün bunlar olurken Libya
Hükûmeti ile Deniz Yetki Alanları Mutabakat Muhtırası imzalamamızın hemen
ardından Ulusal Mutabakat Hükûmetine yönelik Hafter güçlerine başta Birleşik
Arap Emirlikleri olmak üzere bazı ülkelerin verdiği desteğin artmış olması da
manidardır. Açık ve net bir şekilde görülmektedir ki Türkiye, Doğu Akdeniz’de
batı sınırlarını tayin etmişken, bölgede enerjiye dayalı hesaplarda ülkemizi
dışlamak isteyen kesimlerin kendilerine hedef olarak seçtiği yer yine Libya’nın
kendisi olmuştur. 
Bu
kapsamda Libya Ulusal Mutabakat Hükûmetinin çağrısına cevap vermek, imzalanan
Güvenlik ve Askerî İş Birliği Mutabakat Muhtırası’na destek olmak ülkemiz için
mutlak bir gerekliliktir. Uzun süreden bu yana güney hudutlarımız boyunca
uzanan sahada terör devleti yaratılması girişimiyle başlayan sürecin en önemli
ayağının bu terör devletinin Akdeniz’e çıkarılması, Kıbrıs’taki haklarımızın
oldubittiye getirilmesi ve en nihayetinde Doğu Akdeniz’deki münhasır ekonomik
bölgelerimizin gasbıyla beraber tamamlanmak istenilen kirli ve karanlık resmin
kendisi olduğunu ifade ediyorduk. 
Suriye’de
icra ettiğimiz Fırat Kalkanı, Zeytin Dalı, Barış Pınarı harekâtları ila Irak’ın
kuzeyinde icra edilen Pençe harekâtları ne derecede millî güvenliğimizi
doğrudan ilgilendiriyorsa Libya’yla varılan deniz yetki alanlarının sınırlandırılması
anlaşmasıyla şimdi, dost ve kardeş Libyalıların kendi topraklarını mütecaviz
eylemlere karşı savunmalarına yardımcı olmak da aynı değer ve anlamdadır. Bunun
için yüz yıl sonra Sevr Anlaşması’nı yeniden tedavüle sokma planları yapanların
hesaplarının bir ayağının kırıldığı yer Irak ve Suriye’nin kuzeyiyse diğer
ayağının kırıldığı yer de Doğu Akdeniz’deki münhasır ekonomik bölgemizin batı
hudutlarının tayin edilmesi olmuştur.
Yeri
gelmişken, Libya’daki istikrarsızlık yaratma eyleminin merkezinde olan güruha
da değinmekte fayda vardır. Meşru Hükûmete karşı kullanılan Hafter’in geçmişte
ülkenin güneyinde bulunan Çad’la yapılan bir savaşta esir düştükten sonra ABD
tarafından kurtarılıp okyanus ötesine götürüldüğünü ve Kaddafi’nin
devrilmesinin hemen ardından yine bu ülkeye tekrar gönderildiğini hatırlatmak
isterim. Dolayısıyla Hafter ve çevresindeki bazı sözde kuvvet komutanları ya
ABD ya da Yunanistan’ın eğitiminden geçmiş isimlerdir; Fransa tarafından açıkça
desteklenmektedirler, buna Mısır da dâhildir. Libya’daki varlık gerekçeleriyse
mevcut gündeme bakılırsa istikrarsızlığı artırmada ve yeni karanlık hesapları
hayata geçirebilmede araç olarak kullanılmalarıdır. Enerji konusunu hayati bir
mesele olarak gören Rusya’nın da Hafter güçlerine son dönemde destek vermeye
başladığı malumunuzdur. Ülkemizin Rusya’yla temasları ise böylesi bir dönemde
sürmektedir.
Yaşananlar
genel olarak değerlendirilip Ankara merkezli; ABD, Rusya yahut Çin değil,
Ankara merkezli okunduğunda açıkça görülmektedir ki buradaki amacın biri Libya
Ulusal Mutabakat Hükûmetini devirmekse, diğeri Türkiye’nin Akdeniz’deki
egemenlik haklarını gasbedecek çabalara destek vermek, bu çabaların yol
almasını sağlamaktır. Dolayısıyla Libya Ulusal Mutabakat Hükûmetine yönelik
–altını çizerek söylüyorum- şimdiki yönelen tehdit Türkiye açısından da bir
millî güvenlik meselesidir, beka sorunumuzdur. Libya’yla deniz yetki
alanlarının sınırlandırılmasına yönelik mutabakat muhtırasının ardından yine
Libya Ulusal Mutabakat Hükûmetinin talebiyle imzalanan güvenlik ve askerî iş
birliği mutabakat muhtırası memnuniyet verici bir gelişmedir. Özellikle, dost
ve kardeş Libya’nın karşı karşıya kaldığı zorluklar ve meşru Hükûmetin kendi
ülkesindeki barışı ve istikrarı tesis etme anlamında Türkiye’nin kapısını çalması,
ülkemizin erişmiş bulunduğu seviyeyi göstermenin yanı sıra, güven verici hâlini
de yansıtmaktadır. 
Geçmişte
Somali, Katar ve Afganistan gibi ülkelerde ikili yahut çok uluslu anlaşma ve
misyonlar çerçevesinde erişmiş olduğumuz seviyenin tarihî bağlarımızın olduğu
Libya’da da kendisini gösterecek olması bu açıdan önemlidir. 
Türkiye,
Libya’da macera peşinde değildir; aksine, kendi haklarını gasbetmek isteyen
çevrelerin hesaplarının başladığı yerde karanlık planlarını boşa çıkarmak,
bölgesel barış ve istikrara katkı sağlamak gayretindedir. Burada da yapılan
bazı yorumlara göre, kimi ifadelerde Mısır’ın Libya’da neden bulunması veyahut
bulunduğu gerektiğiyle alakalı konular tartışılırken haritaya bakılması
gerektiği de ifade edilmiştir. Bu yorum sahiplerinin aynı anlayışla Türkiye’nin
neden Suriye’de bulunduğu gerçeğini görmeleri ve dahası Libya’yla
gerçekleştirilen iki anlaşmanın da öneminin farkında olmaları gerekir. (MHP ve
AK PARTİ sıralarından alkışlar)
Libya,
bize büyük atalarımız Mustafa Kemal Atatürk’ün, Enver ve Nuri Paşaların
mücadelelerinin emanetidir. Demem odur ki bir kez yükselen bayrak, bir daha
inmeyecektir; zalimin zulmü varsa Türk milletinin de aklı, vefası, feraseti ve
hepsinden öte Allah’ı vardır. (MHP ve AK PARTİ sıralarından alkışlar)
Türk
milleti, yüz yıl önce binbir zorluk ve yokluk içerisinde büyük fedakârlıklarla
hürriyet mücadelesi vermiş, Libyalıların yanında olmuştur. Bugün, onlar için
şartlar yeniden ağırlaşmışken, emperyalist hesap ve tezgâhlar yeniden
alevlenmişken bizler de Libya’ya, Libyalıların meşru gayretlerine ve
taleplerine arkamızı dönemeyiz. Bugün Doğu Akdeniz ile bilhassa Libya’da olan
bitenleri biz görmezden gelsek bile coğrafya mutlaka gerçekleri gözümüzün
içerisine sokacaktır. Coğrafyanın çaresiz kaldığı yerde ise bu kez tarihin
hakikatleri kaçınılmaz olarak haykıracaktır. 
Önemli
olan bir başka husus ise Libya’yla vardığımız Deniz Yetki Alanlarının
Sınırlandırılmasına İlişkin Mutabakat Muhtırası, Doğu Akdeniz’deki jeopolitiğin
Türkiye lehine değişmeye koyulduğu gerçeğidir. Nitekim, bu mutabakattan hemen
sonra, bazı ülkeler Türkiye’yle deniz yetki alanlarının sınırlandırılması
anlaşması yapmayı düşünmeye koyulmuşlardır. Bu ülkeler Türkiye’yle anlaşırlarsa
Doğu Akdeniz’deki münhasır ekonomik bölge sahaları, Güney Kıbrıs Rum kesimiyle
yaptıkları anlaşmayla kıyaslandığında çok daha büyük olabileceklerdir. Bu
kapsamda, basına da yansıyan bazı bilgilere göre, kimi ülkeler daha şimdiden,
belirli düzeylerde de olsa Türkiye’yle temaslarda bulunma konusunda zemin
yoklamaya başlamışlardır.
Benzer
şekilde, İsrail’in Doğu Akdeniz’de kendi münhasır ekonomik bölgesinden
çıkaracağı gazı, Türkiye üzerinden Avrupa’ya taşınması konusunun
değerlendirildiği yine ifade edilmeye koyulmuştur. Zira, Libya’yla varılan
mutabakat, sadece 2 ülkenin deniz yetki alanlarının tayin edilmesiyle sınırlı
kalmamış, Doğu Akdeniz’den Avrupa’ya uzandırılması istenilen enerji nakil
hatlarının Türkiye’nin onayı olmaksızın hayata geçemeyeceği gerçeği de tüm
tarafların karşısına getirilmiştir. Dolayısıyla diplomaside elimiz
güçlenmiştir. 
Barışçıl
yollardan sorunların çözümü anlamında Türkiye önemli ve kimsenin görmezden
gelemeyeceği bir çıkış yapmayı başarmıştır. Gerginliklere mahal vermeden, hak
ve adilce bir yaklaşımla Doğu Akdeniz’deki yetki alanlarının tespit edilmesi ve
aynı anlayışla bölgenin zenginliğinin paylaşılması konusundaki tezimiz hiç
şüphe yok ki güçlenmiştir. 
Milliyetçi
Hareket Partisi, bu gerekçelerle mutabakat muhtırasına destek vermekte, beka
meselemiz açısından bunu millî bir ödev olarak görmektedir. Çünkü biz her zaman
“önce ülkem ve milletim” diyen asil Türk milletinin evlatlarıyız. 
Bu
vesileyle sözlerime son verirken Gazi Meclisimizi sevgi ve saygılarımla
selamlıyorum. 
Muhtıranın
onaylanmasıyla beraber hayırlara vesile olmasını da Cenab-ı Allah’tan niyaz
ediyorum. (MHP ve AK PARTİ sıralarından alkışlar)
BAŞKAN
– Halkların Demokratik Partisi Grubu adına Adana Milletvekili Tulay
Hatımoğulları Oruç.
Buyurun.
(HDP sıralarından alkışlar)
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; yakın bir zamanda Türkiye ile Ulusal Mutabakat Hükûmeti
arasında deniz yetki alanlarının sınırlandırılmasına ilişkin bir mutabakat
muhtırası imzalandı ve bu mutabakat muhtırası oy çokluğuyla Genel Kuruldan
geçti. Bunun görüşülmesi sırasında muhalefet tarafından şu soru soruldu: Bunun
akabinde bir askerî anlaşma var mı, bir askerî anlaşma önümüze gelecek mi?
Oysaki alınan yanıt “Bunun asla böyle bir şeyle alakası yoktur.” şeklindedir.
Yine aynı biçimdeki Komisyon görüşmelerinde bu muhtıra önümüze geldiği zaman
yani Ulusal Mutabakat Hükûmetiyle Güvenlik ve Askerî İş Birliği Mutabakat
Muhtırası önümüze geldiğinde, bu alakalar sorulduğunda hâlâ ısrarlı bir biçimde
“alakasız” denmeye devam edildi. Bu da hiçbir biçimde doğruları yansıtmamaktadır.
İktidar, ağzını her açtığında diyor ki: “Meşru hükûmet BM tarafından kabul
ediliyor.” Peki, aynı Birleşmiş Milletler Güvenlik Konseyi Libya için “Silah
ambargosu uygulanacak.” demişti ama bu ambargoyu yıllar yılıdır Türkiye
delmektedir. Yani siz, Birleşmiş Milletlerin kararını açık bir biçimde, ayan
beyan bir biçimde çıkarlarınıza göre, plan ve politikalarınıza göre
yönlendiriyorsunuz; bu da kamuoyunda hiç inandırıcı değil. 
Bakın,
Ulusal Mutabakat Hükûmeti meşru değildir ve biz şu haritayı gösterdiğimizde çok
rahatsız oluyor iktidar partisi. Bakın şu haritada “koca kırmızı alan” diye
ifade edildi ya az önce, evet, koca bir kırmızı alanı Hafter güçleri
denetliyor; şu yeşil alanı Trablus Hükûmeti denetliyor ve aşağıda kalan kısmı
da şu an kabileler denetlemektedir. Şimdi bu haritayı biz gösterirken burada
azınlığın haklarının korunmaması yönünde bir şey söylemek istemiyoruz asla. Şu
an yüzde 10’u Trablus Hükûmetinin denetiminde olan bir Libya’dan bahsediyoruz.
Hakkaniyet çerçevesinde, biz HDP olarak elbette her daim azınlıklardan
yanayızdır fakat buradaki durum asla öyle değil, bunun da böyle olmadığını
şunlarla ifade etmek isterim: Bakın Suheyrat Anlaşması imzalanmış 2015’te
Fas’ta Birleşmiş Milletlerin gözetiminde ve denmiş ki: “Bir ulusal mutabakat
hükûmeti olacak ve bu, Libya Temsilciler Meclisinde de kendini temsil edecek.”
Ama gelinen noktada ne oldu? Bunun akabinde yine Birleşmiş Milletlerin
hakemliğinde düzenlenmesi beklenen Libya ulusal konferanslarının hiçbiri
gerçekleşmedi ve hiçbir biçimde bu Hükûmet, Temsilciler Meclisinden güvenoyu
almadı, gelip orada yeminini de etmedi. Yani kurallara da baktığımız zaman,
hukuka da baktığımız zaman ortada gayrimeşru bir Hükûmet var. Peki, bize
deniyor ki: “Muhalefet bunlarla yani Hafter güçleriyle el sıkışmak mı istiyor?”
Biz hiç kimseyle el sıkışmak falan istemiyoruz, biz Libya’nın iç işlerine
karışılmasını doğru görmediğimizi ifade ediyoruz. Tıpkı Suriye’de “Suriye’nin
iç işlerine karışmayın.” dediğimiz gibi, Libya’da da “Libya’nın iç işlerine karışmayın.”
diyoruz; bu kadar basit. Çünkü oraya karışmak istiyorsunuz, İhvancılık kemerini
savunuyorsunuz. Suriye’den Fas’a kadar önünüze gelen her İhvancı akımı
desteklediniz. 
Bugün
Mısır'la aranızın bozuk olmasının en temel sebebi, Müslüman Kardeşler Hükûmetini
desteklemeniz değil midir? Darbeye, askerî darbeye en fazla karşı olan biz, HDP
olarak, elbette Sisi Hükûmetinin meşruluğunun tartışılması gerektiğini ve
hukuksuzluğun olduğunu biliyoruz ama buna rağmen, Mısır’da alınan tavır da
ortadadır. 
Aynı
zamanda, bizler iktidara şu soruyu yöneltmek istiyoruz: Gayriresmî bir şekilde
yıllardır silah gönderiliyor, şimdi bu gayriresmîliği burada resmileştirmeye mi
çalışıyorsunuz? Bizdeki yanıt nettir; bunu, bu silah sevkiyatını ve askerî
sevkiyatı resmileştirmek istiyorsunuz. 
Yine,
muhtıranın 3’üncü maddesinin 3’üncü bendinde şahıslardan bahsediliyor. Benden
önceki hatipler de bu konuya değindiler. Burada siz hangi şahsı nereye
gönderiyorsunuz? Bunu hukukta nereye sığdırıyorsunuz? Bugün Rusya’nın Wagner
güçlerini oraya sevk etmesine karşı, siz Türkiye’den SADAT güçlerini sevk
etmeyi planlıyorsunuz. Buradan ben şunu sormak istiyorum: Türkiye “Kim
savaşırsa ben ona asker gönderirim.” diye şirket mi kurmaya başladı? Bugün
Nijerya derse ki “Boko Haram’la ben mücadele edemiyorum, buyurun gelin.” siz
şirketinizi mi oraya göndereceksiniz? Taliban karşıtı şirketinizi mi oraya
göndereceksiniz? Şirketlerin savaşları yönettiği dönemler Türkiye’de çok açık,
ayan beyan bir biçimde hayata geçmiş durumdadır. Sadece bu mudur? Elbette
sadece bu değildir. Bakın, aynı zamanda oralara silah satmak, Orta Doğu ve
Kuzey Afrika ülkelerinin Türkiye’den silah alabileceği bir pazar oluşturmak
bakımından da adımlar atıyorsunuz. Çünkü bu ülkede damatların, dünürlerin silah
şirketi var ve artık silah sanayisine özel olarak ağırlık veren bir iktidar
var. Bunu neden yapmaktadır? Daha fazla SİHA’yı, daha fazla İHA’yı satmak ve
aile çevresinde zenginlikleri, ganimetleri daha da arttırmayı hedefliyorsunuz.
Yine,
aynı biçimde, 13’üncü maddede mali hususlar konuşulmuş, mali hususlar yazılmış.
Bakın, 13’üncü madde hele de öyle bir talihsiz ki, biz bu Mecliste daha dün,
gece yarılarına kadar devam eden bütçe görüşmelerini henüz yeni
nihayetlendirmişken, henüz bu ülkenin içinde bulunduğu ekonomik krizi, açlığı,
yoksulluğu daha taptaze konuşmuşken ve bu ülkedeki yoksulluktan dolayı
intiharları hâlâ yepyeni konuşuyorken, siz kalkıp gönderen taraf olarak
Libya’ya gidecek olan sivil, askerî bütün lojistik desteğin maliyetini
yüklenmiş oluyorsunuz. Bu da Türkiye halklarına, bu ülkenin yoksullarına karşı
işlenmiş olan en büyük günahtır.
Değerli
halklarımız, ekranı başında bizi dinleyen değerli vatandaşlarımız; bakın, hâlâ
bize deniyor ki: “Terör, terör… Ülkenin bekası.” Allah’ınız aşkına, hadi
Suriye’de bir kesime bunu inandırdınız, Libya konusunda size kim inanır ya?
Hangi beka sorunundan bahsediyorsunuz ya? Burada bekasını düşündüğünüz Müslüman
Kardeşler ve sizin savaştan elde edeceğiniz ganimetlerdir, ötesi hiç değildir.
Evet,
burada “Oyun kurucu olmalıyız.” deniyor bize ve sürekli muhalefeti iş bilmez,
dış siyaset bilmez olarak eleştiriyorsunuz. Siz burada oyun kurmuyorsunuz.
Bugün AKP’nin -özellikle 2011’de Suriye’de savaş başladığından bugüne kadar-
Orta Doğu’yla ilgili sergilemiş olduğu dış siyaset aslında dış siyaset
bilmezliğin ta kendisidir. Bu, ülkeyi savaşa sürüklemenin ve savaş oyunu
kurmanın ta kendisidir. Böyle bir devlet yöneticiliğini biz asla kabul etmiyor
ve irademizi size -bu anlamıyla- asla teslim etmek istemiyoruz. 
Bakın,
burada, bir Libya atraksiyonunun ayrıca nedenleriyle ilgili şunu ifade etmek
istiyorum: Libya’nın iç işlerine karışarak yayılmacı siyaseti daha da
derinleştirmek ve buna diyorsunuz ki: “Libya’yla gönül coğrafyamız var.”
Herkesin herkesle bir gönül coğrafyası olur, olmalıdır da. Biz aynı coğrafyanın
insanlarıyız ama aynı coğrafyadaki ülkelerin iç siyasetine müdahale etmek,
açıktan taraf olmak asla kabul edeceğimiz bir şey değildir. 
Değerli
arkadaşlar, biz, her zaman için, HDP olarak uluslararası siyasette de
Türkiye’de de barış dedik, barış demeye de devam edeceğiz. Barış sizlerin
sandığı kadar pasif, barış sizlerin sandığı kadar devleti bilmez, uluslararası
ilişkileri bilmez değildir, barış sizlerin zannettiği kadar da oturduğunuz
yerde emeksiz, sizin tabirinizle “oyun kurmamak” hiç değildir. Barış oyununu
kurabilmek demek, bu ülkeyi ve bu coğrafyayı -Orta Doğu ve Afrika’yı kastederek
söylüyorum- çok iyi bilmekten ve derinlikli siyaset üretmekten geçmektedir. Ama
sizler savaş oyunu kurarak oyun kuruculuğunuzla övünüyorsunuz. Bizim sizlere ve
Türkiye’de ki bütün siyaset yapanlara önerimiz: Biz barış siyasetini elbette bu
bölgede kurabiliriz. Komşularımızla kavga etmeden, ha bire savaş seferleri
düzenlemeden bu ülkede yaşanabilir ve emin olun ki barış bir yanıyla ucuzdur,
bir yanıyla da sizlerin asla değerini bilemeyeceği kadar da emeği hak eden bir
iştir.
Teşekkür
ediyorum. (HDP sıralarından alkışlar) 
BAŞKAN
– Sayın Muş, buyurun.
VII.- AÇIKLAMALAR (Devam)
8.- İstanbul Milletvekili Mehmet Muş’un, Adana Milletvekili Tulay
Hatımoğulları Oruç’un 155 sıra sayılı Kanun Teklifi’nin
1’inci maddesi üzerinde HDP Grubu adına yaptığı konuşmasındaki bazı ifadelerine,
ülkemizi yerli ve millî silah teknolojileriyle donatmaya devam edeceklerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; sayın konuşmacıyı
dinledik burada, daha fazla İHA, SİHA
satmak, daha fazla para kazanmak ve burada aileye daha fazla para, ganimet
getirmek için bu anlaşma yapılıyor gibi bir iddia var. Bunun yersiz olduğunu,
doğru olmadığını, kabul etmediğimizi ifade etmek isterim. Fakat şunu da
belirtmek isterim: Epey bir zamandır, Türkiye’nin millî imkânlarıyla
geliştirdiği bu SİHA ve İHA’lara karşı… Ve bunu geliştiren genç bir mühendis
var, idealist bir mühendis -on beş yıl önce başlamış bu işlere, belki daha da
fazla- Selçuk Bayraktar ve bugün Türkiye’nin terörle mücadelesinde yüz akı
olan, bu SİHA ve İHA’ları geliştirmeyi başaran bir mühendis. 
(Mikrofon
otomatik cihaz tarafından kapatıldı) 
HİŞYAR
ÖZSOY ( Diyarbakır) – Bir de Ethem Sancak var. 
BAŞKAN
– Buyurun Sayın Muş. 
MEHMET
MUŞ (İstanbul) - Fakat belli çevreler tarafından, maalesef, Mecliste de belli
konuşmacılar tarafından, birilerinin sürekli bir itibarsızlaştırma, sürekli
bunu yermek, sürekli burada kazanılan başarıyı hakir görmek gibi bir çabanın
içerisinde olduğunu müşahede ediyoruz. Ne yaparlarsa yapsınlar -SİHA’lardan
sonra şimdi daha büyükleri geliyor, taarruz SİHA’lar, ondan sonra da daha
büyükleri gelecek- Türkiye kendi imkânlarıyla dünyada en üst lige buradan devam
edecektir. Birilerinin söylediklerine pabuç bırakacak değiliz, ülkemizi yerli
ve millî silah teknolojileriyle donatmaya devam edeceğiz. (AK PARTİ ve MHP
sıralarından alkışlar) 
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Güvenlik ve Askerî İş
Birliği Mutabakat Muhtırasının Onaylanmasının Uygun Bulunduğuna Dair Kanun
Teklifi (2/2451) ve Dışişleri Komisyonu Raporu (S.Sayısı:155) (Devam)
BAŞKAN
– Evet , Cumhuriyet Halk Partisi Grubu adına Sayın Ahmet Haluk Koç. 
Buyurun.
(CHP sıralarından alkışlar) 
Sayın
Koç, şahsı adına da söz talebiniz vardı; süreniz on beş dakikadır.
CHP
GRUBU ADINA AHMET HALUK KOÇ (Ankara) – Teşekkür ederim Sayın Başkan. 
Değerli
arkadaşlarım, görüşülmekte olan mutabakat metninin 1’inci maddesi üzerinde
grubum ve şahsım adına söz aldım, heyetinizi saygıyla selamlıyorum. 
Daha
önce Libya’yla ilgili –“ikiz anlaşma” diyeceğim- deniz sınırlarını
yetkilendirme mutabakat muhtırasıyla ilgili Cumhuriyet Halk Partisi Grubu adına
söz almış ve o mutabakat metnine niye olumlu oy vereceğimizi ifade etmiştim.
Burada hatipleri dinledim. Konu, inanın,
siyasetin demagojik özelliklerinin kullanılmaması gereken bir konu. Efendim
“Şöyleydi, böyleydi… Biz oraya gittik; işte, Mustafa Kemal Atatürk’ün Libya’da
ruhu esiyor. Türkiye orada yalnız mı kalacak, etkisiz mi kalacak? Amerika
orada, Rusya orada, biz niye olmayalım?” Bunun dışına çıkarak bazı değerlendirmeler
yapmamız gerekiyor. 
Özellikle
her birinizin samimiyetine inanan bir kardeşiniz olarak paylaşmak istediğim şu
husus çok önemli: Yani sizler Türkiye’yi bizden daha çok seviyorsunuz, biz daha
az seviyoruz; sizler Türkiye'nin çıkarlarını bizden çok daha iyi düşünüyorsunuz
“bizim bu konuda eksiklerimiz var” gibi bir düşünce, duygu içindeyseniz burada
yanılıyorsunuz. Bunu özellikle ifade etmek istiyorum. Burada, bakın, bu deniz
sınırlarıyla ilgili olan mutabakat metninde, sırasında da söylemiştim… 
Şimdi,
her türlü cevval sözleri söylüyorsunuz, bizim sormamız gereken -demagoji
yapmayacağım- tek soru var: 2004 yılından itibaren Doğu Akdeniz’de, Güney
Kıbrıs Rum Yönetimi AB’ye girdikten sonra, Yunanistan’la beraber ikili bir güç
olarak üçüncü ülkeleri yanlarını alıp münhasır ekonomik bölgeler ilan ederken
sizler, bizler ne yapıyorduk? (CHP sıralarından alkışlar) Evet, ne yapıyorduk?
İsrail, Ürdün, Mısır üçüncü partner olarak buralara girerken, hatta şu anda
bize müttefik olarak gözüken Katar’ın gaz şirketleri dahi oluşan ekonomik
anlaşmalarda yerini alırken, Filistin yönetimi buralarda pay alırken bizler ne
yapıyorduk? Libya’yla ilgili ne dedik? Libya’yla ilgili -Libya’nın anatomisine,
siyasi anatomisine girmeyeceğim, söylendi, çok anlatıldı- “Bizim attığımız adım
-uluslararası hukuktan kaynaklanan Türkiye'nin tezleri- bu kıta sahanlığı ve
münhasır ekonomik bölgeler bakımından doğrudur -deniz hukuku ticaretine göre
taraf olmasak da- fakat gecikmiş bir adımdır.” dedik. Hatırlıyorsunuz
“Libya’yla yapılan ilk anlaşma doğrudur, gecikmiş bir adımdır ama dikkatinizi
şu hususlara çekiyoruz: Çok kaygan, kırılgan bir yapıyla biz bunu imzalıyoruz.”
dedik. O kaygan, kırılgan yapıyı ifade etmek istemiyorum. Birçok konuşmacı,
bilhassa daha önce diplomatik görevde bulunan, hem İYİ PARTİ’den hem Cumhuriyet
Halk Partisinden hem diğer partilerden arkadaşlarımız, hatipler açıkladılar.
Yani Kaddafi sonrasında Libya’da Trablus Hükûmeti, mutabakat hükûmeti ve
Tobruk’taki Temsilciler Meclisi nasıl oluştu, hangi süreçlerden geçti,
Birleşmiş Milletlerde resmî muhatap olarak tanınmasına rağmen Tobruk’taki
Temsilciler Meclisi onayı olmadan bir uluslararası anlaşmanın vücuda gelmesinin
sıkıntılarını anlattılar arkadaşlarımız. 
Bazı
konuşmacıları dinledim, inanın üzüldüm de. Biz Cumhuriyet Halk Partisi Grubu
olarak Türkiye’nin Doğu Akdeniz’de gecikmiş olan hak arama gayretlerinin sonuna
kadar yanındayız. (CHP sıralarından alkışlar) Sonuna kadar yanındayız ve bu
konuda size ağır eleştirilerimiz var, geç kaldınız. Kuzey Kıbrıs Türk Cumhuriyeti’nde
yaşayan soydaşlarımızın haklarını savunuyorsunuz. O haklar savunulurken -o
zaman da söylemiştim- Rauf Denktaş’ın burada nasıl itibarsızlaştırıldığına da
tanık olan bir milletvekiliyim. (CHP ve İYİ PARTİ sıralarından alkışlar)
Değerli
arkadaşlarım, suçlayacaksınız, günlük siyasetle birtakım faturalar çıkarmaya
çalışacaksınız ama yakın dönemde yaptığınız hatalar size hatırlatılınca lütfen
ders alın. Niye Libya’da bu Askerî İşbirliği Anlaşması’na karşıyız? Libya’nın
siyasi anatomisine girmiyorum, söyledim, Libya’daki sıkıntılı kaygan durumu
söyledim, Libya’daki bloklaşmayı söyledim. Berlin, Napoli konferanslarında
-Sayın Fuat Oktay burada konuştu ama- Türkiye’nin Napoli’deki konferansa
alınmadığını söyledim.
EMRULAH
İŞLER (Ankara) – Öyle bir şey yok ya!
AHMET
HALUK KOÇ (Devamla) – Ben söyledim, kalkar siz ifade edersiniz. Ben sizi
dinledim, hiç ağzımı da açmadım. Mustafa Kemal Atatürk’ten esinlendiğinizi
söylemiştiniz. İnşallah, geçerli bir kavram olarak bundan sonraki hayatınıza da
Mustafa Kemal Atatürk yön verir, inşallah. (CHP sıralarından alkışlar) 
Değerli
arkadaşlarım, bakın, o gün söylediğim sözlerden bir tanesini daha söyleyeceğim:
Dünyanın önünde, ta Kamboçya’dan başlayan, Suriye’ye kadar uzanan, Küba dâhil,
değişik süreçler, iç savaşlar tarihi var; daha Çin’i, Güney Afrika’yı
söylemedim. Bu iç savaşlar, bir defa çok uzun süren savaşlardır çünkü bir
ülkede iç savaş çıktığı zaman -Allah Türkiye’yi korusun- mutlaka vekâleten bu
savaşa müdahil olan taraflar vardır. Değerli arkadaşlarım, iç savaşlar, dünyada
hiçbir konvansiyonla sınırlanmayan, hiçbir uluslararası anlaşmayla bir ahlak
getirilmeyen, en acımasız, en kuralsız, en gaddar, kardeşin kardeşi, komşunun
komşuyu öldürdüğü, öldürebildiği, sabah selam verenin akşam düşman olduğu
savaşlardır. Böylesi bir Libya yakın dönemine tanık oluyoruz. 
Suriye’de
hata yaptık. “Hata yapmadık.” diyeniniz varsa çok katı bir ideolojik pencereden
bakıyordur. Türkiye daha hâlâ, bugün, Suriye’de, Suriye iç savaşına taraf
olmanın siyasi, ekonomik, insani, sosyal, kültürel, demografik bedelini
ödemedi, ödeyemiyor; fatura önümüzde. 
Şimdi,
Libya; Mustafa Kemal Atatürk de gitmişti, Enver Paşa da gitmişti. Doğru, o
zamanlar Osmanlı toprağıydı; Osmanlı toprağıydı, vatandı. O vatan şu anda bizim
elimizde değil. Biz, kendi vatanımıza dönük tehditlere karşı atacağımız her
adımda, bir millî mutabakat çerçevesi içinde her zaman hazırız ama Libya’daki
iç savaşa Türkiye’nin ulusal çıkarları dışında, bazı ideolojik koşullanmalarla
taraf olmasının getirebileceği faturaları takdirlerinize sunmak istiyorum.
Suriye örneğini lütfen unutmayın. İç savaşların süresini söyledim,
acımasızlığını söyledim. Daha sonrasında, uzun yıllar kalan, milletler
arasındaki, ülkeler arasındaki düşmanlığı, hasedi söyledim. Türkiye’yi böyle
bir faturanın içine sokmayın. 
Bakın,
“kırılgan yapı” dedik. Trablus Millî Mutabakat Hükûmeti Birleşmiş Milletlerce,
evet, tanınan bir hükûmet. Libya’daki iç savaş farklı şekilde sonuçlandı, süreç
aktı geldi ve Libya’da bir yönetim değişikliği oldu. O zaman, buradaki bu hamasi
sözler, bu iddialar havada mı kalacak? Biz vaz mı geçeceğiz Doğu Akdeniz’deki
iddiamızdan, attığımız gecikmiş adımların doğruluğundan vaz mı geçeceğiz?
Söylemek istediğimiz bu. 
Bir
yapı değişikliğinde Birleşmiş Milletler Güvenlik Konseyi Rusya ve Amerika’nın
önderliğinde kimi tanıyacak? Yeni yapıyı tanıyacak. Böyle bir denge var
Libya’da, bunu anlatmaya çalışıyoruz. “Efendim, siz ona karşısınız, buna bilmem
nesiniz.” Böyle bir şey yok. Libya’dan uzak duralım değerli arkadaşlar,
Libya’dan uzak duralım. Bu “uzak durma” lafı Türkiye’nin menfaatlerini orada
gözetmeyelim anlamında değil, buradan demagoji yapmayın, bunu ifade etmeye
çalışıyorum.
EMRULLAH
İŞLER (Ankara) – Uzak durarak nasıl anlaşma imzalayacağız o zaman Sayın Hatip?
Lütfen…
AHMET
HALUK KOÇ (Devamla) – Sayın hatibin herhâlde kişisel bir söz hakkı da var Sayın
Başkan. Talep ederse Grup Başkan Vekili, benim sözümü kesmek yerine kürsüyü
kullanabilir. (CHP sıralarından alkışlar) 
Değerli
arkadaşlarım, bakın, anlaşılabilir bir şekilde huzurlarınıza şu cümleleri bir
kere daha getiriyorum: Burada Türkiye’nin, çıkarları doğrultusunda Akdeniz’deki
enerji ve saha genişletme yarışına katılması oldukça normal bir durumdur,
doğrudur; uluslararası deniz hukukuna göre de Türkiye’nin haklı tezlerindendir.
Bu konuda Cumhuriyet Halk Partisinin hiçbir kuşkusu yok; atılacak her adımda,
Türkiye’yle beraber, getireceğiniz her noktada biz olumluyuz. Ancak tabii, bunu
neyle mukayese edeceğiz? Tıpkı Yunanistan gibi, tıpkı Mısır gibi, onlar ne adım
atıyorsa Türkiye'nin de bu hakkını kullanması kadar doğal bir şey yoktur ancak
henüz sahada şartların belirginleşmediği iki hükümetli, iki ordulu karışık bir
Libya iç siyaset ortamında, Türkiye, ucu açık bu anlaşmayla -anlaşma mutabakat
filan da değil, bu açıkça bir tezkeredir- tekrar Türkiye Büyük Millet
Meclisinin onayını almadan oraya -değişik hatipler söylediler- “sivil” tarifi
altında muharip unsurlar gönderebilir. Bu yanlıştır. Bunu huzurlarınızda samimi
bir şekilde paylaşmak istiyorum.
Değerli
arkadaşlarım, bu anlaşmanın geleceği Libya’daki iç savaşın galibine bağlıdır.
Size bir cümle daha: Bu anlaşmanın geleceği Libya’daki iç savaşın galibine
bağlıdır. O zaman stratejik davranmakta… Çünkü uluslararası politika ve
diplomasi, her ne kadar kendi mesleğim değilse de, ulusların çıkarlarına
dayanır, bir dönem vekâlet alan siyasi yapıların kendi ideolojik beklentilerine
göre şekillenmez, aradaki fark budur. 
Burada
değişik laf atmalar da oldu. Bilmiyorum, siyaset zaman zaman tabii ki
bulunduğunuz siyasi kimliğin ya da siyasi yapının gerektirdiği davranışları,
sözleri sizden konuşmacı olarak oraya temsilen çıktığınızda ister, doğalı budur
ama defterin bir kenarına da insan hatıralarını yazar herhâlde. Sizlerde
bilmiyorum böyle bir tarihsel not tutma alışkanlığı olanlar var mı? Bilhassa
Sayın Bozkır Avrupa Birliği Bakanıyken, ben de parti sözcüsüyken böyle bir
tartışmamız olmuştu ama hep bir nezaket içerisinde olmuştur o tartışmalar.
Sayın Bozkır’a o zaman söylemiştim: “Şimdi AK PARTİ Hükûmetinin bir bakanı
olarak bunları söylüyorsunuz Sayın Bozkır, ama ben sizi tanıyorum, diplomasiden
de tanıyorum, meslekten de tanıyorum. Mutlaka bu söylediklerinizi bir not
alıyorsunuz, daha sonra siyaseti bıraktığınızda, hatıralar yazdığınızda
itiraflar bölümünde herhâlde söyledikleriniz yer alır.” demiştim.
Efendim,
saygılar sunuyorum. Teşekkür ederim. (CHP sıralarından alkışlar)
BAŞKAN
– Evet, 1’inci madde üzerindeki konuşmalar tamamlanmıştır. 
Soru-cevap
işlemi yok. 
MAHMUT
TANAL (İstanbul) – Başkanım soru-cevap işlemi var, niye yok? Allah aşkına, nasıl
yok?
BAŞKAN
- 1’inci maddenin üzerindeki görüşmeler tamamlanmıştır. 1’inci maddeyi
oylarınıza sunuyorum: Kabul edenler… Etmeyenler… Kabul edilmiştir. 
2’nci
maddeyi okutuyorum.

MADDE 2- (1) Bu
Kanun yayımı tarihinde yürürlüğe girer.

BAŞKAN
– 2’inci madde üzerinde ilk söz, İYİ PARTİ Grubu adına Bursa Milletvekili Sayın
Ahmet Kamil Erozan’a ait. (İYİ PARTİ sıralarından alkışlar)
Buyurun.
İYİ
PARTİ GRUBU ADINA AHMET KAMİL EROZAN (Bursa) – Sayın Başkan, değerli
milletvekilleri; bu Libya konusunun ve Güvenlik ve Askerî İş Birliği
Mutabakatı’nın yeterince konuşulduğu varsayımından hareketle, ben izin
verirseniz dış politikanın iki farklı konusuna değinmek isterim. Bir tanesi ABD
yaptırımları. Biliyorsunuz, Amerikan Senatosu önceki gün bunları kabul etti, dün
de Trump imzaladı. Bunun imzaladığı aslında bir yaptırım metni değil ama 2020
yılına ilişkin Amerika savunma bütçesinin içindeki türlü çeşitli paragraflar.
Bunlardan 4 tanesi Türkiye’yi ilgilendiriyor. Birincisi, ABD 2020 yılı
bütçesinin içine Türk Akımı Projesi’ne ait su altı boru döşeme çalışmalarında
bulunan gemilere yönelik yaptırımlar öngörüyor. Sonunda bu Türk Akımı en çok
bizim faydalanacağımız, tabii ki de yine Rusya’nın faydalanacağı… Dolayısıyla,
bir taşla iki kuş, hem Türkiye’ye hem Rusya’ya bir yaptırım var. 
İkincisi,
Türkiye’ye satılmayacak F-35’lerin üreten şirketin elinde kalmaması için ABD
Hava Kuvvetlerine satılması kararı alındı ve dün Savunma Bakanı Esper yaptığı
bir açıklamayla “Türkiye S-400 almakla F-35 almamak konusundaki kararlılığını
ortaya koydu.” dedi. Dolayısıyla bu uçaklar da gitti. 
Üçüncüsü,
GKRY’ye yani Güney Kıbrıs Rum Yönetimine silah satış ambargosu koşullu olarak
kaldırıldı. Yani kara para aklama dosyası vardı biliyorsunuz Rumların, artı Rus
donanmasına sağladıkları lojistik destekler var. “Eğer bunlara devam ederseniz
biz de size silah satmayız ama adam olursanız satarız.” dediler. Dolayısıyla,
karşımızdaki husumet cephesinin askerî donanımına katkıda bulunmak suretiyle
Türkiye’ye dolaylı bir yaptırım uygulanmaktadır. Bunun da ötesinde, Yunanistan,
Amerika Birleşik Devletleri’nden insansız hava araçları alma yoluna gidiyor. 
Dördüncüsü,
“S-400’lerden vazgeçilmesi kaydıyla Patriot satabiliriz.” Bu bir uyarı, hâlâ
“Vazgeçerseniz…” diyorlar. Dolayısıyla bunların hepsi gündemde. Bu
yaptırımlardan memnuniyet duymak tabii ki mümkün değildir ama bir soruyu sormak
durumundayız: Niye bu hâllere düşülmüş ve bu yaptırımlara düçar olunmuştur? Bu
da cevabını maalesef bildiğimiz bir sorudur. 
Türkiye’nin
dış politikasının müzakere yeteneği erimiş, ekonomisi zayıf düşmüş, yumuşak
gücü olması gereken lobicilik faaliyetleri harcanan milyonlara rağmen iflas
etmiş, bir kuruş para harcanmadan yıllarca Türkiye’nin yanında durmuş ABD’deki
Musevi cemaati, iktidarın eylem ve söylemleriyle devre dışı bırakılmıştır. 31
Mart yerel ve özellikle 23 Haziran İstanbul seçimleri sonrasında iktidar
müzakere masasına oturduğunda muhataplarınca “topal ördek” olarak görülmeye
başlanmıştır. “Nasıl çıkılacak bu kısır döngüden?” diye düşünen yoktur.
Görüldüğü kadarıyla iktidar çatışmacı karakteriyle olası bir seçim
perspektifinde yaptırımlardan hoşnut bile olmaktadır. Gündemdeki yaptırımlarda
da yolun sonuna gelinmiş değildir. 
Batı
âleminin Noel ve yılbaşı tatiline girmesiyle ocak ayının ortasına kadar yeni
bir yaptırım gelmeyeceğini hepimiz biliyoruz. Ancak, ocak ayının ikinci
yarısında ve şubat başında yeni dosyaların gündeme geleceğini de görmemek büyük
bir hata olacaktır. Sonra şaşırmayın diye uyarıyoruz. Görüyoruz, dinliyoruz,
okuyoruz, temaslar yürütüyoruz, konuşuyoruz ama neticede biz muhalefetiz.
Elimizden gelenin azamisini yaptığımızdan da eminiz.
İkinci
konu olarak Montrö’ye değineyim. Bu hafta yaptığım konuşmada Montrö’nün “m”sine
de “x”ine de sakın ha dokunmayın dedim. İlave ettim, gökten değil Moskova’dan
taş yağar dedim. Montrö imzalandığında Karadeniz’de 4 ülke bulunmaktaydı;
Türkiye, Sovyetler Birliği, Bulgaristan ve Romanya ama 3 tanesi -Sovyetler
Birliği, Bulgaristan, Romanya- Varşova Paktı’ndaydı, bir de Türkiye vardı. Yani
NATO’nun ucu Türkiye, öbür tarafta Varşova Paktı. Aradan geçen zaman içinde
Varşova Paktı zaten çöktü, Bulgaristan ve Romanya NATO ülkesi oldu ama
Karadeniz bugün geçmiştekinden çok daha sorunlu bir coğrafya hâline geldi.
Bugün Moldova’daki Transdinyester meselesi, Gürcistan’daki Abhazya ve Osetya
meseleleri, Ukrayna’daki Kırım ve Donbass meseleleriyle Karadeniz bilinenden
daha da dalgalı hâle geldi. Böyle bir ortamda Türkiye’nin güvenliği açısından
Montrö Boğazlar Sözleşmesi her zamankinden daha da önemli bir duruma geldi. Ulusal
güvenliğimizin ve egemenliğimizin kelimesine dahi dokunulmaması gereken bir
başka tapu hâline geldi. 
Ben
bu hafta Sayın Çavuşoğlu’na bu Montrö, sonuçları ve Kanal İstanbul’la irtibatlı
olarak 9 tane soru yönelttim, ümidim bunları cevaplayabilmesidir. Cevaplar
cevaplamaz, o ayrı mesele ama sadece benim sorduğum soruları alıp Sayın
Cumhurbaşkanına koşup gitse şunu demesi lazım: “Sayın Cumhurbaşkanım, bundan
sonra sakın ha ‘Montrö’ kelimesini ağzınıza almayın.” Bunun bu kadar hassas bir
yönü olduğunu ihtiyaten tekrarlamak istiyorum. 
İzin
verirseniz, dün Sayın İlhan Kesici’nin rahmetli Unakıtan’dan aktararak verdiği
öpme metaforundan devam edeceğim. Varşova Paktı ne zaman çöktü, biliyor
musunuz? Varşova Paktı’nın çöküşüne giden yol 7 Ekim 1989 tarihinde olmuştur. 7
Ekim 1989 tarihi, Doğu Almanya’nın kuruluşunun 40’ıncı yıldönümüdür. Gorbaçov,
Doğu Almanya’ya gitti, Honecker’i öptü. Öyle sizin benim bildiğiniz gibi
öpmedi, dudaklarından öptü. Onun adı “sosyalist kardeşlik öpücüğü”dür ama bu,
ölüm öpücüğü oldu. Sonra ne yaptı Gorbaçov? Sırayla herkesi öptü, hepsini öptü;
bir tanesini öpemedi. Sona kalan dona kaldı, onu da Romen halkı öptü. Ondan
yadigâr geriye bir saray kaldı. Bugün gidin Bükreş’e, orada muhteşem bir saray
duruyor, o tarihten yadigâr. Bunu niye anlatıyorum? Rahmetli Unakıtan’ın
hikâyesi anlatılırken bize dediler ki: “Batılılar iki defa öpüyor.” Batılılar
iki defa öper, Ruslar üç defa öper. Metafor değil bu, gidin bir Rus’un elini
sıkın, öperken üç defa öper sizi. Bunu niye söylüyorum? Başka bir sebepten
dolayı geçmişte, hatırlarsınız, burada metafor olarak söylediğim, ayıyla yatağa
girilmez, ayıyla öpüşülmez de. Niye bunu söylüyorum? Bu Libya meselesiyle
ilgili asker gidiyor, gitmiyor tartışmasını yaparken Putin’den bir ses geldi,
duydunuz veya duymadıysanız benden duyun, “Sakın ha, 8 Ocağa kadar, ben senle
görüşünceye kadar kılını kıpırdatmayacaksın." dedi. “Kılını
kıpırdatmayacaksın.” Kelimeler bu değil ama mesaj bu. Niye? Biraz evvel
söylediğim sebeplerle 8 Ocağa kadar herkes uyuyor, tatilde. Putin’e dokunmayın,
sakın ha. Dolayısıyla böyle tehlikeli sularda hele Montrö’yle oynaşmanın
sonucunu ben tarif ettim. Bunu sizin için söylemiyorum, Türkiye Cumhuriyeti
için söylüyorum, bu devlet için söylüyorum. 
Sözlerimi
birkaç selamlamayla bitireyim. Bir defa hepinizi selamlarım. Bu yılın son
konuşmasını yapıyorum ben huzurunuzda. Dolayısıyla 2020 yılının ülkemiz,
vatandaşlarımız, komşularımız ve bölgemiz için huzur ve refahlı olmasını
dilerim, bir. İki, ayrıca 2020 yılının iyileştirilmiş, güçlendirilmiş ve
kuvvetler ayrılığına dayalı, yeni bir demokratik düzene geçmemize de el vermesi
en samimi dileğimdir. 
Hepinizi
saygıyla selamlarım. (İYİ PARTİ ve CHP sıralarından alkışlar)
BAŞKAN
– Halkların Demokratik Partisi Grubu adına Batman Milletvekili Mehmet Ruştu
Tiryaki, buyurun. (HDP sıralarından alkışlar) 
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; 155 Sıra Sayılı Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Güvenlik ve Askerî İş
Birliği Mutabakat Muhtırasının Onaylanmasının Uygun Bulunduğuna Dair Kanun
Teklifi üzerine ben de birkaç şey söyleyeceğim. Öncelikle hepinizi saygıyla
selamlıyorum. 
Daha
önce İçişleri Bakanlığı bütçesi görüşülürken de söylemiştim, tekrar edeyim,
evet, dünyanın pek çok bölgesinde güvenlik sorunu var. Bulunduğumuz bölgede de
bir güvenlik sorunu var, dolayısıyla Türkiye’nin de bir güvenlik sorunu var.
Bunda herhangi bir tartışma yok. Türkiye’nin bu güvenlik sorunları nedeniyle
önlem alması da anlaşılır bir şey. Fakat asıl sorun şu ki: Türkiye hem
ülkesinde hem bulunduğu bölgede güvenlik sorunları yaşanmasına neden olacak
politikalar yürütüyor. Dolayasıyla Türkiye, aynı zamanda, bu güvenlik endişesi
yaratan politikaların mimarı. 
Şimdi,
biz bunları söylüyoruz ve Hükûmet cevap verirken “Biz proaktif siyaset
izliyoruz.” diyor, “Artık izleyici olmayacağız.” diyor, “Aktif siyaset
izleyeceğiz.” diyor. Peki, Hükûmetin izlediği bu proaktif siyaset bize şimdiye
kadar neler kazandırdı, ben size birkaç tanesini söyleyeyim.
“Konuyla
ne alakası var diyeceksiniz?” ama önce ilginç bir örnek vereyim: Bakın, sanki
dünyanın en zengin ülkesiymişiz gibi dünyada en geniş alana uçak seferi yapan
ülke durumundayız. Türk Hava Yollarının gitmediği ülke yok, gitmediği şehir
yok.
İSMAİL
TAMER (Kayseri) – Bunu nasıl eleştiriyorsunuz, hayret ya!
MEHMET
RUŞTU TİRYAKİ (Devamla) – Şimdi, o kadar çok ülkeye uçak gidiyor ki bu yüzden
ne oluyor, ben size onu söyleyeceğim.
İSMAİL
TAMER (Kayseri) – Her uçakta 1 Türk iş adamı var.
MEHMET
RUŞTU TİRYAKİ (Devamla) – Bu yüzden Türkiye’nin kendi içerisinde pek çok şehre
uçak seferi yapılamıyor; 5 sefer yapılan kentlerde uçak seferi 3’e düşüyor, 3
sefer yapılan yerlerde 1’e düşüyor; doğudan İzmir’e gidecekse gitmiyor, bilmem
şuraya gidecekse gitmiyor. Sadece bunun maliyeti ne, biliyor musunuz? 2019 yılı
için söyleyeyim: 1 milyar 200 milyon dolar zarar ediyor, 1 milyar 200 milyon
dolar zarar. Ne diye? Siz buna “Büyük proaktif dış siyaset.” diyorsunuz. Bakın,
bu verileri karşılaştırın, araştırabilirsiniz. 
Ha,
başka ilginç bir şey daha söyleyeceğim: Türk Hava Yolları, borsaya diyor ki:
“Biz şu kadar kâr ettik.” Aynı dönem için Maliyeye yazıyor, diyor ki: “Şu kadar
zarar ettik.” Bunu araştırıp öğrenebilirsiniz, bu hesaplarla ilgili o kadar
tutarsız rakamlar dönüyor. 
Şimdi,
Emevi Camisi’nde namaz kılmaya gidecektiniz, Emevi Camisi’nde namaz kılmaya
giderken milyonlarca insanın kendi ülkesini terk etmesinde pay sahibi oldu bu
Hükûmet; binlerce, on binlerce insanın ölümünde pay sahibi oldu bu Hükûmet ve
çok dramatik bir şey oldu: Kürtler ile Türklerin tarihsel kardeşliğine
-gelecekte göreceksiniz- çok büyük zararlar verdi bu Suriye politikanız. El
Kaide’nin, IŞİD’in artıklarını savunma görevi verilmiş gibi… Emin olun,
dünyanın pek çok noktasından Türkiye’ye aynen böyle bakılıyor. Sizin o ÖSO, SMO
-Suriye Millî Ordusu- dediğiniz, İdlib’deki kol kanat gerdiğiniz örgütleri
bütün dünya İŞİD artığı, El Kaide artığı örgütler olarak görüyor ve âdeta size
de bunların hamiliği verilmiş durumda.
Şimdi,
Mursi’yle, Mursi Hükûmetiyle öyle bir ilişki kurdunuz ki… Bakın, haksız bir
şekilde bir askerî darbeyle devrildi ve hepimiz buna karşı çıktık, siz de doğru
bir şey yaptınız, karşı çıktınız ama Mısır’la artık bu ülkenin neredeyse hiçbir
siyasi ilişkisi kalmamış durumda ve herkes bu siyaseti şöyle okuyor: Türkiye
ile Mısır arasındaki ilişki aslında olağan, anlaşılır bir ilişki değilmiş,
İhvancılarla kurulmuş bir ilişkiymiş. Ben size birazdan bunun nasıl olduğunu
anlatacağım. 
Bakın,
Kıbrıs’ın çevresi 13 tane ayrı sahaya bölündü, 13 ayrı sahaya. Bu sahaların
içerisinde herkes enerji kaynaklarını arıyor. İkili anlaşmalar var, üçlü
anlaşmalar var, dörtlü anlaşmalar var. İsrail var, Mısır var, Kıbrıs Rum Kesimi
var, Yunanistan var, İngilizler var, Hollanda firmaları var, Ruslar var,
Amerikalılar var. Kim yok? Türkiye yok. Neden? Hiç kimse Türkiye’yle bir
anlaşma yapmak istemiyor, hiç kimse Türkiye'nin orada bulunmasını istemiyor.
İnanılmaz bir yalnızlık ve siz buna kutsallık atfediyorsunuz. Türkiye'nin onlarca,
yüzlerce yıl sonraki menfaatlerini aslında bu dış siyasetle gömmüş
durumdasınız. 
Kopenhag
Kriterleri’yle Avrupa üyeliğinin kapısı sonuna kadar açılmıştı, şimdi sadece
gümrük birliği olsun mu olmasın mı tartışması yürüyor, Şanghay Beşlisi’ne
gideceğiz, o da onlar alırsa. İşte, Türkiye’de yürütülen dış siyasetin geldiği
nokta bu. 
Sanki
çok başarılı bir dış politika yürütülüyormuş, çok başarılı bir dış siyaset
yürütülüyormuş gibi şimdi Libya’yla önce bir anlaşma imzaladınız -bizim
dışımızda hiç kimse o anlaşmaya karşı çıkmadı- şimdi de bir askerî mutabakat
anlaşması getiriyorsunuz. Bir harita çizdiniz -o harita ne anlama geliyor ben
bilmiyorum- Türkiye’den Trablus’a doğru böyle bir hat çizilmiş durumda ve
diyorsunuz ki “Biz bunu barış koridoruna çevirdik.” Yani iki ülke Akdeniz’de
böyle bir harita çizebiliyor mu? Bu haritayı çizdiğinde onun kontrolüne mi
geçiyor? 
Sayın
Bakanım diyelim ki mesela, Fas’tan İsrail’e böyle bir hat çizildiği zaman Fas
ile İsrail’in oluyor mu bütün Akdeniz? Bu, böyle bir şey değil ki. Ben size
söyleyeceğim hangi kısmını desteklediğimizi.
İSMET
YILMAZ (Sivas) - Komşularıyla çizer.
MEHMET
RUŞTU TİRYAKİ (Devamla) - Şimdi, bakın, genel gerekçede şöyle diyorsunuz:
“Tarafların egemenliği ve eşitliğine karşılıklı saygı temelinde güvenlik ve
askerî alanlarda iş birliğinin geliştirilmesi amaçlanmaktadır.” Evet,
tarafların egemenliği ve eşitliğine karşılıklı saygıya “evet” diyoruz, bunda
hiçbir zorun yok. Ama güvenlik ve askerî alanlarda iş birliğine kesinlikle
“hayır” diyoruz. “Hayır” demeliyiz, neden? Herkes anlattı. Çünkü Libya’nın
geleceğiyle ilgili hiç kimse bir öngörüde bulunamıyor. 
Bugün
Ulusal Mutabakat Hükûmetiyle kurduğunuz ilişkinin gelecekte ne olacağını hiç
kimse kestiremiyor. Herkes söylüyor, Ulusal Mutabakat Hükûmeti, evet, Libya’nın
tamamında egemen hâle gelebilir, Hafter güçlerini yenebilir fakat bunun tersi
de olabilir. Eğer Hafter güçleri orada yönetimi ele geçirirse -büyük bir iç
savaş yaşanıyor- o zaman Mısır’la olan ilişkinin bir benzerini Libya’yla
yaşamış olacaksınız ve bütün anlaşmalar bir yana ilişkiler de kopma noktasına
gelecek. 
Herkes
söyledi, ben de tekrar edeyim, altını çizmekte yarar var: Evet, Birleşmiş
Milletler Güvenlik Konseyinin 2011 yılında aldığı 1970 sayılı Karar’a aykırı
işler yapılması anlamına geliyor bu sözleşme. Çünkü Libya üzerinde bir silah
ambargosu var, bu anlaşmayla o silah ambargolarını da delmiş olacaksınız. Ben
tekrar etmeyeceğim, arkadaşlarımız bugüne kadar bu silah ambargosunun fiilen
nasıl delindiğini tek tek anlattılar.
Şimdi,
ben Hükûmetin tercihinin siyasi olduğunu çok somut olarak size söyleyeceğim,
bugün burada bir kez daha gördük. Emrullah Bey burada mı bilmiyorum ama şimdi,
biraz önce Hafter’den bahsederken iki şey söyledi, dedi ki: “Hafter Selefi’dir,
Vehhabi’dir; Vehhabi, Suudi Arabistan’ın desteğini almaktadır.” Böyle
söylediniz değil mi Sayın Bakan?
EMRULLAH
İŞLER (Ankara) - Öyle demedim ama…
MEHMET
RUŞTU TİRYAKİ (Devamla) - Benzer bir şey söylediniz.
Şimdi,
pek çok kişi Ulusal Mutabakat Hükûmetini oluşturan gruplardan bir tanesini de
İhvancı olarak tanımlıyor, dolayısıyla “Burada bir tarafta Vehhabiler var, bir
tarafta İhvancılar var. Türkiye bu perspektifle ittifaklarını geliştiriyor.”
diyor.
Şimdi,
bakın, geçen bu Mecliste IŞİD’çilerle, El Kaidecilerle ilgili tartışma
yürütülürken çokça insan onlara “cihadist Selefiler” dedi. Grup Başkan
Vekiliniz Özlem Hanım dedi ki: “Bu dili kullanmayın, siz bu örgütlere iltifat
etmiş olursunuz. İslam’ın kendi müktesebatı içerisinde cihadın bir yeri var,
Selefilik akımının bir yeri var; siz ‘Selefi’ dediğiniz zaman onlara iltifat
etmiş olursunuz.” Şimdi, bakın, bir başkası söylese Sayın İşler, bunun bir
önemi yok ama siz Kral Suud Üniversitesinde eğitim almış birisiniz, siz
İlahiyat Fakültesinde tefsir üzerine hocalık yapmış birisiniz. Eğer sadece
Vahabi diye Hafter’i yargılarsanız, İslam içerisinde koca külliyatı olan İbni
Teymiyye’yi de suç örgütü gibi görmüş olursunuz. Ben, bunu size yakıştıramadığımı
söylemek isterim. Bir başkası söylese, emin olun, bunları söylemezdim.
Şimdi,
sürem bitti ama şunu söyleyeyim: Gerçekten daha önce de tekrar tekrar söyledik
ama bir daha altının çizilmesi gerekiyor. Hangi konuda eleştiri yaparsak
yapalım fark etmiyor, biz şöyle bir şey söylüyoruz, diyoruz ki mesela “8’inci
sınıfa gelmiş çocuklarımızın yüzde 16’sı dört işlemi bilmiyor.” Çıkıyor
milletvekilleriniz, diyor ki: “Siz önce terörle aranıza mesafe koyun.” Diyoruz
ki: “İlk 500 üniversite arasına Türkiye’den 2 tane üniversite ya giriyor ya
girmiyor; ilk 200 üniversite içinde Türkiye’den bir üniversite yok.” “Siz önce
şunu kınayın: Bu öğretmen öldürüldü, onunla ilgili ne diyorsunuz?” diyor. Yani
hangi konu olursa olsun fark etmiyor, hele hele hak ihlalleriyle ilgili olarak…

(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
MEHMET
RUŞTU TİRYAKİ (Devamla) – Sayın Başkan, bir dakika verirseniz bitiriyorum.
Dilimiz
döndüğünce anlatacağız çünkü herkes bu konuda sadece muhalefete ulaşmaya
çalışıyor. Bu ülkede o kadar çok hak ihlali yaşanıyor ki, emin olabilirsiniz,
kaçırılan insanlar var, yerde sürüklenen Cumartesi Anneleri var…
İSMAİL
TAMER (Kayseri) – Diyarbakır Anneleri var.
MEHMET
RUŞTU TİRYAKİ (Devamla) – …açlık grevinde olan çocuklarını cezaevi kapısında
bekleyen annelerin tartaklanması var. Cezaevlerinde inanılmaz hak ihlalleri
var, içeri girerken “Hoş geldin.” diye çırılçıplak soyup dövüyorlar. Bunu,
milletvekillerimiz Komisyonla birlikte gittiklerinde öğrendiler. Seçme seçilme
hakkını gasbettiniz, kayyum var mı? Var. Bunun gibi her şeyi anlatıyoruz; Grup
Başkan Vekillerinizin bir tane argümanları kalmış, dönüp dolaşıp sadece
“terörist” diyorlar, “Biz terörle mücadele ediyoruz.” diyorlar, “15 Temmuzda
şöyle oldu.” diyorlar. 
METİN
GÜNDOĞDU (Ordu) – Zaten en önemlisi o, en önemlisi o, en önemlisi terörist
zaten. PKK’lı olmaktan başka ne var önemli?
MEHMET
RUŞTU TİRYAKİ (Devamla) – Bu masalı artık hiç kimse yutmuyor diyorum, hepinizi
saygıyla selamlıyorum. (HDP sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
VII.- AÇIKLAMALAR (Devam)
9.- İstanbul Milletvekili Mehmet Muş’un, Batman
Milletvekili Mehmet Ruştu Tiryaki’nin 155 sıra sayılı Kanun Teklifi’nin 2’nci
maddesi üzerinde HDP Grubu adına yaptığı konuşmasındaki bazı ifadelerine,
Türkiye'nin Suriye’nin kuzeyine yaptığı operasyonların terör örgütlerine
yönelik olduğuna ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; şunu ifade etmek
gerekir: Suriye’de pek çok ülke var, orada bir iç savaş var, oradaki iç savaşın
çıkmasından Türkiye Cumhuriyeti devletini sorumlu tutmak kabul edilecek bir şey
değildir; ne insafa ne izana sığar. Zaten bunun toplum nezdinde de bir
karşılığı yok, onu belirtmek isterim. Biz kaçan insanlara kapılarımızı açtık.
Orada iç savaş çıktıktan sonra Türkiye bu durumla karşı karşıya kaldı ve ortaya
çıkan terör örgütlerine karşı kendi sınırlarını, kendi toprağını, kendi
vatandaşını korumak üzere oraya müdahalelerde bulundu.
AYDIN
ADNAN SEZGİN (Aydın) – Doğru değil. 
MEHMET
MUŞ (İstanbul) – Şimdi, şunu da ifade etmek isterim: Türkiye Cumhuriyeti
devletinde Türklerle beraber Kürtler de yaşıyor, diğer etnik unsurda insanlar
da var, vatandaşlarımız da var; hepsi Türkiye Cumhuriyeti’nin kıymetli birer üyesi,
birer vatandaşı. 
(Mikrofon
otomatik cihaz tarafından kapatıldı)
BAŞKAN
– Sayın Muş, buyurun.
MEHMET
MUŞ (İstanbul) – Türkiye’nin Suriye’nin kuzeyine yaptığı operasyonlar, oradaki
Kürtlere yönelik değil, orada ortaya çıkan terör örgütlerine yöneliktir, bunun
altını çizmek gerekir. Bizim, civar ülkelerde, komşularımızda yaşayan hiçbir
etnik kökenli insana karşı hasmane bir tutumumuz asla olmamıştır, Kürtlere
karşı da asla böyle bir şey olamaz. Oradaki mücadelemiz -başından beri de
defalarca burada ifade ettik- orada ortaya çıkan terör örgütlerine yöneliktir,
Kürtlere yönelik asla değildir çünkü Kürtler bizim ülkemizin asli unsurları. 
Bir
de “Bu El Kaide, IŞİD artıklarıyla iş tutuyorsunuz.” gibi bir şey söyleniyor
kürsüde. Şimdi, bakın, DEAŞ’a -adına “DEAŞ” deyin, “IŞİD” deyin, ne derseniz
deyin- en büyük darbeyi vuran Türkiye Cumhuriyeti devletidir. DEAŞ ve IŞİD, PYD
ve PKK için kullanışlı, elverişli bir enstrümandı. Neden bir enstrümandı?
Kendilerine bir meşruiyet alanı oluşturuyorlardı. 
(Mikrofon
otomatik cihaz tarafından kapatıldı)
BAŞKAN
– Buyurun.
MEHMET
MUŞ (İstanbul) – “Biz PKK, DEAŞ’la mücadele ediyoruz,” işte, “Biz, bu kafa
kesen örgütle mücadele ediyoruz.” diye kendilerine meşru bir alan
oluşturuyorlardı. 
Şimdi,
DEAŞ ve oradaki diğer terör örgütleri Türkiye Cumhuriyeti tarafından bertaraf
edilip, bunlara çok ağır bir darbe vurulup minimize edilince diğer terör
örgütlerinin meşruiyet kaynağı ortadan kalkıyor, kendilerine sağladıkları
meşruiyet kaynağı ortadan kalkıyor. Tabii, bu birilerini acıtabiliyor; bunun
farkındayız. 
Türk
Hava Yollarının -böyle bir eleştiriyi ilk defa duydum- yurt dışına bu kadar
sefer yapmasından mutluluk duymak gerekir. Türk Hava Yolları hem bu işten para
kazanıyor hem oradaki ticaret hacmimizi geliştiriyor hem de oradaki ülkelerle
ilişkilerimizi geliştiriyor. Ben, buradan neden bir rahatsızlık duyulduğunu
anlayamadım. İç seferlerle alakalı olan problem de şudur değerli arkadaşlar:
Türk Hava Yollarının satın almış olduğu uçaklarda çıkan teknik arızalardan
dolayı -bu, Türk Hava yolları kaynaklı değil; bütün dünyada bu var- o uçaklar
kullanılamıyor; ondan kaynaklı bir problem var. Yoksa Türk Hava Yollarının bu
kadar fazla noktaya uçması… Air France’dan tutun da pek çok hava yolu
şirketinin pazarını almıştır, bu da takdir edilmesi gereken bir şeydir diye
düşünüyorum. 
BAŞKAN
– Teşekkür ederim Sayın Muş. 
MAHMUT
TANAL (İstanbul) – “Zaman tasarrufu yapacağız.” diye bize soru sorma hakkı
vermiyorsunuz; Grup Başkan Vekili konuyla ilgisi, alakası olmayan şeyler
söylüyor, ona süre veriyorsunuz. Böyle şey mi olur ya Başkan! 
EMRULLAH
İŞLER (Ankara) – Sayın Başkanım, ismimi anarak sataşmada bulundu, cevap vermek
istiyorum. 
BAŞKAN
– Sayın İşler, ne dediler? 
EMRULLAH
İŞLER (Ankara) – İsmimi anarak benim yanlış bilgiler verdiğimi, Hafter’in
DEAŞ’çı vesaire olduğunu söylediğimi… 
BAŞKAN
– Buyurun. (AK PARTİ sıralarından alkışlar) 
Süreniz
iki dakikadır. 
VI.- SATAŞMALARA İLİŞKİN KONUŞMALAR (Devam)
6.- Ankara Milletvekili Emrullah İşler’in, Batman Milletvekili Mehmet
Ruştu Tiryaki’nin 155 sıra sayılı Kanun Teklifi’nin 2’nci maddesi üzerinde HDP
Grubu adına yaptığı konuşması sırasında şahsına sataşması nedeniyle konuşması
EMRULLAH
İŞLER (Ankara) – Teşekkür ediyorum Sayın Başkan. 
Öncelikle,
ben Libya’daki çarpıklığı ortaya koymak için şunu söylemiştim: Trablus
Hükûmetinin güçleri DEAŞ’la mücadele ederken Hafter ise Cufra’da onlara karşı
saldırıya geçmiştir ve Hafter’in en büyük destekçileri Medhalilerdir. Belki bu
ismi ilk defa duyuyorsunuz. Medhaliler kimdir? İşte, Selefi Vahabi akımın… Kim
bu Selefi Vahabi akım? Sayın Tiryaki, El Kaide örgütünün temeli onlar değil mi?
DEAŞ örgütünün temeli onlar değil mi? Trablus Hükûmetini ve Trablus’ta mücadele
edenleri “cihatçı” diye suçlayacaksınız “İhvancı” diye suçlayacaksınız; ondan
sonra, işte bu DEAŞ’ın uzantısı olan Medhalilerle birlikte iş tutan insanı da
meşru bir taraf gibi göstereceksiniz. Ben, bunu eleştirmek için söyledim.
TULAY
HATIMOĞULLARI ORUÇ (Adana) – Kimse meşru falan göstermiyor, çarpıtmayın ya! 
EMRULLAH
İŞLER (Devamla) – Dolayısıyla, bakın, Hafter âdeta bir teröristtir, bir
darbecidir. Neden bu Hafter hakkında bir çift laf söylemiyorsunuz? Bu milletin
kürsüsünden neden bir laf söylemiyorsunuz? Ben bunu eleştiriyorum. Bunun
arkasındaki destekçiler işte, DEAŞ’ın, Kaide’nin uzantılarıdır. (AK PARTİ
sıralarından alkışlar) Onun için, bakınız, Trablus Hükûmetinin beraber hareket
ettikleri Misrata güçleri Sirte’de DEAŞ’a karşı mücadele ederken onlar ise
onlara başka alanlarda saldırıda bulunuyordu. Libya’da DEAŞ’la gerçek
mücadeleyi yapanlar onlardır. Dolayısıyla, bu yanlış anlamayı gidermek için söz
aldım. 
Türkiye
olarak da, biliyorsunuz, Suriye’de de -az önce Grup Başkan Vekilimiz de
söyledi- DEAŞ’a karşı en etkili operasyonu Fırat Kalkanı’yla biz yaptık. Ama
maalesef, sizin kaynak olarak aldığınız uluslararası medyada sanki biz DEAŞ’ı
destekliyormuşuz gibi gösteriliyoruz ve onu da sizler, maalesef, uluslararası
medyadan alarak bu milletin kürsüsünde veya başka platformlarda sürekli dile
getiriyorsunuz.
Türkiye
her türlü terör örgütüne karşıdır; nokta. 
Teşekkür
ediyorum. (AK PARTİ sıralarından alkışlar)
MEHMET
RUŞTU TİRYAKİ (Batman) – Sayın Başkan…
BAŞKAN
– Sayın Tiryaki, buyurun.
MEHMET
RUŞTU TİRYAKİ (Batman) – Benim söylediğimi çarpıtmıştır. Benim söylediğimin
dışında bambaşka bir şeyle beni itham etti. Biz sanki Hafter’i destekliyormuşuz
gibi…
BAŞKAN
– Sataşma var, buyurun.
İki
dakika.
MEHMET
RUŞTU TİRYAKİ (Batman) – Hayır efendim, bir dakika yeter bana.
BÜLENT
TURAN (Çanakkale) – Sayın Başkan, ne dedi, sataştı? Hocam, ne dedi, sataştı?
MEHMET
RUŞTU TİRYAKİ (Batman) – Benim Hafter’i desteklediğimi söyledi.
BÜLENT
TURAN (Çanakkale) – Tamam, Hafter’i desteklemediğini kürsüden söyle o zaman. 
BAŞKAN
– Söylemediğini söylemiş gibi gösterdi.
Siz
buyurun Sayın Tiryaki. 
BÜLENT
TURAN (Çanakkale) – Hafter’i kınayacakmış Başkanım.
7.- Batman Milletvekili Mehmet Ruştu Tiryaki’nin, Ankara Milletvekili
Emrullah İşler’in sataşma nedeniyle yaptığı konuşması sırasında şahsına
sataşması nedeniyle konuşması
MEHMET
RUŞTU TİRYAKİ (Batman) – Sayın Başkan, hiçbir milletvekilimiz ve benim gördüğüm
kadarıyla, bugün söz alan hiçbir milletvekili Hafter’i desteklemedi.
Dolayısıyla bu, bize atılmış büyük bir iftiradır. Biz sadece Libya’da…
METİN
GÜNDOĞDU (Ordu) – Kınadığınızı da söyleyin. 
BAŞKAN
– Arkadaşlar, bir müsaade edin, lütfen…
MEHMET
RUŞTU TİRYAKİ (Devamla) – Arkadaşlar, siz taraf tutuyorsunuz diye, siz Libya iç
savaşında taraf tutuyorsunuz diye herkes taraf tutmak zorunda değil. Biz tam
olarak bunu söylüyoruz, siz bir taraf tutuyorsunuz. Diyoruz ki: “Bu iç savaşta
taraf tutmayın.” Hiçbirimiz Hafter’i desteklemedik, Hafter’i destekleyecek
konuşma yapmadık. Dolayısıyla, söze buradan girilmesi yanlış.
İbni
Teymiyye konusunda, Vahabilik konusunda söylediğim sözün arkasındayım. Bir
ilahiyatçının, Kral Suud Üniversitesinde eğitim görmüş bir ilahiyatçının Hafter
üzerinden İbni Teymiyye’yi, Vahabiliği suç örgütü gibi göstermesini eğer AK
PARTİ Grubu doğru buluyorsa ben bir şey söylemiyorum, o kadar. (HDP
sıralarından alkışlar) 
EMRULLAH
İŞLER (Ankara) – Öyle bir şey söylemedik canım!
BÜLENT
TURAN (Çanakkale) – Hiç anlamamış Sayın Başkan.
MEHMET
RUŞTU TİRYAKİ (Batman) – Ben, İbni Teymiyye’yi okumuş biriyim.
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Güvenlik ve Askerî İş
Birliği Mutabakat Muhtırasının Onaylanmasının Uygun Bulunduğuna Dair Kanun
Teklifi (2/2451) ve Dışişleri Komisyonu Raporu (S.Sayısı:155) (Devam)
BAŞKAN
– Değerli milletvekilleri, gruplar adına son söz Cumhuriyet Halk Partisi Grubu
adına Sayın Engin Altay’a ait. 
Buyurun.
(CHP sıralarından alkışlar) 
BÜLENT
TURAN (Çanakkale) – İbni Teymiyye’yi anlatmanızı istiyoruz.
ENGİN
ALTAY (İstanbul) – Ben bilmediğini bilenlerdenim.
ENGİN
ÖZKOÇ (Sakarya) – Bülent Bey, müdahale etmeyin.
BAŞKAN
– Sayın Turan, şöyle alalım istiyorsanız sizi.
CHP
GRUBU ADINA ENGİN ALTAY (İstanbul) – Sayın Başkan, sizi ve yüce Genel Kurulu
saygıyla selamlıyorum.
Stratejik
derinlikten değerli yalnızlığa doğru savruldunuz; Allah hayretsin sonunuzu.
Fakat sizin sonunuz Türkiye'nin de kaderini etkilediği için burada yapıcı,
uyarıcı eleştirilerimizi, anlayışımızı ortaya koymak istiyoruz. 
Değerli
arkadaşlar, bu Mecliste yüzlerce uluslararası anlaşma onaylandı, yüzlerce ve
Cumhuriyet Halk Partisi bunların sanıyorum yüzde 90’ınına da “kabul” oyu verdi.
Neden? Uygundu; Türkiye'nin menfaat ve çıkarları gözetildi, Cumhuriyet Halk
Partisi bu uluslararası anlaşmalara, mutabakat metinlerine “kabul” oyu verdi.
Yine, bu Mecliste onlarca tezkere görüşüldü. Cumhuriyet Halk Partisi, 1 Mart
2003 tarihindeki tezkerede… Parti yönetiminizin ısrarla istediği, arzu ettiği 2
tezkerede; hem yabancı, Amerikan kuvvetlerinin Türkiye’de konuşlanması ve hem
de Irak’ın kuzeyinde yabancı askerlerle birlikte Türk Silahlı Kuvvetleri
unsurlarının müdahalesi noktasındaki tezkerelerde sadece Cumhuriyet Halk
Partisi değil, AK PARTİ Grubunun içinden de 100’e yakın sayın milletvekili
“hayır” diyerek Türkiye’yi bir uçurumun kenarından aldı. Allah onlardan razı
olsun; bunu söylüyorum. (CHP sıralarından alkışlar)
Şimdi,
bunları niye söylüyorum? Uzun zamandan sonra, değerli arkadaşlar, şöyle bir
tablo var: Bu mutabakat metninin görüşüldüğü Dışişleri Komisyonunda Mecliste
pek sık olmayan bir şey oldu, pek sık rastlanmayan bir şey oldu. Mecliste
toplamda 5 siyasi parti grubu, 10 tane de parti var ama 5 siyasi parti
grubundan 3 tanesi, bu mutabakat metniyle ilgili, Komisyonda olumsuz görüş
beyan etti. Bu, önemli bir şey ve değerli bir şey. Ben isterdim ki bu
tabloda... Zira, on-on iki gün önce gene Libya’yla münhasır ekonomik bölgenin
sınırlanmasıyla ilgili koridoru tanzim eden mutabakat metnine de Cumhuriyet
Halk Partisi de İYİ PARTİ de müspet oy kullandı. Yani Cumhuriyet Halk
Partisinin ve İYİ PARTİ’nin derdi, AK PARTİ’nin Doğu Akdeniz Bölgesi’ne yönelik
politikalarından bir şey elde etmek, siyasi çıkarım elde etmek değil; tam
tersine, eğriye eğri, doğruya doğru demek. Bu noktada, ben Hükûmetten,
yürütmeden şunu beklerdim: “Yahu, Meclisin 5 grubunun 3’ü bu mutabakat metnine
‘hayır’ diyor, ki Genel Kurulda da bu böyle olacak.” diye düşünüp yasama
organına da saygı anlayışı çerçevesinde, Sayın Bakanın -prosedürde bu mümkün-
gelip öncelikle yüce Genel Kurulu, bizleri ve sizleri bilgilendirmesi ve bu
metinden bizim kaygı duyduğumuz hususlarla ilgili yine sizi ve bizi
bilgilendirmesini beklerdim; bu olmamıştır yani “Biz bunu göndeririz, bu
geçer.” Geçer, hiç mesele değil. Ama bakın, değerli arkadaşlar, mesela bizim
“hayır” dediğimiz tezkerelerden -hani dedim ya, onlarca tezkere, yüzlerce
uluslararası anlaşma yaptık- ikisi de Suriye tezkereleridir. 2012 ve 2014
sanıyorum, değil mi Özgür, öyle olması lazım? 
ÖZGÜR
ÖZEL (Manisa) – Evet.
ENGİN
ALTAY (Devamla) – İkisine de “hayır” dememizin gerekçelerini samimi ve yapıcı
bir şekilde bu kürsüde ortaya koyduk. Mesela, ben konuşmuştum, bir tanesi
şöyleydi: İçinde 11-12 defa “Suriye Merkezî Yönetimi” “Şam Hükûmeti” “Esad
rejimi” ifadeleri geçiyordu. Yani şimdi siz diyorsunuz ya “Serrac’ı Birleşmiş
Milletler tanıyor.” diye, Birleşmiş Milletlerin tanıdığı, meşru olarak kabul
ettiği Suriye Merkezî Yönetimine açık bir savaş tezkeresiydi; mahiyet oydu,
niyet o olmayabilir, metin o idi. Biz buna da karşı çıktık. O zaman ki
uyarılarımızı gerçekten açık kalple AK PARTİ yönetimi dinleseydi, bugün Suriye
de bu hâlde olmazdı, Türkiye de bu Suriye sınırında yaşadığı sıkıntıların
hiçbirini yaşamazdı ve Türkiye’deki 3 milyon 600 bin Suriyeli hem Türkiye’de
bize hayatı zorlaştırmaz hem de burada kendileri de çok gayriinsani şartlar
içinde yaşamak zorunda kalmazdı. Demek ki Cumhuriyet Halk Partisini dinlemek
lazım, hiç değilse arada bir dinlemek lazım. (CHP sıralarından alkışlar) 
AHMET
HAMDİ ÇAMLI (İstanbul) – Evet, tabii (!)
ENGİN
ALTAY (Devamla) – Biz, seçim sathımailinde, sizi refüze edecek, siyasi olarak
sizin zarar göreceğiniz bir yaklaşım içinde oluruz tabii, ama böyle konularda
olmayız, olmadık. Yani elbette, Hükûmetin, yürütmenin kendince gerekçeleri
vardır ama şunu belirtmek isterim ki, burada, kim legal kim illegal belli değil
değerli arkadaşlar, belli değil. 
“Efendim,
Hafter terörist; Serrac, Birleşmiş Milletlerin kabul ettiği, tanıdığı lider…”
Ya, bunların ikisi beraber yola çıktı, sonra yolları ayırdılar. Hafter,
kendisini destekleyenlerle birlikte Tobruk’a geçti; ikisi de iktidar savaşı
veriyor, ikisi de; birinden biri olacak. Şunun garantisi sizde yok: Serrac’ın
ve ekibinin Libya’nın tek ve mutlak hâkimi olacağıyla ilgili garanti sizde yok,
kimsede yok ve bana göre de -böyle bir öngörüde bulunmakta bir zarar
görmüyorum- Serrac’ın iktidardaki ömrünün çok uzun olduğunu ben zannetmiyorum. 
“Efendim,
bizim bölgedeki menfaatlerimiz…” Ya, bölgedeki menfaatlerimiz karşılıklılık
esasına göre kurulacağı için… Libya’da Serrac gitti, varsayalım Hafter geldi.
Yani Hafter’le temas etmeyecek misiniz? Mısır’da düştüğünüz hataya Libya’da da
mı düşeceksiniz? Böyle böyle “değerli yalnızlık” diye diye kendimizi dipsiz
kuyulara mı atacağız? (CHP sıralarından alkışlar) Türkiye bunu hak eden bir
ülke değil. Bana ne Serrac’dan, bana ne Hafter’den! Ama ben şundan rahatsızım:
Bakın, dünya basınında var: “Türkiye'nin Trablus’a bir grup özel kuvvet, askerî
danışman ve askerî teçhizat gönderdiği, Türkiye'nin Libya’daki duruma katılım
amacında da Doğu Akdeniz’deki çıkarlarını genişletmek…” falan filan yani dünya
diyor ki şu anda: “Türkiye, Libya’ya sivil görünümlü asker, askerî teçhizat ve
mühimmat gönderdi orada.” Zaten bunu Birleşmiş Milletler raporları da söylüyor.
Biz gerekirse “Dünya 5’ten büyük.” muhabbetiyle, eğer bizim Doğu Akdeniz’deki
hak ve menfaatlerimize yönelik bir gasp olursa Birleşmiş Milletlere rağmen de
iş yaparız; “Yapmayın.” demeyiz ama ortada böyle bir hâl yok değerli
arkadaşlar, ortada böyle bir hâl yok şu anda. 
AHMET
HAMDİ ÇAMLI (İstanbul) – Belki var!
ENGİN
ALTAY (Devamla) – Dolayısıyla, şimdi, burada Türkiye’yi bir ateşe atmak,
Türkiye’yi… Türkiye’ye bir şey olmaz, büyüğüz, güçlüyüz; çok şükür,
elhamdülillah. 
AHMET
HAMDİ ÇAMLI (İstanbul) – Helal olsun be!
ENGİN
ALTAY (Devamla) – Ama değerli arkadaşlar, ama değerli arkadaşlar, hep
söylüyorum, bazen de bu yüzden tartışıyoruz; şehit edebiyatı bu Meclisin en son
yapacağı iştir. Hiçbirinizin çocuğu gitmeyecek Libya’ya, benim yeğenim de
gitmeyecek. Arkadaşlar, Türk Silahlı Kuvvetleri, şanlı Türk Silahlı Kuvvetleri,
Libya’da şu anda geçici olarak, Trablus’ta Libya’ya hâkim, yönetimine hâkim
gibi görülen Serrac ve avanesini korumak için lejyoner olarak kullanılamaz!
Türk Silahlı Kuvvetleri bunu hak etmez! Bu, doğru bir yaklaşım değil! (CHP
sıralarından alkışlar)
Bakın,
samimiyetimizi on gün önce Libya’yla ilgili mutabakat metnine “evet” diyerek
gösterdik. Parti aidiyeti ve parti hiyerarşisi içinde buna “evet” diyecek
olabilirsiniz ama ben şunu söyleyeyim: 1 Mart 2003 tezkeresine “hayır” diyen AK
PARTİ mensubu 97-98 sayın milletvekilini, hepsini hâlâ bugün gönül borcuyla,
vefa borcuyla, şükran borcuyla yâd ediyoruz. Gelin, onlardan olun; gelin,
onlardan olun. (CHP sıralarından alkışlar) Türkiye'nin ali menfaatlerini
önceleyelim, burası Meclis. Ne var yani? Bu yanlış, burada bir hata var, bunun
düzelmesi lazım; bunu söylüyoruz. 
Suriye
konusu, güvenli bölge… Güvenli bölge kaldı mı değerli arkadaşlar? 
(Mikrofon
otomatik cihaz tarafından kapatıldı) 
BAŞKAN
– Sayın Altay, tamamlayın sözlerinizi. 
ENGİN
ALTAY (Devamla) – Peki efendim. 
Bizim
güvenli bölge diye murat ettiğimiz sahada en az hâkimiyeti olan maalesef biziz.
Güvenli bölge; belirsiz, riskli bölgeye dönüştü. Daha ileri gidiyorum, sizin
güvenli bölge diye murat ettiğiniz alan şu anda bir tampon bölge ve yeri geldiğinde,
kimi silahlı güçler -Rusya’sıdır, ABD’sidir, şusudur busudur, SDG’sidir- Türk
Silahlı Kuvvetlerine yönelik, bazı bölgelerde tahkimat kurabilen bir noktaya
geldi. Bu nasıl güvenli bölge? “Barış Pınarı… Barış Pınarı…” Yanlış. Ne oldu?
Esad aşağıdan geliyor, siz Libya’yı bırakın… 12 tane mi gözetleme kulemiz vardı
Ünal Bey? 
AHMET
ÜNAL ÇEVİKÖZ (İstanbul) – Evet, 12.
ENGİN
ALTAY (Devamla) – 12 gözetleme kulemizden 3’ünü tahliye ediyoruz, haberiniz var
mı? Niye ediyoruz?
NİYAZİ
GÜNEŞ (Karabük) – Karamsar olma, karamsar.
ENGİN
ALTAY (Devamla) – Hani güvenli bölge kurmuştuk? Yahu, bırak bölgeyi,
Türkiye'nin orada, İdlib’de, IŞİD başta olmak üzere kimi cihatçı örgütleri
kontrol etmesi için kurulan 12 gözetleme istasyonumuzun 3’ünü tahliye etmezsek
o askerlerimizin canları tehlikede.
(Mikrofon
otomatik cihaz tarafından kapatıldı) 
BAŞKAN
– Son cümlelerinizi alayım, buyurun. 
ENGİN
ALTAY (Devamla) – Hâl böyleyken burnumuzun dibindeki derde bakalım. Orada da
lütfen bizi dinleyin, Cumhuriyet Halk Partisinin sesine ve tezlerine kulak
verin. Mehmetçik için ağıt yakmak, övgü düzmek değil; ben Mehmetçik’in gereksiz
yere kanı akmasın, analar ağlamasın diyorum. 
Genel
Kurulu saygıyla selamlıyorum efendim. (CHP ve İYİ PARTİ sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Sayın Muş…
VII.- AÇIKLAMALAR (Devam)
10.- İstanbul Milletvekili Mehmet Muş’un, İstanbul Milletvekili Engin
Altay’ın 155 sıra sayılı Kanun Teklifi’nin 2’nci maddesi üzerinde CHP Grubu
adına yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, biz burada muhalefetin söylediklerine her zaman
kulak veriyoruz, kulak vermiyor değiliz, dinliyoruz. Fakat burada “Türk
askerinin lejyoner olarak kullanılacağı” ifadesini kabul etmemiz mümkün değil,
bu yanlış bir ifade, doğru bir ifade olmamıştır.
ENGİN
ALTAY (İstanbul) – Göndermeyin, olmasın.
MEHMET
MUŞ (İstanbul) - Biz bunun doğru olmadığını söylüyoruz, Cumhuriyet Halk Partisi
tersini söyleyebilir, doğru bir ifade olmamıştır. 
İkincisi:
Suriye tezkeresi ile Suriye iç savaşının ilişkisini biz anlayamadık. Orada
zaten bir iç savaş çıkmış. Orada iç savaş çıkışının arkasındaki dinamikler çok
farklı, çok boyutlu. Biz daha sonraki süreçlerde bir tezkere çıkarmışız. Yani
orada bu işler çıkmış, Suriye bir iç savaşa sürüklenmiş, akabinde Türkiye bir
tezkere çıkarıyor. Dolayısıyla bunu doğrudan Türkiye'nin çıkardığı bir
tezkereyle ilişkilendirmek doğru değil. Kaldı ki, Esad yönetimi yaptığı çeşitli
açıklamalarla oradaki iç savaştan dolayı Batılı ülkelere yönelik pek çok
suçlama dile getirmiştir.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Muş.
MEHMET
MUŞ (İstanbul) – Bir diğer mesele, Suriye’de mevcut olan mücadele sadece bir
iktidar mücadelesi değildir, bunun dış güçler boyutu vardır, uluslararası
boyutu vardır ve bu, Doğu Akdeniz’e dayanmaktadır. Dolayısıyla, Doğu Akdeniz’de
Türkiye'nin hakları vardır, Türkiye o haklarını savunmak durumundadır ve
meselenin, sadece, Türkiye'nin bir askerî iş birliği anlaşmasının ötesinde,
uluslararası boyutunu düşünmek lazım ve Doğu Akdeniz’e dayanan bir boyutunun
olduğunu da unutmamak gerekiyor. Bakın, dün veya ondan önceki gün, uyruğu
belirsiz uçaklar orada şu andaki Trablus yönetiminin mevzilerini bombaladılar.
Yani orada farklı uluslararası unsurlar da işin içerisinde.
Teşekkür
ederim.
BAŞKAN
– Sayın Altay…
11.- İstanbul Milletvekili Engin Altay’ın, Oturum Başkanı TBMM Başkan
Vekili Süreyya Sadi Bilgiç’ten Meclisin meaisini israf etmeye yönelik AK PARTİ
Grup Başkan Vekilinin her konuşmacıdan sonra konuşmanın içeriğiyle ilgili yorum
yapmasına müsaade etmemesini talep ettiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Ben,
Mehmet Muş’un bu konuşmasının sataşma konuşması olduğunu zannetmiyorum çünkü
benim kimi görüşlerimle ilgili katılma ya da katılmama şeyinde bulundu. 
Yalnız,
bu uygulamayı doğru bulmadığımı müteaddit defalar söyledim. Her hatip
konuştuktan sonra AK PARTİ’nin konuşmanın içeriğiyle ilgili bir yorum yapması
gibi bir yaklaşımı, anlayışı doğru bulmuyorum. Böyle bir durum, Meclisin
mesaisini ve zamanını sadece israf etmekten başka bir şey değildir.
Mehmet
Muş benim konuşmalarıma katılmadığını söyledi. Ben de kendisine biraz önce
yaptığı konuşmaların hiçbirine katılmadığımı söyleyeyim ama bu bir şeyi
değiştirmez. Eğer bu konuyla ilgili söyleyecek sözü varsa -ki vardır- onu da
ekonomik çalışma bakımından kullanmıyor ama kullanmış kadar oluyor. Kürsü açık,
AK PARTİ’nin söz hakları var, çıkar konuşur. Bunu doğru bulmuyorum ve buna
müsaade etmemenizi talep ediyorum Sayın Başkan.
BAŞKAN
– Teşekkür ediyorum.
Bu
konuyu Grup Başkan Vekillerimizle konuşalım, bir ortak karar alalım, bundan
sonra bu sözü vermeyelim yani. Benim işim de rahatlar burada emin olun Sayın
Altay.
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Güvenlik ve Askerî İş
Birliği Mutabakat Muhtırasının Onaylanmasının Uygun Bulunduğuna Dair Kanun
Teklifi (2/2451) ve Dışişleri Komisyonu Raporu (S.Sayısı:155) (Devam)
BAŞKAN
– Değerli milletvekilleri, 2’nci maddenin görüşmeleri tamamlanmıştır.
Soru-cevap
işlemi yoktur. 
2’nci
maddeyi oylarınıza sunuyorum: Kabul edenler... Etmeyenler... Kabul edilmiştir. 
3’üncü
maddeyi okutuyorum: 
MADDE 3- (1) Bu Kanun hükümlerini
Cumhurbaşkanı yürütür.
BAŞKAN
– Evet, 3’üncü madde üzerinde söz talebi yok. 
Soru-cevap
işlemi yok.
3’üncü
maddeyi oylarınıza sunuyorum: Kabul edenler... Etmeyenler... Kabul edilmiştir.
Teklifin
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Etmeyenler... Kabul edilmiştir.
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını rica ediyorum.
Oylama
işlemini başlatıyorum. 
(Elektronik
cihazla oylamaya başlandı)
BAŞKAN
– Değerli milletvekilleri, pusula veren milletvekillerimiz lütfen dışarıya
çıkmasınlar, iki dakika sonra bir oylamamız daha var.
(Elektronik
cihazla oylamaya devam edildi)
BAŞKAN
– Tekirdağ Milletvekili Mustafa Şentop’un Türkiye Cumhuriyeti Hükûmeti ile
Libya Devleti Ulusal Mutabakat Hükûmeti Arasında Güvenlik ve Askerî İş Birliği
Mutabakat Muhtırasının Onaylanmasının Uygun Bulunduğuna Dair Kanun Teklifi açık
oylama sonucu:
“Kullanılan
oy sayısı : 395
Kabul :
269
Ret :
125
Çekimser :
1(x)

 Kâtip
Üye Kâtip Üye
 Burcu
Köksal Mustafa Açıkgöz
 Afyonkarahisar Nevşehir
Teklif
kabul edilmiş ve kanunlaşmıştır. 
2’nci
sıraya alınan, İzmir Milletvekili Binali Yıldırım’ın Türkiye Cumhuriyeti ile
Moldova Cumhuriyeti Arasında Sosyal Güvenlik Anlaşmasının Onaylanmasının Uygun
Bulunduğuna Dair Kanun Teklifi ve Dışişleri Komisyonu Raporu’nun görüşmelerine
başlayacağız. 
2.- İzmir Milletvekili Binali Yıldırım’ın Türkiye Cumhuriyeti ile
Moldova Cumhuriyeti Arasında Sosyal Güvenlik Anlaşmasının Onaylanmasının Uygun
Bulunduğuna Dair Kanun Teklifi (2/1598) ve Dışişleri Komisyonu Raporu (S.
Sayısı: 71) (xx)
BAŞKAN
– Komisyon? Yerinde.
Komisyon
Raporu 71 sıra sayısıyla basılıp dağıtılmıştır. 
Teklifin
tümü üzerinde söz isteyen? Söz talebi yok.
Yerinden,
Sayın Altay’a söz vereceğim.
Sayın
Altay, buyurun.
VII.- AÇIKLAMALAR (Devam)
12.- İstanbul Milletvekili Engin Altay’ın, 115 sıra sayılı Kanun
Teklifine “hayır” oyu verdiklerine ama 71 sıra sayılı Kanun Teklifi’ne “kabul”
oyu vereceklerine ilişkin açıklaması
ENGİN
ALTAY (İstanbul) – Sayın Başkan, teşekkür ederim.
Biraz
önce oylanan mutabakat metnine “hayır” oyu verdik, çekincelerimizi anlattık ama
şimdi görüşülecek olan uluslararası anlaşmayla ilgili Cumhuriyet Halk
Partisinin hiçbir çekincesi yoktur. Kürsüde de söylediğim gibi, mesela, bu
anlaşmaya da Cumhuriyet Halk Partisi Grubu olarak kabul oyu vereceğiz. (AK
PARTİ sıralarından alkışlar) Yani bizim derimiz bağcıyı dövmek değil, üzüm
yemek. Anlayışımızın paylaşılması, bilinmesi için bu sözü aldım.
Teşekkür
ederim.
BAŞKAN
– Teşekkür ediyorum.
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- İzmir Milletvekili Binali Yıldırım’ın Türkiye Cumhuriyeti ile
Moldova Cumhuriyeti Arasında Sosyal Güvenlik Anlaşmasının Onaylanmasının Uygun
Bulunduğuna Dair Kanun Teklifi (2/1598) ve Dışişleri Komisyonu Raporu (S.
Sayısı: 71) (Devam)
BAŞKAN
- Evet, teklifin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’inci
maddeyi okutuyorum:

TÜRKİYE CUMHURİYETİ
İLE MOLDOVA CUMHURİYETİ ARASINDA SOSYAL GÜVENLİK ANLAŞMASININ ONAYLANMASININ
UYGUN BULUNDUĞUNA DAİR KANUN TEKLİFİ
MADDE 1- (1) 5 Mayıs 2017 tarihinde
Kişinev’de imzalanan “Türkiye Cumhuriyeti ile Moldova Cumhuriyeti Arasında
Sosyal Güvenlik Anlaşması”nın onaylanması uygun bulunmuştur.
BAŞKAN
– Madde üzerinde söz talebi? Yok.
Soru-cevap
işlemi yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde
yürürlüğe girer.
BAŞKAN
- Madde üzerinde söz talebi? Yok.
Soru-cevap
işlemi yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir. 
3’üncü
maddeyi okutuyorum:
MADDE 3- (1) Bu Kanun hükümlerini
Cumhurbaşkanı yürütür.
BAŞKAN
- Madde üzerinde söz talebi? Yok.
Soru-cevap
işlemi yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
ENGİN
ALTAY (İstanbul) – Oy birliğiyle kabul edildiği tutanaklara geçsin.
BAŞKAN
– Oy birliğiyle kabul edilmiştir.
Teklifin
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Etmeyenler… Kabul edilmiştir.
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını rica ediyor, oylama işlemini başlatıyorum.
(Elektronik
cihazla oylama yapıldı) 
BAŞKAN
– İzmir Milletvekili Binali Yıldırım'ın Türkiye Cumhuriyeti ile Moldova
Cumhuriyeti Arasında Sosyal Güvenlik Anlaşmasının Onaylanmasının Uygun
Bulunduğuna Dair Kanun Teklifi açık oylama sonucu:
“Kullanılan
oy sayısı : 380
Kabul :
377
Ret :
3(x)

 Kâtip
Üye Kâtip Üye
 Burcu
Köksal Mustafa Açıkgöz
 Afyonkarahisar Nevşehir

Teklif
kabul edilmiş ve kanunlaşmıştır. 
Birleşime
on beş dakika ara veriyorum.
Kapanma
Saati:16.37
ÜÇÜNCÜ OTURUM
Açılma Saati: 17.00
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN – Sayın milletvekilleri, Türkiye Büyük Millet
Meclisinin 40’ıncı Birleşiminin Üçüncü Oturumunu açıyorum. 
3’üncü sıraya alınan, Trabzon Milletvekili Salih Cora
ile 3 Milletvekilinin Bazı Kanunlarda Değişiklik Yapılmasına Dair Kanun Teklifi
ile Plan ve Bütçe Komisyonu Raporu’nun görüşmelerine başlayacağız.
3.- Trabzon Milletvekili Salih Cora ile 3
Milletvekilinin Bazı Kanunlarda Değişiklik Yapılmasına Dair kanun Teklifi
(2/2452) ile Plan ve Bütçe Komisyon Raporu (S. Sayısı: 158) (X)
BAŞKAN
– Komisyon? Yerinde. 
Komisyon
Raporu 158 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince, bu teklif, İç Tüzük’ün 91’nci maddesi
kapsamında temel kanun olarak görüşülecektir. Bu nedenle teklif, tümü
üzerindeki görüşmeleri tamamlanıp maddelere geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı oylaanacaktır.

Teklifin
tümü üzerinde ilk söz, gruplar adına İYİ PARTİ Grubu adına Sayın Behiç
Çelik’in.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
158 sıra sayılı Kanun Teklifi’nin tümü üzerinde İYİ PARTİ Grubu adına konuşma
yapmak üzere söz aldım. Genel Kurulu saygıyla selamlıyorum.
Kanun
yapma tekniği açısından sürekli olarak eleştirdiğimiz bu torba kanun teklifiyle
bir kez daha karşı karşıya geliyoruz. İnanın, biz eleştirmekten bıktık ama
maalesef kanun teklifini yapanlar bıkmadı. Hukuk devletinin biçimsel bir
istisnai uygulaması olan bu yöntem artık iktidar ve onun Parlamentodaki partisi
olan AK PARTİ tarafından genelleştirilmiştir. Bu uygulamalar ileride hukuk
fakültelerinde öyle zannediyorum ki ders olarak okutulacak ve sizler suimisal
olarak zihinlerde yer edeceksiniz. 
Değerli
arkadaşlar, kanun teklifinin içeriğinin, birçok mevzuatı yeniden düzenleyerek
hüküm itibarıyla Anayasa’ya ve yasalara aykırılık teşkil ettiği açıktır,
barizdir. Zaten Genel Kurula kadar gelme aşamasında bu maddeleriyle evvela ana
ve tali komisyon olarak en az 5 komisyonda görüşülmesi gerekirken bu da
yapılmamıştır. Kanun teklifi, içerik olarak Orman Kanunu, Kültür ve Turizm
Bakanlığı Döner Sermaye Kanunu, Kamulaştırma Kanunu, Katma Değer Vergisi Kanunu
-Güvenlik Soruşturması Kanunu ki bu, daha sonra çekiliyor- 4706 sayılı Kanun,
5320 sayılı Ceza Muhakemesi Kanunu, 5393 sayılı Belediye Kanunu, 6107 sayılı
İller Bankası Kanunu, Türkiye Sağlık Enstitüleri Kanunu ve 7183 sayılı Türkiye
Turizm Tanıtım ve Geliştirme Ajansı Hakkında Kanun’u kapsamaktadır. 
Değerli
arkadaşlar, hepimizin bildiği gibi Türkiye Cumhuriyeti’nin, Anayasası’nın 2’nci
maddesine göre demokratik, laik, sosyal bir hukuk devleti olduğu açıktır;
devletin temel vasfı da millî devlettir, bunu üniter özelliğiyle de pekiştirmiştir.
Yine, bir buçuk asra yakın parlamento ve seçim deneyimi olan bir tarihe
sahibiz. Devletin kişi hak ve özgürlükleri noktasında en belirgin vasfının
demokrasi olduğu gerçeği de inkâr edilemez. O hâlde, devletimizin demokratik
cumhuriyet olarak nitelendirilmesi doğrudur. Demokratik cumhuriyetin hukuk
devletinin tüm diğer hükümlerini benimsemiş olması arzu edilir fakat bu çoğu
defa mümkün olmaz, olamaz. Veya hukuk devletinin temel değerleri yerleştirilmiş
olsa bile sırf şahsi ya da zümrevi çıkarlar için peyderpey aşındırılarak bir
görüşe ram olan noktaya indirgenebilir. Nitekim bunları hep birlikte yaşıyoruz.
Değerli
arkadaşlar, devletin varlığı, devletin otoritesi ve gücü ile demokrasi, kişi
hak ve özgürlükleri, hukukun üstünlüğü, insan hakları arasında bir paradoks
mevcuttur. Bunu zamana ve zemine göre iyi dengelemek, dengelemeyi başarabilmek
asıl beka sorunudur. Ceberut devlet anlayışına yönelmek sağduyu sahibi
kişilerin yapacağı bir icraat değildir. Burada, Türk toplumunun oldukça
kentlileştiğini, şehir kültürüne adapte olduğunu; yeni nesil gençlerin
istemlerinin iş, aş, özgürlük olduğunu iyi anlamalı ve kolektif taleplerine
uygun cevap bulmada, icraat yapmada yarışmalıyız. 
Demokrasi
demişken tabii ki en önemli ilkesi çoğunluğun yönetim hakkı olmalı. Bunu
tamamlayan ise azlığın yani muhalefet hukukunun korunmasıdır. Anayasa’da madde
138’de ifade edilen bağımsız yargı, 28’inci maddede ifadesini bulan bağımsız ve
özgür medya, STK’ler, hukukun üstünlüğü, teşebbüs özgürlüğü hep demokrasinin
içerdikleridir. Kadınların, çocukların, engellilerin pozitif ayrımcılıkla
topluma kazandırılması, sağlıklı toplum yaratmanın başlıca temellerinden
biridir. 
Değerli
arkadaşlar, rahmetli Demirel, demokrasinin en önemli göstergesinin sandık
olduğuna, millet çoğunluğunun böyle tecelli edeceğine inanıyordu. Ben Sayın
Demirel’in sandık ve seçimle ilgili bir anekdotunu paylaşmak isterim, şöyle
diyor: “Ne kadar oy aldığın değil, nasıl oy aldığın önemlidir.” Onca
zorluklarla, zahmetlerle, mücadelelerle yaşanan bir seçim sürecini düşünün. Bu
hengâme içerisinde seçim kurulları, sandık kurulları, yandaş imam, öğretmenler,
mudilerini ziyarete giden müdürler, geçici de olsa işe alınan -İŞKUR gibi-
yurttaşlar, dağıtılan hediyeler, paralar, haksız yapıştırılan yaftalar, tek
kale yayın yapan güçlü TV’ler, radyolar, partizan sermaye ve müteahhitler,
gasbedilen din, inanç ve millî değerler, çocukları kamuda çalışan aileler;
yetmiyor, mühürsüz oy kullanma hakkı verilmesi gibi… Sonuç, korku ve endişe.
İşte,
Sayın Demirel’in işaret ettiği, demokrasinin olmazsa olmazı ne kadar oy aldığın
değil, nasıl oy aldığındır yani oyların demokrasi tanımı içerisinde bir özgül
ağırlığının olduğu gerçeğinin altını çiziyor.
İYİ
PARTİ olarak, 24 Haziran 2018 seçimlerinde almış olduğumuz 5 milyon oyun, arz
etmiş olduğum engellerden süzülüp gelen saf, idealist oylar olduğunun
bilincindeyiz. Bu sebeple, yolumuz ne kadar zorlu, yıpratıcı, engelli olsa da
aşmasını bilecek cesurlar olarak ülkemizin geleceğine bir güneş gibi doğacağız.
(İYİ PARTİ sıralarından alkışlar) 
Bugüne
kadar uygulanan sistemde, Graham Fuller’in, Walter Lippmann’ın “ileri
demokrasi” ve “Yeni Türkiye Cumhuriyeti” gibi öngörüleri üzerine bina edilen
birtakım icraatlarla 2015 yılına kadar ülke yönetilmeye çalışılmıştır ama
sonuçta, tabii, devlet hâkimiyeti sarsılmış, 2015’ten sonra Türk Silahlı
Kuvvetleri ve güvenlik güçlerimiz ülkenin bütünlüğünü sağlamayı başarmıştır.
Bunlar, tabii, AK PARTİ’nin karnesine kırık bir not olarak geçecektir ve en son
şunu ifade etmek isterim: Ülkenin yönetimi “Cumhurbaşkanlığı hükûmet sistemi”
olarak adlandırılan bu ucube sistem içerisinde sürdürülürken on yedi aydır hem
yasamada hem yürütmede hem de yargıda tanıklık ettiğimiz hadiseler ortadadır.
Ülke yeniden, “Cumhurbaşkanlığı hükûmet sistemi” denen otokratik sistemle,
yönetilemez hâle sokulmuştur. “Bunun reçetesi yok mu?” diye sorulursa: evet,
var; arkadaşlar, bunun reçetesi iyileştirilmiş parlamenter sistemdir.
Cumhurbaşkanının güç ve kudreti korunarak Türkiye Büyük Millet Meclisi içinden
yürütme erkinin çıkacağı bir sistem kurulabilir; bu, millet için, herkes için
iyi olabilir. Buna inanalım; hukukun üstünlüğüne inanalım, bağımsız ve tarafsız
yargıyı tesis etmeye yeter ki karar verelim, inanalım; ekonomi yönetiminde
subjektifliği ortadan kaldıralım, ekonomi güvenliğini ve teşebbüs özgürlüğünü
getirelim.
Arkadaşlar,
demek ki böylece kuvvetler ayrılığının yeniden tesis edildiği ülkemizde
herkesin yarınından emin olacağı bir iyi yönetilen Türkiye modelini tahakkuk ettirmiş olabiliriz,
hedefimiz bu olmalıdır. 
Değerli arkadaşlar, dün bütçe kanunu yürürlüğe girdi. Bütçenin
milletimize, devletimize ve herkese hayırlı uğurlu olmasını diliyorum. Bütçe,
biliyorsunuz, denk bütçe değildir, açık vermiş bir bütçedir, 139 milyar TL’lik
bir açık öngörülüyor. Bu konuda, mutlaka, israfa gitmeden, tasarruflu bir
şekilde yürütmenin bütçeyi kullanmasını buradan, bu kürsüden salık veriyoruz.
Söz konusu kanun teklifinin tümü üzerinde görüşlerimi en başta ifade
etmiş olmakla birlikte gerek kamulaştırma konusuyla ilgili hükmün gerekse diğer
hükümlerin dikkatle kanunlaştığı takdirde tatbikinin önemini özellikle
huzurlarınızda vurgulamak istiyorum. Ülkenin mükemmel ve iyi yönetilmesini
diliyorum.
Bu duygularla partim adına almış olduğum sözün sonuna geliyorum, sözümü
burada noktalarken yüce heyetinizi tekrar saygıyla selamlıyorum. 
Teşekkür ederim. (İYİ PARTİ ve CHP sıralarından alkışlar) 
BAŞKAN – Milliyetçi Hareket Partisi Grubu adına Sayın Mustafa Kalaycı. 
Buyurun. (MHP sıralarından alkışlar) 
MHP GRUBU ADINA MUSTAFA KALAYCI (Konya) – Sayın Başkan, değerli
milletvekilleri; görüşülmekte olan 158 sıra sayılı Kanun Teklifi’nin geneli
üzerine Milliyetçi Hareket Partisi Grubu adına söz aldım. Bu vesileyle Genel
Kurulu hürmetle selamlıyorum. 
Torba kanun teklifi verilmesi, tekliflerin etki analizinin bulunmaması,
teklifle önerilen düzenlemelerin ilgili ihtisas komisyonlarında görüşülmemesi
gibi sıkça tartışılan konuları disipline etmek üzere, İç Tüzük değişikliğinin
bir an önce yapılması gerektiği, böylelikle kısır çekişme ve zaman kayıplarının
önleneceği, kaliteli bir yasama çalışmasına imkân sağlanacağı yönündeki
görüşlerimizi Milliyetçi Hareket Partisi olarak tekraren hatırlatıyor ve
yineliyoruz. İç Tüzük değişikliği konusunda bir kez daha çağrı yapıyoruz.
Kanun
teklifinin 1’inci ve 3’üncü maddelerinde, Tarım ve Orman Bakanlığı tarafından
tabiat parkı ve millî parklarda yatırımcılara kiraya verilen mesire yerlerinin,
diğer turizm tesislerine oranla toplam yatırım ve işletme maliyetinin daha
düşük ve yatırımın geri dönüş süresinin daha az olması nedeniyle kira süresinin
yirmi dokuz yıldan yirmi yıla düşürülmesi, ayrıca bu hükmün daha önce ihalesi
yapılmış veya sözleşmeye bağlanmış kiralama işlemleri hakkında uygulanmaması
öngörülmektedir. 
Kanun
teklifinin 2'nci maddesinde, orman sınırları dışına çıkarılabilecek alanlara
bazı sınırlamalar getirilerek orman alanlarını korumaya yönelik düzenleme
yapılmaktadır. 
Kanun
teklifinin 4, 5 ve 11’inci maddelerinde, 657 sayılı Devlet Memurları Kanunu’na
göre memurluğa atanacaklar için genel şartlar arasında sayılan “Güvenlik
soruşturması, arşiv araştırması yapılmış olmak.” ibaresinin Anayasa
Mahkemesince iptal edilmesi dolayısıyla yeni bir düzenleme yapılmaktadır. Kamu
hizmetlerinin etkin ve sağlıklı bir biçimde yürütülmesi amacıyla, memuriyete
atanacaklar için yapılacak güvenlik soruşturması ve arşiv araştırmasının ilke
ve kuralları belirlenmekte, veri güvenliğine ilişkin önlemler alınmakta, ayrıca
tesis edilen işlemlere karşı açılan ve açılacak davalarda oluşabilecek
tereddütlerin giderilmesine ilişkin düzenleme yapılmaktadır. 
Kanun
teklifinin 6’ncı maddesinde, Kültür ve Turizm Bakanlığı tarafından sunulan kamu
hizmetlerinde ihtiyaç duyulan taşınmaz mal alımları ile kültür ve turizm
yatırımlarına ilişkin kamulaştırma bedelleri için gerekli desteğin döner
sermayeden sağlanmasına imkân verilmesi düzenlenmektedir. 
Kanun
teklifinin 7’nci maddesinde, TOKİ’ye yöneltilen bazı davalarda husumetin Çevre
ve Şehircilik Bakanlığına yöneltilmesi amaçlanmaktadır. 2004 yılında Arsa Ofisi
Genel Müdürlüğü kaldırılarak görevleri Toplu Konut İdaresi Başkanlığına
verilmiştir. Bu çerçevede, Arsa Ofisi Genel Müdürlüğünün yapmış olduğu
kamulaştırma iş ve işlemlerine yönelik davalarda husumet TOKİ’ye
yöneltilmektedir. TOKİ'nin taşra teşkilatı bulunmadığından davaların yerelden
takibinde zorluklar yaşanması nedeniyle 2004 yılından önceki söz konusu
kamulaştırma iş ve işlemlerine ilişkin davalarda husumetin Çevre ve Şehircilik
Bakanlığına yöneltilmesi düzenlenmektedir. Ülkemizin muhtelif illerinde açılmış
yaklaşık 450 davanın Çevre ve Şehircilik Bakanlığı tarafından takip edilmesi,
hizmetlerin daha etkin ve verimli yürütülebilmesi yönünden kamu yararına uygun
olacaktır. 
Kanun
teklifinin 8’inci ve 9’uncu maddelerinde, geçmiş yıllarda yapılan kamulaştırma
işlemleri için açılan davalarda taşınmazın değerinin o taşınmazın idare adına
tescil edildiği tarihin değerlendirme tarihi olarak esas alınması ve o
tarihteki vasfı gözetilmek suretiyle tespit edilmesi ve Toptan Eşya Fiyat
Endeksi, Üretici Fiyat Endeksi ya da Yurt İçi Üretici Fiyat Endeksi tablosundaki
aylık değişim oranları esas alınmak suretiyle dava tarihi itibarıyla
güncellenerek hak sahiplerine ödenmesi, ayrıca bu düzenlemenin daha önce
açılmış ve devam eden davalar ile icra takipleri hakkında da uygulanması
düzenlenmektedir. Bu suretle, hükmedilecek tazminat tutarının belirlenmesinin
davacı yönünden sebepsiz zenginleşmeye meydan verilmeksizin adil denge ilkesine
uygun, kamulaştırmanın yapıldığı sıradaki piyasa değeriyle arasında makul bir
oran olması amaçlanmaktadır. Avrupa İnsan Hakları Mahkemesinin benzer nitelikli
davalarda verdiği kararlardaki yaklaşımı da el konulan mülkün değerinin ve
kamulaştırma tazminatının, kamulaştırmanın yapıldığı sıradaki piyasa değeriyle
arasında makul bir ilişki olmalıdır şeklindedir. 
Kanun
teklifinin 10’uncu maddesinde, yatırım ve üretimin teşvik edilmesi amacıyla
sanayi sicil belgesini haiz katma değer vergisi mükelleflerine münhasıran,
imalat sanayisinde kullanılmak üzere yapılan yeni makine ve teçhizat teslimleri
ile AR-GE, yenilik ve tasarım faaliyetlerinde bulunanlara münhasıran bu
faaliyetlerde kullanılmak üzere yapılan yeni makine ve teçhizat teslimlerine
ilişkin KDV istisnasının uygulama süresi 31/12/2022 tarihine kadar uzatılmakta
ve Cumhurbaşkanına bu uygulama süresini iki yıla kadar uzatabilme hususunda
yetki verilmektedir.
Kanun
teklifinin 12’nci maddesinde, kamu taşınmazları üzerinde turizm yatırımı
gerçekleştirmek amacıyla irtifak hakkı tesis edilen veya kullanma izni verilen
yatırımcı ve işletmecilerin kesin tahsis, kesin izin, irtifak hakkı veya
kullanma izni sürelerinin kampingler ve günübirlik tesisler ile konaklama
unsuru içeren mesire yerleri için kırk dokuz yıldan yirmi yıla düşürülmesi,
ayrıca bu hükmün daha önce başvuran ancak işlemleri henüz sonuçlanmayan
sözleşmeler hakkında da uygulanması düzenlenmektedir.
Kanun
teklifinin 13’üncü maddesinde, mevcut soruşturmaları daha etkin ve süratli bir
şekilde yürütebilmelerine ve sonuçlandırabilmelerine imkân sağlamak amacıyla
cumhuriyet savcılarının asliye ceza mahkemelerinde duruşmaya çıkmaya başlayacağı
tarih sekiz ay uzatılarak 1/9/2020 olarak düzenlenmektedir.
Kanun
teklifinin 14 ve 15’inci maddelerinde, Kültür ve Turizm Bakanlığına bağlı müze
ve ören yerlerinde uygulanan su ve atık su tarifesi ile yine söz konusu
yerlerde Jeotermal Kaynaklar ve Doğal Mineralli Sular Kanunu’nda yer alan
kaynaklardan elde edilen su, gaz ve buharın elde edilmesi, iletilmesi ve
kullanılmasında uygulanan su ve atık su tarifesinin kamu kurum ve kuruluşlarına
uygulanan tarifelere göre belirlenmesine yönelik düzenleme yapılmaktadır. 
Ayrıca,
henüz ödenmemiş olan geçmiş su ve atık su kullanım borçları ile Jeotermal
Kaynaklar ve Doğal Mineralli Sular Kanunu’nda yer alan kaynaklardan elde edilen
su, gaz ve buhar kullanımı borçlarının yeniden yapılandırılması düzenlenmektedir.
Kanun
teklifinin 16’ncı maddesinde, İller Bankasının genel ve özel idareli bütçeler
ile il özel idareleri ve belediyeler adına yapacağı ihalelerde resmî dairelere
tanınan damga vergisi muafiyetinden istifade etmesi düzenlenmektedir.
Kanun
teklifinin 17’nci maddesinde, Türkiye Sağlık Enstitüleri Başkanlığında
görevlendirilen öğretim üyelerine ilave ödeme yapılması öngörülmekte ve bu
suretle nitelikli akademik personel istihdamının sağlanabilmesi
düzenlenmektedir. 
Kanun
teklifinin 18’inci maddesinde, Türkiye Turizm Tanıtım ve Geliştirme Ajansı
personeli hakkında uygulanmayacak mevzuatın netleştirilmesi amaçlanmaktadır. 
Kanun
teklifinin bazı maddelerine yönelik Milliyetçi Hareket Partisi olarak
önerdiğimiz hususlar, Plan ve Bütçe Komisyonunda önergelerle ilave edilmiştir. 
Kanun
teklifinin ülkemiz ve milletimiz için hayırlar getirmesini diliyor, saygılarımı
sunuyorum. (MHP ve AK PARTİ sıralarından alkışlar) 
BAŞKAN
– Halkların Demokratik Partisi Grubu adına Sayın Garo Paylan. (HDP sıralarından
alkışlar)
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla selamlıyorum.
Değerli
arkadaşlar, bütçe görüşmeleri meclisler için çok önemlidir, Türkiye Büyük
Millet Meclisi için de çok önemli görüşmeler.
YAŞAR
KIRKPINAR (İzmir) – Bitti bütçe.
GARO
PAYLAN (Devamla) – Ve bu görüşmelerin arasına çok olağanüstü bir durum olmazsa
başka yasa teklifleri getirilmez arkadaşlar. Yalnızca Genel Kurul çalışır,
komisyonlar çalışmaz ve başka bir yasa teklifi görüşülmez. Ama olağanüstü bir
şey olmuş herhâlde ki Plan ve Bütçe Komisyonunu toplantıya çağırdılar
arkadaşlar. Sayın Başkan bilir, biz yüzlerce saat komisyonda çalıştık, yüzlerce
saat Genel Kurulda çalıştık. Bu yorgunluğun üzerine çok olağanüstü bir şey oldu
herhâlde diye gittik Plan ve Bütçe Komisyonuna, 18 maddelik bir teklif, torbaya
atılmış, her biri ayrı bir komisyonu ilgilendiriyor, hepsi birbiriyle alakasız
maddeler ve bu yorgunluğun üzerine onu görüştük. 
Maddelerin
içinde arkadaşlar, öyle sakıncalı bir madde vardı ki -3 madde- güvenlik
soruşturmasıyla ilgili. Tartışmamızın yüzde 90’ı güvenlik soruşturması üzerine
oldu arkadaşlar. 
Bakın,
15 Temmuz darbe girişiminden sonra Türkiye bir olağanüstü hâl yaşadı.
Olağanüstü hâl kalktı arkadaşlar ama olağanüstü durum ortadan kalkmadı.
Uzatılmış bir olağanüstü hâl yaşıyoruz, hâlâ yaşamaya devam ediyoruz. Darbe
girişiminin üzerinden üç buçuk yıl geçti hâlâ olağanlaşamadık, hâlâ olağanüstü
hâl şartları bize dayatılıyor. 
Bakın,
bu kamudan ihraçlarla ilgili, Anayasa
Mahkemesi bu yıl 2 karar verdi; biri martta biri kasımda açıklandı. Arkadaşlar,
diyor ki: “Bu ihlaller Anayasa’ya aykırıdır. Anayasa madde 20 ‘Özel hayatın
gizliliği’, madde 38 ‘masumiyet karinesi’, madde 15, madde 128… Pek çok maddeye
aykırı.” Ve Anayasa Mahkemesi bu maddeleri iptal etti arkadaşlar. Meclisimize
yana yakıla bu yüzden bu torba yasa getirildi ve bu yüzden bu yorgunluğun
üzerine hepiniz buradasınız. Ama arkadaşlar, bu torba yasayı ve güvenlik
soruşturması maddelerini buraya gönderen bir zihniyet. O zihniyetin bugünkü
sahibi de Sayın Süleyman Soylu maalesef. Bakın, Süleyman Soylu, Bütçe
Komisyonuna İçişleri bütçesi görüşülürken geldi ve aynen şöyle dedi: “26 bin
kanun hükmünde kararnameliye hâkimler beraat verdi. Bunlar işlerine dönecek mi,
dönmeyecek mi? Soru bu. Mahkemeler ne derse desin, beraat de etseler ben
onlarla çalışmak zorunda değilim.” 
Arkadaşlar,
bakın, bu torba yasadaki güvenlik soruşturması maddeleri, devlete yeni alınacak
memurları ve devlette yeniden çalışacak memurları belirleyecek bir güvenlik
soruşturması ve bu güvenlik soruşturmasını buraya gönderen de maalesef Süleyman
Soylu ve Süleyman Soylu’nun zihniyetini paylaşanlardır. Arkadaşlar, bakın, o
maddelerde o kadar subjektif, o kadar her yere çekilebilecek ifadeler var ki,
inanın bugün Süleyman Soylu ve onun zihniyetindekiler bir parti devleti
inşasına girişebilirler. Yarın öbür gün güç bir başkasının eline geçerse -eğer
bu maddelere “evet” derseniz- onlar bu maddelerle bir parti devleti inşasına
girişebilirler. Bakın ne diyor madde? Devlete sadakatle bağlılık istiyor.
Bugünlerde bunun nasıl yorumlandığını çok iyi biliyoruz. Bugünlerde bu, Tayyip
Erdoğan’a sadakat ve bağımlılık olarak yorumlanıyor. Bunu sevebilirsiniz
bugünlük ama yarın öbür gün düşünün ki güç bir başkasının eline geçti, o
başkasına sadakat ve bağlılık olarak yorumlanabilecek bir madde. 
Diyor
ki: Terör örgütleriyle eylem birliği içinde olmak… Değerli arkadaşlar, 90’larda, 80’lerde, 70’lerde
kimlerin terör örgütleriyle eylem birliği içinde olmak yaftasıyla bu devletten
uzak tutulduğunu en iyi sizler biliyorsunuz, en iyi bizler biliyoruz, hepimiz
biliyoruz. Bu Mecliste bulunan herkes bu milletin temsilcisi ve Türkiye
Cumhuriyeti tarihinin belli dönemlerinde bu devletten uzak tutulmak için terör
örgütleriyle eylem birliği içinde olmakla yaftalandı. Bakın, bir HDP mitingine
katılmak maalesef “terör örgütleriyle eylem birliği içinde olmak” diye mahkeme
kayıtlarında var arkadaşlar. Bugün böyle yorumlanıyor, yarın başka türlü
yorumlanabilir. Diyor ki: “Terör örgütlerinin propagandasını yapmak.” 
Arkadaşlar,
zamanınızı almamak için söylüyorum, yüzlerce dosyadan size çıkarabilirim; ya,
gençlerimiz bir “tweet” atmış ya, iktidarı eleştiren bir “tweet” atmış diye
terör örgütü propagandası yapmaktan yaftalanıyor. “Barış istemiş” diye, “savaşa
hayır demiş” diye terör örgütü propagandası yapmaktan yaftalanıyor ve güvenlik
soruşturmalarına böyle geçecek, maalesef insanlarımız devletten uzak tutulmaya
çalışılacak.
Peki,
kim yapacak bu güvenlik soruşturmasını? Değerlendirme komisyonları arkadaşlar.
Peki, onlara bilgiyi kim aktaracak? Ne diyor yasa? “MİT, Emniyet, mülki idare
amirlikleri yapacak.” Ne yapacak bunlar biliyor musunuz? Tıpkı eski filmlerde
olduğu gibi, 2 bekçiyi gönderecekler “Hasan’ın, Hüseyin’in, Agop’un evine git,
bakalım ne yapıyor? Onu mahallede soruştur bakalım.” diyecekler. O 2 bekçi de
gidecek, ne yapacak biliyor musunuz tıpkı eski filmlerdeki gibi? “Bu adam içki
içer mi?” diyecek veya 90’larda olduğu gibi –bugün demez ya, diyemez- “Namaz
kılıyor mu, oruç tutuyor mu?” diye 90’lardaki sorular, bugün “Rakı içiyor mu
acaba bu adam? Acaba kimlerle görüşüyor? Ne “tweet” atmış? Kimlerle ilişkisi
olmuş?” diye sorulacak ve insanlarımız yaftalanacaklar arkadaşlar.
Bakın
arkadaşlar, bu yasada çok ironik bir durum var, onun size örneğini vermek istiyorum.
90’lı yıllarda biliyorsunuz bu devletin temel mücadelesi Erbakan Hoca ve onun
gibi düşünenleri bu devlete sokmamaktı yani sizleri, mütedeyyinleri sokmamaktı.
Bunun için de Millî Güvenlik Kurulu pek çok karar aldı biliyorsunuz. 1994
yılında da 4045 no.lu Yasa çıktı ve bununla mütedeyyinler devletten uzak
tutulmaya çalışıldı. 2000 yılında, biliyorsunuz, 28 Şubatçılar daha da ağır bir
yönetmelik çıkardılar; sırf mütedeyyinleri orduya, devlete sokmamak için
yönetmelik çıkardılar. Bakın, çok ilginçtir -size söyleyeyim, herkes de ibret
alsın buradan- 2000 yılında 28 Şubatçıların çıkardığı cümleler aynen bu yasaya
“copy-paste” edilmiş yani kopyalayapıştır yapılmış. Yani 2000 yılında 28
Şubatçılarca mütedeyyinlerin devletten uzak tutulması için yazılan bütün şu
cümleler yani “terör propagandası yapmak” “devlete bağlılık, sadakat” “terör
örgütleriyle eylem birliği içinde olmak” aynen, noktasıyla virgülüyle maalesef
-Sayın Salih Cora tarafından mı bilmiyorum artık kimse- “copy-paste” yapılmış
arkadaşlar. 
SALİH
CORA (Trabzon) – Benim tarafımdan.
GARO
PAYLAN (Devamla) – Yani “Attan düşen bilir.” diyorduk, siz attan düşünce de
anlamıyormuşsunuz adalet meselesini, maalesef arkadaşlar. Yani bu kadar elinizi
vicdanınıza koymadığınız, bugün kendinizi güçlü hissettiğiniz ama devran
döndüğünde size karşı da bize karşı da kullanılabilecek adaletsizlikleri bu
Meclise getirebildi maalesef AK PARTİ’liler. Bundan dolayı büyük bir üzüntü
yaşıyorum çünkü bir sıkıntı, bir acı yaşamış insanlar bundan ders çıkarırlar.
“Bugün bana, yarın sana. Ben bugün ona zulmedersem yarın o bana zulmedebilir.”
demeleri gerekirken, maalesef, gücü eline geçirenler, aynı cümlelerle,
90’ların, 28 Şubatçıların cümleleriyle buraya yasa teklifi getirebiliyorlar.
Bundan ders çıkaralım arkadaşlar.
Bakın,
çok kimlikli, çok inançlı, çok kültürlü bir topluluğuz arkadaşlar ve maalesef,
devleti iki yüzyıldır hep homojenleştirmeye çalışmışız. Ama eğer ki birileri
devleti ele geçirmeye çalışmışsa -bir kimlik, bir inanç, bir düşünce, bir parti
zihniyeti, tek parti zihniyeti- diğerleri buna itiraz etmişler ve toplumsal
adalet, toplumsal barış, dışlanmış kesimler tarafından hep yaralanmış
arkadaşlar. Bunu da sizlerin çok iyi bilmesi lazım. Bu konuda yaralı bir
sosyolojinin vekillerisiniz, bizler yaralı sosyolojinin vekilleriyiz; bu dönem
de hepimiz yaralıyız, cumhuriyet tarihi boyunca da hepimiz yaralandık
arkadaşlar. Ama “normalleşme ve iyileşme zamanı” diyeceğimize “Geçmişte,
cumhuriyetin kuruluş döneminde, tek parti döneminde CHP bu hataları yaptı;
şimdi de ben aynısını yaparım.” diyorsunuz. “Aynısını yaparım.” diyorsunuz;
1920’lerin, 30’ların, 40’ların zihniyetini 2019 Türkiyesine dayatmaya
çalışıyorsunuz. 
Bakın
arkadaşlar, Osmanlı nüfusunun yarısını Hristiyanlar oluşturuyordu -bakın “iki
yüzyıllık bir tartışma” diyorum- ve onlar memur olamıyorlardı; ancak devşirme
olurlarsa, ancak Müslüman olurlarsa memur olabiliyorlardı. Bununla ilgili
mücadeleler verildi Hristiyanlar tarafından ve 1856 Islahat Fermanı’yla
Hristiyanlar da memur olma hakkını elde ettiler. Daha sonra 1876 Birinci
Meşrutiyet ve Kanun-i Esasi’yle eşitlik hukuku kanunlarımıza geçti arkadaşlar.
İkinci Meşrutiyet’te tekrar bu tartışıldı ve yasalarda “eşitlik hukuku”
tanımlandı ama cumhuriyete geçtiğimizde arkadaşlar, maalesef, 1921
Anayasası’nda nispeten daha çok kültürlü bir tanım varken 24 Anayasası’nda
tekçiliğe geçildi. 
(Mikrofon
otomatik cihaz tarafından kapatıldı) 
GARO
PAYLAN (Devamla) – Başkanım, iki dakikaya ihtiyacım var.
EROL
KAVUNCU (Çorum) – Cumhuriyete karşı mısın yani?
BAŞKAN
– Tamamlayın sözlerinizi, buyurun.
GARO
PAYLAN (Devamla) – Arkadaşlar, bir “soydaş” tanımlaması yapıldı, birileri
devlete memur edildi ve -Sevgili Füsun Üstel Hocanın “‘Makbul Vatandaş’ın
Peşinde” kitabını okumanızı tavsiye ederim- “makbul vatandaş” tanımlandı,
birileri dışlandı; mütedeyyinler dışlandı, Kürtler dışlandı, Hristiyanlar
dışlandı. Arkadaşlar, daha sonra, belli rövanşist dönemlerde, her gücü eline
geçiren diğerlerini dışlamaya çalıştı ve inanın, bu dışlanmışlık, toplumsal
barış anlamında büyük haleller getirdi. Düşünün ki hâlâ vatandaşlarımız şöyle
düşünüyor: Mesela arkadaşlar KPSS sınavına giriyor, 100 alıyor; sözlüye bir
giriyor bir Alevi vatandaşımız, sıfır alıyor. Arkadaşlar, bu devlet yüz yıldır
bir tane Hristiyan’ını memur etmedi. Bakın, pek çok kimse “Benim partimden,
düşüncemden, inancımdan dolayı memur olamıyorum.” diye düşünüyor ve arkadaşlar,
sonucunda da bu devlete olan bağlılığında sıkıntılar yaşıyor. Yapmamız gereken,
herkesin liyakat çerçevesinde bu devlete memur olabilmesini sağlayabilmektir. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
GARO
PAYLAN (Devamla) – Bu devletteki vatandaşlarımız eğer ki çok kimlikli, çok
kültürlü, çok inançlıysa bu devletin memurları da çok kimlikli, çok kültürlü,
çok inançlı olabilmeli ve liyakat çerçevesinde herkes bu devlete memur
olabilmeli, tıpkı Anayasa’mızda dendiği gibi arkadaşlar.
Bakın,
büyük bir vebal altındasınız, gelin bu yoldan dönün. Bakın, gençlerimiz devlete
memur olamıyoruz diye intihar ediyorlar arkadaşlar, öğretmenler atanamıyoruz
diye intihar ediyorlar. Toplumsal barışa büyük bir halel getiriyorsunuz.
Güvenlik soruşturmasından, gelin yol yakınken vazgeçin diyorum.
Saygılar
sunarım. (HDP sıralarından alkışlar)
BAŞKAN
– Cumhuriyet Halk Partisi Grubu adına Sayın Kamil Okyay Sındır, buyurun. (CHP
sıralarından alkışlar)
CHP
GRUBU ADINA KAMİL OKYAY SINDIR (İzmir) – Sayın Başkan, değerli milletvekilleri;
158 sıra sayılı, (2/2452) esas numaralı Bazı Kanunlarda Değişiklik Yapılmasına
Dair Kanun Teklifi’nin tümü üzerinde Cumhuriyet Halk Partisi Grubumuz adına söz
almış bulunmaktayım. Yüce Meclisimizi saygıyla selamlıyorum.
Şimdi,
değerli arkadaşlar, az önce okuduğum kanunun adı “Bazı Kanunlarda Değişiklik
Yapılmasına Dair Kanun Teklifi.” Ne anlıyoruz bundan? Diyelim ki bunu bir yerde
yazılı olarak gördünüz, karşınıza çıktı. “Ya, o başlığından bu kanun neyle
ilgili bir kanun?” Yok.
ALİ
HAYDAR HAKVERDİ (Ankara) – Ne ararsan var.
KAMİL
OKYAY SINDIR (Devamla) – Aslında, hadi torba kanun, torba kanun teklifleri,
torba yasa; onların en azından özü olan, ilgili olan konu kanun başlığında yer
alır, “…ve diğer bazı kanunlarda…” diye gider. Dolayısıyla, aradığınız o,
temelde üzerine değişiklik yapılan kanunun ne olduğunu, konunun ne olduğunu
daha iyi algılarsınız. 
Bir
kere, öncelikle geçmişe baktım, geçmişte de bunun gibi, aynı isimde, sadece
kanun numarası değişik ya da teklifin ya da Meclise gelmeden önceki sıra
numarası farklı olabilir ama isim aynı, başlık aynı. Değerli arkadaşlar, böyle
bir yasama faaliyeti olmaz. Yani daha teklifin başlığında onun niteliği kendini
gösteriyor. Bunu özellikle belirtmek istedim. 
Şimdi,
evet, Plan ve Bütçe Komisyonumuzda, burada -bütün partilerden arkadaşlarımız
için, herkes için- sabahları çok erken saatte kalkıp, toplantıya girip, gece
geç saatlerde yani dört beş saatlik uykularla geçirdiğimiz çok uzun bir dönem
oldu. Arkasından Meclis Genel Kurulumuza gelen kanun teklifi üzerindeki
görüşmeler sürecinde Komisyon üyesi arkadaşlarımızın burada kendi
komisyonlarının bir teklifi olması münasebetiyle bulunma zorunluluğu da
hissettiği bir dönemde, ülkenin geleceğinin yani önümüzdeki dönemin, sürecin
aslında yasama organı olarak bizlerin burada, milletvekili olarak ki en temel
hak olan bütçe hakkının kullanılması sürecinde Komisyonun bir anda faaliyete
geçirilip Meclis Genel Kurulundan uzaklaştırılmış olmamızın da teamüllere
aykırı bir durum olduğunu düşünüyorum ve hemen arkasından da alelacele Meclis
Genel Kurulunda, burada görüşüyor olmamızla ilgili, sonuç itibarıyla, az önceki
başlıkla ilgili eleştirimi bir de buradan belirteyim, yasamanın niteliği
açısından, kalitesi açısından ve ülkemize, vatanımıza, milletimize sağlayacağı
yararlar açısından başka bir sorun, bir sıkıntı yaratıyor süreçle ilgili. 
Şimdi,
değerli arkadaşlar, Komisyon çalışmalarımızda bundan sonra tekrarlanmaması için
bir kez vurgu yapmak istiyorum: Komisyon Başkanımız Sayın Lütfi Elvan’a
teşekkür ediyorum bu anlamda. Komisyonda teklifi sunan milletvekillerimizin
dışında, bürokrasiden gelen devlet görevlilerimizin, memurlarımızın… Artık
bakanlarımız gelemiyor dedik, bakan yardımcılarımız da vardır burada, şu anda
bir Bakan Yardımcımız da bizlerle birlikte, sağ olsun, o da Komisyon
çalışmamıza geldi bu kanun teklifiyle ilgili ama bazı… Ki bu kanun teklifi 12
ayrı kanunda değişiklik öngören ve birden fazla bakanlığımızı ilgilendiren
içeriğe sahip bir teklif ama Bakan Yardımcısından da vazgeçtik, genel müdürden
de vazgeçtik ya genel müdür yardımcısı bile yok, şube müdüründen bilgi almak
zorunda kaldık. Bunun bir daha olmamasını, tekrar etmemesini, özellikle
yürütmenin tam kadro orada bulunmasını özellikle rica ediyorum.
Şimdi,
değerli arkadaşlar, Komisyon çalışmamız esnasında İç Tüzük’ümüzün 38’inci
maddesi, “Anayasaya uygunluğun incelenmesi” başlığında diyor ki: “Komisyonlar,
kendilerine havale edilen tekliflerin ilk önce Anayasanın metin ve ruhuna
aykırı olup olmadığını tetkik etmekle yükümlüdürler. Bir komisyon, bir teklifin
Anayasaya aykırı olduğunu gördüğü takdirde gerekçesini belirterek maddelerin
müzakeresine geçmeden reddeder.” Bu pek mümkün olmuyor değerli arkadaşlar yani
Sayın Komisyon Başkanımız her ne kadar “Biz inceledik.” diyerek bunun bir ön
incelemeye tabi tutulduğunu yani bizi belki bu konuda rahatlatacak bir süreçle
bunu Anayasa yönünden incelediğini söylemiş olsa da bu işin asli olarak
Komisyonun bir görevi olması gerekir ve öncelikle bizim Anayasa’ya uygunluk
denetimine tabi tutmamız gerekir teklifin maddelerini. Anayasa’ya uygunluk
denetimi eğer gerçek anlamıyla yapılmış olsaydı, yapılıyor olsaydı bizim bu
konuda söyleyeceğimiz çok şey vardı. Örneğin, teklifin 11’inci maddesi de bu
güvenlik soruşturması ve arşiv taramasıyla ilgili “Anayasa’ya ve Devlete
sadakat ve bağlılık, terör örgütleriyle eylem birliği içerisinde olmamak, bu
örgütlere yardım etmemek, kamu imkân ve kaynaklarını bu örgütleri desteklemeye
yönelik kullanmamak ya da kullandırmamak, bu örgütlerin propagandasını yapmamak
ilke ve kuralları…” kriterinin yani uygulamaya geçirilmek istenen bu kriterin
Anayasa’nın 2’nci, 13’üncü, 20’nci, 70’inci ve 128’inci maddelerine aykırılık
teşkil ettiğini söylerdik. Anayasa Mahkemesinin iptal kararında yani Anayasa
Mahkemesinin 7070 sayılı Kanun’a yönelik yapmış olduğu iptal kararında zaten bu
konudaki verdiği aykırılık hükümleri de bunların önemli bir kısmıyla zaten üst
üste çakışıyor. Bu konuya girmeyeceğim fazla, bu konu hepimizin malumu. Aslında
güvenlik soruşturması, arşiv araştırması… Orada bir “ve/veya” da var, o daha
ilginç geliyor bana; “ve” mi “veya” mı? Yani çok keyfiyete bırakılan bir süreç
ama burada “terör örgütleriyle eylem birlikteliği” meselesi gerçekten bizi de
çok tedirgin eden bir mesele. 
Değerli
arkadaşlar, biliyorum ki bu konu biraz sonra bu gündemden, bu tekliften
çıkarılacaktır, çıkarılması da gerekir, böyle bir öngörü de var gördüğüm
kadarıyla ama şunu özellikle belirtmek istiyorum ki değerli arkadaşlar, bakın,
yeni bir tartışma alanı yaratmayacağım ama akademisyenlere sadece ekonomiyi
eleştiriyor diye “Terör eylemlerinde gördüğümüz ekipten farkı yok.” ifadesi
bile sanki bir terör örgütüyle eylem birliği içerisinde oluyor algısı ve anlamı
taşır. 
Değerli
arkadaşlar, bakın “PKK, KCK bağlantılı adaylar listelerde; CHP listesi, İYİ
PARTİ listesi, Saadet listesi.” diye istihbari bilgiler biliyorsunuz yerel
seçimler öncesinde boy boy gazetelerde, yandaş medyanın sayfalarında, internet
sayfalarındaydı -ki hâlen var bunlar, bunları zaten internet sayfalarından
aldım- ve gerçekten istihbari bilgiler. Nasıl erişildi, nasıl bunlar
ulaştırıldı? Ama buradaki bilgilere bakarsanız, mesela “İçişleri Bakanlığı,
terör örgütü PKK’yla bağlantılı isimlerin CHP, İYİ PARTİ, Saadet Partisi
tarafından belediye meclisi üyesi adaylığına yazıldığını belirlemişti.” gibi. 
Kişilere
bakıyorsunuz, kişilerin, buradaki meclis üyesi adaylarının hakkındaki o
istihbari bilgilerde bizim İzmir’de çok sevdiğimiz, çok saydığımız, yıllardır
partimizin duayeni, emektarı olan bir ağabeyimiz, avukat, çok saygın beyefendi
birisi, onun da ismi geçiyor meclis üyesi adayı, terörle, PKK, KCK bağlantılı.
1969 yılında Mardinliler Derneğinin bir gecesine katılmış, yine 1969 yılında
bir doğu gecesinin düzenlenmesinde yönetimde bulunmuş; 2 madde var ve bu
arkadaşımız, bu ağabeyimiz orada “terör örgütüyle ilişkili” diye ifşa ediliyor.

Değerli
arkadaşlar, bu güvenlik soruşturması meselesini bir kenara koyuyorum, bunu da
enine boyuna tartışmamız ve buradan çekerek, bu Meclisin gündeminden, bu kanun
teklifinden çekerek bunun dikkatli bir şekilde ele alınması ve Anayasa’ya
aykırılık hükümlerinin de değerlendirilerek bir kez daha ele alınması gerekir
diye düşünüyorum. Zira biliniz ki birçok kişi, bu salonda da eminim vardır,
geçmişte…
(Mikrofon
otomatik cihaz tarafından kapatıldı) 
BAŞKAN
– Sayın Sındır, sözlerinizi toparlayın lütfen. 
KAMİL
OKYAY SINDIR (Devamla) – Sayın Başkan, toparlıyorum. Fazla uzatmayacağım Sayın
Başkan.
…geçmişinde
istihbari kayıtlarda, güvenlik soruşturması, arşiv kayıtlarında yok irticai
faaliyetlerde bulunmuş olmak, yok devleti bir din devletine dönüştürme
faaliyetlerinde bulunmuş olmak gibi daha, iktidar partisinden de birçok
arkadaşımız hakkında böyle şeyler olabilir, bu fişlemelerle karşı karşıya
kalabilir. Burada esas olan, bu insan haklarına, Anayasa’ya, uluslararası
sözleşmelere aykırı durumun olmamasını talep etmektir. 
Bu
kanun teklifindeki maddeler içerisinde çok değişik maddeler var ki 12 ayrı
kanunda değişiklik öngörüyor. Bazıları -zamanında söyledik, eleştirdik-
örneğin, burada daha 2’nci madde, madde 2, bu, 6831 sayılı Orman Kanunu’ndaki
değişiklik öngören madde, biliyorsunuz 19 Nisan 2018 tarihinde kanunlaştı, 7139
sayılı Kanun’la ve… 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen sözlerinizi. 
KAMİL
OKYAY SINDIR (Devamla) – …orada şöyle bir hüküm getirilmişti: “Bilim ve fen
bakımından orman olarak muhafazasında hiçbir yarar görülmeyen ve tarım alanına
dönüştürülmesi de mümkün olmayan yerler ile bu maddenin yürürlüğe girdiği
tarihte üzerinde yerleşim yeri bulunan ya da yerleşim yeri oluşturulması uygun
olan taşlık, kayalık, verimsiz ve fiilen orman vasfı taşımayan alanlardan
sınırları Cumhurbaşkanınca belirlenen alanlar Cumhurbaşkanınca belirlenecek
usul ve esaslara göre Orman Genel Müdürlüğünce orman sınırları dışına
çıkartılarak tapuda Hazine adına tescil edilir.” Madde 2’yle, bu okuduğum 7139
sayılı Kanun’un ek 16’ncı maddesine atıfta bulunularak bunun dışında
tutulacağını söylüyor çeşitli alanların. İyi bir şey, güzel bir şey ama bu
maddenin bizatihi kendisi aslında çok uygun olmayan bir madde çünkü taşlık,
kayalık bir alana “Orman vasfı taşımıyor.” demek, bir kere, orman bilimi ve
fenni açısından söz konusu olamaz diyorum.
Diğer
maddelere de değinebilirim ama zamanım fazla kalmadı, burada sonlandırıyorum.
(Mikrofon
otomatik cihaz tarafından kapatıldı)
BAŞKAN
– Buyurun.
KAMİL
OKYAY SINDIR (Devamla) - Ancak bahsettiğim gibi gerek Komisyon çalışmalarımızda
gerekse özellikle Genel Kurul çalışmalarımızda yasamanın gerçekten
milletimizin, halkımızın, aslında her yurttaşımızın -özelde değil- herkesin
menfaatini, iyiliğini, yararını gözeten bir anlayışla etkin bir şekilde,
verimli bir şekilde yürütülmesi gerektiğini bir kez daha ifade ediyorum. 
Bu
düşüncelerle, yüce Meclisimizi saygıyla selamlıyorum.
Geride
bıraktığımız -biz ret oyu vermiş olsak da- bütçenin vatanımıza, milletimize
hayırlı olmasını da diliyorum.
Sağ
olun. (CHP sıralarından alkışlar)
BAŞKAN
– Şahıslar adına ilk söz Sayın İbrahim Özden Kaboğlu’nun.
Buyurun.
(CHP sıralarından alkışlar)
Sayın
Kaboğlu, süreniz on dakikadır, süre uzatımı yapmıyorum, bilginize. 
İBRAHİM
ÖZDEN KABOĞLU (İstanbul) – Sayın Başkan, Divan, değerli milletvekilleri; bazı
kanunlarda değişiklik yapılmasına dair kanun teklifi, belirtildiği gibi,
bilindiği üzere, bir yeni torba kanun. 27’nci Dönem yasama faaliyetine
baktığımız zaman, yüzde 65’i torba yasa olarak maddeler itibarıyla
yasalaştırılmış bulunuyor. Toplam 19 torba kanun, bu 20’ncisi, 20 yasa, 18
uluslararası sözleşme, 1050 madde; buna karşılık, Cumhurbaşkanlığı kararnamesi
sayısı 53, 2050 madde ve Cumhurbaşkanlığı kararnamelerinin içerisinde 16’sı
torba kararname ve üstelik gerekçesiz olarak hazırlanmış. 
Bu
elimizdeki torba yasa teklifi 12 kanunda değişiklik yapıyor, belirtildiği üzere
adsız bir kanun teklifi ve ayrıca 9 yasada ise tekrar tekrar değişiklik
öngörüyor. Bu yasalar arasında ne konu bakımından ne başlık bakımından ne de
içerik olarak birbiriyle bağlantı bulunmamakta. 
Bu
yasa teklifinin Plan ve Bütçe Komisyonuna getirilmesi, aslında şu 3’lü
sorgulamayı beraberinde getirdi: Birinci olarak, içerik bakımından bu Komisyona
mı getirilmeliydi; ikinci olarak, o zaman hangi komisyona; üçüncü olarak hangi
zaman diliminde? Bu teklife bu üç soru açısından bakıldığı zaman, içerik olarak
gerçekten birbiriyle yakından uzaktan ilişkisi olmayan çok dağınık bir yasalar
demeti söz konusu. Aslında, bu içerikle bu yasa önerisi birçok komisyonu,
Anayasa Komisyonu, Adalet Komisyonu, İçişleri Komisyonundan başlayarak yaklaşık
10 komisyonu ilgilendiren bir yasal düzenleme. Bu açıdan, Plan ve Bütçe
Komisyonuna getirilmiş olması, esas itibarıyla, Plan ve Bütçe Komisyonu çok
önemli bir komisyon ama her şey komisyonu olmadığını bildiğimize göre bu açıdan
bir derin tezata, çelişkiye değinmek lazım. Mesela, Plan ve Bütçe Komisyonuna
her şey getirildiği hâlde, Anayasa Komisyonuna hiçbir şey getirilmiyor. Yani
Plan ve Bütçe Komisyonu âdeta çalışamaz hâlde, ama Anayasa Komisyonu ise
tamamen devre dışı tutulmuş durumda. Ama ne zaman getiriliyor, bu daha önemli,
hangi zaman diliminde? Bu, bir çelişki. Tam burada, bu salonda bütçe
görüşmelerinin en hararetli zaman diliminde bu Genel Kurulun beyni alınıyor,
yukarıdaki salona hapsediliyor ve sabaha kadar bu konu tartıştırılıyor, hiçbir
ivediliği, hiçbir yaşamsal önemi bulunmayan bir torba yasa önerisi için.
Şimdi,
burada değinildi, önemli konu, orada da tartıştığımız üzere, Anayasa Komisyonu
açısından değil, anayasallık açısından 38’inci madde, Komisyondaki toplantıda
“ön sorun” der ama komisyon başkanları “Önceden biz hallettik.” diyorlar.
Hayır, tüzük açık, ön sorun başka, önceden komisyona hallettirmek başka; bu bir
yetki gasbıdır, yetkisizlik söz konusudur. Bu açıdan, bir tür komisyonlar
-benim katıldığım hemen hemen komisyonların bütünü- bu Anayasa ve İç Tüzük
ihlaliyle yasaları ele almaktalar. Ama birçok yasa Anayasa Komisyonunun görev
ve yetki alanına girdiği hâlde -mesela Anayasa Mahkemesi kararları üzerinde
yasama düzenlemesi yapmak- Anayasa Komisyonu tamamen dışlanmış bulunuyor. Bu
açıdan her yasada -Anayasa’nın madde 13’e göre- “Sözüne ve özüne uygun
olmalıdır.” kuralı genellikle atlanılıyor. Sözüne, belli, maddede ne
yazılıyorsa; özüne ise yorumu gerekli kılıyor. Gerekli kılabilen alanlar,
sistematik yorumdan amaçsal yoruma kadar… Ama bütün bunlarda Anayasa’nın gerek
yazılı kuralları gerekse genel ilkeleri ikinci plana atılıyor. Bu nedenle,
Anayasa’ya uygunluk sorunu, kamu yararı, toplum yararı sorunu, nitelikli yasa
sorunu hep ikinci plana atılıyor. Bu açıdan, mesela bu yasanın düzenlediği
-özellikle üzerinde duruldu- güvenlik soruşturması konularına ben girmiyorum.
Demokratik bir uzlaşma yöntemiyle o maddelerin geri çekilecek olması son derece
olumlu, teşekkür ederim sayın vekillere ve ilgili Komisyona ama mesela burada
görüşeceğimiz, tartışacağımız madde kamulaştırmayla ilgili madde.
Kamulaştırmada idare adına tescilin yapıldığı tarihteki değerin esas alınacak
olması Anayasa madde 46’ya, gerçek değer kuralına aykırı olduğu gibi madde
35’e, mülkiyet hakkına ve madde 2’ye, hukuk devleti ilkesine de aykırılık
taşımaktadır. 
Bu
bakımdan, yine, savcılarla ilgili… Yani nasıl bir torba ki savcıların görev
süresi 2020’de başlayacak asliye ceza mahkemelerinde. Bu da böyle bir yasada
düzenlenmemesi gereken bir konu. Fakat tabii ki ilgili maddelerde vekiller
konuşacaklardır, bu nedenle ben bu konuşmamın geri kalan kısmını parlamentonun
varlık nedenine değinerek sürdürmek istiyorum. 
Objektif,
genel, kişilik dışı kural koymak, hak ve özgürlükleri koruma işleviyle
parlamentolar doğmuştur ve bu amaçla eşitlikçi, özgürlükçü yasa yapma işlevini
parlamentolar ihmal ettikleri zaman anayasa mahkemesi devreye girmektedir.
Nitekim, tarihsel gelişimde de devlet başkanlığından ilkin günlük yürütme
ayrılmıştır, sonra parlamento doğmuştur, yargı denetimi sonradan kurulmuştur ve
bu açıdan Türkiye’de anayasacılığa baktığımız zaman, 19’uncu yüzyılın son
çeyreği, 20’nci yüzyıl ve 21’inci yüzyılın ilk çeyreği açısından konu şu genel
görünümü yansıtmaktadır: 19’uncu yüzyılın son çeyreğinde yüz yıllık gecikmeyle
bir tür anayasacılığa adımımızı attık, 20’nci yüzyılda büyük ölçüde paralellik
sağladık. Acaba 21’inci yüzyıldaki durumumuz nedir? 
İlk
Anayasa’da Meclis-i Vükela madde 7-27, padişahtan bakanlar kurulunun ve
bakanların, hükûmetin ayrılmasını ifade etmektedir yürütme açışından. 20’nci
yüzyılda 1909 parlamenter rejim, 1921 meclis hükûmeti, 1924 meclis hükûmeti ile
parlamenter rejim arası karma yönetim, 1961 parlamenter rejim, 1982
güçlendirilmiş yürütmeli parlamenter rejim. 21’inci yüzyılın ilk çeyreğinde ise
acaba bütün bunlarla, çağdaş anayasalarla bir paralellik söz konusu mu, kendi
ulusal kazanımlarımızın bir devamı mı söz konusu, yoksa bir kopma mı; bu soruyu
tartışmamız ve yanıtlamamız gerekiyor. 
Kanun-ı
Esasi’nin 7 ve 27’nci maddelerine karşın 2017 değişikliğinde madde 104/1’i
okuduğumuz zaman “Yürütme yetkisi Cumhurbaşkanına aittir.” hükmü tarihimizde
ilktir, Kanun-ı Esasi’nin tam tersi yönündedir, bir kişide birleştirmektedir
yürütme yetkisini. Bununla kalmayıp 15 fıkra sonra yasamayla yarışabilen kanun
hükmünde Cumhurbaşkanlığı kararnameleriyle ayrıca yetkiler de tanımaktadır. Bu
durum karşısında çağdaş anayasacılıkta paralellik olmadığı gibi kendi anayasal
gelişmelerimiz bakımından da bir kırılma söz konusudur çünkü anayasacılık
gelişmelerimiz hep kurumsallaşma, devlet kurumlarının yetkilerinin
sınırlanması, hak ve özgürlüklerin ilerletilmesi yönünde olmuştur. Burada ise
kurumsallaşmadan tamamen uzaklaşılarak bütün yetkilerin tek kişiye aktarılması,
verilmesi söz konusudur. Çifte uzaklaşma, çağdaş anayasacılıktan çifte
uzaklaşma, ikincisi ise ulusal anayasal gelişmelerden uzaklaşma söz konusudur. 
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Sayın Başkan, tamamlayayım…
BAŞKAN
– Süreniz tamamlandı Sayın Kaboğlu. 
İBRAHİM
ÖZDEN KABOĞLU (Devamla) – Evet, bir dakika verirseniz tamamlayayım. 
BAŞKAN
– Son cümlenizi alayım.
İBRAHİM
ÖZDEN KABOĞLU (Devamla) – Teşekkür ederim.
Şu
hâlde, 2017 Anayasa değişikliği üzerinde çok kafa yormamız gerekir çünkü bir
başkan var, politika kurulları var, bakanlar var. Esasen burada, bakanlar için
politika öngörülmüş değildir. Kamu hukukunda yetki varsa yetki kullanılır,
bireyler ise yasaklanmamışsa özgürlük kullanır. Bu nedenle bakanlar politika
yapamaz çünkü ayrıca politika kurulları ön görülmüştür, hepsi Cumhurbaşkanı
başkanlığında toplanır, bakanlar da toplanır ama Bakanlar Kurulu
bulunmamaktadır. Birincisi, bunlara doğru tanı koymamız lazım. İkincisi de
Anayasa’ya saygı duymamız lazım. Eğer bu iki ön koşulu yerine getirirsek
demokratik anayasaya doğru yol alabiliriz.
Ben
bir anayasacı olarak 2020 yılına girerken çok hüzünlüyüm çünkü 1920 yılında
meclis hükûmeti kurmuştuk ama yeni yıla meclissiz hükûmetle girmekteyiz.
Dilerim 2023’e demokratik bir anayasayla ilerleriz. 
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Bu nedenle, çatışmacı değil uzlaşmacı bir yaklaşımla
bu konuları tartışalım der, hepinizin yeni yılını kutlarım. (CHP ve HDP
sıralarından alkışlar)
BAŞKAN
– Şahsı adına ikinci söz Sayın Salih Cora’ya ait. 
Buyurun.
(AK PARTİ sıralarından alkışlar)
SALİH
CORA (Trabzon) – Sayın Başkan, değerli milletvekilleri; 158 sıra sayılı Bazı
Kanunlarda Değişiklik Yapılmasına Dair Kanun Teklifi’miz üzerinde şahsım adına
söz almış bulunmaktayım. Bu vesileyle, Genel Kurulu saygıyla selamlıyorum.
Değerli
milletvekilleri, kamu kurum ve kuruluşlarımızın talep ve ihtiyaçları kapsamında
gündeme gelen ve daha sonra grubumuzca değerlendirilen, ardından Plan ve Bütçe
Komisyonumuzca kısmi değişiklerle ve ek ilave maddeyle birlikte kabul edilen
kanun teklifimize Genel Kurulda başlamış bulunmaktayız.
Evvela,
cumhuriyet savcılarımızın asliye ceza mahkemelerinde duruşmalara katılma
zorunluluğuna ilişkin sürenin belirli bir süre daha uzatılmasını öngörmekteyiz.
Bilindiği üzere, Türkiye Büyük Millet Meclisinin ekim ayında açılmasıyla
birlikte gündeme aldığı ve kanunlaştırdığı birinci yargı paketiyle yeni
düzenlemeler getirdik.
Bahsi
geçen düzenlemelerde, cumhuriyet savcılarımıza, seri muhakeme usulü ve basit
yargılama usulü, ayrıca cezası üç yıla kadar olan suçlarda kamu davası
açılmasının ertelenmesi gibi birçok konuda yetkiler verdik. Maddeyle,
cumhuriyet savcılarının mevcut soruşturmalarını daha etkin ve süratli bir
biçimde sonuçlandırmasına imkân sağlamak amacıyla, asliye ceza mahkemelerindeki
duruşmalara çıkmaya başlayacakları tarihi adli yılın başlangıç tarihi olan
01/09/2020 tarihine kadar yeniden düzenledik. 
Teklifimizde
bir diğer madde de değerli arkadaşlar, kültür ve turizm alanlarının sahip
olduğu büyük potansiyel nedeniyle, yapılacak yatırımlar için sadece Bakanlık
bütçesinden ayrılan kaynaklarla yetinilemeyeceği, bu doğrultuda, turizm, kültür
ve sanat alanında birçok etkinliğe katkı sağlayan döner sermaye işletme
gelirlerinin, Bakanlığın kamu hizmetlerinde ihtiyaç duyduğu taşınmaz mal alımı
için ve kamulaştırma bedellerinin karşılanması amacıyla da kullanılmasının
önünü açan bir düzenleme getiriyoruz. 
Ayrıca,
Kültür ve Turizm Bakanlığına bağlı müze ve ören yerleri için teklifimizin 14 ve
15’inci maddelerinde yeni bir düzenleme getiriliyor. Aboneliği Kültür ve Turizm
Bakanlığı ile bağlı kuruluşlara ait müze ve ören yerleri için kullanılan su ve
atık su kullanım bedellerine, belediyelerce tahakkuk ettirilen su ve atık su
tarifelerine yapılan hizmetin kamu yararı özelliği de dikkate alınarak belirli
bir sınır getiriyoruz. Yani diğer kamu kurum ve kuruluşlarına uygulanan
tarifenin benzerini de bu kurumlarımız için uygulamayı düşünüyoruz. Böylece,
belediyelerimiz ile kamu kurum ve kuruluşları arasında uzun süredir devam eden
ihtilaflı bir konuyu da yasal düzenlemeyle aşmış bulunmaktayız. 
Kısa
bir süre önce kurduğumuz Turizm Tanıtım ve Geliştirme Ajansında istihdam
edilecek personele ödenecek ücretle alakalı olarak bir ihtilaf söz konusuydu.
Bununla alakalı olarak da mevzuattaki tereddütleri gidermek için, kamu kurum ve
kuruluşlarına alınan personele uygulanan mevzuattan ayrık bir düzenleme ortaya
koyuyoruz. 
Ayrıca,
yaptığımız bir düzenlemede de İller Bankasının -biliyorsunuz, kamu kurum ve
kuruluşları ile belediyeler adına yapılacak olan ihalelerde damga vergisi
alınıyordu- şimdi bu maddeyle beraber damga vergisinin istisnası kapsamında
tutulmasını istiyoruz. İller Bankasının özellikle damga vergisi istisnası
kapsamında tutulan idareler adına yapacağı ihalelerde resmî dairelere tanınan
muafiyetten onların da istifade etmesini sağlıyoruz. 
Yine,
Sağlık Bakanlığı bünyesinde faaliyet gösteren Türkiye Sağlık Enstitüleri
Başkanlığında Yükseköğretim Kanunu’na göre görevlendirilen öğretim
görevlilerine ödenecek ücret ve ödeneklerde iyileştirmelerde bulunulacaktır. 
Değerli
arkadaşlar, Komisyonda muhalefet partilerinin de olumlu karşıladığı bir diğer
maddede ise Tarım ve Orman Bakanlığı tarafından tabiat parkı ve millî parklarda
yirmi dokuz yıl süreyle yatırımcılara kiraya verilen alanların kira sürelerini,
bu alanlar üzerinde bulunan tesislerin toplam yatırım ve işletme maliyetinin
düşük ve yatırımın geri dönüş süresinin kısa olması nedeniyle yirmi yıl olarak
yeniden düzenledik ve kamu taşınmazları üzerinde yapılan kamping ve günübirlik
turizm tesislerinin sözleşme süresini ise kırk dokuz yıl yerine yirmi yıl
olarak yeniden belirledik. 
Değerli
milletvekilleri, son olarak bir maddeden daha bahsedeceğim. Teklifimizdeki en
önemli maddelerden biri, 2942 sayılı Kamulaştırma Kanunu’nun 7, 8 -daha önce
yapılmış- 9’uncu maddelerinde yaptığımız yeni düzenlemelerdir. Mülga 6830
sayılı İstimlâk Kanunu’nun 16’ncı ve 17’nci maddelerine göre, kesinleşmiş
mahkeme kararına rağmen idareler adına tescil edilmiş olan kamulaştırma
bedelinin hak sahibine ödenemediği durumlarda, eski hak sahibine ödenecek
bedelin hesaplanma yönteminin belirlenmesi için bir düzenleme ortaya koyduk.
Değerli
arkadaşlar, Anayasa Mahkemesinin 2013/95 esas 2014/176 sayılı Kararı ve 3095
sayılı Kanun’da belirtilen kamulaştırma bedeline uygulanacak yasal faiz
uygulamasının düzenlemesi iptal edilmişti. Uygulamada bir sorun oluştu. Bu
sorunu 8’inci maddeyle öngördüğümüz bir düzenlemeyle çözüyoruz. Bu düzenlemeyi
yaparken dikkate aldığımız husus, Avrupa İnsan Hakları Mahkemesinin 25/3/1999
tarih 31423/96 sayılı Yunanistan Kararı ile 22/9/1994 tarih 13616/88 sayılı
Fransa Kararı’nda “El konulan mülkün değerinin ve kamulaştırma tazminatının,
kamulaştırmanın yapıldığı sıradaki piyasa değeriyle arasında makul bir ilişki
olmalıdır.” ifadesi, Anayasa Mahkemesinin iptal gerekçesinde yer alan
“Kamulaştırma bedellerinin borçlu idarelerce kamu alacakları için öngörülen en
yüksek faiz uygulaması gerekir.” hükmüyle birlikte değerlendirilerek TÜİK’in
açıkladığı kamu alacaklarına uygulanan Yurt İçi Üretici Fiyat Endeksi’nin (Yİ-ÜFE)
aylık değişim oranlarını esas alan bir düzenleme içeriyoruz. 
2004
yılında kapatılan Arsa Ofisi Genel Müdürlüğünün yetki, görev ve sorumlulukları
TOKİ Başkanlığına devredilmişti, bunu biliyorsunuz; Arsa Ofisi Genel
Müdürlüğüne karşı açılmış kamulaştırma iş ve işlemlerine karşı davalar da TOKİ
tarafından üstlenilmişti. Ayrıca, teklifin 7’nci maddesinde de ülkemizin birçok
şehrinde bu davaların bulunuyor olması, TOKİ’nin de Çevre ve Şehircilik Bakanlığına
bağlanmış olması ve TOKİ’nin taşra teşkilatlarının bulunmuyor olması nedeniyle
bu davalar için usul ekonomisi ve daha fazla davayla ilgili bilgi ve belgelere
daha rahat ulaşılabilmesi için yeni bir düzenleme yaparak sorunu çözmeye
çalışacağız. 
Değerli
arkadaşlar, genel olarak maddelerle ilgili, kanun teklifiyle alakalı
düşüncelerim bunlardı.
Ben
bu vesileyle sözlerime burada son verirken yeni takvim yılınızı kutluyor, 2020
yılının ülkemize, milletimize ve siz değerli milletvekillerimize sağlık, huzur
ve esenlikler getirmesini diliyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN
- Değerli milletvekilleri, geneli üzerindeki konuşmalar tamamlanmıştır. 
Geneli
üzerinde soru-cevap işlemi yok. 
Maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir. 
Şimdi
birinci bölümün görüşmelerine başlayacağız. 
Birinci
bölüm, 1 ila 11’inci maddeleri kapsamaktadır. 
Birinci
bölüm üzerinde ilk söz, İYİ PARTİ Grubu adına Sayın İsmail Koncuk’a ait. 
Buyurun.
(İYİ PARTİ sıralarından alkışlar)
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum.
Güvenlik
soruşturması ve arşiv taraması konusu bu kanun teklifinin en önemli bölümü.
Aslında bu düzenlemeyi yapan arkadaşlarımızın, bu kanun teklifinde imzası olan
sayın vekillerimizin Anayasa’yı iyi incelemesi gerekirdi, bir de Anayasa
Mahkemesinin iptal kararının gerekçelerini iyi incelemesi gerekirdi. 
Ben
onlara şunu hatırlatıyorum: Anayasa madde 38. Bu maddeyi derinlemesine
incelemek gerekir. Mesela, Anayasa madde 38’in bir bölümünde “Ceza sorumluluğu
şahsîdir.” deniyor. Madde 70’te “Her Türk, kamu hizmetlerine girme hakkına
sahiptir. Hizmete alınmada, görevin gerektirdiği niteliklerden başka hiçbir
ayırım gözetilemez.” deniyor. Bunları destekleyen başka maddeler de var. 
Anayasa
Mahkemesi, 657 sayılı Devlet Memurları Kanunu’nun 48’inci maddesine eklenen
güvenlik soruşturması ve arşiv taramasıyla ilgili hususun iptaline -bazılarını
okuyacağım, hepsini değil- şunları gerekçe göstermiş: “İlgili kanun ve
yönetmeliğin güvenlik soruşturması ve arşiv araştırmasının nasıl ve ne şekilde
yapılacağı konusunda hiçbir düzenleme içermemesi; bu konuyu soruşturma ve
araştırma yapmaya yetkili makamların görev ve talimatlarına bırakması; yetkili
makamların görev ve talimatlarının neler olduğunun, bu talimatların
yayımlanarak genelin bilgisine sunulmamış olması; kişilerin söz konusu
bilgilere itiraz etme olanağı ve bir müddet sonra bilgilerin silinmesine de
imkân verilmesi; keyfîliğe karşı yeteri kadar güvenceye sahip olmalarını
sağlayacak açık ve detaylı kuralları içermemesi.”
Değerli
milletvekilleri, mesela, bu düzenlenen 4’üncü, 5’inci ve 11’inci maddelerde
diyor ki : “Anayasa ve Devlete sadakat ve bağlılık.” Ya, bu Anayasa’yı “darbe
anayasası” diye yerden yere vurdunuz yıllarca, böyle bir anayasa; “Anayasa’ya
bağlılık.” diyor. Efendim, “Devlete sadakat ve bağlılık.”
OYA
ERONAT (Diyarbakır) – Çıktı, çıktı! 
İSMAİL
KONCUK (Devamla) – “Devlete sadakat ve bağlılık”ı şimdi ben değerlendirsem
farklı değerlendiririm; burada, Naci Bostancı değerlendirse farklı
değerlendirir; Garo Paylan değerlendirse farklı değerlendirir yani bu, çok
subjektif bir ifade “Devlete sadakat ve bağlılık.” Dolayısıyla bu, Anayasa
Mahkemesinin iptal kararlarını karşılayan bir düzenleme değil. Ha, bunun
çıktığını, bu maddelerin çıktığını duyduk ama tekrar önümüze gelecek, testi
kırılmadan söyleyelim. Zaten bu hâliyle, Anayasa Mahkemesinden tekrar döneceği
çok açık olan bir kanuni düzenleme; AİHM kararlarına, İnsan Hakları
Sözleşmesi’ne, hepsine aykırı bir düzenleme. 
Değerli
milletvekilleri, aslında şöyle yapsanız daha iyi olur: Her eve bir kamera
koyalım ya, her eve bir kamera koyalım. Yani vatandaşların ne yediğini,
içtiğini ne konuştuğunu filan böyle çok daha rahat takip ederiz. Bunun bundan
farkı yok yani bu yapılan düzenlemenin bundan farkı yok.
Bakın,
geçen sene bir kızımız öğretmenliğe başvuruyor. Güvenlik soruşturmasında 50
puan filan almış, dedim ki: “50 puan verildiyse bir problem var güvenlik
soruşturmasında.” Sordum, dediler ki: “Bu kızımız DHKP-C’yle bağlantılı ve
İstanbul-Ankara hattında da çalışmış.” Kendisine de bilgi veren de yok yani
“Seninle ilgili böyle bir olumsuzluk çıktı güvenlik soruşturmasında.” diye ne
kendisine ne de ailesine bilgi de verilmemiş, ben söyledim. Bu kız bu sene
atandı, geçen sene atanamayan bu kızımız, bu sene öğretmen olarak atandı,
Ankara’da görev yapıyor hatta şu anda. Mahkemeye gitti, dava açtı ve terör
örgütleriyle ilgisinin olmadığını mahkeme kabul etti, idare temyiz etmesine
rağmen idare temyizde de kaybetti. Yani böylesine çürük güvenlik
soruşturmalarıyla bu çocuklarımıza yeteri kadar zulmediyoruz zaten. Onları
işsiz bırakarak onların umutlarını, arzu ettiklerini yerine getirmeyerek zaten
çocuklarımıza yeteri kadar eziyet, işkence ediyoruz. Bir de güvenlik
soruşturması ve arşiv araştırması gibi tamamen subjektif, bilimsel, hukuki,
insani, vicdani hiçbir yere sığmayacak bir anlayışla yaptığımız bu
değerlendirmeyle de başka bir zulüm yaşamasına sebep oluyoruz. Bu, şu demek
değil: Devlete ihanet etmiş olanları ne yapalım şimdi, onları devlete mi
sokalım? Hayır, bunu demiyorum. Bunun da yolu var, yeter ki bulmaya çalışalım,
yeter ki gayret gösterelim. Devlete ihanet etmiş, kurşun sıkmış, alenen
bölücülük yapmış; elbette, bunları tespit edelim ama yolu bu değil. Bu bir
eziyet, bu bir zulümdür. Dolayısıyla aslında bu düzenleme, Anayasa Mahkemesinin
iptal gerekçelerini asla karşılamayan bir düzenleme. Evet, bu konuyu geçeceğim.
Dün
Millî Eğitim Bakanı açıkladı, 20 bin öğretmen ataması yapacağını açıkladı. Ben
başta, Hükûmeti kınıyorum, daha sonra da Millî Eğitim Bakanını kınıyorum.
Yazıklar olsun ya, vallahi yazıklar olsun! Böyle bir şey olabilir mi? 700 bin
memleket evladı iş bekleyecek, 20 bin atama yapacağız; bu kabul edilemez. Allah
rızası için, şu branşlara göre dağılımı bir inceleyin, ben birkaç tanesini
okuyacağım size: Adalet öğretmenliğine 19 kontenjan ayrılmış, aile ve tüketici
hizmetleri öğretmenliğine 3 tane ayrılmış, denizcilik/gemi yönetimi öğretmenliğine
1 tane ayrılmış, 1 tane; el sanatları/nakış öğretmenliğine 1 tane;
elektrik-elektronik öğretmenliğine 19 tane.
Geçen,
Sayın Ziya Selçuk, mesleki okullara tercihte yüzde 80’e varan bir artış
sağladıklarını açıklamıştı ama ben de şöyle sordum: “Peki, bu teknik eğitime
giden öğrenci sayısındaki artış nedir? Eğer bir artış varsa bu teknik
öğretmenler neden atanamıyor?” İşte bakın, geçmişte elektronik öğretmeni
bulamıyorduk, elektrik öğretmeni bulamıyorduk, bilgisayar öğretmeni
bulamıyorduk, şimdi bunları atayamıyoruz böyle bir durumda. 1 tane, 1; hiç
atama ya, hiç atama! Böyle bir şey olabilir mi? Bunu kınıyorum, bu anlayışı
kınıyorum ben bu 700 bin evladımız adına. 
Bakın,
bugünlerde 5393 sayılı Belediye Kanunu gereğince istihdam edilmiş sözleşmeli
belediye çalışanlarına -her belediye, hangi siyasi partide olursa olsun- yazı
geliyor: “Sözleşmeniz yenilenmeyecek.” diye. Dün, Cumhurbaşkanına sormuşlar,
Cumhurbaşkanı da anlaşılan konuyu bilmiyor, değişik bir cevap vermiş. Her şeyi
Cumhurbaşkanına ayaküstü sorarsanız bilmeyebilir ama bilmiyorsan
“Araştıracağım.” filan da denilebilir. Dolayısıyla bununla ilgili bir kanuni
düzenleme yapılması gerekir. 5393 sayılı Kanun; bunu kabul etmiyoruz. Yani bir
belediye başkanı millet iradesiyle değişiyorsa o belediye başkanının insanları
işsiz bırakmaya, çaresiz bırakmaya hakkı yok kardeşim, hangi partiden olursa
olsun. Bunu da kınıyorum! (İYİ PARTİ sıralarından alkışlar) Ama bunu seyreden,
hiçbir tedbir almayan AK PARTİ iktidarını da kınadığımı ifade etmek istiyorum.
Bu “sözleşmelilik” icadı sizin icadınızdır ve yaşanacak acıların, bu insanların
işsiz kalmasının ana sebebi de sizin vurdumduymaz tutumunuzdur. 
(Mikrofon
otomatik cihaz tarafından kapatıldı) 
İSMAİL
KONCUK (Devamla) – Sayın Başkanım, bir dakika daha...
BAŞKAN
– Son cümlelerinizi alayım.
İSMAİL
KONCUK (Devamla) – Onun için, her zaman buradan ifade ediyorum; bunlar
unutulmayacak, bunu millet hatırlayacak.
Gençler
işsiz. Hep söylüyoruz, herkes söylüyor; yarın seçim sathımailinde filan
istihdamı artırmanız bir işe yaramayacak. Hani bir söz var: “Kurt kışı geçirir
ama yediği ayazı unutmazmış.” Vallahi bu gençler unutmayacak, bu yediği ayazı
unutmayacak, size öyle bir ayaz yaşatacak ki zemheriyi yaşatacak; onun için
şimdiden tedbirinizi alın. 
Ben,
bu duygularla 2020 yılının da milletimize, ülkemize ve sayın
milletvekillerimize hayırlı uğurlu olmasını Yüce Allah’tan niyaz ediyorum,
saygılar sunuyorum. (İYİ PARTİ sıralarından alkışlar)
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, geçirdiği
trafik kazası sonucu hayatını kaybeden TBMM Koruma Daire Başkanlığında görevli
polis memuru Coşkun Yurduseven’e Allah’tan rahmet dilediğine ilişkin konuşması
BAŞKAN
– Sayın milletvekilleri, bir bilgiyi paylaşmak istiyorum: Türkiye Büyük Millet
Meclisi Koruma Daire Başkanlığında görevli olan, nitekim dün de burada
görevinin başında olan polis memuru kardeşimiz Coşkun Yurduseven’in, bugün
Sivas-Ankara kara yolunda Sivas girişinde gerçekleşen trafik kazasında hayatını
kaybettiğini öğrenmiş bulunmaktayız. Kazada aynı zamanda polis memurunun
nişanlısı Filiz Karabudak da yaralanmış. Mesai arkadaşımıza Allah’tan rahmet,
yakınlarına başsağlığı diliyoruz. Yine, rahmetlinin nişanlısına da acil şifalar
diliyoruz.
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Trabzon Milletvekili Salih Cora ile 3 Milletvekilinin Bazı
Kanunlarda Değişiklik Yapılmasına Dair kanun Teklifi (2/2452) ile Plan ve Bütçe
Komisyon Raporu (S. Sayısı: 158) (Devam)
BAŞKAN
– Evet, gruplar adına ikinci söz, Milliyetçi Hareket Partisi Grubu adına Sayın
İsmail Faruk Aksu’nun.
Buyurun.
(MHP sıralarından alkışlar) 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
158 sıra sayılı Bazı Kanunlarda Değişiklik Yapılmasına Dair Kanun Teklifi
hakkında Milliyetçi Hareket Partisi Grubu adına söz aldım. Gazi Meclisi ve aziz
milletimizi saygıyla selamlıyorum.
Konuşmama
başlamadan evvel, ben de polis memurumuza Cenab-ı Allah’tan rahmet diliyorum,
yaralı nişanlısına da acil şifalar diliyorum. 
Görüştüğümüz
kanun teklifiyle 12 kanunda değişiklik yapılarak kültür ve turizm, sağlık,
arsa, konut, tarım, orman, personel rejimi, kamulaştırma ve yargı alanlarına
ilişkin düzenlemeler yapılmaktadır. Kanun teklifindeki ağırlıklı
düzenlemelerden bir kısmı Kültür ve Turizm Bakanlığıyla ilgili olanlardır. Buna
göre, Bakanlığa bağlı müze ve ören yerlerinde yapılan hizmetlerin kamu yararı
özelliği dikkate alınarak su ve atık su tarifeleri ve tahakkuk eden su
bedellerine sınır getirilmektedir. Henüz ödenmemiş olan geçmiş su ve atık su
kullanım borçları yeniden yapılandırılmakta, bu şekilde hâlen Bakanlıkla bazı
belediyeler arasında yaşanmakta olan sorunlara da çözüm getirilmektedir.
Düzenlemeyle ayrıca, Bakanlığın kamu hizmetlerinde ihtiyaç duyduğu taşınmaz mal
alımı ve kültür veya turizm yatırımlarına ilişkin kamulaştırma bedelleri dâhil
olmak üzere döner sermayeden desteklenmesi öngörülmektedir. Bu şekilde, müze,
ören yerleri, kazı alanları ve turizm tahsislerine konu olacak alanlarda hızlı
kamulaştırmanın yapılabilmesi, müze ve ören yerlerinin, Bakanlık
kütüphanelerinin ve kültür merkezlerinin bakımı, onarımı ve restorasyonu gibi
birçok iş ve işlemlerin yürütülmesinin hedeflendiği anlaşılmaktadır. 
Kültür
ve Turizm Bakanlığının Döner Sermayesi, ülkemizin bu konudaki tüzel kişiliğe
sahip tek kuruluşudur. Son yıllarda, Bakanlığın Müze Kart uygulaması ve yabancı
turistlere uygulanan müze giriş ücretleri sayesinde DÖSİMM’in artan
gelirlerinin Bakanlığın hizmetlerinde kullanılması kuşkusuz kültür, sanat
faaliyetlerine önemli bir katkı sağlayacaktır. 
Turizm
sektöründe 2016 yılında yaşanan olumsuz gelişmelerden sonra 2017 ve 2018
yıllarında toparlanma sağlanmış, 2019 yılında ise daha olumlu gelişmeler
yaşanmaktadır. Dünya Turizm Örgütünün verilerine göre, Türkiye 2018 yılında
dünyanın en fazla turist çeken 6’ncı, en fazla turizm geliri elde eden 14’üncü
ülkesi olmuştur. 2019 yılında ise yaşanan olumlu gelişmeler doğrultusunda
turist sayısının 51 milyonu aşması, turizm gelirlerinin de 34,5 milyar dolara
ulaşması beklenmektedir.
Kültür
ve Turizm Bakanlığıyla ilgili diğer bir husus ise Türkiye Turizm Tanıtım ve
Geliştirme Ajansı personeline uygulanacak mevzuat konusundaki tereddütlerin
giderilmesidir. Ajans kuruluşu itibarıyla özel hukuk hükümlerine tabidir ve
çalıştırdığı personel de esasen memur statüsünde değildir. Bununla birlikte,
teklifle konuya açıklık getirilerek Ajansın özel hukuk hükümlerine tabi
personel çalıştıracağının kanunda işaret edilmesiyle tereddütler de ortadan
kaldırılmış olmaktadır. 
Kanun
teklifiyle, Sağlık Bakanlığı bünyesinde faaliyet gösteren Türkiye Sağlık
Enstitüleri Başkanlığında Yükseköğretim Kuruluna göre görevlendirilen öğretim
görevlilerine ilave ödenek verilmesi öngörülmektedir. TÜBİTAK örnek alınarak
yapılan düzenlemeyle, Enstitüde nitelikli eleman temininde çekilen sıkıntının
giderilmesi amaçlanmaktadır. Esasen, olumlu bir düzenlemedir ancak bununla
birlikte kanunlarla münferiden yapılan ve genel personel ve ücret rejimi dışına
çıkan düzenlemeler yaygınlık kazandığı takdirde diğer kurum yahut meslek
gruplarının da benzer taleplerine yol açabilmektedir. Bu nedenle, esasen,
kamudaki ücret, statü ve unvan karmaşasını gideren kapsamlı bir personel rejimi
reformunun bir an evvel hayata geçirilmesi gerekmektedir. On Birinci Kalkınma
Planı’nda da vurgulandığı gibi ehliyet ve liyakat esaslı bir yaklaşımla,
memleketimizin tüm nitelikli insan gücünden etkin ve verimli şekilde
yararlanılmasını mümkün kılan bir personel rejimi inşa edilmeli ve
uygulanmalıdır. 
Öte
yandan, kanun teklifi, cumhuriyet savcılarının asliye ceza mahkemelerinde
duruşmaya çıkmaya başlayacağı tarihi 31/12/2019’dan 1 Eylül 2020’e
ertelemektedir. Hatırlanacağı gibi, yargı reformunun birinci paketi
çerçevesinde, cumhuriyet savcılarına yeni iş yükleri getirilmiştir. Soruşturma
süreçlerinin hızlı yürütülebilmesi adına, asliye ceza mahkemelerinde yapılan
duruşmalarda cumhuriyet savcısının bulunma zorunluluğunun önümüzdeki adli yıl
başlangıcı olan 1 Eylül 2020 tarihine kadar ertelenmesi bu şekilde hükme bağlanmaktadır.
Tabii, burada sağlıklı bir insan gücü planlaması yapılarak meselenin hâkim,
savcı yetersizliğine göre değil, yargı boyutuyla gerekli olup olmama yönüyle
kalıcı bir düzenlemeye kavuşturulması da kuşkusuz yerinde olacaktır. 
Değerli
milletvekilleri, teklifle düzenlenen bir diğer konu, yatırım ve üretimin teşvik
edilmesi amacıyla, sanayi sicil belgesini haiz katma değer vergisi
mükelleflerine münhasıran imalat sanayisinde kullanılmak üzere yapılan yeni
makine ve teçhizat teslimatında KDV istisnasının 31/12/2022’ye kadar
uzatılması; ayrıca, Cumhurbaşkanına bu süreyi iki yıla kadar uzatma yetkisinin
verilmesidir. 
Gelişmiş
sanayi ülkelerinde makine imalat sanayisi ile otomotiv, demir yolu, havacılık
gibi ulaştırma sanayisinin imalat sanayisi içerisindeki ağırlığı, bu ülke
sanayilerinin belirgin özelliği olarak dikkat çekmektedir. Makine imalat
sanayisinin yatırım mallarının ve üretim teknolojilerinin geliştirilip
üretildiği temel sektör olması; bununla birlikte, otomotiv gibi ulaştırma
sanayisi sektörlerinin çok sayıda parçayı tedarikçi ve ilgili sektörlerden
temin etmesi ve teknolojik gelişmelerde öncül konumu, bu sanayileri ekonomik
büyümenin ve kalkınmanın önemli bir unsuru kılmaktadır. Bu çerçevede, imalat
sanayisinin, yüksek katma değerli, ileri teknoloji üreten ve kullanabilen çevre
dostu teknolojileri uygulayan; azami düzeyde yerli kaynak kullanan ve etkin bir
girdi tedariki sağlayan; sürdürülebilir, uluslararası rekabet gücü kazanmış
yatırım ve ara mallarında ithalat bağımlılığının azaldığı bir konuma ulaşması
temel hedef olmalıdır. Bu açıdan, imalat sanayisinin geliştirilmesi ve
desteklenmesine ilişkin her türlü girişimi; bu doğrultuda, süre uzatımının
yapılmasını da önemli görüyoruz. Bununla beraber, süre uzatılması yerine,
konuya kalıcı çözümler üretilmesinin yerinde olacağını da değerlendiriyoruz. 
Diğer
taraftan, kanun teklifiyle, Tarım ve Orman Bakanlığı tarafından tabiat parkı ve
millî parklarda yirmi dokuz yıl süreyle yatırımcıya kiraya verilen alanların
süresinin yirmi yıl olarak düzenlenmesi öngörülmekte, bu süreçte mevcut
sözleşmeler de korunmaktadır. Ayrıca 2004 yılında kapatılan Arsa Ofisi’ne
yönelik kamulaştırma davalarının ilgili kanunda hak ve yükümlülükleri
devredilen TOKİ tarafından takibi hususu, kanunun çıktığı tarih öncesi davalar
bakımından TOKİ’nin bağlı olduğu Çevre ve Şehircilik Bakanlığıyla
ilişkilendirilmesi ve davaları Bakanlığın takip etmesinin sağlanması
öngörülmektedir. 
Öte
yandan, Kamulaştırma Kanunu’nda yapılan değişiklikle, idareler adına tescil
edilmiş olmasına rağmen kamulaştırma bedelinin hak sahibine ödenmediği
durumlarda, hak sahibine ödenecek bedelin hesaplanmasında kamulaştırma
tarihinin esas alınması öngörülmüştür.
Bu
düşüncelerle söz konusu kanun teklifinin ülkemize ve milletimize hayırlı
sonuçlar getirmesini diliyor, sizleri saygıyla selamlıyorum. (MHP sıralarından
alkışlar)
BAŞKAN
– Halkların Demokratik Partisi Grubu adına Meral Danış Beştaş.
Buyurun.
(HDP sıralarından alkışlar)
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri;
ben de hepinizi saygıyla selamlıyorum.
Geneli
üzerinde milletvekilimiz ayrıntılı açıklamaları yaptı. Ben de bölüm üzerine ve
kamuoyunda en çok tartışılan ve gerçekten hukuk devletinden uzaklaşma anlamını
çok aşan bir maddeye dair görüşlerimizi öncelikle ifade etmek istiyorum.
Güvenlik
soruşturması, bir OHAL çıktısı -biliyoruz bunu- ve yıllarca Türkiye'de en çok
tartışılan, asla hukuk devleti ilkesiyle, demokrasiyle bağdaşmayan bir
uygulama. Bir kere, her şeyden önce, vatandaşların kendi siyasal düşüncelerine
göre, bakış açılarına göre ayrıştırılmasıdır yani temel anlamda bir
ayrımcılıktır ve tabii ki bir fişleme hâlidir. Yani ben şunu söylemek
istiyorum: Kamu görevine giriş sırasında nelerin gerekli olduğu, hangi
aşamalardan geçilmesi gerektiği zaten yasalarda ve Anayasa’da açıkça,
tartışmasız bir şekilde ortaya konmuştur. Örneğin, genel ve özel şartlar olarak
3 maddeyi sadece hatırlatmak isterim: 
1)
Türkiye Cumhuriyeti vatandaşı olacak. 
2)
18 yaşını doldurmuş olacak.
3)
En az ortaokul mezunu olacak ve kamu haklarından mahrum olmayacak. 
Şimdi,
bu vasıfları taşıyan herkes -halk deyimiyle- memur olabilir. Yani bunun dışında
ekstra bir şart getirmek, bizim Anayasa’nın temel ilkelerine aykırıdır.
Maddelerin ayrıntılarına girmeyeceğim çünkü Plan ve Bütçe Komisyonunda çok
ayrıntılı bir şekilde bunları ifade ettik. Bunun dışında bir şart, hele hele
güvenlik soruşturması gibi subjektif, asla objektif ölçülere dayanmayan bir
şart koymak hukuk devleti olduğumuz iddiasından vazgeçmek anlamına geliyor.
Kamu görevine giriş herkesin hakkıdır. İktidara yakınlık, uzaklık bunun bir
ölçüsü olamaz ve iktidarda hangi parti olursa olsun -demokrasinin temellerinden
biri- seçildikten sonra herkesin iktidarıdır, herkesin Cumhurbaşkanıdır ve bu
sistem tartışmalarında da bunu sıklıkla tartışıyoruz zaten. Yani şimdi iktidar
partili olmayan biri eğitim hakkından yararlanamıyor mu ya da gidip hastanede
tedavi olamıyor mu? Tersten, neden doktor olmasın, neden öğretmen olmasın? Yani
çok genel itibarıyla, bu düzenlemenin iler tutar bir yanı yoktur, hiçbir yere
yerleştirilemez. Gerçekten çok sayıda belge var elimizde OHAL döneminden kalan.

Bir
yazı geliyor, şu cümle var: “Atama şartlarını taşımadığınız anlaşıldığından
talebiniz kabul edilmemiştir.” Kişi, ne olduğunu bile bilmiyor; niye atanamadığını
da bilmiyor çünkü ona bir bilgi gitmiyor. Benim telefonumda kayıtlı, getirmedim
ama şöyle veriler var elimizde -bir hemşire getirmişti bana Siirt’te- diyor ki:
“Şunun kardeşi, şunun eşi, şu da babası olduğundan dolayı -direkt metne
yazılmış- sizin talebiniz kabul edilmemiştir.” İhraç edilmiş yakını, o bile
kendisine gerekçe yapılmış ve atanmamış. 
Bu
nedenle bu konuya ilişkin son olarak şunu söylemek istiyorum: İktidarın tek
seçeneği var, demokrasi ve hukuk limanına yanaşmak -aksi hâlde kaçak yapı diken
müteahhidin yaptığı gibi kurulan bina da yıkılmaya mahkûmdur- çünkü demokrasi
ve hukuk limanından uzaklaştıkça kaybeden herkes olacak, Türkiye olacak, 82
milyon olacak. 
Değerli
milletvekilleri, çok önemli bir bilgi paylaşmak istiyorum İstanbul il
örgütümüze yönelik tutumla ilgili. Kamuoyuna çok yansıdı, bilmiyorum
dikkatinizi çekti mi? Son bir iki aydır, özellikle yeni il yönetimimiz
seçildikten sonra, karanlık bazı tipler il yöneticilerimizi ve partililerimizi
kaçırıp ya da zorla davet edip ya da evinin önüne gidip tehdit ediyor. Mesela,
ben bir kadınla ilgili söyleyeceğim: Kadın evli; eşi var, çocuğu var -eşi
cezaevindeymiş, şimdi tahliye olmuş- karakola çağrılmış, ayrı bir odada
oturtulmuş. “Biz istihbarattanız.” demişler -yani bunların hepsinin delilleri
var elimizde, Sayın Bostancı’ya bilahare de sunabilirim Grup Başkanı olarak- ve
“Eşini bırakabiliriz. Bak, çocuğun şu okulda okuyor; bunu biliyoruz ha,
tanıyoruz çocuğunu.” gibi sözler ve benim söylemek istemediğim ama söylemek
zorunda olduğum -bunları not almışım, tırnak içinde söylüyorum- “Güzel
kadınsın, beraber yemeğe gidebiliriz.” gibi tacize varacak kadar bir uygulama
yaşamış bir kadın İnsan Hakları Derneğinde açıklama yaptı İstanbul’da. 
Yine
Küçükçekmece’de zorla dükkânının önünden alınan bir yöneticimiz var -plaka da
yokmuş, plakanın fotoğrafını çekmeye çalışmışlar- ve şöyle diyorlar: Ekonomik
teklifler yapılmış “Daha rahat edersin, çocuğunu işe alırız.” gibi. Bunlar
resmî polisler değil, hani böyle fiilen bu uygulamayı yapıyorlar. 
Mesela,
başka biri karakola davet edilmiş, gitmiş gerçekten. Denilmiş ki -bu,
Diyarbakır’a götürmeyle ilgili- “Senin çocuğun örgütte, biliyoruz. Eğer
gelirsen Diyarbakır il binasının önüne, işte, şu şu şeyleri sağlarız.” diye bir
de ailelere -5 aileyle ben bizzat İstanbul’da görüştüm geçen hafta- bu
teklifler de yapılmış. 
Şimdi,
yani burada şunu söylemek istiyorum açıkçası: Bu yöntemler 90’lı yılların
farklı bir versiyonudur. 90’lı yıllarda ben Diyarbakır’da avukatlık yaptığımda
maalesef her gün faili meçhul cinayetlerle, kaçırmalarla, kayıplarla
uğraşıyorduk İnsan Hakları Derneğinde ve karanlık bir dönem olarak da kalmaya
devam ediyor. Bu dönemde zaten legal anlamda -bunlar legal değil, bunlar
illegal- tutuklamalar, saldırılar, tehditler var, zaten bunları her gün burada
söylüyoruz ama bu, başka bir şey. Yani “Polis değilim, istihbarattanım, kimlik
vermiyorum ama işte sana şöyle yaparım.” “Çocuğun şu dershanede.” kadına “Eşini
serbest bırakırım.” ya da “Beraber yemeğe gidelim.” ya da “Gel, Diyarbakır il
binasının önünde otur.” gibi teklifler artık bu işin tarif edilemez bir
boyutudur. Gerçekten bunun üzerinde önemle durulmasını ve özellikle Adalet ve
Kalkınma Partisinin bunu soruşturmasını istiyoruz. Suç duyuruları yapılıyor,
basına açıklamalar da yapıldı il örgütümüz tarafından. Yani bunun artık…
Türkiye'de zaten hukuk güvenliği yok, hiç kimse güvende değil ve hukukun en
temel ölçüsü, herkesin kendini güvende hissetmesidir. Biz, hepimiz, vasfımızı,
sorumluluğumuzu, yetkilerimizi, haklarımızı ve görevlerimizi hukuktan alırız.
Eğer hukuk devre dışı kalırsa bu yapılan çeteciliktir. Yani plakasız araçla
gidip, il yöneticisini bir yere götürüp, uzağa götürüp tehdit etmek ya da
farklı bir şekilde şantaj yapmak artık güvenliğin zaten ortadan kalktığı
anlamına geliyor. Bunu önemle, özellikle iktidardaki partiye –hani, takipleri
açısından- ifade etmek istiyorum ve suç duyurularımızı biz de takip edeceğiz. 
Başka
bir mesele: Değerli milletvekilleri, Selçuk Mızraklı’yı biliyorsunuz,
Diyarbakır Büyükşehir Belediye Eş Başkanımız; şu anda Kayseri’de. Onu örnek
olarak veriyorum. Bizim tutuklanan bütün belediye eş başkanlarımızın kesinlikle
suçu, ceza gerektiren bir fiili olmadığını ilk elden söyleyeyim. Bunun tek
örneğini vereyim; Kulp Belediyesi Eş Başkanlarımız serbest kaldılar. Kayyum
atandı; bombayla ilişkilendirdiler. Bu dönemin savcısının ve hâkiminin bile
demek ki vicdanı kabul etmedi ve tahliye kararı verdi mahkeme. Şimdi o
manşetlerde “Kulp bombasını HDP attı.” diyen gazete ne yapıyor bilmiyorum, ona
ilişkin de takip yapacağız. 
Başka
bir boyutu var; tutuklamayı asla kabul etmiyoruz ama başka cezaevlerine
götürüldüler ve şu elimdeki bir tensip zaptı arkadaşlar. Selçuk Mızraklı’nın 25
Aralıkta Diyarbakır’da duruşması var, kendisi mahkemeye çıkmak istemiş, “Ben
çıkıp mahkeme karşısında konuşmak istiyorum.” demiş ama mahkeme -gerekçe uzun
ama- asıl şu gerekçeyle “Cezaevi aracıyla esas mahkemeye nakillerde kaza”
“açıklanan nedenlerle” “terör gibi nedenlerle SEGBİS aracılığıyla beyanının
tespitine...” 
Şimdi,
burada ilgili Adalet Bakanı da yok, kimse de yok ama size söylüyorum: Ya, el
insaf yani ne diyeyim! Siz, elleri kelepçeli, on iki saat yolculuk yaptırırken
kaza riski yoktu, bu riskler yoktu ya da Figen Yüksekdağ, Gültan Kışanak
Kandıra’ya götürülürken bu risk yoktu; Kayseri’ye her hafta aileleri gitmek
zorunda, böyle bir kaza riski yok; Diyarbakır’da oturuyorlar, Demirtaş’ın
ailesi, geçen hafta, hepsi ölümden döndü, 4'ü ameliyat edildi, bunun hiçbir
tartışması yok ama bir Büyükşehir Belediye Başkanı, 500 bin oy alan bir Belediye
Başkanı mahkemeye gidemiyor, savunmasını bile yapamıyor. Bunun artık,
gerçekten, adalet açısından, hukuk devleti açısından, adil yargılama açısından
tartışılacak hiçbir boyutu kalmamıştır yani tutuklamak da yetmiyor, kayyum
atamak da yetmiyor, farklı, uzaktaki cezaevlerine göndermek, oradan mahkemeye
çıkarmamak, ailelerini her hafta binlerce kilometre -binlerce kilometre
diyorum- yol yapmak zorunda bırakmak ve o kaza riskini düşünmeyen devlet aygıtı
ya da iktidar “Efendim, duruşmaya götürürsek kaza yapabilir.” diyor.
(Mikrofon
otomatik cihaz tarafından kapatıldı) 
BAŞKAN
— Tamamlayın sözlerinizi Sayın Beştaş.
MERAL
DANIŞ BEŞTAŞ (Devamla) – Yani bu kadar canını düşünüyorlarsa bu belediye
başkanlarımızın... Onların zaten hiçbirinin suçla ilgisi yok ki, tek suçları
var -dün de yazdım sosyal medyada- belediye başkanı seçilmek. Şu anda, dün de
Filiz Buluttekin, Sur Belediyesi Eş Başkanımız... Çok yakından tanıyorum,
tabii, Diyarbakır İl Eş Başkanımızdı daha önce; soruşturması bile yok. Bu dönem
yeni bir suç tipi üretildi; HDP’den belediye başkanı seçilmek. Meclis üyesi
seçilmek. Bunun haricinde ortada bir suç ve fiil yok.
Bu
tensip zaptına da cevap verilmesini ve Selçuk Mızraklı’nın duruşmaya
çıkarılmasını, kaza yapmaması için de lütfen, gerekli tedbirlerin alınmasını
istiyoruz. Bu, onların görevidir; onları Kayseri’ye götüren akıl, onu mahkeme
karşısına da çıkarmak sorumluluğundadır diyorum. 
Teşekkür
ediyorum. (HDP sıralarından alkışlar)
BAŞKAN
– Sayın Bostancı, buyurun.
VII.- AÇIKLAMALAR (Devam)
13.- Ankara Milletvekili Mehmet Naci Bostancı’nın, Siirt Milletvekili
Meral Danış Beştaş’ın 158 sıra sayılı Kanun Teklifi’nin birinci bölümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler. 
Sayın
Beştaş konuşmasında bazı örnek olaylardan bahsetti. Kimliği belirsiz insanların
gelip kabul edilemeyecek ve herhangi bir soruşturma sürecinde asla uygun
bulunamayacak ifadeler, sorgulamalar, birtakım vaatler çerçevesinde iş görmeye
çalıştıklarını söyledi. Buna ilişkin başvurularını yapmışlar, şüphesiz, hukuk
çerçevesinde bu başvuru neticelendirilecektir ama şunu unutmayalım: Burada
sadece tek taraflı olarak bir anlatı söz konusudur. Yani, olayların nasıl
olduğuna ilişkin hukukun neticelendirdiği bir durum söz konusu değildir. Bu
anlatı niçin ortaya çıkmıştır, gerçekten öyle olmuş mudur olmamış mıdır, buna
karar verecek olan, itirazlar çerçevesinde, yapılan başvuru çerçevesinde ilgili
mercilerdir. Dolayısıyla, sadece tek taraflı anlatılarla burada sanki gerçekten
böyle bir şey yaşanmış duygusunun uyandırılmasının da vahim olduğunu, doğru
olmadığını söylemek istiyorum.
FİLİZ
KERESTECİOĞLU DEMİR (Ankara) – Naci Bey, bir kere şüphe duyun lütfen ya, hayat
söz konusu yani. 
MEHMET
NACİ BOSTANCI (Ankara) – Eğer böyle bir durum var ise de şüphesiz hukuki
otoriteler gereğini yapacaktır.
GARO
PAYLAN (Diyarbakır) – Siyasetçiler de...
MEHMET
NACİ BOSTANCI (Ankara) – Dolayısıyla, kaldı ki Türkiye’de insanlar bir yere
girip çıkıyorlarsa kim giriyor, kim çıkıyor, bunların hepsini görebilmek, takip
edebilmek mümkündür; gereken soruşturmalar, incelemeler yapılır. Benim
söylediğim, tek taraflı hikâye etmenin doğru olmayacağına ilişkin bir atıftır.
Teşekkürler.
MERAL
DANIŞ BEŞTAŞ (Siirt) – Sayın Başkan...
BAŞKAN
– Peki, size de yerinizden söz vereyim.
Buyurun
Sayın Beştaş. 
14.- Siirt Milletvekili Meral Danış Beştaş’ın, Ankara Milletvekili
Mehmet Naci Bostancı’nın yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Siirt) – Sayın Bostancı “tek taraflı” dedi. Ben zaten tek taraflı
olduğunu söyledim. Bir mağdur bana anlattı, il örgütümüze gitti, basına
açıklama yaptı ve suç duyurusunu da yapıyor. Takdir edersiniz ki hiçbir yurttaş
“Ben kaçırıldım, tehdit edildim; çocuğumla bu şekilde tehdit edildim.” diye
kendi kendine iftira atmaz herhâlde. Ne çıkarı olabilir? Yani bir kadının -eşi,
çoluk çocuğu var- gidip böyle bir suç duyurusunda bulunmasında ya da basına
böyle bir açıklama yapmasında hiçbir çıkarı yoktur. Yani biz burada bir çıkarın
peşinde değiliz. Böyle olaylar var, bunu önleyelim beraber. Yani bu konuda
siyasetin de görevi var, hukukun da görevi var. 
Ayrıca
“plakasız araç” dedim, altını çizerek söylüyorum. Plakasız araçların tespiti de
mümkün değildir ama eşkâl isterseniz bu arkadaşlar eşkâl vermeye hazırdır,
tarif etmeye hazırdır, robot resimler çizilebilir. Karşı taraf zaten suç
işleyenler. Suç işleyenler gelip “Ben suç işledim.” diyemez. Her taraf MOBESE
kameralarıyla dolu. Bu sokakların MOBESE kameraları incelenir, olay doğru mudur
değil midir, o açığa çıkar yani. Ben zaten başka bir şey dememiştim.
BAŞKAN
– Teşekkür ederim. 
Sayın
Tanal, buyurun.
15.- İstanbul Milletvekili Mahmut Tanal’ın, Akit TV sunucusunun
Cumhuriyet gazetesine yönelik “Hep birlikte toplanıp Cumhuriyet gazetesi önüne
bir el bombası atalım.” ifadesine istinaden İçişleri Bakanını göreve davet
ettiğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
Başkanım, dün Akit televizyonunda oradaki programı yapan sunucu “El bombalarını
alalım, cebimize koyalım, Cumhuriyet gazetesine atalım.” dedi. İçişleri
Bakanlığını göreve davet ediyorum ben. Türkiye'de bugüne kadar çağdaşlaşmanın,
laik hukuk devletinin öncüsü olmuş olan bir gazete için, bir televizyon
programında “El bombalarını alıp gazeteye atalım.” demek… Bu, âdeta bir suçüstü
hâldir. El bombaları bunların ceplerinde mi dolaşıyor? Bakkalda, markette mi
satılıyor? Ve bu saate kadar en azından soruşturmanın başlatılması lazımdı,
işlemin yapılması lazımdı. Eğer burada Bakan Yardımcıları varsa, bu konuyla
ilgili Meclise bilgi verirlerse sevinirim.
Selam
ve saygılarımı iletiyorum.
Teşekkürler
Başkanım, sağ olun.
BAŞKAN
– Asıl söylemek istediğinizi unuttunuz, bana söylediğiniz şeyi. Neyse…
Sayın
Özçelik, buyurun.
16.- Burdur Milletvekili Bayram Özçelik’in, 20 Aralık Mehmet Akif
Ersoy’u doğumunun 146’ncı yıl dönümünde rahmetle andıklarına ilişkin açıklaması
BAYRAM
ÖZÇELİK (Burdur) – Teşekkür ederim Sayın Başkanım. 
Millî
değerlerimizi, karakterimizi ve ideallerimizi yansıtan; gönlü bayrak, millet,
devlet ve iman aşkıyla dolu vatan şairimiz Mehmet Akif Ersoy’u -20 Aralık-
doğumunun 146’ncı ve -27 Aralık- vefatının 83’üncü yıl dönümünde minnetle,
şükranla, rahmetle anıyoruz. 
Burdur
halkı tarafından çok sevilen, Birinci Mecliste Burdur halkının
milletvekilliğini yürüten Mehmet Akif Ersoy’un ismi, yıllar sonra, 1 Mart 2006
tarihinde, AK PARTİ Hükûmetimiz döneminde, Türkiye Büyük Millet Meclisi
üyelerinin ve Burdur halkının kadirşinaslığının bir göstergesi olarak
üniversitemize verilmiştir. Üniversitemiz, bundan sonra, Akif’in doğum ve ölüm
yıl dönümlerinde ve 12 Mart İstiklal Marşı’nın Kabulü ve Akif’i Anma
Törenlerinde, Mehmet Akif Ersoy Uygulama ve Araştırma Merkeziyle öncülük
edecektir. 
Mehmet
Akif, geçmişte olduğu gibi, şimdi de gençliğimize ümit oluyor, ilham oluyor.
Biz, Mehmet Akif’i dindar olduğu için seviyoruz. Biz, Mehmet Akif’i inandığı
gibi yaşayan adam olduğu için seviyoruz. Biz, Mehmet Akif’i haksızlık
karşısında susmadığı için seviyoruz. Biz, Akif’i İstiklal Marşı’nı satmadığı
için seviyoruz.
Teşekkür
ederim.
BAŞKAN
– Değerli milletvekilleri, bugün 60’a göre söz vermiyoruz ama sadece her siyasi
parti grubundan birer arkadaşımıza söz veriyorum.
ENGİN
ALTAY (İstanbul) – Her gün yeni bir kural çıkarıyorsun Başkan. 
BAŞKAN
– Sayın Şimşek, buyurun.
17.- Mersin Milletvekili Baki Şimşek’in, çeşitli sebeplerle
üniversitelerinden kaydı silinen öğrenciler yeniden okullarına dönmek için af
beklediği gibi kredi kartı borçlularının da yapılandırma ve sicil affı
beklediğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkanım.
Sayın
Başkan, çeşitli sebeplerle üniversitelerden -başarısızlık, kayıt dondurma ya da
kendi isteğiyle- kaydı silinen 500 bine yakın öğrenci yeniden okullarına dönmek
için bir af bekliyorlar. Bununla ilgili bir çalışma yapılmasını bekliyorum.
Yine,
binlerce kredi kartı borçlusu, esnaf, memur, işçi yapılandırma ve sicil affı
bekliyor. Bununla birlikte, çiftçiler Ziraat Bankası ve Tarım Krediye olan
borçlarına erteleme istiyorlar. Yeni yıla girerken Sayın Cumhurbaşkanımız ve
bakanlarımızca, insanlarımıza yeni bir umut olacak, yeniden hayata
bağlanmalarını sağlayacak böyle bir müjde verilirse mutlu olacağız.
Yine,
KHK’yle taşerondan kadroya geçen ama ellerinde hiçbir tutar dalı olmayan
işçilerimiz ve sözleşmeli memurlarımız kadro bekliyor.
Teşekkür
ediyor, iyi yıllar diliyorum.
BAŞKAN
– Sayın Filiz…
18.- Gaziantep Milletvekili İmam Hüseyin Filiz’in, 25 Aralık Antep’in
kurtuluşunun 98’inci yıl dönümünde şehitleri ve ebediyete intikal eden gazileri
rahmetle andığına ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Düzenli
ordusuna, uçaklarına, tanklarına, makineli tüfek ve mavzerlerine karşı,
fakirliğin ve açlığın belini büktüğü Antep halkının av tüfeğiyle, et satırıyla
on ay sekiz gün şehre Fransızları sokmayıp gazilikle taçlandırdığı Antep
müdafaası bir kahramanlık destanıdır. Bu mücadele ruhu Şahin Bey’in Fransız
komutanına yazdığı mektupta şöyle ifade edilmiştir: “Siz hiç ömrünüzde ‘Türk
esir yaşamaz.’ diye duymadınız mı? Namus ve hürriyet için ölüme atılmak bize
ağustos sıcağında soğuk su içmekten daha tatlı gelir. Çatmayın bize, bir an
evvel topraklarımızdan savuşup gidin.”
Antep
müdafaası, olmazı olur kılan hikâyelerle doludur. Tüfekçi Yusuf, İngilizlerden
kalma 4 adet Lewis marka makineli tüfekte değişiklik yaparak Osmanlı mermisi
kullanılır hâle getirmiştir ve tüfekler Fransızlara karşı kullanılmıştır.
Antep’in
kurtuluşunun 98’inci yılında tüm şehitlerimizi ve ebediyete intikal eden
gazilerimizi rahmetle ve minnetle anıyorum.
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Trabzon Milletvekili Salih Cora ile 3 Milletvekilinin Bazı
Kanunlarda Değişiklik Yapılmasına Dair kanun Teklifi (2/2452) ile Plan ve Bütçe
Komisyon Raporu (S. Sayısı: 158) (Devam)
BAŞKAN
– Evet, birinci bölüm üzerinde gruplar adına son söz Cumhuriyet Halk Partisi
Grubu adına Sayın Emine Gülizar Emecan’ın.
Buyurun.
(CHP sıralarından alkışlar)
CHP
GRUBU ADINA EMİNE GÜLİZAR EMECAN (İstanbul) – Teşekkür ederim. 
Sayın
Başkan, değerli milletvekili arkadaşlarım; 158 sıra sayılı Bazı Kanunlarda
Değişiklik Yapılmasına Dair Kanun Teklifi’nin birinci bölümü üzerinde söz almış
bulunuyorum. Genel Kurulu saygıyla selamlıyorum.
Öncelikle,
Meclisimizde görev yapan trafik memurumuzun trafik kazasında hayatını
kaybettiğini öğrendik; kendisine Allah’tan rahmet, yaralı eşine acil şifalar,
ailesine de başsağlığı dileyerek sözlerime başlamak istiyorum.
Değerli
arkadaşlar, “Bu nedir?” diye sorsam, hepimiz biliyoruz ne olduğunu; Türkiye
Cumhuriyeti’nin Anayasası ve Türkiye Büyük Millet Meclisinin İç Tüzük’ü.
Hepimizde var, öyle değil mi? Kanunların, tüzüklerin, yönetmeliklerin, her
şeyin üzerinde ve buna göre yapmak zorundayız. Biz bu ülkeyi –Türkiye
Cumhuriyeti devleti bir devletse- Anayasa’ya göre, bu kitaba göre yönetmek
zorundayız; doğru mu? Doğru. Peki, öyle mi yapıyoruz? Maalesef yapamıyoruz,
yasama dönemi başladığından beri yapamıyoruz bunu. Çıkardığımız bütün kanun
tekliflerinde, torba tekliflerde daha doğrusu, mutlaka Anayasa’ya aykırı birçok
kanun maddesi önümüze geliyor.
Şimdi,
size dokunan bir konu olduğunda hemen Anayasa kitabına sarılıyorsunuz. Biz
kanun yapmıyor olmamıza rağmen… Örneğin, biz bu rejimi, yönetim sistemini “tek
adam rejimi” diye eleştiriyoruz. “Aman aman, işte, Anayasa şöyle böyle…” Kendi
işinize geldi mi hemen Anayasa kitabı elinizde ama kanun yapmaya geldi mi,
maalesef, bütün kanun tekliflerinde Anayasa’ya aykırılıklar var. Kanun
tekliflerindeki aykırılıklar düzenlenmeden, karara bağlanmadan görüşmeye
geçilmesi de Meclis İçtüzüğü’ne aykırıdır ve biz bu yanlışı sürekli yapıyoruz,
sürekli Anayasa’ya aykırı kanun yapmak bizde bir alışkanlığa dönüştü. Artık,
burası, Türkiye Cumhuriyeti, bir devlet gibi değil, bir bedevi devleti gibi
yönetiliyor değerli arkadaşlar. Öncelikle, artık, sizleri bu yanlıştan
vazgeçmeye, dönmeye davet ediyorum. Bunun altını çizerek sözlerime devam etmek
istiyorum. 
Yine,
büyük yanlışlarımızdan biri, birçok kanun maddesi tali komisyonlara gitmesi
gerekirken Plan Bütçe Komisyonuna geliyor; her şey sanki Plan Bütçe
Komisyonunda görüşülmeli. Aslında, diğer komisyonlardaki arkadaşlarımızın iş
yapmalarının da önünü kesmiş oluyoruz, onların çalışmalarını da engellemiş,
uzmanlıklarından yararlanmamış oluyoruz bu şekilde.
Yine, bu önümüze gelen kanun teklifi tam da bütçenin
arasında, bütçe görüşülürken alelacele önümüze geldi. Ne acelemiz vardı, niye
böyle bir kanun teklifini görüştük, bunu da bilmiyoruz ama içindeki maddelere
baktığımız zaman, öyle çok aciliyeti olan şeyler de yok yani acil olan şeyler
olsa, evet, anlayacağız ama yok. 
Yine,
önemli bir konu, gelen kanun tekliflerinde maddelerin hiçbir şekilde etki
analizleri yapılmıyor, etki analizleri yapılmadan önümüze geliyor. Bir örnek
vermek istiyorum. Örneğin, teklifin 10’uncu maddesinde şöyle bir şey var:
İmalat sanayisinde kullanılmak üzere yapılan yeni makine ve teçhizat teslimleri
için 31/12/2019 tarihine kadar olan katma değer vergisinden istisnanın uygulama
süresini bir yıl uzatıyoruz. Tamam, güzel, uzatalım, tabii ki, ekonomik kriz
var -siz “kriz” sözünü de sevmiyorsunuz- ama- sanayide kullanılan makine ve
teçhizatları sanayicilerimiz alamıyor, biraz onların işleri kolaylaşsın, tamam
ama bunun bütçeye etkisi ne olacak? Biz daha yeni bütçe yaptık, daha dün bütçe
geçti. Bütçeler nasıl yapılır? Bütçeler bir planlama dâhilinde yapılır, ülkenin
o yıl elde edeceği gelirleri, harcamaları göz önüne alınır ve o bütçe Mecliste
görüşülür, tartışılır, ondan sonra da uygulanmaya başlanır ama bütçemizin her
yıl verdiği açıklardan zaten bütçenin iyi ve doğru yapılamadığını da görüyoruz
değerli arkadaşlar. 
Şu
alelacele gelen kanun teklifleri de yine bütçenin hesapsız kitapsız, alelacele
yapıldığını gösteriyor çünkü bu yapılacak olan, gelen kanun tekliflerindeki
birtakım istisnaların, muafiyetlerin bütçeye etkisi ne olacak, şu maddedeki KDV
istisnasının bütçeye ne etkisi olacak, bunların önceden hesaplanması ve
bizlerle paylaşılması gerekiyordu ama maalesef bunlar yapılmıyor. 
Dün,
Sayın Naci Bostancı konuşmasında şöyle bir şey söyledi: “Bütçe, ekonomi,
elimizdeki kıt kaynakların ekonomik olarak nasıl dağıtıldığıdır ve muhalefet
hep kaynakların nasıl dağıtılacağı kısmıyla uğraşıyor -onlara da verin, şunlara
da verin, bunlara da dağıtın- hiç kaynaklardan, kaynakların kıt olmasından
bahsetmiyor.” dedi. Çok doğru, kıt kaynakların doğru şekilde harcanması çok
önemli, yalnız Naci Bostancı bir şeyi yanlış anlamış, biz “Bütçeyi oraya da
verin, şuraya da dağıtın.” demiyoruz; biz, bütçeyi yandaştan, müteahhitten yana
kullanmayın, bütçeyi işçiden, çiftçiden, öğretmenden, öğrenciden yana kullanın
diyoruz. Bunda ne yanlışlık var? (CHP sıralarından alkışlar) Bütçenin nasıl
kullanıldığı, nasıl hesaplandığı önemli. 
Şimdi,
bu kanun teklifine gelecek olursak, verilen kanun teklifiyle gelen maddelerin
birçoğunun tali komisyonlarda görüşülmesi gerektiğini görüyoruz. Mesela, 1, 2
ve 3’üncü maddelerin Tarım, Orman ve Köyişleri Komisyonunda görüşülmesi
gerekiyordu; 4, 5, 7, 8, 9 ve 11’inci maddelerin Anayasa Komisyonunda; yine,
Güvenlik ve İstihbarat Komisyonuna da gitmesi gerekiyordu bu teklifin en önemli
maddeleri olan 4, 5 ve 11’inci maddelerini; 6’ncı maddesinin Millî Eğitim,
Kültür, Gençlik ve Spor Komisyonunda; 13’üncü maddesinin Adalet Komisyonunda ve
diğerlerinin de -tek tek saymayacağım diğerlerini- diğer tali komisyonlarda
görüşülmesi gerekiyordu ama maalesef, Plan ve Bütçeye yine alelacele “Bir günde
Komisyonda görüşülsün, bir günde buraya gelsin.” diye getirildi. Hâlbuki
ülkenin iç ve dış sorunları çok büyük, kriz var bu ülkede, insanlar
üretemiyorlar, firmalar ödeme güçlüğü çekiyor. Dokuz ayda 3,3 milyon kişi
elektrik borcunu ödeyememiş arkadaşlar. Genç işsizliği almış başını gidiyor, şu
anda yüzde 27,4’le rekor kırmış durumda genç işsizliği. Yine, baktığımızda
üniversiteli işsiz sayılarına, 1 milyon 276 bin kişi, öğrencimiz, gencimiz
işsiz. Yine, istatistiklere göre, 20-29 yaş arası 4 milyon 318 bin genç ne iş
arıyor ne de bir işte çalışıyor. İşte, bizim aslında 2020 yılında en en en
önemli problemimiz işsizlik değerli arkadaşlar. Bizim buraya getireceğimiz kanun
tekliflerinin hepsinin üretime odaklanması, “Biz bu işsizlikle nasıl baş
edebiliriz?” sorusuna odaklanması gerekiyor. Yüzde 5 büyüme hedefi koydunuz,
2019’u yüzde 0,5’le kapatıyoruz. Yüzde 5 büyüme hedefinden, bu büyümeden kim
yararlanacak? İstihdamı artıracak mı bu büyüme? Bu büyüme rakamına ulaşmanız
zaten imkânsız görünüyor ama en azından hani, ulaşmaya giderken o yolda bu
işsizlik problemini çözecek mi ya da çözmek için neler yapmalıyız, aslında
bunlarla uğraşmanız gerekiyordu. Ama getirdiğiniz maddeler bu işleri maalesef
çözmüyor; palyatif, günü kurtaran çözümlerdir, onun da altını çizelim.
Bu
teklifin en önemli 3 maddesi; 4, 5 ve 11’inci maddeler. Tabii, en son
söyleyeceğimi şimdiden söyleyeyim: Bu maddelerin çekilecek olması, sağduyunun
hâkim olması gerçekten güzel bir şey, biz de destekliyoruz. Bizim de bu konuda
önergelerimiz vardı. Açıkçası, bu maddelerin çekilmesiyle ilgili Komisyonda tam
yedi saat görüştük, yedi saat ve hep birlikte yedi saat bir duvara konuşsak o
duvar çatlardı herhâlde değerli arkadaşlar.
Bu
kanun teklifindeki bu 4 maddeye baktığımızda neden çekilmesi gerekiyor? Devlet
memurluğuna alınacak olanlarda aranan şartlara, her kademedeki görev için,
ayrıma tabi tutmaksızın… Bir insanın devlet memuru olabilmesi için yani bir
insan devlet memurluğuna başvurduğunda güvenlik soruşturması ve arşiv
araştırması şartı getiriliyordu 4’üncü maddede. Tabii, burada kişisel veri
niteliğindeki bilgilerin alınmasına, kullanılmasına ve işlenmesine yönelik
güvenceler ve temel ilkeler kanunlarla belirlenmeden bunların alınmasına ve
kullanılmasına izin verilmesi, Anayasa’nın 13’üncü, 20’nci ve 128’inci
maddelerine de aykırı, hukuk devletiyle de bağdaşmıyor. 
Yine,
teklifin 5’inci maddesi Anayasa’ya aykırılık içeriyor; burada da devam eden
güvenlik soruşturmalarının yenilenmesi, bir kez daha uzatılması, devam eden
davaların altı ay boyunca bekletilmesi, güvenlik soruşturmasında olan veya
sonuçlara itiraz edenlerin itiraz etmeleri durumunda, bu kanun teklifine göre,
durumlarının tekrar görüşülmesi gibi hakikaten çok ciddi mağduriyetler
yaratacak durumlar var. 
(Mikrofon
otomatik cihaz tarafından kapatıldı) 
BAŞKAN
– Emine Hanım, toparlayın lütfen. 
EMİNE
GÜLİZAR EMECAN (Devamla) – Toparlayacağım Başkanım, teşekkür ederim.
Yine,
Anayasa Mahkemesinin karar verdiği tarihten sonra oluşan bu güvenlik
soruşturmasız memurluğa atanma durumunun da -tekrar geriye dönük düzenleme
içerdiği için- açıkçası belirsizleşmesine neden oluyordu. 
Biraz
önce işsizlikten bahsetmiştim. İnsanların umutlarıyla oynamamamız gerekiyor. Bu
güvenlik soruşturmaları kime göre, neye göre... 
Mesela,
birkaç soru yine 11’inci maddeyle ilgili: Hangi bilgi ve belgeyle yapılacak?
Bilgileri ne şekilde kullanacaksınız? Soruşturma ve araştırmayı hangi merciler
yapacak? Bu soruların cevabını da karşılamadığı için hiç uygun değildi, soru
işaretleriyle doluydu. O yüzden, açıkçası, biz çekilmesini destekliyoruz.
Yine,
bu kanun teklifinin önemli olduğunu düşündüğümüz 3 maddesi daha var; teklifin
kamulaştırmayla ilgili 7’nci, 8’inci ve 9’uncu maddeleri. Arkadaşlarımız,
kendilerine sıra geldiğinde, maddeler üzerinde konuşurken detaylı olarak bu
maddelerle ilgili görüşlerini ifade edecekler. 
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (Devamla) – Selamlıyorum.
BAŞKAN
– Selamlayın.
EMİNE
GÜLİZAR EMECAN (Devamla) – Teşekkür ederim.
Ben
hayırlı olmasını diliyorum. 
Saygıyla
selamlıyor, teşekkür ediyorum. (CHP sıralarından alkışlar)
BAŞKAN
– Birinci bölüm üzerindeki konuşmalar tamamlanmıştır.
Soru-cevap
yok.
Birinci
bölüm üzerindeki görüşmeler tamamlanmıştır.
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
madde üzerinde 2 adet önerge vardır, önergeleri aykırılık sırasına göre okutup
işleme alacağım.
Türkiye Büyük Millet Meclisi Başkanlığına
Görüşülmekte
olan 158 sıra sayılı Bazı Kanunlarda Değişiklik Yapılmasına Dair Kanun
Teklifi’nin 1’inci maddesinin aşağıdaki şekilde değiştirilmesini arz ve teklif
ederiz.
Saygılarımızla.
MADDE
1 – 31/8/1956 tarihli ve 6831 sayılı Orman Kanununun ek 8 inci maddesinin
birinci fıkrasında yer alan “yirmidokuz” ibaresi “on” şeklinde
değiştirilmiştir.
 Kamil
Okyay Sındır  Abdurrahman Tutdere Emine Gülizar
Emecan
 İzmir Adıyaman İstanbul
 Süleyman
Girgin Abdüllatif Şener Cavit
Arı
 Muğla Konya Antalya

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılamıyoruz Sayın Başkan.
BAŞKAN
– Önerge üzerinde söz isteyen Sayın Süleyman Girgin, buyurun. (CHP sıralarından
alkışlar)
SÜLEYMAN
GİRGİN (Muğla) – Sayın Başkan, değerli milletvekilleri; hepinizi saygıyla
selamlıyorum.
Getirilen
teklifin 1’inci maddesi üzerinde şöyle bir önerge vardı, deniyordu ki: “Tarım
ve Orman Bakanlığı tarafından tabiat parkı ve milli parklarda 29 yıl süreyle
yatırımcılara kiraya verilen alanların kira sürelerinin 20 yıl olarak yeniden
düzenlenmesi.” 1’inci madde üzerindeki önerge bu şekilde. Gerekçe olarak da bu
alanlardaki yatırımların geri dönüş sürelerinin kısalığından bahsedilmiş. 
Değerli
milletvekilleri, hepimiz biliyoruz ki asıl gerekçe, bu alanların kötüye
kullanılıyor oluşudur. Bu işletmelerin çoğu, halka ait olan bu alanları kendi
çıkarları doğrultusunda, kâr uğruna yoksul halka âdeta kapatan işletmelerdir. 
Seçim
bölgem Muğla’dan benzer bir örnek vermek istiyorum: Anayasa’ya göre Muğla
Büyükşehir Belediyesine ait olması gereken 14 adet kıyısal alan, Sayıştay’ın
2018 Raporu’nda da “Büyükşehir Belediyesine tahsis edilmesi gerekir.” tespitine
rağmen hiçbir yasal ve nesnel gerekçe olmadan Çevre ve Şehircilik Bakanlığı
tarafından “MUÇEV” isimli şirkete kiralanmıştır. Muğla ili kıyılarında bulunan
ve kamu elinde bulunması gereken günübirlik alanlar ve iskeleler hangi mevzuat
hükmüne dayanılarak bir sermaye şirketi olan MUÇEV turizm şirketine
devredilmiştir, bilmiyoruz. MUÇEV’in 2014-2018 yılları arasında 18 milyon 532
bin kârı bulunmaktadır. Gelirinin tamamını Muğla’dan sağlayan MUÇEV, bu gelirin
ne kadarını Muğla için harcamıştır, onu da bilmiyoruz. Bu süreçte yatırım
yapılmış mıdır, yapıldıysa bu yatırımlar nelerdir; bunu da bilmiyoruz. Oysa bu
alanlar yasa gereği yerel yönetimler tarafından işletilse halkın daha ucuz
şekilde yararlanmasının önü açılacak, istihdam sağlanacak, daha fazla gelir
kamuya aktarılacak ve kamu denetimi daha iyi sağlanacaktır. Türkiye’de yaklaşık
240 adet tabiat parkı ve millî park bulunmakta, bunların önemli bir kısmı da
Muğla ilimiz sınırları içerisinde bulunmaktadır. Bu alanlar, doğal güzelliği ve
barındırdığı çeşitlilik nedeniyle millî park olarak tespit edilmiş alanlardır.
Dolayısıyla bu alanların her vatandaşın rahatlıkla kullanabileceği, gezip
görebileceği alanlar olması gerekir. Özel şahıslara kiralanarak inşaat ve tesis
yapılması ve ranta kurban edilmesi buralara yapılacak en büyük kötülüktür.
Millî park ve tabiat parkları kamu eliyle işletilmelidir, tek çözüm budur.
Fakat AKP karşımıza böyle bir teklifle gelemez ya da bizim böyle bir
teklifimize olumlu yanıt veremez. Bu, AKP’nin aynı zamanda kendini inkâr etmesi
demektir. Çünkü AKP özelleştirmelerin partisidir, iktidara geldiği günden bu
yana kadar özelleştirmediği hiçbir alan kalmamıştır, bu özelleştirmelerin
hiçbiri halkımızın yararına olmamıştır. Emekçiler için mağduriyet yaratmayan
bir özelleştirme örneğiniz var mıdır -soruyu tersten soralım- ya da halkımız
lehine kamulaştırma örneğiniz var mıdır? Eğitim ve sağlık özelleştirildi,
suyumuz şişelendi, derelerimizin üzerine HES’ler kuruldu, enerjimiz,
madenlerimiz özelleştirildi. Özelleştirilmeyen bir havamız kaldı, o da teknik
olarak mümkün olsa bir gün dahi beklemez satarsınız. İktidarınız boyunca 70
milyar dolar özelleştirme yaptınız, 2 trilyon dolar da vergi topladınız.
Bunları ne yaptınız? Devlet kâra mı geçti? Hayır, devletin 500 milyar dolar
borcu da bulunmakta. El insaf! 
Değerli
milletvekilleri, özelleştirmelerin mali boyutu kadar önemli olan diğer bir
husus da hayatın her alanına sinen özelleştirme mantığı olmuştur. “Kamusal hak”
kavramı yerle bir oldu, onun içindir ki Sayın Cumhurbaşkanı Erdoğan, asgari
ücretten bahsederken “jest” diyebiliyor. Ne jesti arkadaşlar? Emekçilerimiz
çoluğuna çocuğuna ekmek götürebilmek için gece gündüz çalışıyor. Asgari
ücretliler sizden lütuf beklemiyorlar, haklarını istiyorlar. Siz zaten jesti
yapacaklarınıza yapıyorsunuz. Ortada bir jest varsa, asıl jest, sosyal devlet
namına ne varsa yok edilmesine rağmen, vergilerle tepesine çöktüğünüz
emekçilerin bu ülkeyi alın teriyle ayakta tutmasıdır. Asgari ücret, Anayasa’yla
güvence altına alınmış kamusal bir haktır, kimsenin jesti filan değildir. 
(Mikrofon
otomatik cihaz tarafından kapatıldı) 
SÜLEYMAN
GİRGİN (Devamla) – Müsaade eder misiniz?
BAŞKAN
– Son cümlelerinizi alayım. 
SÜLEYMAN
GİRGİN (Devamla) – Tabii, teşekkür ediyorum Başkanım. 
Değerli
arkadaşlar, asgari ücret nasıl belirlenmeli ve ne kadar olmalı? Esasen
gündemimiz bu olmalıydı, alelacele önümüze getirilen torba yasalar değil.
Asgari ücret tespitinde uluslararası standartlara uyulmalı, asgari ücret toplu
pazarlık yoluyla saptanmalı, Asgari ÜcretTespit Komisyonunda kadın
temsili sağlanmalı, TÜİK hesabı asgari ücretin saptanmasında alt sınır
olmalıdır. Asgari ücret, net ve asgari geçim indirimi hariç, bütün işçi ve
memurlar için yıllık hesaplanmalıdır. Asgari ücretli millî gelir artışından
yararlanmalı, yeniden değerleme artış oranından daha az asgari ücret artışı
olmamalı, asgari ücret artışında IMF’nin talimatıyla belirlediğiniz hedef
enflasyon oranı baz alınmamalıdır ve asgari ücret vergi dışı bırakılmalıdır. 
Sözlerimi
bitirirken, iktidarınızın ülkemizi getirdiği noktada “Asgari ücretli çalışan
kişi 5 kişilik ailesine günde 3 öğün simit yedirse ayda cebine 1.120 lira para
kalır.” diyen bir düzen yarattınız, köleliğin bu düzendeki adı “emekçi” oldu.
Yere batsın bu düzeniniz! 
Saygıyla
selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum. Kabul edenler… Kabul etmeyenler… Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan Bazı Kanunlarda Değişiklik Yapılmasına Dair Kanun Teklifi’nin 1’inci
maddesinde yer alan “değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederim.
 İmam
Hüseyin Filiz Hayrettin Nuhoğlu İsmail
Koncuk
 Gaziantep
 İstanbul Adana
 Mehmet
Metanet Çulhaoğlu Dursun Müsavat Dervişoğlu
 Adana İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılamıyoruz Sayın Başkan.
BAŞKAN
– Önerge üzerinde söz talebi, Sayın Hayrettin Nuhoğlu, İstanbul Milletvekili.
(İYİ PARTİ sıralarından alkışlar)
HAYRETTİN
NUHOĞLU (İstanbul) – Sayın Başkan, değerli milletvekilleri; selamlarımı sunarak
sözlerime başlıyorum.
Türkiye
Büyük Millet Meclisinde 2019 yılındaki son konuşmalarımızı yapıyoruz. Torba
kanun üzerinde arkadaşlarımız konuştu. Ben, kanun maddesinden ziyade kısa bir
değerlendirme yapacağım. 
Ülkemiz
21’inci yüzyıla girdiğimiz ilk yıllarda büyük bir ekonomik krizle karşılaştı ve
bir kaos ortamı oluştu. Kaostan kurtulmak için Kemal Derviş ve IMF geldi. O
dönemde halk büyük sıkıntı yaşadı ama onların istediği bütün yasalar kısa
sürede çıkarıldı. Türk ekonomisi toparlanma sürecindeyken erken seçime gidildi,
umut olarak ortaya çıkan Adalet ve Kalkınma Partisi seçimi kazanarak iktidar
oldu. Her şey o zaman 3Y’yle başladı. Ne demekti 3Y? Yoksullukla, yolsuzlukla
ve yasaklarla mücadele etmek demekti. Yoksulluk ve yolsuzluk bitecek, yasaklar
sona erecekti. İlk günden itibaren hızla büyüyen ekonomi sayesinde parayla
tanışan kadrolar ortaya çıktı. Takip edilen politika tüketim ekonomisine
dayanıyordu, kafalarında yatırım ve üretim yoktu. “Paranın dini olmaz.”
anlayışıyla varlıklarımız teker teker satılmaya başladı. 
Diğer
taraftan, bankalar öncülük etti, inşaat sektörü patladı; konut kredileri öyle
pazarlandı ki müşteri getiren emlakçılara sıfır arabalar hediye edildi, yurt
dışında tatillere gönderildi. Daha önce “Tasarruf edilsin.” diye ailelere
kumbara veren bankalar, kredi kartı vermeye başladı, çocuklara bile ek kartlar
verildi. Yeter ki tüketim artsın. Bunun için cazibe merkezleri oluşturuldu;
alışveriş merkezleri küçük şehirlere, ilçelere varıncaya kadar çoğaldı. Yeni alışkanlıklar
oluştu, ahenk bozuldu. Para yetmeyince bankalar devreye girdi; konut
kredisinden sonra, taşıt kredisi, tüketici kredisi, tatil kredisi, eğitim
kredisi, hatta bayram kredisinden askerlik kredisine kadar akla gelen her
konuda kredi verildi ve nihayet, herkes borçlu oldu. Türk aileleri borçlu
yaşamayı hayat tarzı hâline getirdi.
Ekonomik
krizle birlikte, toplumun sinirleri bozuldu, sosyal yapı sarsıldı; şiddet
eylemleri, aile içi sorunlar, boşanmalar, uyuşturucu alışkanlıklarının
yayılması, ahlaki değerlerin çöküşü, ümitsizlik, çaresizlik ve intiharlar
vicdan sahibi herkesi yürekten yaralamaya başladı. Saray başta olmak üzere,
kamuda israf, yolsuzluk, akraba ve partilileri kayırma üst seviyelere çıktı.
3Y’yle, başlangıçta verilen sözlere uygun mücadele edilemedi; tam tersine,
yolsuzluk ve yoksulluk çok arttı, bu artışa sebep olanlar zengin oldu. Yasaklar
ise alan değiştirerek yaygınlaştı. Sonuç itibarıyla 3Y’yle geldiler, 3Y’yle
gitmeye hazırlanıyorlar. 
Değerli
milletvekilleri, Türk milletinin geleceğini kurtarmak için yasama, yürütme ve
yargı olarak üç kuvvet üstüne düşen görevleri yapmak zorundadır. Yürütmenin
başı Cumhurbaşkanıdır, yargı da Cumhurbaşkanına bağlı gibi çalışıyor. Geriye
yasama kalıyor, bu görev Türkiye Büyük Millet Meclisinindir. Peki, bu görevi
yerine getirebiliyor muyuz? Kamuoyunda Türkiye Büyük Millet Meclisine güven var
mıdır? İtibarını koruyabiliyor muyuz? Türkiye Büyük Millet Meclisine itibar
kazandırmak ve yeniden, Türk milletinin güven duyacağı bir konuma getirmek
mümkündür. Bu Meclis, İstiklal Savaşı’mızı yöneten, başarılı olan ve Türkiye
Cumhuriyeti devletini kuran Gazi Meclistir. Bu Meclisin kuruluş felsefesine ve
kurucu iradeye sahip çıkmak ve saygı göstermek her milletvekilinin esas görevi
olmalıdır. Büyük Türk milleti önünde namusumuz ve şerefimiz üzerine yemin
ettik; o hâlde, hiçbir milletvekili, vatanın ve milletin bölünmez bütünlüğüne
kasteden örgütlerle beraber olamaz, olmamalıdır. Hiçbir milletvekili, hukukun
üstünlüğüne uygun olmayan davranışta bulunamaz. Hiçbir milletvekili, Atatürk
ilke ve inkılaplarına karşı çıkan, hatta hakaret eden kişi veya kuruluşlarla
beraber olamaz, olmamalıdır. Hiçbir milletvekili, 82 milyon vatandaşımızın
insan haklarından ve temel hürriyetlerden yararlanmasına engel olacak
davranışta bulunamaz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın. 
HAYRETTİN
NUHOĞLU (Devamla) – Hiçbir milletvekili, Anayasa’ya sadakatten ayrılamaz,
ayrılmamalıdır. Böyle yapabilirsek Türkiye Büyük Millet Meclisine ve siyaset
kurumuna güveni artırır, yeniden itibar kazandırırız. 
2020
yılından beklentiler çoktur. Öncelikle, gerginliği azaltacak bir üslup
kullanılmalıdır artık. Eleştiriye tahammül edilmeli, hakaret ederek konuşma
sona ermelidir. Birbirimizi anlamaya çalışmalıyız. Geçmişte yaşanan
sıkıntıların giderileceği, iyileştirilmiş parlamenter sisteme yeniden dönülmesi
için, başta siyaset kurumu olmak üzere bütün kesimler el ele vererek çözüm
aramalıyız. Yaşadığımız coğrafyada ilelebet hür ve mutlu yaşamak istiyorsak
bilim ve teknolojiden, çağdaş bütün imkânlardan yararlanarak çalışıp başarılı
olmalıyız. 
21’inci
yüzyılın ilk çeyreğini doldurmadan ortak aklı tesis edebilmeyi temenni ediyor,
yeni yılın ülkemize, milletimize ve bütün dünyaya huzur getirmesini diliyorum.
(İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
2’nci
madde üzerinde 3 adet önerge vardır, okutup aykırılık sırasına göre işleme
alacağım.
Türkiye Büyük Millet Meclisi Başkanlığına 
Görüşülmekte
olan Bazı Kanunlarda Değişiklik Yapılmasına Dair Kanun Teklifi’nin 2’nci
maddesinde yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederim.
 Mehmet
Metanet Çulhaoğlu Dursun Müsavat Dervişoğlu İsmail
Koncuk
 Adana İzmir Adana
 Hayrettin
Nuhoğlu Bedri Yaşar
 İstanbul Samsun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılmıyoruz Sayın Başkanım.
BAŞKAN
– Komisyonun katılmadığı önerge üzerinde Sayın Bedri Yaşar…
Buyurun.
(İYİ PARTİ sıralarından alkışlar)
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum.
Bugün
yine bir torba yasa teklifiyle, içinde her şeyin olduğu bir yasa teklifiyle
karşı karşıyayız. Bu yasa teklifi Plan ve Bütçe Komisyonundan geçerken ben de
bir uğradım neler olup neler bitiyor diye. Hakikaten, içinde, Anayasa
Komisyonunu ilgilendiren, Adalet Komisyonunu ilgilendiren, Bayındırlık
Komisyonunu ilgilendiren farklı konulardaki maddelerin tamamının yine Plan ve
Bütçe Komisyonundan geçtiğini gördük. Hâlbuki bunlar kendi komisyonlarında
görüşülmüş olsaydı daha farklı bir yapıyla Parlamentoya inmiş olurdu.
Bu
158 sıra sayılı Kanun Teklifi’nin 2’nci maddesinde, özellikle, yirmi dokuz yıl
süreyle orman alanlarının, piknik alanlarının kiralanma süresinin yirmi yıla
düşürülmesi düzenleniyor, biz de destekliyoruz. Bu, hakikaten uzunca bir süre.
Burada yapılan yatırımlar çok ciddi, büyük yatırımlar değil. Dolayısıyla kısa
süreli olmasında fayda var. Diğer kanun tekliflerinde de olduğu gibi olumlu
gördüğümüz kısımlarına “evet”, olumsuz gördüğümüz kısımlarına da “hayır” demeye
devam ediyoruz.
Bunun
devamında, 7’nci ve 8’inci maddeler daha çok kamulaştırmayla ilgili.
Kamulaştırma işleminden sonra doğan faizlerin hangi oranlarda olacağına dair
düzenleme var. Burada da özellikle “Yurt içi üretici endekslerine göre
hesaplanır.” diyor. Buradaki temel mesele şu: Ortada bir faiz rakamı varken
yurt içi üretici fiyat endeksi hiçbir zaman bundan daha yüksek olamaz.
Dolayısıyla burada bir hak kaybı söz konusu. 
Ben
biraz, kamulaştırmanın nasıl yapıldığını bildiğim kadarıyla anlatmaya
çalışayım. Bugün, sizin de duyduğunuz gibi, diyoruz ki: “Biz boğazda ikinci bir
boğaz yapmayı planlıyoruz.” Burada önce bu proje sızıyor. Burada “İkinci bir
hat yapılacak.” diyor. Bu sızan projeye göre gidip bu bölgelerde insanlar arazi
almaya başlıyorlar. Tabii, buranın rant değeri yüksek olduğu için, özellikle
projenin geçtiği yer değil de, kanalın geçtiği yer değil de onun yanındaki
yerleri satın almaya çalışıyorlar. Tabii, burada süratle bir değişim... En
büyük rantların bu kamulaştırmalarda oluştuğunu bu kürsüden ifade ediyorum. En
büyük kayıplarımız, devlete atılan kazıkların en büyük rakamları buralarda
oluşuyor. Burada gerçek mal sahiplerinin çok ciddi bir faydası yok. Vatandaşlar
bu sızmalar olduğu andan itibaren yerlerini de satmaya başlıyor. Ne oluyor? İlk
önce “Biz burayı kamulaştıracağız.” diyorlar. Kamulaştırma şerhi oluştuğu andan
itibaren bir heyet oluşturuluyor, burayla ilgili bir rakam tespit ediliyor.
Eğer siz bu rakama razıysanız bu rakam üzerinden paranızı alıyorsunuz. Rakama
razı değilseniz o zaman mahkemeye gidiyorsunuz, mahkemenin oluşturduğu
bilirkişinin durumu tespit ettiği değerler üzerinden rakamları tahsil etmeye
çalışıyorsunuz. Üçüncü husus da devlet resen “Ben burayı kamulaştırıyorum”
diyor. Ortada henüz belirlenmiş bir fiyat da yok. Kamulaştırma şerhiyle beraber
olay devam ediyor, sonuçlanmıyor.
Tabii,
bu uzunca sürelerde siz ÜFE’yle bunları ödemeye kalktığınız zaman, farklı faiz
oranlarıyla ödemeye çalıştığınız zaman ortaya korkunç da rakamlar çıkıyor.
Zaten bunlarla ilgili sektörler de oluştu, avukatlar da oluştu. Bir yerden bir
yol geçeceği zaman, devlet bir yatırım yapacağı zaman hiç merak etmeyin, onlar
gelip zaten sizi buluyorlar. Dolayısıyla bu değer tespitleri daha işin başında
ciddi olarak tespit edilirse bu tür sorunlar yaşanmaz. Devlet hangi oranda
alacaklarına faiz uyguluyorsa borçlarına da aynı oranda uygularsa bütün bu
karışıklıklar da -TEFE’dir, TÜFE’dir- kendiliğinden orta yerden kalkar. Bugün
vergi, SSK borcu olanlara devletin uyguladığı bir faiz oranı var. Dolayısıyla
alacaklarına uyguladığı oranı borçlarına da uygularsa bu sorun kendiliğinden
çözülmüş olur yoksa bu tür davalar bitmez. Bununla ilgili zaten özel avukatlık
ve hukuk büroları devam ediyor. İşte, bu rantın ortadan kalkması lazım. Oluşan
fiyat tespit komisyonlarının işi güncel hâlde günün şartlarına göre tespit
etmesi işin en doğru yanı. 
Tabii,
bu saat itibarıyla da görüyorum, Parlamentonun ilgisi de dağılmış vaziyette.
Ben, çok da fazla sınırları zorlamadan hepinizin yeni yılını tebrik ediyorum.
Yeni yılın devletimize, milletimize hayırlar getirmesini Yüce Mevla’dan niyaz ediyor,
yüce heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkür ediyorum Sayın Yaşar. 
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 158 sıra sayılı Kanun Teklifi’nin 2’nci maddesinde bulunan “ve turizm
alanlarında” ibaresinin “ile alanlarında” olarak değiştirilmesini arz ve teklif
ederiz. 
 Mahmut
Toğrul Necdet İpekyüz Ayşe Acar
Başaran
 Gaziantep Batman Batman
 Tulay
Hatımoğulları Oruç Erol Katırcıoğlu Ali
Kenanoğlu
 Adana İstanbul İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılamıyoruz Başkanım.
BAŞKAN
– Önerge üzerinde, Sayın Ayşe Acar Başaran, buyurun lütfen. (HDP sıralarından
alkışlar) 
AYŞE
ACAR BAŞARAN (Batman) – Sayın Başkan, değerli milletvekilleri; evet, gerçekten,
herkes çok yorgun. Bu torba yasanın bugün niye buraya geldiğini açıkçası,
herhâlde hiç kimse anlayamamış bütçeden hemen sonra, bu kadar yoğunluktan
sonra. Zaten şu anda hiç kimsenin de ilgisi yok bu paketin kendisine. 
Şimdi,
mademki bir cumartesi günü Meclisteyiz, ben de bugün günlerden cumartesi diye
biraz Cumartesi Annelerinden söz edeyim. Haftalardır Cumartesi Anneleri
İstanbul’da Galatasaray Meydanı’na, Diyarbakır’da Dağkapı Meydanı’na, Batman’da
Gülistan Caddesi’ne çıkamıyorlar; günlerdir yasaklı bir biçimde ama hâlâ adalet
arayışlarını yüksek sesle dillendirmeye çalışıyorlar. Ben, bugün Batman’da ve
İstanbul’da yapılan adalet arayışındaki iki olayı anlatacağım burada
arkadaşlar. Bu arada Batman’da bugün İHD’nin içerisinde yapılan eylem esnasında
üst katında bir yangın çıkmış, şükürler olsun ki can kaybı yok ama maalesef
işte bu yasaklar bizi dört duvar arasına sıkıştırıyor ve bugün can kaybı da
olabilirdi orada. Bütün İHD yöneticilerine ve ailelerine buradan geçmiş olsun
dileklerimi iletmek istiyorum. 
Şimdi,
iki olay, birincisi, arkadaşlar, bugün İstanbul’daki eylemde, Dargeçit
ilçesinde 29 Ekim-8 Kasım 1995 tarihleri arasında ev baskınlarında gözaltına
alınan 12 yaşındaki Davut Altunkaynak, 13 yaşındaki Seyhan Doğan, 16 yaşındaki
Nedim Akyön, 20 yaşındaki Abdullah Olcay, 21 yaşındaki Abdurrahman Coşkun, 57
yaşındaki Süleyman Seyhan’ın faillerinin yargılanması istendi. Bunlar, bu
tarihler arasında gözaltına alındılar, günlerce kendilerinden haber alınamadı,
sonrasında bir tanesi, Süleyman Seyhanın, dört ay sonra 6 Mart 1996 tarihinde
kafası olmayan yakılmış bedeni bir kuyuda bulundu. Daha sonra 2012, 2013 ve
2015 yılları arasında gözaltına alınanların tümünün aslında katledilerek
kuyulara atıldığı ortaya çıktı. Bunun duruşması önce Midyat’ta açıldı ama
güvenlik gerekçesiyle Adıyaman Ağır Ceza Mahkemesine taşındı. 23 Aralıkta
Adıyaman 1. Ağır Ceza Mahkemesinde Dargeçit JİTEM duruşması görülecek. Umuyoruz
ve diliyoruz ki Ankara’da görülen JİTEM dosyası gibi üstü kapatılıp beraatle
sonuçlandırılmaz ve ailelerin bu adalet arayışına gerçek manada ses verilir. 
Yine,
Batman’dan bir örneği söyleyeyim: Bugün açıklaması dışarıda yüksek sesle
yapılmak istenen ama dört duvarda yapılması sağlanan Abdulkerim Kartal’ın
hikâyesini anlatmış bugün Batman’daki aileler, kendisi kayıp. 16/8/1991
tarihinde 20.00 sularında taksi durağının bulunduğu sırada yanına gelen 2 kişi,
müşteri olarak kendilerini tanıtıp kendilerini Silvan’a götürmelerini istemiş,
birlikte yola çıkmışlar, gece dönmediğinden, ertesi sabah ailesi cumhuriyet
başsavcılığına, emniyete ve jandarma karakoluna başvuruda bulunmuş. Olaydan
tahminen on dört on beş gün sonra Abdülkerim Kartal’ın kullandığı aracın Bingöl
iline kayıtlı sahte plakayla Antalya ilinde bulunduğu emniyet güçleri
tarafından tespit edilip ailesine bildirilmiş. Antalya’da özel bir otoparkta bu
araç bulunmuş ancak kendisinden o günden bugüne kadar haber alınamamış. Bu
olaydan sonra, aracı bırakan 2 kişinin dışında başka 2 kişi aracı almak için
gelmiş; otopark işleteni, aracı bırakan kişiler ile almaya gelen kişiler aynı
şahıslar olmadığı için vermek istememiş, bu şüpheli durumu Emniyete bildirmiş
ama bu kişiler olay yerinden ayrılmış. Ve 16/8/1991 tarihinden bugüne kadar
Abdülkerim Kartal’dan haber alınamıyor. 
Bunlar
sadece 2 örnek, 2 dosyaydı arkadaşlar; binlerce insan 1990’lı yıllarda faili
meçhul cinayetlerde katledildi ve yine kaybedildi. Aileler haftalardır
seslerini, adalet isteklerini ulaştırmaya çalışıyor, “Kayıplar bulunsun,
failler yargılansın.” çığlıklarını yükseltiyor ama maalesef, iktidar
cephesinden büyük bir saldırıya maruz kalıyorlar. Bizler de o ailelerin sesi
olarak buradan bir kez daha iktidara seslenmek istiyoruz; bugün, bu meseleleri
çözmek, bu failleri bulmak, failleri yargılamak bütün iktidarın da
sorumluluğundadır. Bu ailelerin adalete ulaşması hepimizin adalete ulaşması
olacaktır diyorum.
Teşekkür
ederim arkadaşlar. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 158 sıra sayılı Kanun Teklifi’nin çerçeve 2’nci maddesiyle düzenlenen 6831
sayılı Kanun’un 16’ncı maddesine eklenen fıkrada yer alan “bina” ibaresinin
“yapı” olarak değiştirilmesini arz ve teklif ederiz.
 Ümit
Yılmaz Olcay Kılavuz Halil
Öztürk
 Düzce Mersin Kırıkkale
 Metin
Nurullah Sazak Ali Muhittin Taşdoğan
 Eskişehir Gaziantep

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılmıyoruz Başkanım.
BAŞKAN
– Komisyonun katılmadığı önerge üzerinde söz talebi Sayın Ali Muhittin
Taşdoğan’ın.
Buyurun.
(MHP sıralarından alkışlar)
ALİ
MUHİTTİN TAŞDOĞAN (Gaziantep) – Sayın Başkan, Sayın milletvekilleri; görüşmekte
olduğumuz 158 sıra sayılı Kanun Teklifi’nde TÜSEB’de görevlendirilen
akademisyenlerle ilgili bir madde var. Bu nedenle biraz TÜSEB’ten konuşmamız
gerekiyor. 
Türkiye
Sağlık Enstitüsü Başkanlığı, kamu tüzel kişiliğine sahip, idari ve bilimsel
özerkliği bulunan, Sağlık Bakanlığına bağlı bir kuruluş olarak milletimize
hizmet vermektedir. Kurulma gerekçesi açısından çok değerli bulduğumuz bu
yapının sağlık hizmetlerinin kalite ve standardını yükseltmesine, sağlık
teknolojilerine ve ürünlerine ulaşmayı kolaylaştırmasına, toplumun etkilendiği
kronik hastalıkların maliyetini ve yönetimini sağlayabilmesine, AR-GE ve
akredite kabiliyetinden dolayı da ülkemize, bölgesinde sağlık teknoloji merkezi
olmasına katkı yapacağının farkındayız. Bu amaçları görev edinen TÜSEB’e
özellikleri ve idari yapısının liyakat esaslı çalışmasını sağlayacak tüm
desteklerin verilmesi gerektiğini düşünmekteyiz. 
Değerli
milletvekilleri, TÜSEB bünyesinde kurulan Türkiye Biyoteknoloji Enstitüsü,
beraberinde kurulan diğer enstitülerin sadece bir tanesini oluşturmaktadır.
Biyoteknolojik, biyobenzer ilaç sektörüne dikkatinizi çekerek sizlerle bazı
bilgileri paylaşmamız gerekmektedir.
TÜSEB’in
ve çalışmalarının ülkemizin geleceği açısından önemli olduğuna kanaatimiz
tamdır. Biyoteknolojik ilaçların tedavilerdeki kullanımı giderek artmaktadır.
Türkiye’nin tamamen ithalata dayalı ilaç tedarik modeli sürdürülebilir
değildir. Hücre bankasından başlayarak bitmiş ürüne kadar tüm üretim
süreçlerini kapsayan yerli biyoteknolojik ilaç ve biyobenzer ilaç üretimi
yapılmadıkça sektörel cari açık ve dışa bağımlılık daha da artacaktır. Çağrıya
çıkılan TÜSEB stratejik AR-GE ve iş birliği projeleriyle millî biyoteknolojik,
biyobenzer, biyoüstün ilaç geliştirilmesi hedeflenmektedir. Canlı sistem ve
organizmalar kullanılarak üretilen biyoteknolojik ilaçlar için AR-GE
çalışmaları ve üretim aşamasında önemli bir inovasyon, teknoloji ve yatırım
gerekmektedir. Tüm dünyada biyolojik ilaç pazarının küresel büyüklüğü yaklaşık
220 milyar dolar civarındadır. Bu ilaçların küresel ilaç pazarındaki oranı ise
yüzde 20’lere ulaştı ve artmaya devam ediyor. Türkiye'nin ithal ettiği 1 milyar
dolarlık biyoteknolojik ilaçların AR-GE çalışmaları ve klinik çalışma
aşamalarının Türkiye'de tamamlanması ve üretilmesi sadece Türk hastaların bu
ilaçlara erişimini kolaylaştırmakla kalmayacak, aynı zamanda ülkemizin dış
ticaret açığını azaltarak ülke ekonomisine çok ciddi bir katkı sağlayacaktır.
Önümüzdeki beş yılın sonunda ilaç endüstrisinin yüzde 70’ini biyoteknolojik
ilaçların oluşturacağı öngörülmektedir. Küresel ilaç pazarının 1,1 trilyon
doları bulduğu düşünüldüğünde Türkiye'nin de ilaç endüstri stratejilerini bu
temele oturtması ve biyolojik ilaç trendini yakalaması, özel sektör-kamu iş
birliğiyle doğru adımlar atması gerekmektedir. Kimyasal ilacın kilogram başına
ihracat değeri yaklaşık 17 dolarken biyoteknolojik ilacın ihracat değeri 1
kilogram için 1 milyon dolar civarındadır. 
Cumhurbaşkanlığı
On Birinci Kalkınma Planı’nda ilaç, tıbbi cihaz sektörü ülkemiz için öncelikli
sektör seçilmiştir. Ülkemiz ilaç endüstrisinin küresel rekabet gücünü artırmak
ve dünya ilaç değer zincirinde ülkemizi daha üst konuma taşımak için millî
politikaların oluşturulması, yerli biyoteknolojik, biyobenzer ve biyoüstün ilaç
üretilmesi için gerekli ekosistemin ve altyapının daha fazla vakit kaybetmeden
oluşturulması gerekmektedir. Bu nedenle TÜSEB’de çalışacak akademisyenlere
verilen desteği önemsiyor ve olumlu buluyoruz. 
Biyoteknolojik
ve biyoüstün ilaçlar üretilmesini tarihî köklerinde de arayacak olursak bundan
yaklaşık yüz yıl önce, Gaziantep’te Antep’i gazi yapan savunmada kloroform veya
eter yoktu, yaralılar bağlanarak elleri ayakları kesiliyordu veya tedavi
edilmeye çalışılıyordu; tentürdiyot yoktu, ispirtodan tentürdiyot yapılmaya
çalışılıyordu. 
Kıymetli
milletvekilleri, bu nedenle, yerli ve millî ilaç önemlidir diyor, hepinizi
saygıyla selamlıyorum. (MHP ve AK PARTİ sıralarından alkışlar)
BAŞKAN
– Önergeyi kabul edenler… Etmeyenler… Kabul edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3’üncü
madde üzerinde 1 adet önerge vardır; okutuyorum.
Türkiye Büyük Millet Meclisi Başkanlığına
Görüşülmekte
olan 158 sıra sayılı Kanun Teklifi’nin 3’üncü maddesinde bulunan "veya”
ibaresinin "ya da” olarak değiştirilmesini arz ve teklif ederiz.
 Mahmut
Toğrul Necdet İpekyüz Oya Ersoy
 Gaziantep Batman İstanbul
 Tulay
Hatımoğulları Oruç  Erol Katırcıoğlu Ali
Kenanoğlu
 Adana İstanbul İstanbul

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılmıyoruz Başkanım.
BAŞKAN
– Önerge üzerinde söz talebi, Sayın Necdet İpekyüz. 
Buyurun
Sayın İpekyüz. (HDP sıralarından alkışlar)
NECDET
İPEKYÜZ (Batman) – Sayın Başkan, değerli milletvekilleri; aslında, yani
haftanın sonu, buradayız. Bütçe oylandı ve bugün sabahleyin tekrar toplandık;
Libya meselesi üzerinde görüştük ve bir taraftan da bir torba yasa önümüze
gelmiş. 
Öteden
beri aslında bu Mecliste en çok karşı çıktığımız konulardan biri yani yasamanın
iyi çalışmaması “torba” denilen mevzuattan vazgeçilmemesi. Niçin? Aslında bir
ülkede yasama süreçlerine baktığımızda, yasaların çıkarılma şekillerine
baktığımızda o ülkedeki demokrasinin nasıl işlediğini de görmüş oluruz. Neden?
Çünkü bir yasa hazırlanırken en başta sivil toplum örgütlerinden,
üniversitelerinden, muhalefetinden ve olabildiğince kamuoyundan görüş alıp onun
üzerinde özellikle alt komisyonlarda, sonra ana komisyonlarda tartışıp Meclisin
önüne gelmesi lazım ve tartışılması lazım ama bizde ne oluyor? Daha çok
birilerinin ihtiyacı üzerine yasal düzenleme geliyor. Ne yapılıyor? Hiçbir
nokta, virgül değişmeden önümüze getiriliyor. Bu demokrasinin işleyişinin en
güzel göstergesi olması gerekirken Türkiye’de “torba yasa” demokrasinin ne
kadar işlemez olduğunu gösteriyor ve tekrar bütçe görüşülürken bir çok arkadaş
dile getirdi. Bütçe görüşmeleri arasında bir savaş hâli, bir seferberlik, büyük
bir afet olmadığı hâlde Genel Kurul sabahtan akşama kadar çalıştığında önümüze,
Plan ve Bütçe Komisyonuna içinde bayındırlık, içinde adalet, içinde turizm,
kültür, orman, birçok konuyu barındıran bir torba yasa getirildi. Neyse ki
toplumsal duyarlılık ve birçok tartışmadan sonra, çok sakıncalı olan “güvenlik
soruşturması ve arşiv taraması” kamuoyunda öteden beri bildiğimiz “fişleme”
konusunda geri adım atıldı, dilerim bir daha önümüze gelmez. Geri adım
atılmasıyla her şey bitti mi? Hukukun üstünlüğü mü geldi? Hayır, biz biliyoruz
ki hâlâ hukuk uygulanmıyor. Niçin uygulanmıyor? Örneğin Demirtaş davasında,
örneğin kayyumlar meselesinde birçok şekilde hukukun üstünlüğü aslında
kalmamış, tümüyle kendine göre bir hukuk geliştirilmiş. Kimi zaman gizli tanık
ifadeleri, kimi zaman itirafçılar, kimi zaman rastgele beyanlarla insanlar
tutuklanmakta hatta kimi zaman –tırnak içinde- kimi şahsiyetlerin açıklamaları
suç nedeni sayılabiliyor ve az önce arkadaşlarımız söyledi, insanların
tutuklanması yetmiyor, tutuklandıktan sonra kendi yapıları, çevreleri,
aileleri, yakınları ve arkadaşları, hepsi beraber cezalandırılıyor. Niçin? Bir
korku imparatorluğu yaratmak, bir totaliter düzen yaratmak için.
Buraya
bu tasarı gelirken -birçok maddesi gelirken- ne deniyordu? “Kamu kurum ve
kuruluşlarının yararına…” artı bir de süsleme gibi “vatandaşların talebi
üzerine…” Arkadaşlar, vatandaş derken aslında onu düzeltmesi lazım iktidarın:
“Yandaşların talebi üzerine bir düzenleme yapıyoruz.” Çünkü vatandaşla ilgili
hiçbir düzenleme yoktu. Vatandaşlar bütçeyi takip ediyordu, işte “Acaba asgari
ücretle ilgili bir değişiklik mi yapılacak?” “İşsizlikle ilgili bir söylem mi
gelişecek?” “Yoksullukla mücadeleyle ilgili bir şey mi gelişecek?” “Hayat
pahalılığıyla ilgili bir söylem mi gelişecek?” Hiç yok.
Bir
diğeri de toplumun büyük çoğunluğu... “Bu ayrımcılıkla ilgili, nefretle ilgili,
kutuplaşmayla ilgili bir sonuç mu çıkacak?” Hayır. “Barışla ilgili bir söylem
mi çıkacak?” Hayır. Neydi daha çok? Yandaşa… İçeriğini hiç anlamadığımız
-nitekim buraya da geldi- bir kısmı tekrar çekilerek ortadan kaldırılan bir sürece
dönüştü. İşçi yok, memur yok, çiftçi yok, köylü yok, emekli yok, hiç kimse yok.
Hiçbir tehlikeli durum olmamasına rağmen bu tümüyle, paldır küldür bir şekilde
Plan ve Bütçe Komisyonunda görüşülüp buraya getirildi. Ne oldu? Bunlar bitti.
Peki, bunlarla beraber ne yapılıyor? Aslında bizim gelecekle ilgili en büyük
talebimiz yasama organının -nasıl ki baştan söyledim- demokratik bir şekilde
çalışmasıdır. Eğer biz demokratik bir şekilde bunları çalıştıramazsak, bu
yasamayı yürütemezsek bu ülkede barıştan uzaklaşmış oluruz, kutuplaşmaya çember
açmış oluruz, kutuplaşma giderek yükselir. 
Yeni
yıla girerken aslında bunu söylemek lazım; bizim en büyük hedefimizin, Meclisin
en büyük hedefinin tümüyle insanların daha huzurlu, güvende yaşaması için
yasamanın çalışması ve totaliter rejimden uzaklaşmamız, buna ortam açmamamız...

Arkadaşlar,
o “fişleme” dediğimiz süreç çıkmış olsaydı... Bugün, ıslık çaldığı için
cezaevine girenler var. Bugün, okuduğu kitaptan dolayı, gittiği düğünden
dolayı, gittiği filmden dolayı birçok insan mağduriyet yaşıyor ve tutuklanıyor.
Normalde, yasaya göre, tutukluluk süresinin belli bir düzeyde olması gerekirken
tutukluluk işkenceye dönüştürülüyor, tutukluluk tümüyle cezaya dönüştürülüyor
ve Türkiye’nin gerçek gündeminden uzaklaşmış oluyoruz.
(Mikrofon
otomatik cihaz tarafından kapatıldı) 
NECDET
İPEKYÜZ (Devamla) – Bitiriyorum Sayın Başkan.
BAŞKAN
– Toparlayın lütfen.
NECDET
İPEKYÜZ (Devamla) – Biz her çıktığımızda, kayyumu söylediğimizde insanlar
“Niçin kayyumu söylüyorsunuz...” Biz söyleyeceğiz çünkü siz her gün kayyum
atamak zorunda kalıyorsunuz, tespih tanesi gibi kayyum çeker bir şeye
dönüştünüz ve hiçbir karşılığı yok, hiçbir izahı da yok. Kendi kendinize
yarattığınız bir süreçle beraber bunu geliştiriyorsunuz, kendi kendinize
uydurduğunuz bir kılıfla bunu süslemeye çalışıyorsunuz, peşinden de bu
insanları tutukluyorsunuz. 
Arkadaşımız
söyledi az önce, yetmiyormuş gibi, insanları Edirne’ye, Kayseri’ye, Giresun’a
gönderiyorsunuz; sonra da örneğin, Diyarbakır Büyükşehir Belediye Başkanımız Selçuk
Mızraklı’nın Diyarbakır’daki mahkemeye gitmesi için diyorsunuz ki: “Yolda kaza
olabilir.” Ama biz biliyoruz ki Demirtaş’ın ailesi de yolda kaza yaptı. Eğer
bir kişi zaten suçsuz... Zaten suç kavramı tümüyle tartışmalı. İnsanların özgür
olması gerekirken bütünüyle bir cezaya dönüştürüp kendi keyfiyetinize göre bir
rejim çıkarıyorsunuz; bu, sağlıklı değil.
Hepinizi
saygıyla selamlıyorum.
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
3’üncü
maddeyi oylarınıza sunuyorum: Kabul edenler... Etmeyenler... Kabul edilmiştir. 
4’üncü
madde üzerinde 1 adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 158 sıra sayılı Kanun Teklifi’nin çerçeve 4’üncü maddesinin teklif
metninden çıkarılmasını ve diğer maddelerin buna göre teselsül ettirilmesini
arz ve teklif ederiz. 
 Mehmet
Muş Mehmet Doğan Kubat Ramazan Can
 İstanbul İstanbul
 Kırıkkale
 İsmail
Kaya Selim Gültekin Fatih
Şahin
 Osmaniye Niğde Ankara
 Fehmi
Alpay Özalan
 İzmir
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Takdire bırakıyoruz Başkanım. 
MEHMET
NACİ BOSTANCI (Ankara) – Gerekçe. 
BAŞKAN
– Gerekçeyi okutuyorum. 
Gerekçe:

Önerge
ile 657 sayılı Devlet Memurları Kanunu’nda yapılan düzenlemenin maddenin
yeniden değerlendirilmesinin uygun olacağı kanaatiyle tekliften çıkarılması
öngörülmektedir. 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul edilmiştir.

Böylece
4’üncü madde teklif metninden çıkmıştır. 
Bir
karışıklığa mahal vermemek için, biz Komisyon raporu numaraları üzerinden devam
edeceğiz. Kanun yazımı esnasında madde numaraları teselsül ettirilecektir. 
Sayın
Bülbül, buyurun. 
VII.- AÇIKLAMALAR (Devam)
19.- Sakarya Milletvekili Muhammed Levent Bülbül’ün, güvenlik
soruşturmasının objektif kriterlerle yapılacak şekilde mevzuatımızda yer alması
gerektiğine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; şu anda
yapılmış olan oylama neticesinde, görüşülmekte olan 158 sıra sayılı Kanun
Teklifi’nin çerçeve 4’üncü maddesi teklif metninden çıkarılmıştır.
Devlet
memurluğuna girişte güvenlik soruşturması yapılmasına ilişkin düzenlemenin
Anayasa Mahkemesi tarafından iptal edilmesi üzerine, görüşmekte olduğumuz kanun
teklifinde Anayasa Mahkemesinin kararında belirtilen hususlar dikkate alınarak
3 maddede düzenleme yapılması öngörülmüştür. 158 sıra sayılı Kanun Teklifi’nden
güvenlik soruşturmasına ilişkin maddeler çıkarılsa da Milliyetçi Hareket
Partisi olarak güvenlik soruşturmasının memuriyete alım sürecinde aranan
şartlardan olması gerektiğini düşünmekteyiz. 
(Mikrofon
otomatik cihaz tarafından kapatıldı) 
BAŞKAN
– Açalım sistemi. 
MUHAMMED
LEVENT BÜLBÜL (Sakarya) – Görüş ve değerlendirmelerimizi Komisyon sürecinde
oldukça detaylı ve dayanaklı bir şekilde görüşlerimizi ifade etmiş
bulunmaktayız. Güvenlik soruşturmasının objektif kriterlerle yapılacak şekilde,
bu defa bir kod kanun olarak mevzuatımızda yer alması gerektiği kanaatindeyiz.
Grubumuzun
bu süreci dikkatle takip ettiğini ifade ederken her aşamada olumlu katkı
sağlamaya da hazır olduğumuzu ifade etmek istiyor, saygılar sunuyorum. (MHP ve
AK PARTİ sıralarından alkışlar) 
BAŞKAN
– Teşekkür ederim. 
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Trabzon Milletvekili Salih Cora ile 3 Milletvekilinin Bazı
Kanunlarda Değişiklik Yapılmasına Dair kanun Teklifi (2/2452) ile Plan ve Bütçe
Komisyon Raporu (S. Sayısı: 158) (Devam)
BAŞKAN – 5’inci madde üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 158 sıra sayılı Kanun Teklifi’nin çerçeve 5’inci maddesinin teklif
metninden çıkarılmasını ve diğer maddelerin buna göre teselsül ettirilmesini
arz ve teklif ederiz.
 Mehmet
Muş Mehmet Doğan Kubat Ramazan
Can
 İstanbul İstanbul Kırıkkale

 İsmail
Kaya Hacı Özkan Müşerref
Pervin Tuba Durgut
 Osmaniye Mersin İstanbul
 Selim
Gültekin Metin Yavuz  Fatih
Şahin
 Niğde Aydın Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Takdire bırakıyoruz Başkanım.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Önergeyle
657 sayılı Devlet Memurları Kanunu’nda yapılan düzenlemenin maddenin yeniden
değerlendirilmesinin uygun olacağı kanaatiyle tekliften çıkarılması
öngörülmektedir.
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmiştir.
Böylece,
5’inci madde teklif metninden çıkmıştır.
6’ncı
madde üzerinde 1 adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 158 sıra sayılı Kanun Teklifi’nin 6’ncı maddesinde bulunan “veya”
ibaresinin “ya da” olarak değiştirilmesini arz ve teklif ederiz. 
 Mahmut
Toğrul Necdet İpekyüz Erol
Katırcıoğlu
 Gaziantep Batman İstanbul
 Ali
Kenanoğlu Tulay Hatımoğulları Oruç
 İstanbul Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılmıyoruz Başkanım.
BAŞKAN
– Önerge üzerinde Sayın Tulay Hatımoğulları Oruç…
Buyurun.
(HDP sıralarından alkışlar) 
TULAY
HATIMOĞULLARI ORUÇ (Adana) – Sayın Başkan, değerli milletvekilleri; Kültür ve
Turizm Bakanlığına bir soru önergemiz oldu, yanıt alamayacağımızı düşünerek biz
buradan yeniden dile getirmek istedik. Hatay’a bağlı Samandağ ilçesinde
Samandağ revize imar planları onaylandı ve belediyede şu an askıya çıkarılmış
durumda. Tabii ki birçok mağduriyet var fakat özel olarak birine vurgu yapmak
istiyorum, o da şu: Samandağ’da yıllardır yaşamlarını devam ettiren Hristiyan
cemaatinin mezarlığını yeşil alan göstermişler. Samandağ Rum Ortodoks Kilisesi
Vakfına ait olan bu mezarlığa Hristiyan vatandaşlarımız gömülmektedir ve orayı
şu an yeşil alan göstermiş durumdalar. Biz burada şunu yinelemek istiyoruz: Hem
ölüye saygıdan dolayı hem de Hristiyan cemaatine olan saygımızdan ve
hassasiyetimizden dolayı -zaten kendileri de şu an itiraz haklarını kullanmış
durumdalar- biz buradan Kültür ve Turizm Bakanlığından bu konuda hassas davranılmasını
ve bunun düzeltilmesini talep ediyoruz. 
Değerli
arkadaşlar, 18 Aralık Dünya Arapça Günü’ydü ve tam da böylesi bir günde Millî
Eğitim Bakanlığı okullara seçmeli ders olarak getirmiş Arapçayı ve başlık şu:
“Yabancı dil.” Oysaki Türkiye’de yaşayan Arapların dili Arapçadır, yabancı dil
değildir. Bu konuda tek tipleştirmeye rağmen ana dilinde konuşmada ısrar
edenleri selamlıyor ve Dünya Arapça Günü’nü kutluyorum. 
Değerli
arkadaşlar, Adana festivali burada defalarca dillendirildi, bir kez daha dillendirmek
gereği hissediyorum. Adana’da, biliyorsunuz, Kazancılar Çarşısı’nda 2010
yılından beri Rakı Festivali düzenlenir. Sonra, ismiyle ilgili problemi olan
iktidar, bu festivalin isminin değişmesi üzerine bir baskı yaptı; Kebap ve
Şalgam Festivali oldu. İsmi değiştiği hâlde bu festivalin yaşam bulmasına
tahammül etmeme hâli… Yani başka kültürden olan insanlara yani AKP gibi
yaşamayan kesime hani “Biz hiç kimsenin hayatına dönük baskılar yapmıyoruz, hiç
kimsenin kültürel değerleriyle, gelenekleriyle uğraşmıyoruz.” diyorsunuz ya,
ama bakın Adana’da uğraşıldı. Bu hatadan bir an önce geri dönülmesi gerektiğini
düşünüyoruz. Bu yasakçı zihniyetin bir an önce ortadan kalkması lazım. 
Yine
aynı yasakçı zihniyeti sanatçılar üzerinde görüyoruz. Mersin’de Kadir Çat, o
bir sanatçı ve bütün geçimini yaptığı konserlerden kazanmaktadır. Ama Kadir
Çat’ın Batman konseri en son iptal edildi, yasaklandı ve yurt dışı yasağı hâlâ
ortadan kalkmış değil. Mersin 3. Ağır Ceza Mahkemesi yurt dışı yasağını
kaldırmasına rağmen fiiliyatta yasağı kalkmadı. Bu ve benzeri, sanatçılara
dönük yasakların ortadan kaldırılması bu ülkenin demokrasisinin önünü
açacaktır. Bu konuda da gerekli girişimlerin yapılmasını talep ediyoruz. 
Değerli
arkadaşlar, işçiler 15 Aralık’ta Ordu Ünye’de greve gitti. MADEN-SEN’li
işçiler, 130 işçi, işçi sağlığı, iş güvenliği ve on altı saatlik çalışma
süresini protesto etmek ve bu konuda taleplerini haykırmak üzere bir günlük bir
eylem gerçekleştirdiler fakat bu işçiler işten çıkarıldı. Kimler geri alındı
biliyor musunuz? Anayasal hakları olan sendikalılar işten çıkarılıyor ve
deniyor ki: “Biz, sizi bir koşulla işe geri alırız, sendikalarınızdan istifa
edeceksiniz.” Bu dayatmayı asla kabul etmiyoruz. Bunu biz Flormar işçilerinde,
Cargill işçilerinde ve birçok yerde gördük. Bu yasakçı zihniyetin, Anayasa
ihlali olan bu yasakçı zihniyetin bir an önce kalkması gerektiği vurgusunu bir
kez daha yapıyoruz.
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
6’ncı
maddeyi oylarınıza sunuyorum: Kabul edenler... Etmeyenler... Kabul edilmiştir. 
7’nci
madde üzerinde 1 adet önerge vardır, okutup işleme alacağım.
Okutuyorum:
Türkiye Büyük Millet Meclisi
Başkanlığına
Görüşülmekte olan 158 sıra sayılı Bazı Kanunlarda
Değişiklik Yapılmasına Dair Kanun Teklifi’nin 7’nci maddesinin teklif metninden
çıkarılmasını arz ve teklif ederiz.
Saygılarımızla. 
 Süleyman
Girgin Kamil Okyay Sındır Emine Gülizar Emecan
 Muğla İzmir İstanbul
 Abdüllatif
Şener  Cavit Arı Abdurrahman
Tutdere
 Konya Antalya Adıyaman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılmıyoruz Başkanım.
BAŞKAN
– Önerge üzerinde söz talebi Sayın Abdurrahman Tutdere’nin.
Buyurun.
(CHP sıralarından alkışlar) 
ABDURRAHMAN
TUTDERE (Adıyaman) – Sayın Başkan, değerli milletvekilleri; 158 sıra sayılı
Kanun Teklifi üzerine söz almış bulunmaktayım. Genel Kurulu saygıyla
selamlıyorum.
Değerli
milletvekilleri, biraz önce, özellikle, güvenlik soruşturması ve arşiv
araştırmasına ilişkin kanun maddelerinin tekliften çıkarılmış olmasını sevinçle
karşılıyoruz çünkü özellikle, biz, Cumhuriyet Halk Partisinin Komisyon üyeleri
ve milletvekilleri olarak Komisyonda da bu kanun teklifinde bulunan, Anayasa
Mahkemesinin iptalinden sonra bu kanun teklifine konulan, Devlet Memurları
Kanunu’na eklenecek maddeyle, bütün kamu görevlilerine güvenlik araştırması ve
güvenlik soruşturmasının getiriliyor olmasının Anayasa’ya aykırı olduğunu ileri
sürmüştük. Bugün Genel Kurulda teklif sahipleri tarafından özellikle bunların
geri çekilmiş olması sevindirici.
Değerli
milletvekilleri, hepinizin bildiği gibi, 676 sayılı OHAL Kararnamesi’yle, 657
sayılı Devlet Memurları Kanunu’nun 48’inci maddesine yapılan bir eklemeyle,
kamu hizmetlerine alınacak personellerde güvenlik araştırması ve güvenlik
soruşturması şartı getirilmişti. Cumhuriyet Halk Partisi Grubunun Anayasa
Mahkemesine yapmış olduğu iptal talebi neticesinde Anayasa Mahkemesi
düzenlemeyi Anayasa’ya aykırı bularak, özellikle Anayasa’nın 13’üncü, 20’nci ve
128’inci maddelerine aykırı bularak iptal etmişti. Şimdi, iptalden sonra gelen
teklif metnine baktığımızda, teklif metninin Anayasa Mahkemesinin iptal
gerekçelerini karşılamadığını, Anayasa Mahkemesinin özellikle vurgu yaptığı kişisel
verilerin korunması başta olmak üzere diğer hususlarda yeterli bir şekilde
somut, objektif çerçeveyi içermediğini görmekteydik ve buna ilişkin
eleştirilerimizi de dile getirmiştik. Hatta, Anayasa Mahkemesinin iptal ettiği
bir kanun maddesinin Anayasa Komisyonu tarafından görüşülmeden, Adalet
Komisyonu tarafından görüşülmeden, etraflı bir şekilde yeniden yapılacak
düzenlemenin Anayasa’ya uyum konusunda etraflı bir çalışma yapılmadan alelacele
Plan Bütçe Komisyonunda görüşülmüş olması ve Genel Kurula indirilmiş olmasının
sakıncalarını ifade etmiştik. Bu sakıncaların görülmüş olması sevindirici. 
Değerli
milletvekilleri, tabii, bu torba kanunun 2019’un son torbası olacağı kesin de,
inşallah, 2020 yılında artık bu tür torbalarla bu Meclis karşılaşmaz. Gerçekten,
torba kanun tekniği bütün hukukçuları sıkıntıya sokuyor.
Görüşmekte
olduğumuz yasa da 12 tane kanunda değişiklik öngörüyor. Bunları iki üç saatte
kanun bütünlüğü içerisinde, kanunun tüm sistematiği içerisinde değerlendirmek,
Anayasa’ya uyumu konusunda değerlendirmek, tartışmak hayli güç oluyor.
İnşallah, iktidar partisi bundan sonra torba kanun tekniğinden, torba kanun
tarzından vazgeçer ve kanunlar getirilirken üzerinde doğru şekilde tartışılma
zemini oluşturur ve ona göre milletimize ve halkımıza daha faydalı, yararlı
kanunları hep birlikte burada yaparız. 
Değerli
arkadaşlar, güvenlik soruşturması ve arşiv araştırmasının kamu hizmetine
alımlarda bütün memurlar için öngörülüyor olması Türkiye’yi 1990’lı yılların
ötesine götürüyor. Bu 4045 sayılı Yasa -hepiniz çok iyi bilirsiniz ki-
Sıkıyönetim Kanunu’ndaki değişiklikten sonra getirilmiştir. Devletin sadece
gizlilik gerektiren, güvenlik, istihbarat ve benzeri gibi alanlarında çalışacak
kamu görevlileri için öngörülen bir şeydi ancak şu anda getirilen teklife
baktığımızda bunun bütün kamu görevlileri için getirildiğini görmekteyiz. Bu
gerçekten, Türkiye’yi yirmi beş yıl geriye götüren bir uygulama. İnşallah, bu
konu tekrar görüşülürken bu tür hususlar dikkate alınır.
Bir
de teklif sahiplerine bir uyarıda bulunmak istiyorum. Değerli milletvekilleri,
bu konuda Fatih Sarman davası var. Anayasa Mahkemesi, vermiş olduğu kararda
özellikle etraflı bir şekilde 4045 sayılı Yasa’nın hem 1’inci maddesinin hem
ilgili yönetmeliğin 7, 11 ve 12’nci maddelerinin Anayasa’ya aykırı olduğunu,
burada objektif ölçütlerin olmadığını ve bu şekliyle, bu kanunların Anayasa’ya
aykırı olduğunu ifade etmiştir. Yeniden düzenleme çalışmaları sırasında bu
hususun dikkate alınması gerekiyor; aksi takdirde, eğer bu şekilde tekrar gelirse
ve geçerse tek tip kamu çalışanı modeli devreye girecektir. 
(Mikrofon
otomatik cihaz tarafından kapatıldı)
BAŞKAN
– Alayım son cümlenizi.
ABDURRAHMAN
TUTDERE (Devamla) – Değerli milletvekilleri, ülkemizde özellikle tek tip kamu
çalışanlarının neler yaptığını hepimiz 15 Temmuzda gördük. Tek tip pilotlar
Meclisi bombaladı, tek tip askerler 250 sivili şehit etti; tek tip hâkimler,
4.500 hâkim Türkiye’yi darbeye götüren süreci kumpas davalarıyla, kumpas
soruşturmalarıyla yaptılar. Onun için, buradan bütün gruplara açıkça çağrıda
bulunuyorum: Bütün ülkeyi kucaklayacak, bütün vatandaşlarımızın, insanlarımızın
kamuda Anayasa’nın 70’inci maddesindeki çalışma hakkını koruyacak şekilde
herkesi kucaklayacak, demokratik toplumun gereklerine uygun bir yasayı hep birlikte
yapalım, Türkiye'yi de bu ayıptan kurtaralım diyor, Genel Kurulu saygıyla
selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
7’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
8’inci
madde üzerinde aynı mahiyette iki adet önerge vardır, okutup birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan 158 sıra sayılı Kanun Teklifi’nin 8’inci maddesinin kanun teklifi
metninden çıkarılmasını arz ve teklif ederiz. 
 Mahmut
Toğrul Necdet İpekyüz Ali Kenanoğlu 
 Gaziantep Batman İstanbul 
 Tulay
Hatımoğulları Oruç Erol
Katırcıoğlu
 Adana İstanbul

Aynı
mahiyetteki diğer önergenin imza sahipleri:

 Kamil
Okyay Sındır  Abdurrahman Tutdere Emine Gülizar
Emecan
 İzmir Adıyaman İstanbul
 Süleyman
Girgin Abdüllatif Şener Cavit Arı
 Muğla Konya Antalya
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılmıyoruz Başkanım.
BAŞKAN
– Aynı mahiyetteki önergeler üzerinde ilk söz talebi Sayın Mahmut Toğrul’un.
Buyurun.
(HDP sıralarından alkışlar)
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, 158 sıra sayılı Kanun Teklifi’nin 8’inci maddesi üzerine söz
aldım. Bu vesileyle hepinizi saygıyla selamlıyorum.
Değerli
arkadaşlar, aslında bu teklif maddesi, gerçekten, bu torbadan çıkarılması
gereken sakıncalı bir madde. Bu teklif maddesiyle hem yurttaş hakkına keyfî bir
müdahale hem de yargıya bir müdahale yapılmakta. Yurttaşı değil, idareyi koruma
saikiyle düzenleme getirmiş bir maddedir. Normalde Anayasa'mızın 35’inci
maddesine göre, mülkiyet hakkı kutsaldır ve mülkiyet hakkı Anayasa tarafından
korunmuştur. Bu yasalar tarafından da korunması gerekiyor. Ancak söz konusu
maddede yurttaşların aleyhine dönük bir durum var. Yurttaşların lehine
sonuçlanan yargı kararlarının önüne bu maddeyle geçilmek istenmekte. Bu
düzenlemeyle hatalı kamulaştırma işlemi sonucunda zararları tazmin edilmesi
gereken yurttaşa idarenin hukuka aykırı işleminin faturası kesilmektedir. 
Yine,
yurttaşların hak kaybını telafi etmek yerine, oluşan arazi rantını belli şirket
ya da idare lehine sonuçlandırma amaçlanmaktadır. Örneğin, bir yurttaşın
arazisinde kamulaştırmaya gidilecek, oradan rant elde edilecek, arazi değeri
artacak ve sizin kamulaştırdığınız arazinin sahibi vatandaş da kamulaştırma
bedelini almamış olacak. Bu, tamamen, yurttaşın mülkiyet hakkını gasbetme
anlamına gelmektedir. Rant elde eden kişilere herhangi bir vergi yaptırımı da
yok ama el koyduğunuz arazi sahibine “Ben otuz yıl önceki, elli yıl önceki
bedelden parasını öderim.” diyorsunuz. Burada bir adalet yok arkadaşlar. Bakın,
siz “O tarihteki nitelikleri gözetilmek suretiyle tespit edilir.” diyorsunuz.
Peki, geçmişte belirlenen arazi bedelini esas alarak mı yurttaşa bugün bedelini
ödeyeceksiniz? O tarihteki nitelikleri nasıl tespit edeceksiniz? Nasıl bu işi
becereceksiniz, onu da anlamış değiliz. Yani mademki bir arsaya el koyuyor,
kamulaştırıyor, etrafındaki arsalara dokunmuyorsanız, onlardan hiçbir vergi de
almıyorsanız, o zaman bugünkü değerden ödemeye devam etmeniz gerekir.
Kamulaştırma bedelleriyle nasıl hakkaniyeti sağlayacaksınız? Davalar nasıl
açılacak? Yani vatandaş “Bana çok düşük bedelle kamulaştırma yapıldı.” diye
nasıl hakkını arayacak? Nasıl itiraz edecek? 
Anayasa’nın
35’inci maddesinin ikinci fıkrasında, mülkiyet hakkına ancak kamu yararı
nedeniyle ve kanunla sınırlama getirilebileceği belirtilmiştir. Bu maddenin,
Anayasa’nın 35’inci maddesinde güvenceye bağlanan mülkiyet hakkına bir müdahale
niteliği taşıdığı açıktır çünkü mülkiyet hakkına müdahalenin yasallığı kamu
yararı amacına dönük değildir. Düzenleme, yargı kararı lehine sonuçlanmış olan
yurttaşlarımızın yararlanmaması adına çıkarılmış olacaktır. Ancak gerekçede
idarenin mevcut yargı kararları nedeniyle altından kalkamayacağı bedeller
ödemek durumunda kaldığı belirtiliyor. Böylece, taşınmazın rayiç değeri ve
yurttaşın alması gereken yüksek faiz engellenmek isteniyor. 
Kamulaştırılmış
taşınmazlar hangi kişi ya da şirketlere devredilmiştir? Kısacası, arazi
rantının paylaşımında davacı vatandaş devre dışı bırakılmaktadır. Bakın,
teklife göre kamulaştırmasız el atma sebebiyle açılan davalarda taşınmazın
değeri, taşınmazın idare adına tescil edildiği tarihin değerleme tarihi olarak
esas alınması ve o tarihteki vasfı gözetilmek suretiyle tespit edilecek. Neden
dava tarihindeki taşınmazın mevcut durumu üzerindeki ödemelerde tescil tarihi
baz alınıyor? TÜİK tarafından açıklanan toptan eşya fiyatı ya da üretici fiyatı
ya da yurt içi üretici fiyat endeksi alınmak suretiyle dava tarihi itibarıyla
güncellenerek hak sahibine ödenecektir. Düzenlemeyle, idarece yapılması gereken
ödemeler olması gerekenin çok altına düşürülecek, yargı kararlarının önüne
yasayla geçilmiş olacaktır. Burada, ciddi anlamda, yurttaşların aleyhine bir
durum söz konusu olacak, aslında dava tarihi itibarıyla taşınmazın
niteliklerinin ve değerinin tespit edilip yurttaşa bedelinin ödenmesi
gerekiyor. Bu bedele de aslında ÜFE’nin yani üretici fiyat endeksinin değil en
yüksek yasal faizin baz alınması gerekiyor.
Değerli
arkadaşlar, bu maddenin gerçekten bu torbadan çıkarılması gerekiyor, aksi
takdirde yurttaşlar aleyhine bir işlem yapılmış olacak. Bu da en azından
yurttaşlar açısından doğru değil. 
Sadece
idareyi koruyan ya da birilerine rant sağlamaya dönük bu maddenin tekliften
çıkarılmasını öneriyoruz.
Teşekkür
ediyorum. (HDP sıralarından alkışlar)
BAŞKAN
– Aynı mahiyetteki önerge üzerinde ikinci söz talebi Sayın Cavit Arı’nın. 
Buyurun
Sayın Arı. (CHP sıralarından alkışlar)
CAVİT
ARI (Antalya) – Sayın Başkan, değerli milletvekilleri; öncelikle hepinizi
saygıyla sevgiyle selamlıyorum. 158 sıra sayılı Kanun Teklifi’nin 8’inci
maddesi üzerinde Cumhuriyet Halk Partisi Grubu adına söz almış bulunmaktayım. 
Değerli
arkadaşlar, 8’inci madde gerçekten çok teknik bir konu. Burada, Kamulaştırma
Kanunu’nda, uygulanacak olan değer tespitinde hangi esaslara dikkat edilmesi
gerektiğine dair bir düzenleme getirilmeye çalışılmakta. Düzenlemede,
Kamulaştırma Kanunu’nun 16 ve 17’nci maddeleri uyarınca ve “Kesinleşmiş mahkeme
kararlarına istinaden idareler adına tescil edilen taşınmazların eski malikleri
adına kamu bankalarına yatırılan ancak hak sahiplerine ödenmediği tespit edilen
kamulaştırma bedelleri nedeniyle idareler aleyhine açılacak her türlü davada
değer, taşınmazın idare adına tescil edildiği tarih değerleme tarihi olarak
esas alınmak ve o tarihteki nitelikleri gözetilmek suretiyle tespit edilir.”
şeklinde bir düzenleme getirmeye çalışmaktasınız ve devamında “Tespit edilen bu
bedel, Türkiye İstatistik Kurumu tarafından açıklanan Yurt İçi Fiyat Endeksi
tablosundaki aylık değişim oranları esas alınmak suretiyle dava tarihi
itibarıyla güncellenir ve ortaya çıkan bedel ödenir.” denilmekte. Yani,
idareler aleyhine açılacak her türlü davada kamulaştırma değeri taşınmazın
idare adına tescil edildiği tarih… Peki, değerli arkadaşlar sormak istiyorum:
Bu tarih her dava için aynı mı? Bazısında on yıl, bazısında yirmi yıl, hatta
belki de otuz, kırk yıllara kadar gidebilmekte. “Değerleme tarihi olarak bu
şekilde tescil tarihi kabul edildiğinde ve de belirtilen artış oranları
uygulanarak rakamın güncellenmesi hâlinde…” diyorsunuz. Bu şekilde ödeme
yapılacak. Peki, buna neden ihtiyaç duymuşsunuz? Yine, sizin ifadenizde şöyle
denilmekte: “Böylece, kamulaştırma iş ve işlemlerinden sonra bölgede meydana
gelen ekonomik gelişmeler, altyapı, kamu yatırımlarının meydana getirmiş olduğu
değer artışlarının kamulaştırılan yani arazisi kamulaştırılan kişi lehine sebepsiz
bir zenginleşmeye sebebiyet verilmesin.” demeye çalışıyorsunuz. Peki, tersinden
bakalım soruya. Şimdi, 2 tane taşınmaz olduğunu düşünelim ve bu 2 taşınmazdan 1
tanesi kamulaştırılan bir taşınmaz, diğeri de hemen yanında bulunan bir
taşınmaz. Şimdi, 2’sinin de mirasçısı var, 2’sinin mirasçısı da yirmi sene
sonra ortaya çıkmış, 1 tanesinin taşınmazı ortada yok, diğerinin taşınmazı o
kamu yatırımı nedeniyle kat kat değer kazanmış; şimdi, bu durumda arazisi zaten
kamulaştırılan ve bu nedenle, bir anlamda, kamu hizmeti nedeniyle arazisi
tahsis edilen mağdur olmakta, diğer taşınmaz sahibinin de o mağdur olan
vatandaşın arazisine yapılan kamu yatırımı nedeniyle arazisi değer kazanmakta.
Değerli arkadaşlar, eğer bu değer tespiti kabul edilirse böylelikle, arazisi
kamulaştırılan şahıs 2 kere ceza çekme durumuyla karşı karşıya kalmakta. 
Değerli
arkadaşlar, bakın, bu konuyla ilgili son dönemlerde 2 tane Anayasa Mahkemesi
kararı var. Bir tanesi 10 Nisan 2019 tarihli bir karar. Burada Kamulaştırma
Kanunu’nun 11’inci maddesinin (ı) bendi iptal edildi. Bu madde bizim şu anki
görüşmemizle ilgili değil. Ancak bir Anayasa Mahkemesi kararı daha var ki,
2015/55 esas sayılı Anayasa Mahkemesi Kararı, 26 Mayıs 2016 tarihli, lütfen bu
Anayasa Mahkemesi kararını inceleyin. Bakın, bu kararda -11’inci maddenin (f)
bendi “Arazilerde, taşınmaz mal veya kaynağın kamulaştırma tarihindeki mevkii
ve şartlarına göre ve olduğu gibi kullanılması halinde getireceği net gelire
göre hesaplama yapılır.” şeklinde- 11’inci maddenin (f) bendinin bu maddenin
tümden iptali talep edildi ancak sadece “kamulaştırma tarihindeki” ibaresi
iptal edilerek karar verildi. Yani burada “kamulaştırma tarihindeki” ibare
çıkarılınca neye göre karar verecek mahkemeler? 
(Mikrofon
otomatik cihaz tarafından kapatıldı) 
BAŞKAN
– Sayın Arı, tamamlayın sözlerinizi. 
CAVİT
ARI (Devamla) – Bitiriyorum. 
Artık
gerçek bedele göre karar verme durumunda. 
Değerli
arkadaşlar, şimdi, Anayasa Mahkemesince bu “kamulaştırma tarihindeki” kısmı
çıktığına göre, sizin getirmeye çalıştığınız bu tarih, bu Anayasa Mahkemesi
kararıyla çelişmektedir. 
Değerli
arkadaşlar, eğer Kamulaştırma Kanunu’nda bir madde iptal edilecekse 11’inci
maddenin (f) bendi iptal edilmeli çünkü burada özellikle tarımsal nitelikteki
araziler kamulaştırıldığında, o araziye, bölgede genel anlamda ekilen dikilen
ürüne göre bedel tespit edilmeye çalışılmakta. Kaldı ki, özellikle tarım
arazilerinde, o ekilen dikilen ürün yıla göre değer değiştirmekte; bir yıl önce
değeri çok yüksek, ertesi yıl değeri çok azalabilmekte. İşte acilen değişmesi
gereken esas madde 11’inci maddedir, (f) bendidir dolayısıyla çiftçimiz,
üreticimiz, köylümüz bu madde yüzünden kamulaştırılan araziler nedeniyle mağdur
olmaktadır. 
(Mikrofon
otomatik cihaz tarafından kapatıldı) 
CAVİT
ARI (Devamla) - Selamlıyorum Başkanım. 
BAŞKAN
– Buyurun.
CAVİT
ARI (Devamla) - Dolayısıyla eğer bir madde değişecekse Kamulaştırma Kanunu
11/(f) değişmeli değerli arkadaşlar. 
Şimdi
sizin getirmeye çalıştığınız bu düzenleme Anayasa Mahkemesinin -ifade ettiğim
gibi- (2015/55) esas sayılı Kararı’yla çelişen, Anayasa’daki temel hakların
içerisinde yer alan mülkiyet hakkıyla çelişen bir düzenlemedir. O nedenle bu
düzenlemeden vazgeçmeniz vatandaş menfaatine olacaktır diyorum.
Hepinizi
saygıyla sevgiyle selamlıyorum. 
Çok
teşekkür ederim. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir.
8’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
9’uncu
maddeyi oylarınıza sunuyorum: Kabul edenler… Etmeyenler… Kabul edilmiştir.
10’uncu
madde üzerinde 1 adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 158 sıra sayılı Bazı Kanunlarda Değişiklik Yapılmasına Dair Kanun
Teklifi’nin 10’uncu maddesinin aşağıdaki şekilde değiştirilmesini arz ve teklif
ederiz.
Saygılarımızla.
MADDE
10 – 25/10/1984 tarihli ve 3065 sayılı Katma Değer Vergisi Kanunu’nun geçici
39’uncu maddesinin birinci fıkrasında yer alan “31/12/2019” ibaresi
“31/12/2022” şeklinde değiştirilmiştir.
 Emine
Gülizar Emecan Süleyman Girgin Cavit
Arı
 İstanbul Muğla Antalya
 Abdurrahman
Tutdere Sibel Özdemir Kamil Okyay Sındır
 Adıyaman
 İstanbul İzmir 
 Abdüllatif
Şener
 Konya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılamıyoruz Sayın Başkan.
BAŞKAN
– Önerge üzerinde söz talebi Sayın Sibel Özdemir’in.
Buyurun.
(CHP sıralarından alkışlar)
SİBEL
ÖZDEMİR (İstanbul) – Teşekkür ederim Sayın Başkan.
Evet,
ben de kanun teklifinin 10’uncu maddesi üzerine söz aldım. Genel Kurulu
saygıyla selamlıyorum. Sabrınız için de şimdiden teşekkür ediyorum. 
Benim
üzerine söz aldığım 10’uncu maddede yapılan değişiklikle, katma değer vergisi
mükelleflerine özellikle imalat sanayisinde kullanılmak üzere, yeni makine ve
teçhizat alımlarına ilişkin KDV istinası uygulaması süresinin iki yıl daha
uzatılması… Özellikle burada, Cumhurbaşkanının bu uygulamayı iki yıl daha
uzatma yetkisi düzenleniyor ancak sayın milletvekilleri, burada, bu düzenlemede
Cumhurbaşkanına süreyi iki yıla kadar uzatma yetkisi verilmesi Anayasa’mızın
73’üncü maddesine aykırıdır. Şöyle ki: Anayasa’mızın 73’üncü maddesinin son
fıkrası Cumhurbaşkanına oranlarla ilgili belirli sınırlamalarda bir düzenleme
yetkisi veriyor ancak sürelerle ilgili verilen herhangi bir yetki bulunmamakta.
Burada, Anayasa’ya uygun olmayan bu düzenlemeye açıkçası izin vermemeliyiz. 
Maddenin
gerekçesinde de “Yatırım ve üretimin teşviki için geçici KDV istisnasının
uzatılması kararı alınabilir.” diye söyleniyor. Ancak unutulmamalıdır ki bu
kalıcı bir çözüm değildir. Sanayi sektöründe ve özellikle imalat sanayisinde
kalıcı, yapısal önlemleri hayata geçiren bir bakış açısından yoksun kalındığı
sürece, istediğiniz kadar vergi istisnaları getirin, istediğiniz kadar Cumhurbaşkanına
yetki verin, ekonomik anlamda bir sonuç elde edemezsiniz. 
Ve
defalarca söyledik, defalarca uyardık sizleri; üretimin gerilediği, üretime
dayanmayan, tüketime dayalı, tasarruf yaratamayan bir ekonominin, yine, gelir
dağılımı eşitsizliğinin derinleştiği, yüksek gelir grubu ile düşük gelir
grubunun millî gelirden aldığı pay arasındaki makasın giderek açıldığı, daha
önemlisi, ekonomide bağımsız özerk kurumların zayıfladığı, kurumsuzlaşan, tek
kişiye endeksli bir ekonominin sürdürülebilir olması mümkün değildir. Siz eğer
ekonomide evrensel kurallara dayalı bir yapıyı oluşturamazsanız, oluşturulan
bağımsız işleyen kurumsal yapıları tahrip ederseniz, ekonomide ulusal ve
uluslararası yatırımcılara güven ortamı tesis edemezseniz; sorunları çözemezsiniz.

Sayın
Başkan, değerli milletvekilleri; bugün gelinen aşamada üretim ve sanayinin,
özellikle imalat sektörünün çözülemeyen bu yapısal sorunları ihracat ve ithalat
sektöründeki rakamlara da yansımıştır. Ekim ayında dış ticaret açığımız yüzde
264 artmıştır. İhracatımızın ithalatı karşılama oranı yine düşme ve gerileme
kaydetmektedir, yüzde 89’a kadar gerilemiştir. Yüksek teknoloji ürünlerinin
imalat sanayisi ihracatı içindeki payı da sadece yüzde 3,4 seviyesinde
gerçekleşmiştir. İmalat sanayisi kapasite kullanma oranı da yüzde 4,5 puan
azalarak yüzde 75 seviyelerine kadar düşmüştür. Daha önemlisi, TÜİK’in Ağustos
2019 verisine göre imalat sektöründe istihdam, bir önceki döneme göre 31 bin
kişi azalarak 5 milyon 152 bin seviyesine kadar gerilemiştir. Dünyanın bugün
gelişmiş ve gelişmekte olan ekonomileri, özellikle imalat sanayilerinde, yeni
gelişen bilgi teknolojilerine, yeni teknolojilere, dijitalleşmeye dönük
yatırımlarla katma değeri yüksek ürünlere odaklanmışken ve imalat sektöründeki
bu istihdam azalmasını da yeni, alternatif sektörlere kaydırma çabası
içindeyken siz hâlâ, maalesef, vergi istisnalarıyla, istihdama katkı
sağlayamayan, geçici çözümlerle meşgulsünüz. 
Değerli
milletvekilleri, bugün en çok konuşulan, maalesef, bir gecede Komisyona
getirilmesi ve bütçe görüşmelerinde teamüllere aykırı olarak Plan ve Bütçe
Komisyonunun toplanması -bizler doğal olarak bunu takip edemedik sağlıklı
şekilde- ve Meclis Genel Kurulu gündemine hızlı bir şekilde yeni bir torba
yasayla bu kanun teklifinin getirilmesi; gerçekten kimin talebi ya da kimler
için çıkarılıyor, bunu sormak istiyoruz. 12 kanundan bahsedildi, 12 kanunda
düzenleme yapılıyor. 8 tane farklı ihtisas komisyonunun görüşünün alınması
gerekiyor. Daha önemlisi, meslek kuruluşlarını ilgilendiren, sivil toplum
kuruluşlarını ilgilendiren, onların görüş ve katkılarını gerektiren bir yasa
teklifini bugün, gördüğünüz bir ortamda, hızlı şekilde geçirme çabası
içerisindeyiz.
Yine,
değerli milletvekilleri, kanun teklifinin gerekçesinde şöyle bir cümle var:
“Son dönemlerde vatandaşlarımızdan gelen çok büyük taleplerin karşılanması
amacıyla…” Buna bir cevap vermek için bu kanun hazırlanmış. Şimdi ben teklif
sahiplerine sormak istiyorum: Gerçekten, vatandaşın çok acil çözüm bekleyen
sorunları bunlar mı? İşte, bugün konuşuyoruz; kamulaştırma, benim konuştuğum,
geçici bir KDV istisnasını uzatmak, tabiat ve millî parklar vardı, gördüğüm
kadarıyla, belirli sektörlerde atık su tarifesini düzenliyor, borç
yapılandırması var, damga vergisi var; ya, gerçekten halkımızın acil çözüm
bekleyen sorunları bunlar mı? İşsizlik var, 8 milyonu aştı. Genç işsizliği yine
1 milyon 250 bini aştı. Bu kesimlerin talebi, istihdamı artıracak acil önlemler
almak değil mi? 
(Mikrofon
otomatik cihaz tarafından kapatıldı) 
SİBEL
ÖZDEMİR (Devamla) – İzninizle, tamamlayacağım Sayın Başkan. 
BAŞKAN
– Tamamlayın sözlerinizi. 
SİBEL
ÖZDEMİR (Devamla) – Teşekkürler. 
Biliyorum,
herkes sabırsızlıkla tamamlanmasını bekliyor çalışmamızın. 
Vatandaşlarımız
gerçekten zorunlu harcamalarını, ihtiyaçlarını dahi karşılamada sıkıntı
çekerken, artan enflasyon karşısında gelirleri hızla erirken, doğal gaz,
elektrik zamları, artan vergilerle mücadele ederken bu kanun gerçekten
vatandaşların gerçek gündemine ilişkin yasal bir düzenleme midir, ben size
sormak istiyorum.
Değerli
milletvekilleri, sonuç olarak ülkemizin eğitimden demokrasiye, hukukun
üstünlüğünden ekonomiye çok ciddi yapısal sorunlarının olduğunu hepimiz
görüyoruz ve yaşıyoruz bunları. “Toparlanma” “dengelenme” gibi yeni kavramlar,
yeni söz oyunlarından artık vazgeçilmeli ve gerçekten gerçek sorunlara
odaklanılmalı. Ülke gerçekliğine göre gündemimizi belirlemediğiniz sürece, bu
gerçekliğe karşı çaba göstermedikçe var olan sorunlarımız giderek daha da
derinleşecek ve de derinleşiyor. Buna bağlı olarak ekonomik ve sosyal maliyetin
çok daha büyük olacağı uyarısını yaparak ve son olarak da sizlere iyi seneler
dileklerimle Genel Kurulu saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
10’uncu
maddeyi oylarınıza sunuyorum: Kabul edenler… Etmeyenler… Kabul edilmiştir. 
11’inci
madde üzerinde 1 adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 158 sıra sayılı Kanun Teklifi’nin çerçeve 11’inci maddesinin teklif
metninden çıkarılmasını ve diğer maddelerin buna göre teselsül ettirilmesini
arz ve teklif ederiz.
 Mehmet
Muş Mehmet Doğan Kubat Ramazan Can
 İstanbul İstanbul Kırıkkale
 İsmail
Kaya Hacı Özkan Müşerref Pervin Tuba
Durgut
 Osmaniye Mersin İstanbul
 Fehmi
Alpay Özalan Fatih Şahin Metin
Yavuz
 İzmir Ankara Aydın
 Selim
Gültekin
 Niğde
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Takdire bırakıyoruz.
BAŞKAN
– Gerekçeyi okutuyorum:
Gerekçe:
Önergeyle
4045 sayılı Kanun’da yapılan düzenlemenin maddenin yeniden değerlendirilmesinin
uygun olacağı kanaatiyle tekliften çıkarılması öngörülmektedir.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir.
Böylece
11’inci madde teklif metninden çıkarılmıştır.
Kanun
yazımı esnasında madde numaraları teselsül ettirilecektir.
Böylece
birinci bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz.
İkinci
bölüm 12 ila 20’nci maddeleri kapsamaktadır.
İkinci
bölüm üzerinde söz talebi yok.
Soru-cevap
işlemi yok.
İkinci
bölümün görüşmeleri tamamlanmıştır.
Şimdi
ikinci bölüm içerisinde yer alan maddeleri ve varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım.
12’nci
maddeyi oylarınıza sunuyorum: Kabul edenler… Etmeyenler… Kabul edilmiştir.
13’üncü
madde üzerinde 1 adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 158 sıra sayılı Bazı Kanunlarda Değişiklik Yapılmasına Dair Kanun
Teklifi’nin 13’üncü maddesinin aşağıdaki şekilde değiştirilmesini arz ve teklif
ederiz.
Saygılarımızla.
MADDE
13- 23/3/2005 tarihli 5320 sayılı Ceza Muhakemesi Kanununun Yürürlük ve
Uygulama Şekli Hakkında Kanuna aşağıdaki geçici madde ilave edilmiştir.
“GEÇİCİ
MADDE 11- (1) 1/9/2020 tarihine kadar, asliye ceza mahkemelerinde yapılan
duruşmalarda Cumhuriyet savcısı bulunmaz ve katılma hususunda Cumhuriyet
savcısı görüşü alınmaz. Ancak, verilen hükümler ile tutuklanmaya veya
salıverilmeye ilişkin kararlara karşı Cumhuriyet savcısının kanun yoluna
başvurabilmesi amacıyla dosya Cumhuriyet başsavcılığına gönderilir.”
 Emine
Gülizar Emecan Abdurrahman Tutdere Cavit
Arı
 İstanbul Adıyaman Antalya
 Süleyman
Girgin Rafet Zeybek Abdüllatif
Şener
 Muğla Antalya Konya
 Kamil
Okyay Sındır
 İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılamıyoruz Sayın Başkan.
BAŞKAN
– Önerge üzerinde söz talebi Sayın Rafet Zeybek’in. 
Buyurun.
(CHP sıralarından alkışlar) 
RAFET
ZEYBEK (Antalya) – Sayın Başkan, değerli milletvekilleri; Genel Kurulu saygıyla
selamlıyorum.
13’üncü
maddeyi dinledik. Evet, 2011 yılında asliye ceza mahkemelerinden savcılar
çıkartılmıştı, gerekçesi “Yeterli sayıda savcı yok, soruşturmalar daha sağlam
yapılsın.” denmişti ama aslında değerli arkadaşlar, gerekçesi o değildi. Yani
yargı, maalesef, 2010 yılından sonra işlevsizleştirilmeye, etkisizleştirilmeye
ve hâkimiyet altına alınmaya çalışıldı, bunlar hep onun sonucudur.
Biliyorsunuz, o değişiklikten sonra da yine sulh ceza mahkemeleri kapatıldı,
sulh ceza hâkimlikleri kuruldu. Şimdi, aslolan mahkeme asliye ceza
mahkemeleridir ve biliyorsunuz, yargıda 3 tane güç var: İddia, savunma, karar
makamı. 
Şimdi,
aslolan asliye ceza mahkemelerinden cumhuriyet savcılarının çıkarılmış olması
maalesef adil yargılanma hakkının ihlalini doğurur. Bu konuda -birçoğunuz,
hukukçu arkadaşlar biliyordur- Avrupa İnsan Hakları Mahkemesinin de benzer
kararları vardır ama buna rağmen, çok geçici olmak üzere -üç yıllıktı o zaman-
cumhuriyet savcıları duruşmalardan çıkarıldı, 2014’te “Olmadı.” dediler, bir
daha değiştirdiler 2019’a. Hep bunlar, biliyorsunuz, geçici maddelerle
yapılıyor. Şimdi de deniyor ki: “Ya, biz yine yetiştiremedik, bu sefer, ne
zaman olsun?” Gerçi, yakın, 1 Eylül 2020’de ama herhâlde o zaman da uzatılacak,
öyle görünüyor çünkü 
Değerli
arkadaşlar, bunlar yargının sorunlarını çözmez. Yani orada gerçekten,
cumhuriyet savcısının olması… Çünkü savunma oradadır, savunma yapıyordur, karar
verecek oradadır ama asıl iddia eden kişi duruşma salonunda yoktur. Yani böyle
bir yargılama olmaz, asliye ceza mahkemelerinde olmaz. 
Şimdi,
sulh ceza mahkemeleri kaldırıldı. Sulh ceza mahkemelerinin dosyaları, daha
doğrusu, suçlular asliye ceza mahkemelerine devredildi, artırıldı. Şimdi, hâkim
yetersiz diye mahkemeleri kapatmak mı gerekiyor, adaleti bırakmak mı gerekiyor?
Yeterli hâle getirilecek. 2011 yılında bu değişiklik yapıldı, sonraki üç yıl
içerisinde eksiklik giderilirdi, giderilmedi. Sekiz yıl, değerli arkadaşlar,
sekiz yıl geçti yani sekiz yılda eğer o savcı açığını gideremiyorsanız yazıktır
bu ülkenin adaletine, yargısına. 
Şimdi,
bakınız, sulh ceza mahkemelerinin kapatılması, onun yerine sulh ceza
hâkimliğinin atanması tam bir, yargıya darbedir. 
Şimdi,
değerli arkadaşlarım, bakın, dünyada örneği yok. Hâkimin mahkemesi yok, bakın,
sulh ceza hâkimlerinin mahkemesi yoktur. Mahkemesi olmayan bir hâkim düşünün,
böyle bir şey olabilir mi? Neden yapıldı o zaman o? “Sulh ceza hâkimlerini
hâkimiyet altına alacağız, istediğimizi yaptıracağız.” diye yapıldı. Ama bunun
zararlarını şimdi görüyoruz değerli arkadaşlar. 
Bakın,
yargının yine çok çok önemli sorunlarından biri -burada sık sık dile
getiriyorum ama- hâkimlik teminatı yok, hâkimlik teminatı. Hâkimler… Bakın, her
gün görüşüyorum, çok değerli, çok çalışkan hâkim, savcı arkadaşlarım da var,
herkes tedirginlik içinde, korku içinde. Düşünebiliyor musunuz, korkan bir
hâkim karar verecek, karar verirken “Acaba nasıl değerlendirilir?” diyecek.
Böyle bir şey olabilir mi? 
Bakın,
ben, Sayın Adalet Bakanına bütçe görüşmeleri sırasında burada sormuştum “Bir
İstanbul grubu var mıdır?” yani bu yargının içerisinde etki edecek gruptu ya.
Yani “Biz bütün gruplarla mücadele ediyoruz.” dedi Sayın Bakan ama değerli
arkadaşlarım, bakın, İstanbul’dan, son aylarda, çok sayıda hâkim, savcı,
haklarında disiplin soruşturması bile yapılmadan sürüldü, sürgün gidiyor ve bu
sürgünü Hâkimler ve Savcılar Kurulunun üstündeki bir grup yapıyor, Hâkimler ve
Savcılar Kurulunun bilgisi dışında yapılıyor, Cumhurbaşkanlığından geliyor
emir, yapılıyor ama Cumhurbaşkanına da bir grup veriyor bunu. Yani o hâkim,
savcıların içerisinde, çok yakinen tanıdığım, tehdit edilen hâkim, savcılar
var. 
(Mikrofon
otomatik cihaz tarafından kapatıldı) 
BAŞKAN
– Sayın Zeybek, son cümlelerinizi alayım. 
RAFET
ZEYBEK (Devamla) – Tamam. 
Teşekkür
ediyorum Sayın Başkan. 
Eğer
Bakanlık bu konuya bir ilgi duyarsa, eğer Bakanlık bu konuyla ilgili bir
araştırma yapacak olursa bilgi vereceğim Bakana, kendisine de söyleyeceğim
zaten. Yargı şimdi böyle bir hâle gelmiştir.
Değerli
arkadaşlarım, ondan sonra, bu ülkede biz şu iddiada bulunamayız: “Türkiye’de
bağımsız bir yargı vardır, tarafsız bir yargı vardır.” “Türkiye’de adalet
dağıtılıyor.” diyemeyiz. Türkiye’de adalet dağıtılmıyor ya da belli insanlara
adalet dağıtılıyor. Oysa biz hep şunu söylemiyor muyuz: Herkese adalet, herkese
adalet, sadece yürütmeye adalet değil, sadece Meclise adalet değil, herkese
adalet, sadece milletvekillerine değil, vatandaşa da adalet diyoruz, işçisine adalet
diyoruz, memuruna adalet diyoruz. Eğer bunu sağlayabileceksek bu yargının
yakasından elimizi çekeceğiz, başka çaresi yoktur. 
Teşekkür
ediyor, saygılarımı sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

13’üncü
maddeyi oylarınıza sunuyorum: Kabul edenler... Etmeyenler... Kabul edilmiştir. 
14’üncü
maddeyi oylarınıza sunuyorum: Kabul edenler... Etmeyenler... Kabul edilmiştir.
15’inci
maddeyi oylarınıza sunuyorum: Kabul edenler... Etmeyenler... Kabul edilmiştir.
16’ncı
maddeyi oylarınıza sunuyorum: Kabul edenler... Etmeyenler... Kabul edilmiştir.
17’nci
maddeyi oylarınıza sunuyorum: Kabul edenler... Etmeyenler... Kabul edilmiştir.
18’inci
madde üzerinde 2 adet önerge vardır, okutup aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 158 sıra sayılı Bazı Kanunlarda Değişiklik Yapılmasına Dair Kanun
Teklifi’nin 18’inci maddesinin aşağıdaki şekilde değiştirilmesini arz ve teklif
ederiz. 
Saygılarımızla.

MADDE
18- 11/7/2019 tarihli ve 7183 sayılı Türkiye Turizm Tanıtım ve Geliştirme
Ajansı Hakkında Kanunun 8 inci maddesinin üçüncü fıkrasına “tabi” ifadesinden
önce gelmek üzere “, 14/7/1965 tarihli ve 657 sayılı Devlet Memurları Kanununa,
18/5/1994 tarihli ve 527 sayılı Memurlar ve Diğer Kamu Görevlileri ile İlgili
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Hükmünde Kararnameye, 4/7/2001 tarihli ve 631 sayılı Memurlar ve Diğer Kamu
Görevlilerinin Mali ve Sosyal Haklarında Düzenlemeler ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Hükmünde
Kararnameye” ifadesi eklenmiştir.
 Emine
Gülizar Emecan Süleyman Girgin Cavit Arı
 İstanbul Muğla Antalya
 Abdurrahman
Tutdere Özkan Yalım Kamil Okyay Sındır
 Adıyaman
 Uşak İzmir 
 Abdüllatif
Şener 
 Konya 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılamıyoruz Sayın Başkan.
BAŞKAN
– Komisyonun katılmadığı önerge üzerinde söz talebi Sayın Özkan Yalım’ın.
Buyurun
Sayın Yalım. (CHP sıralarından alkışlar)
Ortalığı
ısıtmadan, beş dakika süre veriyorum. 
ÖZKAN
YALIM (Uşak) – Teşekkür ediyorum Sayın Başkan.
Gecenin
bu saatinde rahat olun.
Şimdi,
ilk önce, tekrar teşekkür ederim. Mecliste bulunan tüm arkadaşlarımızı ve bizi
izleyen vatandaşlarımızı selamlıyorum bu saatte de olsa. 
İlk
önce, bu kanun teklifini görüşürken, tabii ki orada çalışan personellerimiz,
orman işçilerimiz var, bunları da unutmamamız gerekiyor. Biliyorsunuz, ormanlarda
çalışan işçilerimiz dokuz ay yirmi dokuz gün çalışmakta şu anda; onların ciddi
derecede mağduriyetleri var, sorunları var. Ormanda çalışan birçok işçimiz bana
ulaştı ve bu sebepten dolayı da özellikle bu konuyu açmak istedim. Dokuz ay
yirmi dokuz gün çalışan işçilerimizin, önümüzdeki günlerde biliyorsunuz orman
şefliğine 5 bin kişi alınacak, aynı anda, bu çalışan geçici işçilerimiz de
kadroya alınıp en azından böylelikle kadrolu olursa daha verimli
olabileceklerinin, on iki ay çalışabileceklerinin altını çiziyorum. Onun için
bu geçici işçilerimizin bir an önce kadroya alınmasını özellikle talep
ediyorum.
Bunun
yanında tabii ki ormanlarımızı korumamız gerekiyor, ormanlarımıza sahip
çıkmamız gerekiyor. Geçtiğimiz yaz aylarında, biliyorsunuz, İzmir’de, özellikle
Karabağlar ve Seferihisar’da çıkan büyük yangını unutmadık, bunu da
unutturmayacağız ancak oradaki önemli bir sıkıntıyı da tekrar dile getirmek
istiyorum. Sayın Tarım ve Orman Bakanı Bekir Pakdemirli’yi de buradan uyarmak
istiyorum. Sayın Bakan, ne olur, bize “Uçak yoktu, uçağın motoru yoktu.”
vesaire, bilmem ne, bunları açmayın artık. Şu anda kış, tamam, orman
yangınlarımız olmayacaktır inşallah ancak tabii ki yaz gelecek, yaz geldiğinde
de özellikle nisan, mayıs, haziran, temmuz ve ağustos aylarında bu büyük riskle
karşı karşıya geleceğiz. Onun için, özellikle de yangın söndürme uçaklarımızın
yok motoruydu vesaire değil, artık ne gerekiyorsa, gerekli bütün teçhizatımızın
yenilenmesi veya gerekli teçhizatın alınmasıyla ilgili ve de olası bir yangında
anında müdahale edilip ciğerlerimizin oksijensiz kalmaması adına, bu
ormanlarımızda çıkan yangının bir an önce söndürülmesi adına gereğinin
yapılmasını özellikle buradan Sayın Tarım Bakanına bildirmek istiyorum. 
Evet,
ben, çok fazla uzatmayacağım. Önemli bir konuyu sizlerle paylaşmak istiyorum.
Değerli milletvekilleri, özellikle Uşak milletvekillerinin, Kütahya
milletvekillerinin, Ege Bölgesi’ndeki Manisa, Aydın, İzmir ve tüm
milletvekillerimizin dikkatine sunmak istiyorum ve de Eskişehir milletvekillerinin.
Uşak ve Kütahya’ya bağlı olan Murat Dağı’mız var. Murat Dağı’nda bir altın
madeni açılmak üzere 8 Mayısta bir ÇED raporu verilmişti. 8 Mayısta verilen bu
ÇED raporuna bir ay içerisinde şahsım ve birçok sivil toplum örgütü dava açtık,
dün itibarıyla bu davayı kazandık yani Menderes havzasına ve Gediz havzasına,
birçok nehrimize su veren Murat Dağı’nı kurtardık, ormanlarımızı kurtardık. Ben
buradan tüm milletvekillerimizle ve Ege Bölgesi’nde, Eskişehir’de yaşayan tüm
vatandaşlarımızla, sizlerle Murat Dağı’mızın kurtulduğu müjdesini paylaşmak
istiyorum. Yani bu güzel görüntüyü, Murat Dağı’mızdaki bu güzel görüntüyü artık
kaybetmeyeceğiz. Orada bir maden açılması adına orayı talan ettirmeyeceğimizi…
Özellikle de bu kararı veren sayın hâkimlerimize çok teşekkür ediyorum. Emeği
geçen tüm vatandaşlarımıza, tüm sivil toplum örgütlerimize, çevre koruma
örgütlerimize, Karaağaç köyü muhtarımıza, tüm muhtarlarımıza, Karaağaç köyünde
yaşayan vatandaşlarımıza, Mimarlar Odamıza, tüm milletvekillerimize ve emeği
geçen herkese teşekkür ediyorum. (CHP sıralarından alkışlar)
Hepinize
saygı, sevgilerimizi sunuyorum. Şimdiden de hepinizin yeni yılını kutluyorum.
Teşekkür
ederim arkadaşlar. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 18’inci maddenin çerçeve hükmünde yer alan “‘tabi’ ibaresinden önce gelmek
üzere” ibaresinin “‘Kamu İhale Kanununa’ ibaresinden sonra gelmek üzere”
şeklinde değiştirilmesini arz ve teklif ederiz.
 Mehmet
Muş Mehmet Doğan Kubat Ramazan Can
 İstanbul İstanbul Kırıkkale
 İbrahim
Halil Fırat Mustafa Demir Yusuf Ziya
Yılmaz
 Adıyaman İstanbul Samsun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Takdire bırakıyoruz efendim.
BAŞKAN
– Gerekçeyi okutuyorum:
Gerekçe:
Maddenin
mevcut hâliyle yerine işlenmesi durumunda anlam karmaşası yaşanabileceğinden
anlatımı düzeltmek amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler…
Etmeyenler… Kabul edilmiştir.
19’uncu
maddeyi oylarınıza sunuyorum: Kabul edenler… Etmeyenler… Kabul edilmiştir.
20’nci
maddeyi oylarınıza sunuyorum: Kabul edenler… Etmeyenler… Kabul edilmiştir.
Böylece,
ikinci bölümde yer alan maddelerin oylamaları tamamlanmıştır.
Teklifin
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Etmeyenler… Kabul edilmiştir.
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını rica ediyorum.
Pusula
veren arkadaşlar lütfen salondan ayrılmasınlar. 
Oylama
işlemini başlatıyorum.
(Elektronik
cihazla oylama yapıldı) 
BAŞKAN
– Trabzon Milletvekili Salih Cora ile 3 milletvekilinin Bazı Kanunlarda
Değişiklik Yapılmasına Dair Kanun Teklifi açık oylama sonucu:




“Kullanılan oy sayısı


:


290








Kabul


:


254








Ret


:


36
  


(x)







Kâtip Üye
Burcu Köksal
Afyonkarahisar


Kâtip Üye
Mustafa Açıkgöz
Nevşehir”



BAŞKAN
– Teklif kabul edilmiş ve kanunlaşmıştır.
Tüm
arkadaşlarımızın yeni yıllarını kutluyorum. İnşallah ülkemiz, milletimiz ve
insanlık için hayırlı bir sene olur diyorum, hepinizi saygıyla selamlıyorum.
(Alkışlar)
Gündemimizdeki
konular tamamlanmıştır. 
Alınan
karar gereğince, kanun teklifleri ile komisyonlardan gelen diğer işleri
sırasıyla görüşmek için, 7 Ocak 2020 Salı günü saat 15.00’te toplanmak üzere
birleşimi kapatıyorum. 
Kapanma Saati: 20.36 




(x) 155 S. Sayılı Basmayazı tutanağa
eklidir.


(x) Açık oylama kesin sonuçlarını gösteren
tablo tutanağa eklidir.


(xx) 71 S. Sayılı Basmayazı tutanağa
eklidir.


(x) Açık oylama kesin sonuçlarını gösteren
tablo tutanağa eklidir.


(X) 158 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




