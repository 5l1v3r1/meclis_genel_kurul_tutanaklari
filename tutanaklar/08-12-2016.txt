



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 34’üncü
Birleşim
 8
Aralık 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Mehmet Akif Hamzaçebi’nin, hayatını kaybeden Türkiye Büyük Millet
Meclisi eski Başkanı İsmet Sezgin’e Allah’tan rahmet dilediğine ilişkin
konuşması

V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433)
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) 

A) BANKACILIK DÜZENLEME VE
DENETLEME KURUMU
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ
1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI
1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı

VI.- AÇIKLAMALAR
1.- Ankara Milletvekili Levent Gök’ün,
hayatını kaybeden Türkiye Büyük Millet Meclisi eski Başkanı İsmet Sezgin’e
Allah’tan rahmet dilediğine ilişkin açıklaması
2.- Amasya Milletvekili Mehmet Naci
Bostancı’nın, hayatını kaybeden Türkiye Büyük Millet Meclisi eski Başkanı İsmet
Sezgin’e Allah’tan rahmet dilediğine ilişkin açıklaması
3.- Muş Milletvekili Ahmet Yıldırım’ın, çok
kaliteli bir yasama süreci yaşanmadığına ve bakanların sorulara somut cevaplar
vermediğine ilişkin açıklaması
4.- Samsun Milletvekili Erhan Usta’nın,
Samsun Çarşamba Havalimanı’nın tamirat nedeniyle üç ay süreyle trafiğe
kapatılması durumuna ilişkin açıklaması
5.- İstanbul Milletvekili Mehmet Muş’un,
Trabzon Milletvekili Haluk Pekşen’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın üçüncü
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
6.- İstanbul Milletvekili Mehmet Muş’un,
Sinop Milletvekili Barış Karadeniz’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın üçüncü
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
7.- Ankara Milletvekili Levent Gök’ün,
Hükûmete yönelik eleştirilere Hükûmet adına bulunan temsilcilerin cevap vermesi
gerektiğine ilişkin açıklaması
8.- İstanbul Milletvekili Mehmet Muş’un,
Hükûmet üzerinden AK PARTİ Grubuna yöneltilen iddia ve ithamlara cevap vermek
durumunda olduklarına ilişkin açıklaması
9.- Ankara Milletvekili Levent Gök’ün, Hükûmetin
partilerin değil Türkiye Cumhuriyeti’nin hükûmeti olduğuna ve yasama ile yürütme
organı kavramlarının karıştırılmaması gerektiğine ilişkin açıklaması
10.- Samsun Milletvekili Erhan Usta’nın,
parlamenter sistemde hükûmetin Parlamento içerisinden çıkacağına, bir partiye
ait olamayacağına ve Hükûmete yapılan eleştirilere AKP grup başkan vekillerinin
savunma yapmak durumunda olmamaları gerektiğine ilişkin açıklaması
11.- Muş Milletvekili Ahmet Yıldırım’ın,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
12.- İstanbul Milletvekili Mehmet Muş’un,
Hükûmetin AK PARTİ Grubu içerisinden çıktığına, Hükûmeti eleştirirken parti
grubuna bir sataşma olduğunda buna cevap verileceğine ve sözlerinden farklı
anlamlar çıkarılmaması gerektiğine ilişkin açıklaması
13.- İstanbul Milletvekili Garo Paylan’ın,
İstanbul Milletvekili Hüda Kaya’nın gözaltına alınmasına ve bu siyasi
operasyonlarla ilgili Meclisin gerekli tutumu almadığını düşündüklerine ilişkin
açıklaması
14.- Samsun Milletvekili Erhan Usta’nın,
Aydın Milletvekili Mustafa Savaş’ın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın üçüncü
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
15.- İstanbul Milletvekili Garo Paylan’ın,
İstanbul Milletvekili Hüda Kaya’nın gözaltına alınmasıyla ilgili Başkanlık
Divanından ve Hükûmetten bilgi talep ettiklerine ilişkin açıklaması
16.- Ulaştırma, Denizcilik ve Haberleşme
Bakanı Ahmet Arslan’ın, İstanbul Milletvekili Hüda Kaya’nın gözaltına
alınmasıyla ilgili bilgi gelir gelmez Meclisi bilgilendireceğine ilişkin
açıklaması
17.- Diyarbakır Milletvekili Çağlar
Demirel’in, İstanbul Milletvekili Hüda Kaya’nın gözaltına alınmasına, HDP
milletvekillerine yapılan bu uygulamayı kınadığına ve milletvekillerinin
yerinin Meclis olduğuna ilişkin açıklaması
18.- Ulaştırma, Denizcilik ve Haberleşme
Bakanı Ahmet Arslan’ın, İstanbul Milletvekili Hüda Kaya’nın serbest
bırakıldığına ilişkin açıklaması
19.- Diyarbakır Milletvekili Çağlar
Demirel’in, bir milletvekilinin zorla gözaltına alınmasının ve tutuklanmasının
hukuk dışı olduğuna ve tutuklu HDP milletvekillerinin derhâl serbest
bırakılması gerektiğine ilişkin açıklaması
20.- Ağrı Milletvekili Dirayet Taşdemir’in,
Ulaştırma, Denizcilik ve Haberleşme Bakanı Ahmet Arslan’ın İstanbul
Milletvekili Hüda Kaya’nın durumunu normal bir uygulama olarak kabul ettiğine
ve bir hukuksuzluk varsa Parlamentodaki herkesin bunu ifade etmesi gerektiğine
ilişkin açıklaması
21.- Kars Milletvekili Ayhan Bilgen’in,
Bayburt Milletvekili Şahap Kavcıoğlu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın üçüncü
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
22.- Bayburt Milletvekili Şahap
Kavcıoğlu’nun, Kars Milletvekili Ayhan Bilgen’in yaptığı açıklamasındaki bazı
ifadelerine ilişkin açıklaması
23.- Ankara Milletvekili Levent Gök’ün,
bütçe görüşmelerinde bakanların sık sık yerlerini terk etmelerine ve
Cumhurbaşkanının Türk lirası yerine dolar hesabı bulunmasına ilişkin açıklaması
24.- Amasya Milletvekili Mehmet Naci
Bostancı’nın, Ankara Milletvekili Levent Gök’ün yaptığı açıklamasındaki bazı
ifadelerine ilişkin açıklaması
25.- Samsun Milletvekili Erhan Usta’nın,
kürsüde kendisine söz verilen milletvekilinin konuşmasının beklendiğine,
başkasının sesini veya görüntüsünü dinletmenin hiçbir şekilde uygun
olmayacağına ilişkin açıklaması
26.- Muş Milletvekili Ahmet Yıldırım’ın,
Samsun Milletvekili Erhan Usta’nın söylemlerini kabul etmenin mümkün olmadığına
ve ses kaydı dinletilen kişinin yasama organı üyesi olduğuna ilişkin açıklaması
27.- Ankara Milletvekili Levent Gök’ün,
kürsünün hatip tarafından kullanılmasının esas olduğuna ilişkin açıklaması
28.- Amasya Milletvekili Mehmet Naci
Bostancı’nın, İç Tüzük’te açık bir biçimde kürsünün hatibe ait olduğu hususunun
yer aldığına, bir başkasının konuşmasını dinletmenin hukuki mahiyetinin meçhul
olduğuna ve prensip olarak buna izin vermemek gerektiğine ilişkin açıklaması
29.- Diyarbakır Milletvekili Çağlar
Demirel’in, kürsüden sesi dinletilen kişinin şu anda yasama faaliyetine devam
eden eş başkanları olduğuna ilişkin açıklaması
30.- Samsun Milletvekili Erhan Usta’nın,
Başbakan Yardımcısı Nurettin Canikli ile Ulaştırma, Denizcilik ve Haberleşme
Bakanı Ahmet Arslan’ın 433 sıra sayılı 2017 Yılı Bütçe Kanunu Tasarısı ile 434
sıra sayılı 2015 Yılı Kesin Hesap Kanunu Tasarısı’nın üçüncü tur görüşmelerinde
Hükûmet adına yaptıkları konuşmalarındaki bazı ifadelerine ilişkin açıklaması
31.- Ankara Milletvekili Levent Gök’ün,
PTT’nin neden döviz hesabı olduğunu öğrenmek istediğine, Doğu ve Güneydoğu
Anadolu Bölgelerinde yaşanan elektrik kesintilerine ve Enerji ve Tabii Kaynaklar
Bakanı Berat Albayrak’ın hakkındaki iddialarla ilgili kamuoyunu aydınlatmasını
beklediğine ilişkin açıklaması
32.- Ulaştırma, Denizcilik ve Haberleşme
Bakanı Ahmet Arslan’ın, Samsun Milletvekili Erhan Usta’nın yaptığı
açıklamasındaki bazı ifadelerine ilişkin açıklaması
33.- Başbakan Yardımcısı Nurettin
Canikli’nin, Samsun Milletvekili Erhan Usta’nın yaptığı açıklamasındaki bazı
ifadelerine ilişkin açıklaması
34.- Gaziantep Milletvekili Mahmut
Toğrul’un, Başbakan Yardımcısı Nurettin Canikli’nin 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın üçüncü tur görüşmelerinde Hükûmet adına yaptığı konuşmasındaki
bazı ifadelerine ve PTT çalışanlarının durumunu Ulaştırma, Denizcilik ve
Haberleşme Bakanı Ahmet Arslan’ın dikkatine sunmak istediğine ilişkin
açıklaması
35.- Diyarbakır Milletvekili Çağlar
Demirel’in, İç Tüzük’e göre bütün grupların her zaman yoklama isteyebileceğine
ilişkin açıklaması
36.- Diyarbakır Milletvekili Çağlar
Demirel’in, yasama faaliyetlerini sürdürmesi gereken HDP milletvekillerinin şu
anda rehin tutulduklarına ve bu nedenle diğer gruplarla aralarında teamüllere
göre hareket etmek anlamında herhangi bir ortak tavır bulunmadığına ilişkin
açıklaması
37.- Diyarbakır Milletvekili Çağlar
Demirel’in, İç Tüzük’ten kaynaklanan taleplerinin yerine getirilmediğine
ilişkin açıklaması

VII.- SATAŞMALARA İLİŞKİN KONUŞMALAR
1.- Trabzon Milletvekili Haluk Pekşen’in,
İstanbul Milletvekili Mehmet Muş’un yaptığı açıklaması sırasında şahsına
sataşması nedeniyle konuşması

2.- Amasya Milletvekili Mehmet Naci
Bostancı’nın, Muş Milletvekili Ahmet Yıldırım’ın 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın üçüncü tur görüşmelerinde HDP Grubu adına yaptığı konuşması sırasında
Adalet ve Kalkınma Partisine sataşması nedeniyle konuşması
3.- Muş Milletvekili Ahmet Yıldırım’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
4.- Amasya Milletvekili Mehmet Naci
Bostancı’nın, İstanbul Milletvekili Garo Paylan’ın 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın üçüncü tur görüşmelerinde HDP Grubu adına yaptığı konuşması sırasında
Adalet ve Kalkınma Partisine sataşması nedeniyle konuşması
5.- İstanbul Milletvekili Garo Paylan’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
6.- İstanbul Milletvekili Mehmet Muş’un,
Van Milletvekili Adem Geveri’nin 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın üçüncü
tur görüşmelerinde HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
7.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
8.- İstanbul Milletvekili Mehmet Muş’un, Muş
Milletvekili Ahmet Yıldırım’ın sataşma nedeniyle yaptığı konuşması sırasında şahsına
sataşması nedeniyle konuşması
9.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında Halkların Demokratik Partisine tekraren sataşması nedeniyle konuşması
10.- Samsun Milletvekili Erhan Usta’nın,
Enerji ve Tabii Kaynaklar Bakanı Berat Albayrak’ın 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın üçüncü tur görüşmelerinde Hükûmet adına yaptığı konuşması
sırasında Milliyetçi Hareket Partisine sataşması nedeniyle konuşması

VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Milletvekillerinin göz altına alınamayacağının ve
tutuklanamayacağının Anayasa’nın açık bir hükmü olduğuna, kendisinin hukuk
anlayışının da bu çerçevede olduğuna, milletvekillerinin yerinin Türkiye Büyük
Millet Meclisi olduğuna ve Başkanlık Divanı olarak yargılama süreçlerine ilişkin
bir yorum yapamayacaklarına ilişkin konuşması
2.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak UEFA Avrupa Ligi’nde bir üst
tura çıkan Osmanlıspor’u kutladıklarına ilişkin konuşması
3.- Oturum Başkanı TBMM Başkan Vekili
Mehmet Akif Hamzaçebi’nin, istem üzerine kısa aralıklarla yoklama yapılıp
yapılmaması hususunun hakkın suistimaline mahal vermemek kaydıyla Başkanın
takdirinde olduğuna dair mutabakat metni olduğuna ve bundan sonraki yoklama
taleplerinde bu takdir hakkını kullanacağına ilişkin konuşması
4.- Oturum Başkanı TBMM Başkan Vekili
Mehmet Akif Hamzaçebi’nin, talep edilerek yapılan tüm yoklamalarda toplantı
yeter sayısının bulunduğunu gördüğüne ve bütçe görüşmelerinin tüm partilerin
mutabakatıyla yapıldığına ve bundan sonraki yoklama taleplerini yerine
getirmeyeceğine ilişkin konuşması

IX.- YAZILI SORULAR VE CEVAPLARI
1.- Diyarbakır
Milletvekili Altan Tan'ın, son on yıl içinde Diyarbakır ilindeki vergi
tahsilatına,
Son on yıl içinde Samsun ve Rize illerinde yapılan
vergi tahsilatına,
İlişkin soruları ve Maliye Bakanı Naci Ağbal’ın cevabı
(7/8831), (7/8833)
8 Aralık 2016 Perşembe
BİRİNCİ OTURUM
Açılma Saati: 11.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Zihni AÇBA (Sakarya)
-----0-----
BAŞKAN
– Türkiye Büyük Millet Meclisinin 34’üncü Birleşimini açıyorum.
Toplantı
yeter sayısı vardır.
IV.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Mehmet Akif Hamzaçebi’nin, hayatını kaybeden Türkiye Büyük Millet
Meclisi eski Başkanı İsmet Sezgin’e Allah’tan rahmet dilediğine ilişkin
konuşması
BAŞKAN
– Sayın milletvekilleri, Türkiye Büyük Millet Meclisinin 18’inci Başkanı, Türk
siyasetinde ve devlet yönetiminde uzun yıllar değişik görevler üstlenmiş,
bürokraside benim de Maliye Bakanlığımı yapmış olan Sayın İsmet Sezgin dün
Hakk’ın rahmetine kavuşmuştur. Türk siyasetinin “İsmet abisi” Sayın İsmet
Sezgin’e Allah’tan rahmet, ailesine, yakınlarına, sevenlerine ve Türkiye Büyük
Millet Meclisine sabır ve başsağlığı diliyorum. 
Şimdi
gündeme geçiyoruz. 
Sayın
milletvekilleri, gündemimize göre 2017 Yılı Merkezi Yönetim Bütçe Kanunu
Tasarısı ile 2015 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün üçüncü turdaki görüşmeleri yapacağız.
Üçüncü
turda, Bankacılık Düzenleme ve Denetleme Kurumu, Sermaye Piyasası Kurulu,
Ulaştırma, Denizcilik ve Haberleşme Bakanlığı, Karayolları Genel Müdürlüğü,
Bilgi Teknolojileri ve İletişim Kurumu, Sivil Havacılık Genel Müdürlüğü, Enerji
ve Tabii Kaynaklar Bakanlığı, Enerji Piyasası Düzenleme Kurumu, Ulusal Bor
Araştırma Enstitüsü, Türkiye Atom Enerjisi Kurumu, Maden Tetkik ve Arama Genel
Müdürlüğü, Gıda, Tarım ve Hayvancılık Bakanlığı ile Tütün ve Alkol Piyasası
Düzenleme Kurumu bütçe ve kesin hesapları yer almaktadır. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (x)
2.- 2015
Yılı Merkezi Yönetim Kesin Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2015 Yılı Genel Uygunluk Bildiriminin Sunulduğuna İlişkin Sayıştay
Başkanlığı Tezkeresi (3/828), Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 211 Adet
Denetim Raporunun Sunulduğuna İlişkin Sayıştay Başkanlığı Tezkeresi (3/829),
2015 Yılı Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) (x)

A) BANKACILIK DÜZENLEME VE
DENETLEME KURUMU
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ
1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI
1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Komisyon? Yerinde.
Hükûmet?
Yerinde. 
Sayın
milletvekilleri, bilindiği üzere, turda yer alan bütçelerle ilgili soru sormak
isteyen milletvekillerimizin sisteme girmeleri gerekmektedir. 
Sayın
Gök, sizin sanıyorum söz talebiniz var. Dolayısıyla, konuşmacıların isimlerini
okumadan önce size söz veriyorum.
Buyurunuz,
mikrofonunuzu açıyorum.
VI.- AÇIKLAMALAR
1.- Ankara Milletvekili Levent Gök’ün,
hayatını kaybeden Türkiye Büyük Millet Meclisi eski Başkanı İsmet Sezgin’e
Allah’tan rahmet dilediğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, sizin de az önce ifade ettiğiniz gibi, Türk siyasetinin önemli
isimlerinden ve gerek Hükûmet gerekse Adalet Partisi, Demokrat Parti siyaset
kültüründen gelerek Türkiye’de çok uzun yıllar siyaset yapan değerli büyüğümüz,
büyük siyasetçilerden Sayın İsmet Sezgin’in hayatını kaybettiğini biz de
üzülerek öğrendik. Türk siyasetine çok önemli çalışmalar katan Sayın İsmet
Sezgin’in hayatını kaybetmesinden dolayı kendisine Allah’tan rahmet diliyoruz,
sevenlerine ve tüm ailesine de başsağlığı dileklerimizi iletiyoruz.
BAŞKAN
– Teşekkür ederim Sayın Gök.
Sayın
Bostancı, buyurun, sizin de mikrofonunuzu açıyorum.
2.- Amasya Milletvekili Mehmet Naci
Bostancı’nın, hayatını kaybeden Türkiye Büyük Millet Meclisi eski Başkanı İsmet
Sezgin’e Allah’tan rahmet dilediğine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Geçmiş
dönemlerde Türkiye siyasetinde önemli hizmetleri ifa etmiş olan, Meclis
Başkanlığı görevinin yanı sıra çeşitli bakanlıklarda görev almış bulunan İsmet
Sezgin’in vefatı dolayısıyla ailesine, sevenlerine ve Türkiye siyasetinin
temsilcilerine, Türk halkına başsağlığı dilemek istiyorum.
Doğrusu,
yapılan hizmetlerin unutulduğu, kadir kıymetin bilinmediği bir tarafı vardır
siyasetin. “Siyaset” denilince daha çok insanların aklına eleştiri gelir ama
yapılanları da görmek bir hakkaniyet işidir. Bu çerçevede, hizmetleri hayırla
yâd etmek hepimizin boynunun borcudur. 
Teşekkür
ediyorum.
BAŞKAN
– Teşekkür ederim Sayın Bostancı.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Üçüncü turda grupları ve şahısları adına söz alan sayın üyelerin isimlerini
okuyorum.
İlk
olarak Milliyetçi Hareket Partisi Grubu sözcüleri konuşacaktır. 
Milliyetçi
Hareket Partisi Grubu adına konuşacak sayın milletvekillerinin isimlerini
okuyorum: Mehmet Günal, Antalya Milletvekili; Baki Şimşek, Mersin Milletvekili;
İzzet Ulvi Yönter, İstanbul Milletvekili; Mustafa Mit, Ankara Milletvekili;
Mevlüt Karakaya, Adana Milletvekili. 
Cumhuriyet
Halk Partisi Grubu adına söz alan sayın milletvekillerinin isimlerini okuyorum:
Aykut Erdoğdu, İstanbul Milletvekili; Ali Özcan, İstanbul Milletvekili; Serdal
Kuyucuoğlu, Mersin Milletvekili; Cemal Okan Yüksel, Eskişehir Milletvekili;
Haluk Pekşen, Trabzon Milletvekili; Haydar Akar, Kocaeli Milletvekili; Namık
Havutça, Balıkesir Milletvekili; Barış Karadeniz, Sinop Milletvekili;
Şerafettin Turpcu, Zonguldak Milletvekili; Okan Gaytancıoğlu, Edirne
Milletvekili; Ömer Fethi Gürer, Niğde Milletvekili; Mazlum Nurlu, Manisa
Milletvekili.
Adalet
ve Kalkınma Partisi Grubu adına söz alan sayın milletvekillerinin isimlerini
okuyorum: Mustafa Savaş, Aydın Milletvekili; Rafet Sezen, Edirne Milletvekili;
Sebahattin Karakelle, Erzincan Milletvekili; Mustafa Ilıcalı, Erzurum
Milletvekili; Cesim Gökçe, Ağrı Milletvekili; Yusuf Selahattin Beyribey, Kars
Milletvekili; Hüseyin Filiz, Çankırı Milletvekili; Şahap Kavcıoğlu, Bayburt
Milletvekili; Mehmet Galip Ensarioğlu, Diyarbakır Milletvekili; Zeki Aygün,
Kocaeli Milletvekili; Mehmet Uğur Dilipak, Kahramanmaraş Milletvekili; Mustafa
Serdengeçti, Aksaray Milletvekili; Ömer Ünal, Konya Milletvekili; Hüseyin
Samani, Antalya Milletvekili; Mehmet Erdem, Aydın Milletvekili; Salih Fırat,
Adıyaman Milletvekili.
Halkların
Demokratik Partisi Grubu adına söz alan sayın milletvekillerinin isimlerini
okuyorum: Ahmet Yıldırım, Muş Milletvekili; Garo Paylan, İstanbul Milletvekili;
Altan Tan, Diyarbakır Milletvekili; Mahmut Toğrul, Gaziantep Milletvekili; Adem
Geveri, Van Milletvekili; Besime Konca, Siirt Milletvekili; Mahmut Celadet
Gaydalı, Bitlis Milletvekili.
Şahısları
adına, lehinde Mehmet Demir, Kırıkkale Milletvekili; daha sonra Hükûmete söz
vereceğim; aleyhinde Mehmet Göker, Burdur Milletvekili. 
Başarılı,
gerilimsiz, verimli bir birleşim olmasını diliyorum. 
Şimdi,
söz verme işlemini başlatıyorum.
Milliyetçi
Hareket Partisi Grubu adına ilk konuşmacı Mehmet Günal, Antalya Milletvekili. 
Buyurunuz
Sayın Günal. (MHP sıralarından alkışlar) 
Süreniz
on altı dakikadır.
MHP
GRUBU ADINA MEHMET GÜNAL (Antalya) – Teşekkür ederim Sayın Başkan, değerli
milletvekilleri; hepinizi saygıyla selamlıyorum. 
Ben
de konuşmamın başında, öncelikle, kaybetmiş olduğumuz eski Meclis Başkanımız,
değerli siyaset adamı Sayın Sezgin’e Allah’tan rahmet, yakınlarına başsağlığı
diliyorum. 
Değerli
arkadaşlarım, ben daha çok SPK, BDDK bütçeleri üzerinde söz aldım. Önceki gün
de Hazineyle ilgili konuşmuştum ama maalesef, artık hepsini bölmek zorunda
kalıyoruz, her sene bütçe konuşmalarımız farklılaşıyor. Tabii onun sebebi de
bakanlara göre sürekli kurumların değişmesi, bakanlıkların değişmesi. Sayın
Canikli henüz gelmemiş, bizim asıl konuştuğumuz kısım SPK, BDDK. Yine başka bir
garabetle karşı karşıyayız. Biz bu iş başladığında söylemiştik, sürekli de
söylüyoruz. Açıkçası zaten ekonomi kurumlarının bölündüğü yetmezmiş gibi şimdi
daha farklı bir şey oldu. Tabii arkadaşlarımız bunu tam olarak söyleyemiyorlar
ama geçen hafta içerisinde TÜSİAD’ın İstişare Kurulu vardı, o sırada
konuştuğumuz bazı bankacı arkadaşlarımız, iş adamları, “Ya, ne oluyor?” diye
söyleyince, “Sayın Şimşek bir şeyler söylüyor, ötekiler bir şey söylüyor bizim
kafamız karıştı.” dediler. Dedim normaldir çünkü davul birisinde, tokmak
birisinde olursa sorun olur. Hazineyi konuştuk, bankaların patronu Hazine, bütün
kurumların patronu Hazine ama düzenleme ve denetleme kurumları -kendisi yok-
Nurettin Bey’de. 
Şimdi
bakın, geçen hafta Ekonomi Koordinasyon Kurulu toplantısı yapıldı -bazen böyle
şaşırıyoruz herhâlde ama- ben size içindeki bakanları söyleyeyim, yani şimdi
Enerji Bakanımızı -Çalışma Bakanı da ekonomiyle ilgili ama- Çalışma Bakanımızı
saymıyorum, reformlardan sorumlu Başbakan Yardımcısı yani Hazineden sorumlu
Sayın Şimşek var, bir; Bilim, Sanayi ve Teknoloji Bakanının sanayi kısmı var,
iki; Ekonomi Bakanı var, üç; Gümrük ve Ticaret Bakanı var, dört; Kalkınma
Bakanı var, beş; Maliye Bakanı var. Yan ilintili olanları saymıyoruz. Şimdi,
hangisinin neresini konuşacağız? Birisi oradan geçti. Hazinenin olduğu yeri
konuştuk. Şimdi, SPK, BDDK nereye bağlı? Sayın Canikli’ye bağlı. Bir kere, sağa
sola laf söylemeden önce oturup bunları bir düzeltmemiz lazım, şahsa göre
bakanlık işini bitirmemiz lazım. Neden söylüyorum? “Koordinasyon Kurulu”
dediğiniz şeyin zaten hepsi iki bakanlıkla, üç bakanlıkla olacak şeyler. Beş
tane, altı tane bakanlık olunca oradan oraya, oradan oraya geçiyor, bunları
toparlarken de maalesef bürokrasi oluyor. 
Yani
evvelki gün söyledim, “Muhalefetin söylediğini dinlerseniz güzel şeyler de
oluyor.” diye. Arkadaşlarımız yapmış, biz de teşekkür ettik, Resmî Gazete’de de
yayımlanmış. “İhracat Kredi Garanti Fonu kuralım.” diye getirmişler, “Buna
gerek yok, Kredi Garanti Fonu’ndan devam edin.” diye yolunu da biz gösterdik.
Bir Bakanlar Kurulu kararı çıkarın, buradaki para bitince gelin yine biz size
limit verelim, o ayrı konu ama mevcut limiti zaten kullanmamışsınız. 2 milyar
verdik, 1 milyarını kullanmadan bir fon daha kuralım. Neden oluyor? İşte, bu
söylediğimiz, farklı bakanlıklar kurarsanız her bakanlık kendine özel bir fon
olsun istiyor. Yani bunları çözmemiz lazım. Biz Milliyetçi Hareket Partisi
olarak her zaman yapıcı, yol gösterici bir anlayışla hareket ettik. Tek bir
tane Ekonomi Bakanlığı kuralım dedik. Gümrük ayrı, ticaret ayrı, sanayi
kısmında iç ticaret, dış ticaret ayrı olursa koordine edemeyiz. Bizim
modelimizde bunların tamamı bir arada. 
Dün
TELKODER Genel Kurulu vardı komünikasyoncuların. Birazdan da Bilişim Derneğinin
yine Bilişim Kongresi var, oraya geçeceğim. Sektör temsilcileriyle de görüştük.
Şimdi, ulaştırma, tamam, belki ilintili gibi ama haberleşme, iletişim ayrı. Biz
MHP olarak dedik ki: “Altyapı bir yerde olsun, haberleşme, iletişim,
teknolojiyle ilgili yerler bir yerde olsun, bilgi ve iletişim teknolojilerini
bir yere toplayalım.” Şimdi, altyapının olduğu yerle onu oraya koymuşuz.
Çevreye en fazla zarar veren Şehircilik Bakanlığı ile Çevreyi bir araya
koymuşuz. Biraz şahsa göre yapmaktan vazgeçmemiz lazım, özeti. Peki şimdi ne
oluyor böyle olunca? Kendimiz oradan bir şey hazırlıyoruz, bir bakanlık bir şey
getiriyor, diğeri bir düzenleme getiriyor, yukarıda ikisini uzlaştırıncaya
kadar biz sıkıntı çekiyoruz. Yani kurumlar arasında koordinasyonsuzluk oluyor. 
Şimdi yeniden, geçen hafta tekrar baktım. Yukarıda
Komisyonda görüştük, arkadaşlarımıza söyledik. Diyorlar ki: “Efendim, İstanbul
Finans Merkezi’nde BDDK, SPK’nın da binalarının temelini attık.” Şimdi her şey
tamamlandı gibi konuşuyor. Tekrar baktım başka hangi kurumlar var diye. Dört
tane, beş tane banka olacak yani üç tane kamu bankasının dışında SPK, BDDK
binaları olacak. Öyle bir anlatıyoruz ki onu yaptığımız zaman bütün herkes
İstanbul’a gelecek gibi. Yeni dünkü, bugünkü haberlere baktık, Fitch Türk
bankalarıyla ilgili görünümü negatife çevirmiş. Yani bina yapmakla, fiziki
mekân yapmakla finans merkezi olmaz diye on senedir konuşuyoruz, ilk
çıktığından beri söylüyoruz. Tekrar baktık, bütün bankaların genel müdürlükleri
duruyor. Türkiye’de kaç tane banka var, BDDK yetkililerimiz burada?
Diğerlerinin genel müdürlükleri nerede? Bakıyoruz yüzde 80’i Levent-Maslak
hattında kalmış. Peki, onlara ne yapacağız arkadaşlar? Kamu bankalarını ve kamu
kurumlarını zorla, talimatla gönderdik. “Alın.” dedik, aldılar. Kaça mal oldu,
ne oldu, arsaların değeri orada kaçtı, onlar aldığında kaç liraydı? Tabii
bunlar ayrı konular, geçmişte çok konuştuğumuz için. Ama bu yaptığımız işin
getirisi ne? Biz oraya finans merkezi yaptık diye herkes gelecek mi? Eğer
ekonomik olarak güçlü olamazsak bunların üstesinden gelme şansımız yok. Yani
sadece fiziki finans merkezi yaptık… İyi niyetli, tamam ama bunlara oturup bir
bakmak lazım. Bakıldı, komisyonlar çalıştı, önlerine getirdiler, en iyi
olabilecek yerin Levent-Maslak hattı olduğunu söylediler. Geçmiş dönemden kalan
arkadaşlarımız, 24’üncü Dönemdeki kanun tasarılarını tartıştığımız sırada
hatırlayacaklardır, İstinye Park’taki araziyi burada TOKİ’nin elinden zorla
nasıl aldığımızı, sonrasında da Millî Eğitim Bakanlığına dolaylı olarak
verildiğini hatırlarsınız. SPK Başkanımız buradaydı, o zaman da kendisi
SPK’daydı. Yani orada güzel bir finans merkezi olacak yer varken burayı TOKİ’ye
verelim, hem de İMKB’nin olduğu yerde hem de İstinye’de hem de Maslak’ta,
Levent’e yakın yerde bir yer varken kalktık, ne olduysa, kimlerin hayrınaysa,
Ataşehir’e finans merkezi yapalım diye. E, peki, nasıl olacak şimdi? Gelmeyenler,
orada kalanlar, bütün finans kurumları, özel sektör oradayken kamunun finans
merkezi mi olacak? Böyle bir finans merkezi olur mu? Evet, belli yerlerde
lokalleşme, bölge olarak buraya taşıma ayrı ama, nasıl yapacağız? Bunların
altyapısını nasıl taşıyacağız? O bölgede onlar olmadıktan sonra, hazır yerimiz
varken, belli arazimiz varken bunları o amaçla kullanmadık, aceleyle,
birilerinin acelesinden dolayı böyle bir karar ortaya çıktı. Bugün bu garabeti
yaşıyoruz. 
Bakın, görüyoruz ki sadece fiziki olarak finans merkezi
kurmakla olmuyor. İşte dolardaki gelişmeleri görüyoruz, karşı reaksiyonları
görüyoruz, uluslararası piyasalardaki tepkileri görüyoruz. Onun için, bizim,
ekonomik olarak güçlü olmamız gerekiyor. Bunları yapmadığımız takdirde, değerli
arkadaşlar, bir finans merkezi kurarak bunu oraya aktarmak bir kere mümkün
değil ve bizim finansal yapılandırmayı yeniden tamamlamamız lazım. Öncelikle
de, ekonomi kurumları içerisindeki bu karışıklığı giderecek, yukarıda
koordinasyonu sağlayacak bir düzenleme yapmamız lazım. 
Tabii,
bankacılık sektörü, şu anda, yine, kârlılık açısından, geçen yıla göre önemli
rakamlar açıkladılar. Bir taraftan ekonomide sıkıntı var diyoruz ama, nasıl
açıklıyorlar? Geçtiğimiz yıllarda da sormuştum, BDDK Başkanımız da yine burada,
rica ediyorum, hâlâ bize bir yıldır rakamlar gelmedi. Kendi raporları ayrı ama
özel bir çalışma yapmalarını ve acaba bu yüzen kredilerin ne kadarının
gerçekten yenilendiğini, yeniden yapılandırıldığını ve ne kadarının gerçek
anlamda canlı kredi olduğunu sormuştuk. Bizim piyasaya çıktığımız zaman
aldığımız tepkiler farklı. Bir önceki haftada turizmcilerle beraber TÜROFED
Genel Kurulundaydık Antalya’da, bütün sektör temsilcileriyle konuştuk.
Kendileri şikâyetlerini anlattılar, sıkıntılarını anlattılar. Sayın Bakan da
oradaydı; Sayın Avcı’ya da beraber olduğumuz ortamda belli sıkıntılarını
anlattılar. Evet, bazı önlemler yine turizm sektörüyle ilgili alınacak ama
bankalarla sorunları var, aldıkları kredilerle ilgili sorunları var, bunlara
çözüm bulunması gerekiyor. 
Yani,
demin söylediğim birtakım müşterilerle ilgili yeniden yapılandırma ve canlı
gösterme olayı var ama burada gerçekten bir sıkıntı var. Sektörel olarak yerli
ve millî sektör olan turizm sektörünün ki birtakım içkiler hariç bütün
kullandığı girdiler yerlidir değerli arkadaşlar, bir an önce, onların da almış
oldukları kredilerle ilgili farklı bir düzenleme yapılması, gerekirse yeni
kolaylıklar sağlanması gerekiyor. Aksi takdirde, bu kadar döviz kampanyaları
yaparken, “Dolardan TL’ye geçelim.” derken en fazla döviz getiren ve tamamen
yerli girdiler kullanan bir sektör için de bazı çalışmaların yapılması
gerekiyor. Orada da konuştuk. 
Yeniden,
Sayın Bakanla da, ilgili bürokrat arkadaşlarla da yaptığımız sohbetlerden sonra
sektör paydaşlarıyla beraber, hep burada söylediğim bir turizm çerçeve kanununu
yine yapısal önlem olarak çıkarmamız ve teşvikiyle beraber, istihdam
kanunlarıyla beraber, kıyı kenarla ilgili birtakım düzenlemelerle beraber,
tamamını içerecek bir turizm çerçeve kanunu gerekiyor ama öncelikle de burada
bankalarla ilgili kısmın bir düzenlenmesi ve onların bir vade ertelemesine
ilişkin taleplerinin yerine getirilmesi gerekiyor. 
Yine,
ihracatçı sayılmakla ilgili bazı tereddütleri var, sorunlu olan alanlar var.
Daha önce yapılmış ama uygulamada bu maalesef yeterli düzeyde değil. Bunları da
yeri gelmişken söylemiş olayım. 
Bankaları
söyledik ama bunlarla ilgili kurumların hepsi dağıldığı için, yeri gelmişken,
TMSF’ye devredilen birtakım kurumlar var. 
Değerli arkadaşlar, şöyle bir garabet oluyor bir süre
sonra: Bu, geçtiğimiz dönemde de birçok banka aynı anda SPK’dan TMSF’ye
devredildiği zaman -o zaman Bankacılık Düzenleme Denetleme Kurulunda karar
alınarak bir sıkıntı yaşanmıştı, hepiniz Uzan’larla ilgili sıkıntıyı
biliyorsunuz, birçok şirket onlara benzer şekilde devralınmıştı- daha önce
Komisyonda da dile getirdim, şimdi, o şirketleri devraldıktan sonra, kısa
sürede tasfiyesi veya yeniden yapılandırılması devri gerçekleşmediği zaman,
yönetimin profesyonel şekilde yapılması gerekiyor ve bir süre sonra -o
şirkette, adını verdiğim holdingde olduğu gibi- Türkiye milyarlarca dolarlık
tazminat ödemeye mahkûm kalabiliyor. 
Şimdi, başka şekillerde, yeniden FETÖ kapsamında ve
daha önceden TMSF’ye alınmış olan şirketler var. Ben arkadaşlarıma soruyorum:
Peki, bunların yönetim kurullarına kim giriyor; bu şirketlerin iştigal
sahasıyla ilgili, faaliyet alanlarıyla ilgili deneyimleri nedir? Yani, uzun
süre eğer bu portföyde kalacaksa burada profesyonel çalışmak lazım. İşte,
falanca genel müdürü, falanca bakanlıktaki müsteşar yardımcısını buraya yönetim
kurulu üyesi yapalım. Ee, peki, sektörle alakası var mı? Ne kadar var? İyi
yöneticiliği var mı sektör uzmanı olsa da? Bu konuları biraz böyle aceleyle
yapıyoruz. Evet, terör örgütüyle mücadele edelim, evet, onların varsa finans
kaynaklarını kurutalım ama -bugün SPK bütçesini görüşüyoruz- halka açık
şirketler var; hiçbir şekilde alakası olmayan, gidip oradan hissesini almış
insanlar var, bunların hakkı var. Sermaye Piyasası Kanunu’na göre bunlar, açık
bir şekilde bir yatırım yapmış vatandaşlar, o anda fiyatına bakmış… Ha, özel
amaçla alan ayrıdır, o başkadır ama biz kurum düzenlemesini doğru yapmak
zorundayız. Onların da haklarına halel getirmemek adına profesyonel şekilde bu
şirketlerin yönetilmesi lazım, daha sonra daha büyük zararlarla
karşılaşabiliriz. Evet, aceleyle, olağanüstü hâl şartlarında bazı kararlar
alıyoruz ama bunları arkadaşlarımızın oturup ciddi anlamda tartışması ve çözüm
önerileri bulması gerekiyor. 
Eğer
bütün bunları yapmazsak değerli arkadaşlar, bizim güçlü olmamız sadece finans
merkezi yaparak veya sadece her bize söylenene “Bunlar bize düşman, bunlar bize
kumpas kuruyor.” gözüyle bakarsak üstesinden gelemeyiz. Kısmen doğrudur bunları
da yapmaya çalışanlar olacaktır. Türkiye Cumhuriyeti devleti büyük devlettir,
Türk milleti büyük bir millettir. Bu bölgede olduğumuz sürece de üzerimizde
oyunlar oynamak isteyenler, hesaplar yapanlar olabilir ama biz güçlü olmak
zorundayız. Güçlü olmanın yolu ne? Söylenen her şeyi dikkate almadan “Biz doğru
biliriz.” demek değildir. Güçlü olmanın yolu, ortak aklı kullanarak ülkemiz
için gerekli olan yapısal önlemleri almak ki çok uzağına düşmüş olduğumuz 2023
hedeflerini öncelikle hiç olmazsa revize ederek kısmen… Efendim “Geri adım
atmış olmayalım.” diye dokunmadan beklemeyin, gerçekçi olan neyse yeniden bir
revizeyle yapılabilecek olanları hep beraber yapmamız gerekiyor. Bunun için de
burada tartıştığımız, öncelikli sektörleri defalarca konuştuk, çok fazla bir
şey söylemeye gerek yok. Az önce bahsettiğim gibi, dün de Sayın Bakan ve
Başbakan yurt dışındaydı, katılamadı ama bilgi, iletişim teknolojileriyle
ilgili bütün şirketlerin yetkilileri oradaydı. Bilişim sektörünün
yetkilileriyle buluşacağız. Turizmle buluştuk. Enerji sektöründeki
önceliklerimiz belli, Sayın Bakan burada. Bütün bunlara bakarak önümüzdeki
sürece, 2023 hedeflerine hep birlikte ulaşabilmemiz için bu yapısal önlemleri
almamız lazım, “Yapısal önlem lazım.” diyenlere öcü diye bakmamak lazım. Yani,
“Nedir?” diyeceksiniz. En başta, az önce söyledim işte: Turizm çerçeve kanunu
çıkmadan bizim o organizasyonsuzluğu düzeltme şansımız yok, bakanlıkları
yeniden yapılandırmadan koordinasyonu sağlama şansımız yok. Bütün bunları
yaptıktan sonra, yapısal reformlarla desteklenmiş, yüksek ve sürdürülebilir bir
büyümeyi, yüksek katma değerli, yüksek teknoloji tabanlı yeni bir büyüme
anlayışını hâkim kılmamız lazım. Buradan bir ders çıkararak, inşallah, hep
birlikte Milliyetçi Hareket Partisinin söylediği “üreten ekonomi” anlayışına
geçersek bunları aşmamız mümkün olur. İnşallah, hep birlikte önce 2023’te,
arkasına düştüğümüz hedefleri yakalamak üzere, sonrasında da 2053 yılında,
fethin 600’üncü yıl dönümünde süper güç olmak üzere bunları gerçekleştiririz
diyorum, hepinize saygılar sunuyorum. Bütçelerin hayırlı olmasını diliyorum.
(MHP sıralarından alkışlar)
BAŞKAN
- Teşekkür ederim Sayın Günal.
Milliyetçi
Hareket Partisi Grubu adına ikinci konuşmacı Baki Şimşek, Mersin Milletvekili.
Buyurunuz
Sayın Şimşek. (MHP sıralarından alkışlar)
Süreniz
on sekiz dakikadır Sayın Şimşek.
MHP
GRUBU ADINA BAKİ ŞİMŞEK (Mersin) - Sayın Başkan, değerli milletvekilleri;
Ulaştırma Bakanlığı bütçesi üzerine Milliyetçi Hareket Partisi Grubu adına söz
almış bulunmaktayım. Sözlerime başlamadan önce yüce heyetinizi saygıyla
selamlıyorum.
Adana Aladağ’da çıkan yurt yangınında hayatını kaybeden
12 vatandaşımıza, başta Mersin Tarsuslu Sare Betül Genç ve yine Mersin
Çamlıyaylalı hemşehrim Fatma Canatan olmak üzere, Cenab-ı Allah’tan rahmet
diliyorum. Devletimizin yurtlarla ilgili, hastanelerle ilgili, insanların
topluca yaşadığı yerlerle ilgili, sadece acılardan sonra değil normal
zamanlarda tedbir almasını -şu anda birçok yurdun yangın merdiveni kilitli,
hastanelerin, büyük sitelerin, Kredi ve Yurtlar Kurumuna ait yurtların yangın
merdivenleri kullanılabilir hâlde değil- bunların tamamını denetlemesini ve
bunlarla ilgili tatbikat yapılmasını, yeni canların yanmamasını temenni
ediyorum. 
15
Temmuz ihanetine değinmeden geçemeyeceğiz. 15 Temmuzda Türkiye Cumhuriyeti
tarihinin en karanlık günü yaşandı; bu milletin tankıyla, bu milletin topuyla
milletin evlatlarına kurşun sıkıldı. Sadece Gölbaşı Özel Harekâtta 53
kahramanımız PKK’ya karşı bile kullanılmayan yanıcı silahlarla şehit edildiler.
Şehitlerimize Allah’tan rahmet diliyorum ve darbe girişimine katılan hainlerin
en ağır şekilde cezalandırılmasını bekliyorum. 
Yalnız
burada -sayın bakanlarımız burada- darbeye karışanların en ağır şekilde
cezalandırılmasını isterken mağduriyet olmadığını söylemek de mümkün değil.
EĞİTİM SEN üyesi 11 bin öğretmeni açığa aldınız. TÜRK EĞİTİM-SEN’lilerden,
EĞİTİM-BİR-SEN’lilerden sonra EĞİTİM SEN’e üye olan 11 bin öğretmeni açığa
aldınız. Bunların 10 binini göreve iade ettiniz ama TÜRK EĞİTİM-SEN üyesi,
TÜRKİYE KAMU-SEN üyesi, TÜRK SAĞLIK-SEN üyesi binlerce insanın mağduriyeti
devam ediyor. 
Sadece
seçim bölgem olan Mersin’de bu mağduriyetlerden dolayı, Mersin Zeytinlibahçe
imamı camide kendini asarak intihar etti. Yine, aslen Niğde Kemerhisarlı olan
bir polisimiz geçtiğimiz hafta tabancasıyla intihar etti. Ondan önce, yine, Çamlıyayla’da
görev yapan bir polisimiz açığa almadan dolayı intihar etti. Şimdi çıkıp “Hiç
mağduriyet yok.” dersek yanlış yapmış oluruz. Eğer mağduriyet yoksa niye göreve
iade var o zaman? Eğer mağduriyet olmasaydı göreve iade olmaması lazımdı. Açığa
aldığımız veya ihraç ettiğimiz insanların bir gün bile psikolojileri bozulup
dengeleri bozulmuyor mu, bu bir mağduriyet değil mi değerli milletvekilleri?
Bütçe
üzerinde konuşmalarıma geçmeden önce tabii, gönül isterdi ki bütçe Plan ve
Bütçede görüşülmeden önce tali komisyonlarda görüşülsün.
Sayın
Bakanımız Sayın Başbakanımızdan sonra bakanlık görevini devraldı. Ben yaklaşık
bir buçuk yıldır milletvekilliği yapıyorum. Kendi Komisyonumda, Bayındırlık,
İmar, Ulaştırma ve Turizm Komisyonunda sayın bakanlarla kahvaltı yapma dışında
bir toplantı yapmadık. Ama, ana konular tali komisyonlarda görüşülmeden,
tartışılmadan Plan ve Bütçeye, oradan da Meclise geliyor ve Meclisten de bu
şekilde bir katılımla, muhalefetin çoğunlukla katıldığı, iktidarın pek katılma
tenezzül buyurmadığı bütçe görüşmelerinde görüşülerek, onaylanıp geçiyor.
Milletvekillerine keşke oturdukları odalardan ya da İnternet’ten oy kullanma
hakkı verseydik, Meclise gelmelerine bile gerek kalmazdı diye düşünüyorum.
Tabii,
iktidar yaptıklarını anlatacak, biz de yapılmayanları konuşacağız. Türkiye
bugünlere bir günde gelmedi. Türkiye 2002 yılından 2015 yılına kadar uyguladığı
yanlış politikalar sebebiyle doğuda, güneydoğuda bölge teröristlere terk
edildi. Çözüm süreci başlatıldı, 2009 yılında çözüm süreci başlatıldı. Akil
adamlar seçildi, 7x9=63 “akil” diyorsunuz siz ama biz “akılsız” diyoruz. Bu
akılsız adamlar, Türkiye’de terörün olduğu bölgeye gönderilmediler, Anadolu’da
vatanına, milletine bağlı insanların yaşadığı bölgelere gönderildiler. Buradaki
insanlar ikna edilmeye çalışıldı ama bu politikalar tutmadı; analar ağlamaya,
gözyaşları akmaya devam etti ve en son 22 Temmuz 2015’ten sonra terörle ciddi
manada mücadele edilmeye başlandı. Biz yine de yanlışın neresinden dönülürse
kârdır diyoruz bu ülkenin bekası için ve 22 Temmuzdan bu tarafa uygulanan
politikaları destekliyoruz.
Türkiye’de
Bakanlığımız demir yollarıyla ilgili ciddi yatırımlara girdi, demir yollarıyla
ilgili, hızlı trenlerle ilgili ciddi yatırımlar yapılıyor. Biz demir yoluna
yapılan yatırımları destekliyoruz ama yeterli bulmuyoruz. 1925 ve 1939 yılları
arasında, Mustafa Kemal Atatürk’ün hayatta olduğu yıllarda, yokluk ve kıtlık
şartlarında Türkiye yıllık ortalama 220 kilometre kazmayla, kürekle demir yolu
yapmış. 2002-2016 yılları arasında, on beş yıllık AKP iktidarında sınırsız
imkânlar, gelişen teknoloji, yollar ve her türlü teknik cihazlara rağmen yıllık
ortalamamız 135 kilometre. 
Adana’ya,
Antep’e, Urfa’ya gidenler bilirler, Belemedik Tüneli yapılırken Almanlar
oradaki köylere pancar motorla su basmışlar. Yüz yıl önce Almanların su
getirdiği köylerde 2016 yılında hâlâ içme suyu sorunu yaşıyoruz. Gelişen
Türkiye’ye, büyüyen Türkiye’ye maalesef bunlar yakışmıyor. 
Yollarla
ilgili… Yine, duble yol konusunda… Birçok yolumuz yapıldı, yol konusunda
Hükûmeti genel manada başarılı buluyoruz. Yalnız, otoyollar konusunda gerekli
çalışmalar yapılmadı, otoyol konusunda şu anda on beş yıllık AKP Hükûmeti
sınıfta kaldı. Edirne-Urfa’yı bağlayacak olan Niğde-Ankara otoyolu Ulukışla ile
Ankara arasındaki yol maalesef yıllardır yapılamıyor. Hükûmetimizin bir an önce
bu yolu programa alıp bir an önce bitirmesini bekliyoruz. 
Türkiye'nin
iki büyük şehri Adana ve Mersin. 2’şer milyon insanın yaşadığı Adana ve Mersin
arasında -benim yaşım 47- kırk yıldır aynı yol var. Her seçim dönemi sekiz
şeritli yol yapılacağı vadediliyor; 60 kilometre iki büyük şehrin arası,
maalesef yeni bir yol yapılamadı, en son geçtiğimiz yaz itibarıyla sadece 8
kilometrelik bir kısmın ihalesi yapıldı. Bu yolun da bir an önce bitirilmesini,
yine, aynı şekilde, yıllardır bitirilemeyen Mersin-Antalya yolunun ve
tünellerinin bir an önce bitirilmesini bekliyoruz. 
Hava
yollarıyla ilgili… Yine, birçok havaalanı yapıldı, Türkiye’de gerekli gereksiz
birçok yere havaalanı yapıldı. Nüfusu 100 bin olmayan, 50 bin olmayan birçok
ile havaalanı yapıldı. Bu havaalanlarından da belki birçoğu şu anda çalışmıyor
ama nüfusu 2 milyon olan Mersin’e yapılacak Çukurova Havaalanı, 2013 yılında
Başbakanımızın temelini attığı ve “2016 yılında açılışını yapacağız.” dediği
Çukurova Havaalanı müteahhidin iflas etmesi nedeniyle yarım kaldı. Yeniden
ihaleye çıkıldı, şu anda ihale sürecinde belirsizlik var, yine beklemeye devam
ediyoruz. Artık yeter diyoruz, 2 milyon nüfuslu bir kenti havaalanına
kavuşturun, mazeret üretmeyin. On beş yıldır ülkeyi tek başına yöneten bir
Hükûmetin artık mazeret üretmeye hakkı yok. 
TELEKOM’u
sattınız, yıllar önce, yanlış olduğunu söylememize rağmen TELEKOM'u sattınız.
Bugün İnternet ve normal telefon faturaları insanların artık cebini yakıyor. O
günkü yaptığınız anlaşmaların doğru olmadığı bugün ortaya çıkıyor. Yeniden,
TELEKOM'u sattığınız firmayla bir güncelleme yaparak bu mağduriyetleri sona
erdirmenizi bekliyoruz. 
Türkiye’de
maalesef, yüksek teknolojiye gerekli yatırımlar yapılmıyor. AR-GE’ye ayrılan
bütçe sadece yüzde 1. Yüzde 1’lik bütçelerle Türkiye’de ciddi yatırımların
yapılabilmesi mümkün değil. 2016 yılında sanayideki yüksek teknolojili
ürünlerin toplam ihracattaki payı yüzde 6,2; bugünkü payı yüzde 3,9; Avrupa
Birliği ortalaması yüzde 19,4. Geçtiğimiz yılki bütçe konuşmamda da
söylemiştim, Türkiye’nin son on beş yılda cep telefonuna resmî olarak ödediği
para 23 milyar dolar ama Türkiye’de henüz yeni bir cep telefonu üretecek bir
AR-GE çalışması veya imalatla ilgili ciddi bir çalışma göremiyoruz. Türkiye'nin
kaynaklarını hep dışarıya vermeye devam ediyoruz. Bununla ilgili Sayın
Bakanımızdan istirham ediyorum, bu cep telefonu bundan sonra sürekli ciddi
meblağda döviz açığı vermemize sebep olacak, bunun üretilmesiyle ilgili ciddi
bir yatırım, gerekirse beyin transferi yapmamızı bekliyorum. 
“İlk
yerli ve millî uçağımız göklerde.” diye seçimlerde “billboard”lar asıldı, ben
çok uçakla seyahat etmiyorum ama gidip geldiğim havaalanlarında ne yerli uçak
görüyorum ne millî uçak görüyorum. “İlk elektrikli otomobilimizi ürettik.”
denildi, “Üreteceğiz.” denildi ama şu anda maalesef, yine, ilk yerli ve millî
otomobille ilgili herhangi bir çalışma göremiyoruz veya bize aktarılan bir
bilgi yok. 
“Ucuz
konut vereceğiz.” denildi, “100 liraya, 200 liraya fakir fukaraya, garip
gurebaya ucuz konut vereceğiz.” dediniz ama benim seçim bölgem olan Mersin’de
bugüne kadar on beş yıldır bir tane toplu konut projesini hayata geçirmediniz,
kentsel dönüşüm projesini hayata geçirmediniz. Mersin’de ve hiçbir ilçesinde vatandaşa
100 liraya, 200 liraya verilen bir konuta bugüne kadar rastlamadık. 
Bugün
“Her şeyi biz yaptık.” diyorsunuz ama sizden önceki hükûmetler de İstanbul’a 2
tane köprü yaptılar, Karakaya Barajı’nı yaptılar, Atatürk Barajı’nı yaptılar.
Sadece Atatürk Barajı’nın ürettiği elektrik AKP döneminde devlet tarafından
yapılan bütün HES’lerin ürettiği elektrikten daha fazla. 
Osmangazi
Köprüsü yapıldı. Ben Sayın Bakanımıza buradan sormak istiyorum: O köprüden
günlük araç garantisi verdiniz. Bugün bu köprüden günlük kaç tane araç geçiyor?
Devletimiz geçmeyen araçlar için bugün o firmaya günlük ne kadar bir bedel
ödüyor? Bu konuda bir açıklama yapmanızı bekliyoruz.
Sayın
Başbakan “Döviz iner de çıkar da.” diyor. Doğrudur, döviz iner de çıkar da
tabii ama biz bunu yok sayamayız; aldığımız doğal gaz dövizle, petrol dövizle,
yaptığımız ithalat dövizle, sattığımız ürünler dövizle. Onun için, bununla
ilgili de gerekli tedbirleri almanızı istiyorum. 
Bir
kamyoncu evladı olarak -ben bir kamyoncu çocuğuyum- kamyoncuya ucuz mazot verilmesini
talep ediyorum. Gerçekten, Türkiye’de bileklerinin zoruyla para kazanan bu
esnaf mağdur oluyor. ÖTV’ye zam yapıldı, Maliye Bakanı çıktı ekranların
karşısına şunu söyledi: “3 milyar para gelecek ama biz bunu para için
yapmadık.” dedi. Ben buradan soruyorum Maliye Bakanına: Para için yapmamışsanız
bu zammı ne için yaptınız? ÖTV artışıyla birlikte kaskoya, sigortaya gelecek
olan zamların da tedbir alınarak önlenmesini, esnafın zaten mağdur olduğunu,
hurda araçlara hurda indiriminin tekrar verilmesini, çünkü hurdanın geri
dönüşümle millî ekonomiye büyük bir katkısı olacak, bununla ilgili yeniden bir
düzenleme yapılmasını bekliyorum.
Yine,
“Çiftçiye -Tarım Bakanımız buradaydı ama herhâlde ayrıldı- ucuz mazot, ucuz
gübre vereceğiz.” denildi, bunun bir an önce faaliyete geçirilmesini
bekliyoruz. Maalesef, bugün çiftçi boş mazot varilleriyle, ipotekli tarlalarla,
ipotekli traktörlerle, para etmeyen mahsulle, dalında kalan narenciyeyle,
depoda kalan elmayla ve kaderiyle baş başa. Çiftçiyle ilgili, 3 milyon hektar
şu anda ekilmeyen arazi var 2002 yılına göre. 2002 yılından önce ekilen 3
milyon hektar arazi şu anda ekilmiyor, bununla ilgili de önlem alınmasını
bekliyorum. 
“Emekliye
banka promosyonu vereceğiz.” denildi ama emekli bekliyor. Taşeron bekliyor,
seçimlerde söz verildi, Sayın Başbakan 750 bin taşerona kadro verileceğinin
sözünü verdi ama bugün bununla ilgili sorulan sorulara bakanlarımız yine
dolambaçlı cevap veriyorlar, net bir cevap vermiyorlar. On beş yıldır
yönettiğiniz Türkiye’de asgari ücret 1.300 lira. Türkiye’de vatanını, milletini
seven hiçbir Türk insanının 1.300 liralık bir asgari ücretle mutlu olabilmesi
mümkün değil. İşsizlik resmî rakamlara göre yüzde 12 ama gerçekte yüzde 20,
benim seçim bölgemde de yüzde 20’nin altında değil. 
Eğitimde
OECD’nin hazırladığı son verilere göre Türkiye 70 ülke arasında matematikte
49’uncu, okuduğunu anlamada 50’nci, fen bilimlerinde 52’nci sırada. Atanamayan
450 bin öğretmen, işsiz milyonlarımız var. 
Hükûmetin
İstanbul merkezli uyguladığı politikalardan vazgeçmesini, kaynaklarını
Anadolu’ya aktarmasını… İstanbul ve Marmara nüfus yoğunluğu ve sanayi yoğunluğu
olarak artık dolmuş durumda. Adana, Mersin, Niğde, Kayseri ve Konya yeni bir
Marmara olmaya adaydır. Bu bölgeyi öncelikli yatırım bölgesi ilan etmesini
bekliyorum. 
Mersin’le
ilgili vermiş olduğunuz 2002 yılından bu tarafa vaatleri kısaca özetleyeceğim,
son dakikalarımı da seçim bölgeme ayırmak istiyorum. 2002 yılında bugün HDP
sıralarında oturan Dengir Fırat’ı aday gösterdiniz AKP listelerinden ve Dengir
Fırat Mersin’de birçok vaat verdi. Sahil bandı projelerini vaat etti hatta
burada Akdeniz Oyunları sırasında gelecek sporcuların burada kalacağını
söyledi. On beş yıllık AKP iktidarının sonunda henüz sahil bandının yolu bile
yapılmadı; bırakın otelleri, şu anda firmaların birçoğu yatırımdan vazgeçti. 
Kürşat
Tüzmen geldi 2007 yılında. Sportif imajıyla ve birçok vaat verdi başta 5T olmak
üzere. Mersinliler sordular: “Bu 5T ne?” dediler. “Tarım, turizm, ticaret,
taşımacılık, beşincisi de Tüzmen.” dedi. “Mersin kazanacak, Türkiye kazanacak.”
dedi ama Kürşat Tüzmen’i Mersin beş yıl boyunca İstanbul Boğazı’nı yüzerek
geçmesi dışında Mersin’de görmedi, bir faaliyetini de görmedik. (MHP
sıralarından alkışlar) 
2011 yılında Zafer Çağlayan geldi. Yine bakanlık
edasıyla birçok vaatler verdi. 5 tane serbest bölge yapılacağını, limanların,
sanayinin coşacağını, hatta hızını alamadı “ABD’nin Hollywood’u, Hindistan’ın
Bollywood’u varsa Türkiye’nin de Mersin’i olacak, buraya film setleri
kuracağız.” dedi ama Mersinliler on beş yıldır tiyatro izlemeye devam
ediyorlar, ne Hollywood var ne Bollywood var. 
Yine, Mersin’e verilen vaatlerden Yenice Lojistik Köyü.
Tarsus Teknoloji Üniversitesi, önergeyle 405 sıra sayılı tasarıdan geri
çektiğiniz Tarsus Teknoloji Üniversitesi. 1938 yılında Türkiye Cumhuriyeti
devleti Anamur’a liman yapmış, daha sonra o limanın bakımını bile yapamamışız,
bugün Anamur Limanı kapalı. Bunun bir an önce faaliyete geçmesini bekliyoruz. 
Tarsus Devlet Hastanesi. 350 bin nüfuslu bir kentte
devlet hastanesine insanlar yazın evlerinden vantilatör götürüyorlar. Ben bunu
sayın bakanımıza ve bürokratlarımıza da gösterdim. Ben de resimleri de var,
gösterebilirim. Tarsus Devlet Hastanesinin yapılacağı arsadaki ağaçları
kestiniz, orası okaliptüs ormanlarıydı. Bugün ağaçlar yeniden büyüdü. Şu anda
hastanenin oraya yapılıp yapılamayacağı hâlâ belli değil. Seçimlerde yine
“billboard” asıldı, “İhaleyi yaptık.” dendi, hayırlı olsun ama şu anda ne ihale
görüyoruz ne hastane görüyoruz ne bir çalışma görüyoruz.
Yine, Pamukluk Barajı vardı Mersin’in kaderini
değiştirecek olan bir proje. Sayın Bakanımız Veysel Eroğlu 2010 yılında geldi,
temelini attı ve şunu söyledi: “13 Ekim 2013 saat 13.13’te buranın açılışını
yapacağız.” dedi. 13 Ekim 2016 tarihinde bile henüz daha barajın bitmesi mümkün
değil, 17’de de bitmesi mümkün değil, 18’de de bitmesi mümkün değil. Hükûmetin
verdiği vaatleri yerine getirmesini bekliyoruz.
Vatandaşın gündemi belli. Biz seçim bölgemize
gittiğimiz zaman vatandaş “Terörü bitirin. İşsizliği bitirin. Adil olun,
adaletsizliğe son verin. İşe girmek için biz torpil aramayalım, torpilden bizi
kurtarın.” diyor. Büyük şehirlerin en büyük sorunu trafik, otopark ve çarpık
yapılaşma. “Bunlara son verin.” diyor.
Sözlerime son verirken buradan son bir sözüm de AB, ABD
ülkelerine ve büyükelçilerine olacak. Bugüne kadar Türkiye'nin büyük
şehirlerinde bombalar patladı. Yüzlerce insanımızı kaybettik. Türkiye'de 15
Temmuzda darbe girişimi yaşandı. Hiçbiriniz gelip de “Geçmiş olsun.” veya
“Yanınızdayız.” demediniz. Ama bugüne kadar sırtını PKK’ya dayayan, PYD’ye
dayayan, teröristlerle her zaman iş birliği yapan, bunlarla beraber olanların
başlarına en ufak bir hadise geldiği zaman hepiniz birden gelip Türk milletine
diz çöktürmeye çalıştınız. 
(Mikrofon otomatik cihaz tarafından kapatıldı) 
BAKİ
ŞİMŞEK (Devamla) - Türk milleti yokluğa
da, kıtlığa da, çaresizliğe de katlanır ama kesinlikle Türkiye Cumhuriyeti
devletinin, Türkiye Büyük Millet Meclisinin üzerinde hiçbir iradeye de teslim
olmayacaktır diyorum. 
Yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Şimşek.
Milliyetçi
Hareket Partisi Grubu adına üçüncü konuşmacı, İzzet Ulvi Yönter İstanbul
Milletvekilli.
Buyurunuz
Sayın Yönter. (MHP sıralarından alkışlar) 
MHP
GRUBU ADINA İZZET ULVİ YÖNTER (İstanbul) – Sayın Başkan, değerli
milletvekilleri; geçtiğimiz pazartesi gününden beri 2017 Merkezi Yönetim Bütçe
Kanun Tasarısı ile 2015 Yılı Kesin Hesap Kanun Tasarısı’nı bu kutlu çatı
altında görüşüyor, konuşuyoruz. Bugün bütçe sürecinin üçüncü turundayız. Bu
kapsamda Enerji ve Tabii Kaynaklar Bakanlığı, Enerji Piyasası Düzenleme Kurulu
ve Türkiye Atom Enerjisi Kurumunun bütçe ve kesin hesap görüşmeleri
çerçevesinde parti grubumuzu temsilen huzurlarınızdayım. Sözlerimin başında
muhterem heyetinizi ve ekranları başında bizleri izleyen değerli
vatandaşlarımızı saygılarımla selamlıyorum. 
Konuşmamın
detaylarına geçmeden evvel Türk siyasetinde derin izler bırakmış ve uzun yıllar
bakanlık, parti genel başkanlığı ve Türkiye Büyük Millet Meclisi Başkanlığı
görevini yapmış Sayın İsmet Sezgin’e de Allah’tan rahmet diliyorum. Ayrıca,
terörle mücadele kapsamında Hakk’a uğurladığımız kardeşlerimize,
kahramanlarımıza, ayrıca El-Bab’da şehit verdiğimiz kardeşlerimize,
kahramanlarımıza Cenab-ı Allah’tan rahmet diliyorum.
Ülkemiz,
enerji üretim ve tüketim değerlerine bakıldığında dünyadaki ilk 20 ülke
arasındadır. Yapılan projeksiyonlarda Türkiye'nin enerji tüketim değerlerinin
izleyen yıllarda daha da artacağı yönündedir. Türkiye bugün itibarıyla enerjide
ithalata bağımlı bir ülkedir. Rusya’yla 1986 yılında imzalanan yıllık 6 milyar
metreküp miktarındaki ilk alım anlaşmasının ardından artan tüketim miktarının
karşılanabilmesi amacıyla diğer alım anlaşmaları da sırasıyla imzalanmıştır.
Mevcut durum itibarıyla Türkiye Rusya, İran,
Azerbaycan olmak üzere 3 farklı ülkeden uzun dönemli doğal gaz satın
almaktadır. Ayrıca, Cezayir ve Nijerya’dan sıvılaştırılmış gaz ithal
etmektedir. Kaldı ki Rusya ithalatımızda en büyük paya sahip ülkedir. 2015
yılında toplam enerji ithalatı 48,7 milyar metreküp olmuştur ve bunun 26,7
milyar metreküplük kısmı yani yüzde 55’i Rusya’dan karşılanmıştır; ardından,
İran yüzde 16, Azerbaycan yüzde 13’lük paya sahiptir. Rusya’nın kontrolündeki
Batı Hattı 14 milyar metreküp, Mavi Akım’sa 16 milyar metreküp kapasiteye sahip
olup bunun yüzde 10’luk kısmı hâlen kullanılmamaktadır. Ancak, Türkiye’nin
enerji talebinin artacağı açıktır. Bu yüzden, eğer üretimi artırmak mümkün
değilse yeni ithalat kaynaklarının aranıp bulunması elzemdir, mutlaka
gerekmektedir. Geçtiğimiz aylarda enerji kongresi esnasında Rusya’yla imzalanan
Türk Akımı Projesi iki paralel gaz boru hattı vasıtasıyla toplam 31,5 milyar
metreküp gaz nakledilmesini, bunun aşağı yukarı yarısının Türkiye’nin
kullanımına, diğer yarısının da Avrupa ülkelerine ulaştırılmasını
öngörmektedir. Türkiye’nin artan enerji talebi karşısında yüzde 55’le bağımlı
olduğumuz Rusya’dan daha büyük bir miktarda ithal yaparak çare aranması
maalesef bağımlılığı daha da derinleştirecektir. Türkiye’nin Türkmen gazı ve
Azerbaycan gazına yönelerek Rusya’ya olan bağımlılığını azaltması mümkünken
bunu tercih etmemesi enerji arz güvenliğini de ister istemez tehlikeye
atmaktadır. Yaşanan ve yaşanması muhtemel krizlere bakıldığında, arz güvenliği
açısından sıkıntılı bir durumda olduğumuz da görülebilecektir. Türkiye’nin cari
açıkta önemli bir paya sahip olan enerji ithalatını belli bir seviyede
tutabilmesi için hem arz üzerinde hem de talep yönlü tedbirleri arka arkaya
hayata geçirmesi gerekmektedir. Kaldı ki görüyoruz son günlerde dolar almış
başını gitmiştir. Geçen yılın aynı dönemine göre Türk lirası dolar karşısında
yaklaşık yüzde 20 değer kaybetmiştir. 
Türkiye’nin
toplam ithalatında enerji ithalatının payının yüzde 18,3 gibi yüksek bir oranda
olduğu düşünüldüğünde enerji ithalatı, cari açığımızı daha da artıran en önemli
faktörlerden biri olarak karşımıza çıkmaktadır. Talep tarafında enerji
verimliliğinin yükseltilmesi bunun için kapsamlı programlar temin edilmesi
gerekmektedir. 
Arz
tarafında ise, yerli kaynakların enerji üretimindeki payının artırılması,
ayrıca yurt içi ve yurt dışında fosil yakıt arama çalışmalarına ağırlık
verilmesi temel politikalar arasında yer almalıdır. Bu çerçevede ekonomik
yarış, dış politik tutum ve istihbarat mücadelelerinde enerjinin önemli bir
bileşen olduğunu düşündüğümüzde, Türkiye’deki dış politika yapıcılarının,
enerji teknokratlarının, güvenlik bürokrasisinin ve ekonomi aktörlerinin
konvansiyonel olmayan kaynaklarla da daha yakından ilgilenmesi bizce önem
taşımaktadır. 
Millî
bir enerji politikası oluşturulabilmesi için enerji ham maddelerinde dışa
bağımlılığın azaltılması, bunun için kömür ve yenilenebilir enerji
kaynaklarının azami seviyede değerlendirilmesi en büyük arzumuzdur.
Enerji
ithalatında kaynak ve kaynak ülke çeşitliliği de sağlanmalıdır. Etkin bir talep
yönetimiyle enerji arzı kesintisiz ve yeterli bir şekilde
gerçekleştirilmelidir.
Çevreye
dost ve duyarlı bir anlayışa, gelişmiş atık kontrol ve bertarafına, havza ve
kaynak planlamasına dayalı bir yaklaşımla enerji, çevre ve insan sağlığına
zarar vermeden üretilmelidir.
Enerji
verimliliği üretimden tüketime bütün alanlarda güçlü ve çeşitlendirilmiş
finansal araçlarla desteklenmelidir.
Nükleer
başta olmak üzere yeni enerji teknolojilerini üretecek yetkinliğe ulaşılmalıdır.
Akkuyu konusundaki gelişmeleri de dikkatle takip ettiğimizi, özellikle Sayın
Başbakanın Rusya seyahatinde bu kapsamda yaptığı açıklamaları da önemli
bulduğumuzu ifade etmek istiyorum. Bu hedeflere ulaşılması için enerji
sektöründe programsız, keyfî, hesap vermekten uzak ve rekabeti kısıtlayıcı
uygulamalar yerine enerji ihalelerinde, lisans ve ruhsat tahsislerinde ve
uluslararası anlaşmalarda şeffaflık, objektiflik ve kamu yararı ilkelerinin
hâkim olması mutlaka sağlanmalıdır. 
İthal
zorunluluğu olan madenlerde arz güvenliği amacıyla özel sektörün Türk
Cumhuriyetleri başta olmak üzere yurt dışında yatırım yapması da
desteklenmelidir. 
Altın,
toryum, bor gibi kıymetli madenlerin işlenmeden cevher olarak satılması yerine
yüksek, ileri teknoloji kullanarak katma değerli yeni ürünlere dönüştürülmesi,
bu şekilde satılması ve bu amaçla AR-GE faaliyetlerine daha fazla kaynak
ayrılması gerekmektedir. 
Üretim
maliyetlerini düşük tutmak amacıyla kabul edilebilir madencilik tekniklerinden
ve mali denetimden uzak bir şekilde faaliyet gösteren maden işletmeleri yakın
takibe alınarak sektördeki kayıt dışılık elbette önlenmelidir.
Değerli
milletvekilleri, ülkemiz madencilik sektöründe son derece acı izler bırakan iş
kazaları geçtiğimiz yıllara damga vurmuştur. 2003 yılında Erzurum Aşkale'deki
kömür ocağında 8 işçimizin hayatını kaybetmesiyle açılan acı kayıp sahnesi
sayısız faciayla devam etmiştir. Aynı yıl Karaman Ermenek'teki kömür ocağında
10, 2004 yılında Kastamonu Küre'deki bakır ocağında 19, 2005 yılında Kütahya Gediz'deki
kömür ocağında 18, 2006 yılında Balıkesir Dursunbey'deki kömür ocağında 17,
2009 yılında Bursa Mustafakemalpaşa'daki kömür ocağında 19, 2010 yılında
Balıkesir Dursunbey'deki kömür ocağında 13, Zonguldak Karadon'daki kömür
ocağında 30, 2011 yılında Afşin-Elbistan'daki açık kömür ocağında 11, 2013
yılında Soma'daki yer altı kömür ocağındaki faciada 301 madenci kardeşimiz,
hemen arkasından Ermenek’te 18 kardeşimiz maden ocağını basan suyun altında
kalarak maalesef hayata veda etmişlerdir. Son olarak, 17 Kasım'da Siirt
Şirvan'da bir maden ocağında meydana gelen kazada işçilerimizden 12'si hayatını
kaybetmiş, toprak altında kalan 4 işçimizi arama çalışmaları da sanıyorum hâlen
devam etmektedir. Ülkemiz, madencilikteki iş güvenliği alanında en kötü dünya
rekorlarına, geçen her yıl bir yenisini eklemiştir. Soruyorum: Bunların
ardından, uluslararası standartlarda güvenli bir madenciliğin yapılabilmesine
yönelik bir yapılanma ihtiyacı ortaya çıkmış mıdır? Ne yazık ki bu soruya
verilebilecek olumlu bir cevap yoktur. On dört yıllık Adalet ve Kalkınma
Partisi hükûmetleri döneminde, maden kazalarıyla ilgili önlemlerin ve birtakım
tedbirlerin alınacağı hep söylenmesine rağmen kazaların ardı arkası
kesilmemiştir, can kayıpları ocaklara ateş düşürmeye devam etmiştir. 
Türkiye’de
hâlâ 18’inci yüzyıldan kalma teknolojinin hâkim olması, kömür alanında çalışan
ve mağdur olan işletmecilik ve sonuçları her şeyiyle gün gibi meydandadır.
Bakınız, bu ağır sorun sadece “Özel sektöre devrettik, onlar bunu yaptı.”
mantığıyla telafi edilemez, bahane olamaz. Malumunuz, eylül ayında Soma’da
yaşananlardan dolayı mahkemenin verdiği bir karar var. Mahkemenin gerekçeli
kararında denmektedir ki: “Özel hukuk hükümlerine göre, faaliyet gösteren
şirkete devredilmesi sırasında gerekli özen ve titizliğin gösterilmemesi, maden
işçilerinin olağanüstü durumlarda hayatta kalmalarını sağlamak adına gerekli
önlemin alınmamış olması…” diye devam etmekte gerekçeli karar. Bunlar tazminata
gerekçe gösterilerek Enerji Bakanlığıyla ilgili bir karar verildi. Yani,
yapılan tercihler, ortaya konulan stratejilerin hatalı olduğu, gerekli
hassasiyetin gösterilmediği açıkça mahkeme kararında sübut buldu. 
AKP
hükûmetleri yitip giden bu canların kesinlikle siyasi sorumlusudur. Bunu inkâr
etmek imkânsızdır. Maden kazalarında hayatını kaybeden kardeşlerimizi
huzurlarınızda bir kez daha saygıyla, minnetle ve rahmetle anıyorum, ailelerine
ve milletimize başsağlığı diliyorum. Allah’tan böyle kazaların tekrar
etmemesini, edilmemesini, niyaz ediyorum. 
Değerli
milletvekilleri, enerji alanındaki istatistiki verilere baktığımızda ise
ülkemiz, Avrupa Birliği ülkeleri elektrik fiyatları sıralamasında, konutta
vergiler dâhil, 29 ülke içerisinde 7’nci sıradadır.
AB
ülkeleri elektrik fiyatları sıralamasında, sanayide vergiler dâhil, 29 ülke
içerisinde 3’üncü sıradadır. 
AB
ülkeleri doğal gaz fiyatları sıralamasında, konutta vergiler dâhil, 29 ülke
içerisinde 2’nci sıradadır.
Yine,
Avrupa Birliği ülkeleri doğal gaz fiyatları sıralamasında, sanayide vergiler
dâhil, 29 ülke içerisinde 2’nci sıradadır. Ancak Avrupa Birliği ülkelerindeki
kişi başına düşen millî gelir düşünüldüğünde bu sıralamalar bir başarı
göstergesi de sayılamayacaktır. Başarı diye gösterilen bu sıralamaların hiçbir
manası yoktur.
2015
yılında elektrik üretim ve tüketim artışımız 2014 yılı üretim ve tüketim
artışının gerisinde kalmıştır. Madencilik ihracatımız 2014 yılında 4,1 milyar
dolar iken 2015 yılında 3,75 milyar dolara kadar düşmüştür. 2016 Eylül sonu
itibarıyla maden ihracatımız 2,27 milyar dolar olarak gerçekleşmiştir.
Olağanüstü bir gelişme olmadığı sürece maden ihracatımız 2015 yılı
ihracatımızın da altında kalacaktır, gelişmeler şimdiden buna işaret
etmektedir.
2002-2016
Eylül dönemi arasındaki süreçte, hem yerli kaynaklardan hem yabancı
kaynaklardan sağlanan kurulu güç miktarı artmıştır. Ancak bu miktarların toplam
kurulu güce olan değerlerinde dikkate değer bir değişim söz konusu olmamıştır.
Kurulu güç miktarının yaklaşık yüzde 44 gibi yüksek orandaki kısmının ithal
kaynaklardan sağlandığı bilinmektedir.
2016
yılı Eylül ayı sonu itibarıyla kaynak bazında ülkemiz elektrik enerjisi
üretiminin yüzde 32,44’lük kısmı kömürden, yüzde 32,4’lük kısmı doğal gaz ve
LNG’den, yüzde 26,2’lik kısmı hidrolikten, yüzde 5,56’lık kısmı ise rüzgârdan
sağlanmıştır. Burada ithalat yoluyla karşıladığımız doğal gazın elektrik
üretimindeki payının çok yüksek olduğunu yıllardır söylemekteyiz, bu konuyla
ilgili uyarılarımızı da sürekli dile getirmekteyiz. Ancak, Adalet ve Kalkınma
Partisi hükûmetlerinin enerji politikaları bu sorunu yıllardır çözememiştir;
anlaşılan, çözmeye de pek niyeti yoktur. Bu konuda Adalet ve Kalkınma Partisi
hükûmetlerinin başarısızlığı bir kez daha tescillenmiştir.
Ülkemizde
11 bin megavatlık rüzgâr enerjisi lisansı mevcut iken 3 binlik kısmı
çalışmaktadır, 8 bin megavatlık kısmı hâlâ boşluktadır ve çalışmamaktadır.
Değerli
milletvekilleri, Sayın Enerji Bakanı bildiğiniz üzere 1 Ekimden itibaren
konutta ve sanayide doğal gaz fiyatlarında yüzde 10 indirim yapılacağını
açıklamıştı. Ülkemizde elektrikteki üretim maliyetinin yaklaşık yüzde 50'sini
doğal gaz oluşturmaktadır. Doğal gazda yapılan indirimle birlikte, basit bir
hesapla, en az yüzde 5'lik bir indirimin elektrikte de yapılması, elektrik
fiyatlarında, faturalarında da yapılması vatandaşlarımızın haklı beklentisidir.
Bu müjdeyi de Sayın Bakandan vatandaşlarımız, milletimiz bütün yüreğiyle,
içtenliğiyle beklemektedir.
Sözlerime
burada son verirken hepinizi bir kez daha saygılarımla selamlıyorum, hayırlı ve
başarılı bir bütçe süreci diliyorum. 2017 yılı bütçesinin milletimize,
devletimize hayırlar getirmesini ve yeni umutlar sağlamasını Cenab-ı Allah’tan niyaz
ediyor, hepinize saygılar sunuyorum.
Teşekkür
ediyorum. (MHP sıralarından alkışlar) 
BAŞKAN
– Teşekkür ederim Sayın Yönter.
Milliyetçi
Hareket Partisi Grubu adına diğer konuşmacı, Mustafa Mit, Ankara Milletvekili.
Buyurunuz
Sayın Mit. (MHP sıralarından alkışlar) 
Sayın
Mit, süreniz on dakikadır.
MHP
GRUBU ADINA MUSTAFA MİT (Ankara) – Sayın Başkan, değerli milletvekilleri; 2017
yılı bütçe görüşmeleri kapsamında Bor Enstitüsü ve MTA hakkında Milliyetçi
Hareket Partisinin görüşlerini sizlere aktarmak üzere söz almış bulunuyorum.
Genel Kurulu saygıyla selamlıyorum.
Değerli
milletvekilleri, 2017 yılı bütçesini tartıştığımız toplantılarımız, esasen,
Hükûmetin gelecekle alakalı olarak, vatandaşlarımızın ekonomik ve sosyal
durumlarının nasıl ve ne olacağına ilişkin hazırladığı sosyal sözleşmenin
yasama tarafından tasdikine yöneliktir. Siyaset kurumunun böylesine önemli bir
konuda inisiyatif alması hem sorumluluk ve hem de anayasal zorunluluktur.
Hükûmetin getirdiği tasarılar içinde Meclisçe kabul edilmediği takdirde
Hükûmetin düşmesine yol açan yegâne kanun tasarısı olan bütçe kanun tasarısı,
Anayasa’mızda yasama organına verilen bütçe hakkının ifadesidir. 
Değerli
milletvekilleri, geleceği inşa edecek olan bütçe, esasen, siyasetin temel
hedefi olan geleceğin tasarlanması ve bu tasarının hayata geçirilmesi için
Hükûmetin görevlendirilmesidir. Siyasetin konusu, geleceği inşa etmektir.
Gelecek tasavvuru, mutlaka birtakım kabul ve anlayışlara dayanmaktadır. İşte bu
kabul ve anlayışlardaki rasyonel veya irrasyonel değerlendirmeler, siyasetin
istikametini, tasarımın gerçekliliğini belirlemektedir. Siyaset bu manada
topluma, tarihe, coğrafyaya ve dünyanın hâl ve gidişine uyma mecburiyetindedir.
İrrasyonel
peşin hükümler, muhayyel cemiyet birimleri ve ütopyanın beslediği zihnî kayma
ve karışıklıklar, sürüklendiği günübirlik söylemler, siyaset kurumunun iflası
anlamına gelecektir. Bu durumun yol açtığı tahribatın maddi zararları bir
tarafa, toplum hayatını atomize etmesi, zihnî yarılmalar ve varlık sebebinin
dahi tartışılması kaçınılmaz sonuç olarak karşımıza çıkacaktır. Tehlikeli
olarak gördüğümüz bu kabîl yapılanmaların, ortaklıkların, siyaset kurumunu
etkisi altına aldığı acı bir şekilde tecrübe edilmiştir. Militan, silahlı kült
yapılanmaların, devleti tamamen ele geçirmesi maksadıyla darbe yapmaya cesaret
edebildiği bir siyasi atmosferi yaşamaktayız. 
Değerli
milletvekilleri, Türk tarihinin en önemli projelerinden birisi cumhuriyetin
temeli olan millî egemenliğin, her ne isimle olursa olsun kült yapıların
egemenliği hâline dönüştürülmesi asla kabul edilemez. Bu durum, tarihin,
toplumun, coğrafyanın ve dünyanın hâl ve gidişinin belirlediği siyasetin
rasyonel istikametinden uzaklaşmaktır. Son dönemlerde, Osmanlı Devleti’nin ve
devamı olarak cumhuriyetin siyasi istikamet olarak belirlediği ve kabul ettiği
milletleşme sürecini akamete uğratacaktır. Bu kabîl yapılanma ve ideolojik
sapmalar, milletleşme sürecine olduğu kadar, devletleşme sürecine de zarar
verecektir.
Değerli
milletvekilleri, iç siyasi gelişmelerin cinnet devri geçirdiği çok yakın
geçmişimiz ve hâlen yaşamakta olduğumuz siyasi gelişmeler, gelecek
tasavvurumuzu temellendirdiğimiz beşerî sermayemizi beyhudeliğe itmektedir. Bir
nesil, vatanından, milletinden, devletinden kopartılmış, başka mecraların
aparatı olmuştur. Bu kaybın meydana getirdiği zararın ölçülmesi çok zordur. En
büyük yatırımın insana yapılan yatırım olduğu tartışma götürmez bir gerçektir.
Ekonomik
İşbirliği ve Kalkınma Örgütünün üç yılda bir yayınladığı Uluslararası Öğrenci
Değerlendirme Programı Raporu’na göre, 64 ülke içerisinde Türkiye’nin
matematikte 45’inci, okumada 37’nci ve bilim dalında ise 41'inci sırada yer
alması, ülkemizin geleceği hakkında endişe yaratmaktadır. Tarihî ve tabii
mecrasından uzak hülyaların beslediği bir kısım izahı güç düşünce sahiplerinin
yönetimine terk edilen nesiller kaybedilmiştir. Siyasetin bir istikamet üzerine
inşa edeceği geleceğin berhava edildiği, ne yazık ki bu raporla, acı bir
şekilde, kafalara vururcasına ortaya konulmaktadır.
Değerli
milletvekilleri, yalnız olmadığımız, başkalarıyla birlikte yaşadığımız dünya
gerçekleriyle örtüşmeyen, yukarıdaki anlayışlardan beslenen dış politika
öncelikleri yanlış ve yanıltıcıdır. Bu öncelikler, dünya ölçeğinde idealize
edilmiş hayalci yapılanmaların reel politikle çatışmasının etkileri altında
uygulamaya konulmaktadır. Tahayyül ve etkileşimlerin çatışmasından doğan dış
politik tercihlerin doğurduğu yalpalama ve savrulmalar palyatif çözümleri
dayatmaktadır. 
Uluslararası
ilişkilerde istikrar ve güven, bir ülkenin millî güvenlik sorunudur. Dış
politikanın millî güç kaynaklarına dayanılarak oluşturulması, bölgemizde ve
dünyada güven ve istikrarın tesisinde temel argümandır. Millî güç kaynaklarına
dayanan dış politikanın öngörülebilir prensiplere sahip olması, güven ve
istikrarın kurumsallaşmasıdır. Bugün finans sektöründeki aşırı dalgalanmalarda
ülkemizin emsallerine nazaran negatif ayrışması, siyaset kurumuna içte ve dışta
güvensizliğin sonucudur. 
Milletin
mukadderatını alakadar eden konularda rey sahibi olanların, müsebbibi oldukları
sonuçlar hakkında etik endişeler ekseninde hareket ederek milletin önünü açması
“Emaneti ehline tevdi ediniz.” ilahi emrinin salih bir neticesi olacaktır.
Vehimlerden ve hayallerden uzak, yaşadığımız reel hayatın gerçekliğinin,
siyaset kurumunun yegâne zemini olduğu anlayışı, determinist netice olan
istikametimizin tahakkukunda göz ardı edemeyeceğimiz realitedir. Millî güç
kaynaklarımızın esas alındığı bir siyaset, kapsayıcı, evrensel ve millî ahlaki
çerçeve oluşturacaktır. Nitekim, alemlere rahmet olarak gönderilen Peygamber
Efendimizin “Ben güzel ahlakı tamamlamak üzere gönderildim.” şeklinde ifade
ettiği insanlığa yönelik mesajı asla reel politiği ihmal etmemektedir.
Değerli
Milletvekilleri, millî güç kaynaklarımızın önemli bir ayağı, genel anlamıyla
madenlerimizdir, bulunduğumuz coğrafyanın sağladığı imkânlardır. Yer altı
kaynaklarımızdan bor, stratejik öneme sahip madenlerden biridir. Bor üzerinde
uzun yıllardır değerlendirmeler, tartışmalar yapılmaktadır. Türkiye'de ve
dünyada bor ürün ve teknolojilerinin geniş bir şekilde kullanımını, yeni bor
ürünlerinin üretimini ve geliştirilmesini temin ederek bu alanlarda
kullanıcıların artırılması için gerekli bilimsel ortamı sağlamak, bor ve
ürünlerini kullanan veya bu alanda araştırma yapan kamu ve özel sektörle iş
birliği yaparak bilimsel araştırmaları yapmak, yaptırmak, koordine etmek ve bu
araştırmalara katkı sağlamak amacıyla 4865 sayılı Kanun’la Ulusal Bor Araştırma
Enstitüsü kurulmuştur.
Türkiye'de
uzun yıllardan beri borun bu stratejik önemine en üst makamlarca dikkat
çekilmesine rağmen bu konuda araştırma yapmak üzere kurulan Enstitünün bütçesi,
konunun yeterince önemsenmediği izlenimini vermektedir, keza bütçenin Komisyon
görüşmelerinde bir iki cümle ile geçiştirilmesi, ne kadar önem verildiğine dair
karinedir. Konuya gereken önemin verilmesi gerekmektedir. Enstitünün bütçe
imkânları artırılmalıdır. Çok mütevazı bütçeyle çalışmalar yürüten ancak
kendisinden çok şeyler beklenen Enstitünün Hükûmetçe her açıdan teşvik
edilmesi, desteklenmesi gerekmektedir.
Değerli
milletvekilleri, yer altı kaynaklarımızın rezerv tespiti, geleceğin
planlanmasında önemlidir. Ülkemizde bu görev, Maden Tetkik ve Arama Genel Müdürlüğüne
verilmiştir. Devletimiz, yer altı kaynaklarımızın tespit ve işletilmesinin
önemini 1935 yılında kavramış ve MTA'yı kurmuştur. Yer altı kaynaklarımızın
yeni teknolojik imkânlar da kullanılarak görünür rezerv hâline getirilmesi için
MTA'nın çalışmaları Hükûmetçe teşvik edilmelidir. MTA son dönemlerde gereken
önemden yoksun bırakılmıştır. Kuruluş amacına uygun olarak MTA, denizler dâhil,
bütün yurdumuzu karış karış inceleme alanı olarak alıp daha önce yapılmış
bulunan çalışmaları da acilen güncellemesi gerekmektedir.
2015-2019
Stratejik Planı, 2015 yılı gerçekleşmeleri ile sonraki yıllar hedefleri
neredeyse aynen korunarak hazırlanmıştır. MTA, gelişen teknoloji, yeni
ihtiyaçlar, yeni kaynaklar dikkate alınarak, yeniden organize edilerek süratle,
daha aktif çalışma imkânına kavuşturulmalıdır.
Değerli
milletvekilleri, 2017 bütçesinin vatanımıza, milletimize hayırlara vesile
olmasını diliyor, hepinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Mit.
Milliyetçi
Hareket Partisi Grubu adına son konuşmacı, Adana Milletvekili Mevlüt Karakaya.
Sayın
Karakaya, sizin için planlanmış konuşma süresi, on sekiz dakikadır ancak
İstanbul Milletvekili Sayın İzzet Ulvi Yönter, on sekiz dakikalık konuşma
süresinin iki dakikasını kullanmamıştır. Sizin, Yönter’den artakalan iki
dakikalık sürenin kendi konuşma sürenize ilave edilmesi talebinizi dikkate
alıyorum ve konuşma sürenizi yirmi dakika olarak belirliyorum.
Buyurunuz
Sayın Karakaya. (MHP sıralarından alkışlar)
MHP
GRUBU ADINA MEVLÜT KARAKAYA (Adana) – Teşekkür ediyorum Sayın Başkan.
Değerli
milletvekilleri, Gıda, Tarım ve Hayvancılık Bakanlığının 2017 yılı bütçesi
hakkında Milliyetçi Hareket Partisi Grubu adına söz almış bulunuyorum. Yüce
heyetinizi saygıyla selamlıyorum.
Değerli
milletvekilleri, 2017 Bütçe Kanunu Tasarısı üzerinde görüşüyoruz. Bu tasarı,
kanunlaştığında 2017 yılı gelirinin, gayri safi yurt içi hasılasının -ki bu,
orta vadeli programda 2 trilyon 404 milyar olarak öngörülmüştür- dörtte 1’i
olan 598 milyar TL’yi toplama yetkisini, bu gelirin dörtte 1’inden daha fazla
olan 645 milyar TL’yi harcama ya da transfer yoluyla kullanma yetkisini, gelir
ve gider arasındaki 46 milyar 900 milyon TL açık için borçlanma yetkisini, Türk
milleti için, Türk milleti adına, Türkiye Büyük Millet Meclisi olarak merkezî
Hükûmete vermiş olacağız. 
Özetle,
bu kadar devasa bir kaynağı, bir yılda üretilen tüm mal, hizmet bedellerinin
karşılığı olan gayri safi yurt içi hasılanın yüzde 30’una yaklaşan bir kaynağı
toplamanın elbette ekonomik, sosyal ve siyasal hedef ve sonuçları olacaktır. Bu
sonuçların oluşmasında, bu yetkiyi kullanan kurumların ya da kuruluşların
uyguladıkları politikalar etkili olacak. Bunlar da, Türk milleti adına yetki
veren yüce Meclisin denetim işlevinin yerine getirilmesi kapsamında elbette
sorgulanacaktır.
Değerli
milletvekilleri, bütçe, farklı bir bakışla, hükûmetlerin bir yıllık
faaliyetlerine ilişkin planlarının parasal ifadeleri olarak karşımıza konulur.
Bu plan, hükûmetlerin bir yılda yapacaklarının aslında bir nevi mali yönden
pusulasıdır. Kürsü alan Hükûmetin milletvekilleri, Adalet ve Kalkınma Partisi
hükûmetlerinin 15’inci bütçesini getirmiş olmaktan duydukları memnuniyet ve
gururu ifade ediyorlar. Nicelik olarak elbette takdire şayandır ancak nitelik
olarak acaba aynı şeyi söyleyebilmek mümkün müdür, bilemiyorum. İşte, bugün,
burada, 14’üncü bütçeyi tamamlamış, 15’incisini almak üzere gelmiş iktidarın
Tarım Bakanlığı icraatları üzerinde bir değerlendirme yapacağız. 
Değerli
milletvekilleri, Gıda, Tarım ve Hayvancılık Bakanlığı emrine 17 milyar 175
milyon 234 bin TL, millet adına, kaynak kullanma yetkisi vermemiz talep
ediliyor bizden. Bu kaynağı, Hükûmet bizden neden ister? Biz de Türk milleti
için bu kaynağı verdiğimiz Bakanlıktan ne bekliyoruz? Aslında beklediğimiz şey çok
yalın ve basit, insanımızın güvenilir gıdaya ulaşabilirliğini sağlayacak
politikalar uygulamasını, sonuçlar almasını bekliyoruz. İnsanımız, gıda
güvenirliği ve gıdaya ulaşabilirlik açısından uygulanan bu politikaların ana
hedefinde olmalı. Gıda güvenilirliği, tarımsal kaynakların korunmasından
başlayan, ürünün üretim aşaması ve sofraya ulaşıncaya kadar geçen süreçte
sağlıklı bir yapının oluşmasıyla mümkündür. Gıdaya ulaşabilirlik ise gıda
güvencesi temelinde, gıdanın makul ve istikrarlı fiyatlarla tüketiciye
ulaşımını sağlayacak bir üretim, dağıtım ve piyasa yapısıyla mümkündür. 
Peki,
Bakanlık, bu amaç ve hedeflerin acaba neresinde? Bu konudaki
değerlendirmelerimi birkaç alt başlık içerisinde yapmak istiyorum. Bakanlık,
tarımsal üretim kaynaklarının korunması ve geliştirilmesinde maalesef zayıf
kalmıştır. Tarımsal üretimin en temel kaynağı topraktır. Toprak, sanılanın
aksine bol değil, kıt bir kaynaktır. 1 santimetre tarım toprağının oluşumu için
ideal şartlarda en az kaç yıl gerektiğini biliyor muyuz? En az beş yüz yıl, 1
santimetre tarım toprağının oluşması için gerekli olan süre. 
Türkiye’de
tarım alanları günden güne hızla yok olup gidiyor. Rant, yanlış tarım
uygulamaları, yanlış pazar ve destekleme politikaları, tarım topraklarının yok
olmasına ya da vasfını yitirmesine neden oluyor. 2002 yılında 26 milyon 579
hektar tarım alanı, 2015 yılı sonu itibarıyla 23 milyon 989 bin hektar alana
düşmüştür. Ülke nüfusu ise aynı dönemde 69 milyondan 79 milyona çıkmıştır.
Gıda, Tarım ve Hayvancılık Bakanlığı 14 bütçe döneminde 2 milyon 590 bin hektar
tarım alanını kaybetmiş, bugün 15’inci bütçe için gelmiş durumdadır; elbette
hoş geldi, sefa geldi diyoruz. 
Hayvancılıkta temel girdi alanı olan meralarda durum
farklı mı? Daha da kötü. MHP döneminde başlatılan ve hız verilen mera tespit,
tahdit ve ıslah çalışmaları 14 bütçe dönemi boyunca maalesef hız kesmiştir.
Gerek bitkisel üretime gerekse hayvansal üretime ilişkin gen kaynaklarının
ıslah ve muhafazası konusunda da kayda değer bir ilerleme söz konusu
olmamıştır. 
Örneğin, Milliyetçi Hareket Partisi döneminde
başlatılan yerli, Türk İneği Projesi sürdürülmemiştir. Onun yerine, AKP
iktidarları Hollanda ineği, Arjantin bufalosu ve Avustralya angusu ithalatı
projesini gerçekleştirmiştir. Ukrayna’dan saman ithali çok ayıplanınca bizim
Bakanlık rasyonel çözümü üretmekte aslında gecikmedi, “Et ithalatı en güzel
çözümdür.” dedi, bu buluşla hem canlı hayvan ithalatını hem de saman ithalatını
önlemeye çalıştı. 
Aslında
bu durum, bir Temel fıkrasını da aklımıza getirmiyor değil. Cep telefonlarının
ilk çıktığı zamanlarda, Temel uçakta, uçak havalanmak üzere, son ikazlar
yapılır ama Temel, cep telefonuyla konuşmaktadır. Yolcular dayanamazlar, itiraz
ederler, derler ki: “Kapat, konuşma kardeşim.” Temel, karşısında konuştuğu
Dursun’a der ki: “Ben konuşunca buradakiler kızıyor; sen konuş, ben
dinliyorum.” İşte, bizim Bakanlık da “Saman ithal edilince herkes ayıplıyor,
biz de et ithal edelim, canlı hayvan ve saman ithalini bu şekilde önleyelim.”
yaklaşımını gerçekleştirdi. 
Yanlış
tarımsal uygulamalarla su kaynaklarının kirlenmesi ve ekolojik dengenin
bozulması da tarımsal kaynakların potansiyelinin heba olup gitmesine neden
olmaktadır. Tarımsal kaynaklarını koruyamayan, hatta geliştiremeyen bir ülkenin
artan nüfusunun gıda ihtiyacını karşılamasını bekleyemeyiz, ne gıda
güvenliğinden ne de gıda güvencesinden bahsedemeyiz. Bakanlık bu konuda gerekli
tedbir ve önlemleri almalı ve tavizsiz bir biçimde uygulamaya koymalıdır. 
Bakanlığın,
ürün planlaması ve üretime ilişkin politikaları da yetersiz kalmıştır. Tarımsal
üretimde maalesef “planlama” diye bir şey yok. İşler, “Saldım çayıra, Mevla’m
kayıra.” modeliyle yürütülmekte. Tarımsal üretim planlaması yapmak, elbette,
diğer üretim alanlarıyla mukayese edildiğinde kolay bir şey değildir. Tarımsal
üretimde planlamanın başarılı olması, geleceğin mümkün olduğu ölçüde
öngörülebilir olmasıyla ve yönlendirme araçlarının etkili bir biçimde
kullanılmasıyla mümkün olabilir. 
Elbette
gelecekle ilgili öngörülerin isabeti, bu sektörün belli dalları için önemli bir
sorundur ancak bizim Bakanlık 14 bütçe alıp gitti, 15’incisi için geldi,
maalesef bu konuda da bir sistem geliştirip başarı gösteremedi; ne piyasalar
üzerinden entegre erken bir uyarı sistemi geliştirebildi ne de uygun bir veri
tabanı oluşturup bunun üzerinde bir çözüm üretebildi; bugünkü teknolojide dahi
bir tarım envanteri çıkarmaya önayak olmadı. 
Tarımsal
kaynaklarımızın ne olduğunu, tarımsal makine parkımızın ne düzeyde bulunduğunu,
velhasıl tarımsal üretim potansiyelimizi, bırakın ne kadar olduğunu, ne kadar
üretim yaptığımızı dahi, tam anlamıyla gerçekçi olarak bilemiyoruz. Dünya Tahıl
Konseyinin Türkiye tahıl üretimiyle ilgili tahminleri ve verileri, Türkiye’de
Bakanlık tarafından üretilen verilerden daha makbul olarak alınmakta,
kullanılmakta ve değerlendirilmektedir.
İlk
tarımsal sayım, 1927, sonuncusu da 2001 yılında yapıldı. Yani, yine Milliyetçi
Hareket Partisinin iktidarda olduğu, tarım yönetimini sorumluluğuna aldığı
dönemde oldu. Aynı şekilde, ülkemizde ilk kez hayvan varlığı TÜRKVET kayıt
sistemi projesiyle Milliyetçi Hareket Partisi iktidarında başlatıldı. Çiftçi
kayıt sistemi ilk defa, hiçbir altyapısı yokken, bilgi ve iletişim teknolojisi
bu kadar ileri düzeyde değilken Milliyetçi Hareket Partisi iktidarında gayet
başarılı bir şekilde uygulamaya kondu. 2002 yılında 2 milyon 588 bin 666 çiftçi
ve bunlara ait 167.346 hektar, çiftçi kayıt sistemiyle kayıt altına ilk defa
Milliyetçi Hareket Partisi iktidarında alındı. Mevcut durumunuzu, gücünüzü,
kapasitenizi bilmeden, potansiyelinizi ve türlerini anlamadan neyin
planlamasını yapabilirsiniz ki. Ama biz eksikliğimizi, fazlamızı bilmeden, alt
bileşenlerine bakmadan teşvik vererek bu kıt kaynakları amaç dışı kullanmaya
devam ediyoruz. 
Tarımsal
üretimin en önemli sorunlarından birisi elbette ölçek ekonomisidir. Son
yıllarda yapılan düzenlemelerin uygulamada çıkan bazı aksaklıkları bir kenara
koyarsak yerinde bir uygulama olduğunu da ifade etmem gerekir. 
Değerli
milletvekilleri, tarımsal üretimin en önemli unsuru insan kaynağıdır. Bunun da
başında çiftçi ve tarım çalışanları gelir. AKP iktidarlarının uyguladığı yanlış
tarım politikaları çiftçiyi çiftini çubuğunu, tarlasını tapanını bıraktırır
duruma getirmiştir. Tarımsal üretimin en önemli sorunu yüksek girdi
maliyetleridir. Yıllardır mazot, gübre, ilaç, tohum, elektrik gibi temel girdi
maliyetlerinin yüksekliğini AKP Hükûmetlerine dinletemedik. En son yapılan
düzenlemelerle uygulamasının 2017’de başlayacağı söylenen mazotun yarısının
devlet tarafından desteklenmesi elbette gecikmiş, düzgün, iyi bir uygulamadır.
Yine, bu vesileyle şunu da belirteyim ki havza bazlı destekleme modeline
geçilecek olması, Milliyetçi Hareket Partisinin 2002 yılında hazırlıklarını
yapmış olduğu bir destekleme modeliydi, projelendirdiği bir destekleme
modeliydi. Bu modele geçilecek olması da gecikmiş hem de çok gecikmiş bir
uygulama olarak takdir edilecek ve uygulanması tarafımızdan desteklenecek bir
proje olduğunu ifade etmek istiyorum.
Uygulanan tarım politikaları, çiftçinin satın alma
gücünü maalesef yok etmiştir. Burada uzun uzadıya pariteler vermek istemiyorum
ancak bir parite tek başına belki birçok açıdan birçok ürünü üreten çiftçinin
satın alma gücü kaybını anlatması açısından yeterli olabilir. 2002 yılında 1
litre mazot almak için 2,5-3 kilogram buğday satması yeterliyken AKP
iktidarları boyunca 2004 yılından başlayarak bu parite, üretici aleyhine
bozulmuştur. Bazı yıllarda çiftçi 1 litre mazot almak için 6, hatta 7 kilogram
buğday satmak zorunda kalmıştır.
Durum bugün de çok farklı değildir. Çiftçi son on üç
yıldır tüm ürünlerde sürekli olarak satın alma gücü kaybına uğramıştır. Son on
iki on üç yılda sadece buğdaydan çiftçinin uğradığı satın alma gücü kaybı
yaklaşık 18 milyar TL’dir kümülatif bir ifadeyle. İki yıldır narenciye
üreticisi hakikaten perişan durumdadır. Fındık üreticisinin özellikle piyasada
yaşadığı sıkıntılar daha geçen gün bu kürsüde birçok milletvekili tarafından
dillendirildi.
AKP
sözcülerinin sürekli olarak “Tarımsal destekleri artırdık.” sözlerinin bir
karşılığı yoktur. 2002 yılının nominal tarımsal destek tutarını 2017 yılının
nominal tarımsal destek tutarıyla karşılaştırmak anlamsızdır. AKP
iktidarlarında tarımsal destekler yerinde, zamanında ve uygun araçlarla uygun
hedeflere maalesef ulaştırılamadı. Öyle destekleme örnekleri veya uygulamaları
olmuştur ki içlerinde bazıları işletme, iktisat fakültelerinde örnek olay
olarak okutulacak düzeyde ya da ilginçliktedir. Mesela, sıfır faizli krediler
verildi ama sıfır faizli krediyi alan üreticilerin tamamı iflas etti. Bunu AKP
iktidar dönemlerinde, AKP destekleme modellerinde yaşadık ve gördük. 
Kaldı
ki gayrisafi yurt içi hasılanın yüzdesi olarak desteklerde artış olmamıştır.
2003 yılından itibaren verilen desteklerin gayrisafi yurt içi hasılaya oranları
binde 6’ya ulaşmamıştır. Beğenmediğiniz 2002 yılında, o kriz şartlarında
Türkiye Cumhuriyeti, üreticiye, çiftçiye gayrisafi yurt içi hasılasının binde
7’sine yakın, binde 6,6’sı düzeyinde destek vermiştir. 
Bugün,
Sayın Tarım Bakanımıza huzurlarınızda söylüyorum: Biz, Milliyetçi Hareket
Partisi olarak bu bütçede tarıma ayrılan bu destekleri az buluyoruz,
artırılması için her türlü destek ve yardımda bulunacağımızı buradan ifade
ediyorum. Gelin, gayrisafi yurt içi hasılanın binde 5,3’ü olan 2017 desteğini 2
katına çıkaralım, Tarım Kanunu’nun gayrisafi yurt içi hasılasının asgari yüzde
1’i olan hükmünü de hep beraber yerine getirmiş olalım. 
Tarımsal destekler, sadece üreten kesime verilen
destekler değildir. Bu şekildeki algı da yine AKP iktidarları döneminde
maalesef oluştu. Tarımsal destekler, aynı zamanda 80 milyonun gıdasına,
sağlığına verilen desteklerdir. Tarımsal destekler, aynı zamanda milyonların
istihdamına; tarımsal destekler, aynı zamanda gıda güvencesine bir sigortadır.
Tarımsal destekle aynı zamanda sağlıklı bir neslin yetişmesine olan bir destektir.
Ben,
bu vesileyle, 2017 bütçesinin önce Tarım Bakanlığına, üreticilerimize, tüketen
80 milyona ve ülkemize hayırlı, uğurlu olmasını, hayırlara vesile olmasını
diliyor, yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Karakaya.
Milliyetçi
Hareket Partisi Grubu adına yapılan konuşmalar tamamlanmıştır.
Sayın
Ahmet Yıldırım, İç Tüzük'ün 60’ıncı maddesine göre söz talebiniz var sanıyorum.
Buyurunuz.
VI.- AÇIKLAMALAR (Devam)
3.- Muş Milletvekili Ahmet Yıldırım’ın, çok
kaliteli bir yasama süreci yaşanmadığına ve bakanların sorulara somut cevaplar
vermediğine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, üzülerek ifade edeyim, çok kaliteli bir yasama süreci yaşamıyoruz. Bu,
benim bir buçuk yıllık süre içerisinde biri üç aylık geçici bütçe, biri de 2016
ve 2017 merkezî yönetim bütçeleri olmak üzere üçüncü merkezî yönetim bütçe
hazırlanış sürecim.
Birincisi,
şu fotoğraf bile ne kadar kaliteli bir yasama süreci işlediğimizin, ne kadar
kaliteli bir bütçe hazırlama süreci işlediğimizin fotoğrafı. 
Bundan
daha önemli ve asıl değinmek istediğim konu ise: Bugün 4’üncü gün. İlk gün tümü
üzerine konuşmalar yapıldı ve ilgili Başbakan yardımcıları ile bakanlar burada
günün sonunda Hükûmet adına söz alıyorlar. İlk günle ilgili söyleyeyim:
Düşünün, tümü üzerine konuşan bir genel başkanın döviz bozdurmayla ilgili
olarak Cumhurbaşkanının söylediği bir söyleme, eleştiriye binaen Adalet Bakanı
çıkıp, dekont olduğunu iddia ettiği bir kağıdı kürsüden gösterdi. Ama bu
dekontun gerçek anlamda ne olduğunu şu ana kadar öğrenen yok. Çünkü o dekontu
gösterenin en azından parti gruplarına bunu dağıtması gerekirdi. Zaten böyle
bir dekontun, kişisel olarak Cumhurbaşkanına ait bir dekontun bir bakanda ne
işinin olacağı ise ayrı bir garabet.
Diğer
bir husus ise: Sayın Başkan, bakın, burada biz bu bütçeyi hazırlayan değiliz,
gerek Komisyonda gerek Genel Kurulda eleştiri ve önerilerimizle güçlendirmeye
çalışıyoruz; iktidar buna katılır ya da katılmaz. Ancak, biz sorduğumuz
sorulara maalesef ama maalesef bakanlardan somut cevaplar almıyoruz, en son
konuşmaları da kendileri yaptığı için öylece bırakıp gidiyorlar. Onun üzerine
“Bu sorum yanıtsız kaldı.”, “Bu çok önemliydi.” deme şansını yakalayamıyoruz.
Sadece iki örnek verip bitireceğim Sayın Başkan.
Bakın,
birincisi: Dün sıklıkla işkence iddiaları gündeme getirildi Türkiye İnsan
Hakları ve Eşitlik Kurumunun bütçesine dair. “Yok.” denip geçiliyor. Oysa
Bakanın şunu yapması gerekmiyor mu: Şurada İnsan Hakları Komisyonuna yapılan
başvurular üzerinden bir araştırmaya girmesi gerekmiyor mu?
(Mikrofon
otomatik cihaz tarafından kapatıldı)
AHMET
YILDIRIM (Muş) – Toparlıyorum Sayın Başkan.
BAŞKAN
– Lütfen sözlerinizi tamamlayınız, mikrofonunuzu açıyorum Sayın Yıldırım.
AHMET
YILDIRIM (Muş) – Bir diğer örnek: Farklı dil ve lehçelerle ilgili 2002 yılında,
mevcut iktidardan önce çıkarılmış bir yasaya binaen, Kürtçe açılmış olan radyo
ve televizyonların kapatıldığını ben iddia ettim, Sayın Bakana RTÜK
bürokratları 30 tanesinin açık olduğunu iddia etti, ben sadece 5 tanesini
saymasını bekledim, “O gün olmaz, daha sonra saysın.” dedim, şu güne kadar
cevap yok, çünkü yok böyle bir şey.
Bir
diğeri, son olarak: Bakın, mültecilerle ilgili olarak, karşılaştıkları
uygulamalarla ilgili olarak “Elimizde somut bir bilgi yoktur.” deyip geçilemez.
Bu iddialar ciddi iddialardır, ülkenin içte ve dışta itibarını zedeleyen. Bizim
korumakla yükümlü olduğumuz itibarının biraz daha korunmasına bizden önce
Kabine üyelerinin dikkat etmesi gerekiyor diyorum.
Bütün
Genel Kurulu saygıyla selamlıyorum. 
BAŞKAN
- Teşekkür ederim Sayın Yıldırım.
ERHAN
USTA (Samsun) – Sayın Başkan, benim de çok kısa bir söz talebim var.
BAŞKAN
– Sayın Usta, buyurunuz.
4.- Samsun Milletvekili Erhan Usta’nın,
Samsun Çarşamba Havalimanı’nın tamirat nedeniyle üç ay süreyle trafiğe
kapatılması durumuna ilişkin açıklaması
ERHAN
USTA (Samsun) – Teşekkür ederim Sayın Başkan. 
Hazır
Ulaştırma Bakanımız buradayken bir konuyu gündeme getirmek istiyorum ben de. Bu
Samsun Çarşamba Havalimanı’nın tamiratı, tamirat nedeniyle üç ay süreyle
trafiğe kapatılması gündemde. Şimdi, bununla ilgili olarak zamanında bir ihale
yapılıyor, bu ihale çerçevesinde bir yıllık bir süre veriliyor yüklenici
firmaya. 
RAMAZAN
CAN (Kırıkkale) – Başkanım, sorular bölümü var.
ERHAN
USTA (Samsun) – 1 Ekim 2016’da işin başlayıp 5 Ekim 2017’de bitmesi gerekiyor
ama hâlâ iş başlamamış. Şimdi, şartnamenin “33.7”nci maddesi var, bu maddede
diyor ki: “Şartname konusu işlerin yapımı esnasında havalimanı yolcu ve hava trafiğinin
aksatılmaması için gerekli tedbirler yüklenici firma tarafından alınacaktır.”
Yani havalimanı kapatılmadan bu tamiratın yapılması; şartname bu, ihale bu
şekilde yapılıyor. Ancak, burada yapılan şey şu…
RAMAZAN
CAN (Kırıkkale) – Başkanım, sorular bölümü başlamadı ki. 
ERHAN
USTA (Samsun) – Soru değil kardeşim, soru değil.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Sorular olacak,
konuşmalar olacak Değerli Başkanım. 
LEVENT
GÖK (Ankara) – Ramazan, bir grup başkan vekili konuşuyor ya!
RAMAZAN
CAN (Kırıkkale) – Sorular bölümü başlamadı ki.
LEVENT
GÖK (Ankara) – Grup başkan vekili söz isterse verir Başkan.
ERHAN
USTA (Samsun) – Şimdi, Ulaştırma Bakanına bir aydır ulaşmaya çalışıyorum. Yani
bir milletvekili, bir grup başkan vekili bir aydır telefonla bir bakana
ulaşamıyorsa sorunu bir şekilde dile getirmek durumunda, Sayın Bakan bunu
dinlemek durumunda. 
Şimdi,
şu anda verilen talimat, şirkete verilen talimat “Mart, nisan, mayıs ayında -üç
ayda- havalimanını kapatarak bu işin yapın.” şeklinde. Tabii, 500 bin yolcu
trafiğinin aksatılması gündemde burada. Samsun ayağa kalkmış durumda. Yani bu
Samsun’un ticaretine, Samsun’un turizmine ciddi ölçüde zarar verecek bir şey ve
burada ihale şartlarının dışına çıkarak hukukun dışına çıkılması söz konusu. 
Dolayısıyla,
şimdi, burada, tabii, bir planlama hatası da var aynı zamanda Sayın Başkan.
Yani bu 19 santimetrelik çukur bir anda oluşmadı bu havalimanında, bu çok daha
önceden planlanıp alınması gereken tedbirler zamanında alınmadığı için böyle bir
şeyle karşı karşıya kalındı ve bu ciddi bir sıkıntı oluşturdu. 
Bir
de, ikinci pist aslında Samsun için söz konusu ve olması gerekir.
(Mikrofon
otomatik cihaz tarafından kapatıldı) 
BAŞKAN
– Tamamlayınız lütfen Sayın Usta.
ERHAN
USTA (Samsun) – Bitiriyorum Sayın Başkan, teşekkür ederim.
Şimdi,
ikinci pist de aslında düşünülmesi gereken bir şey. Ben DHM Genel Müdürüyle
konuştum, “Aslında Samsun için ikinci pisti de düşünüyoruz.” dedi. Yani bunlar,
çok kolay halledilebilecek meseleler, o kadar sorun oluyor ki ülkede. Bu ikinci
piste bugün ihtiyaç olduğunu görüyorsak bu ihtiyaçlar bir günde çıkmıyor.
Planlama bu zaten. On dört yıllık bir iktidar yani bunu iki yıl önce düşünse,
ikinci pist çalışmaları başlatılmış olsa bugün hem Samsun ikinci pistine kavuşur
hem de birinci pisti hiç kapatmadan bunları yapma imkânı olurdu. Bunların
hiçbirisi düşünülmeden bugün Samsun’u ve Samsunluyu mağdur edecek şekilde bir
girişimin yapılması hem Samsun’un ticaretine ve turizmine zarar verecektir hem
de hukuka aykırı bir işlem söz konusudur. Tabii, orada Samsun’un hassasiyetleri
var, efendim, “Bir başka havalimanının yolcu trafiğini artırmak için
yapılıyor.” şeklinde birtakım spekülasyonlar da var. Ben oralara girmeyeceğim,
o doğrudur değildir, onu ben bilemem.
(Mikrofon
otomatik cihaz tarafından kapatıldı) 
ERHAN
USTA (Samsun) – Ancak, o olmasa bile bu yapılan işler yanlıştır. Bu
hukuksuzluktan dönülüp Samsun Havalimanı’nı kapatmadan bu tedbirin alınması
gerekir.
Teşekkür
ederim.
BAŞKAN – Teşekkür ederim Sayın Usta.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Şimdi Cumhuriyet Halk Partisi Grubu adına söz talep eden sayın
milletvekillerine söz vereceğim.
Cumhuriyet
Halk Partisi Grubu adına ilk konuşmacı Aykut Erdoğdu, İstanbul Milletvekili.
Buyurunuz
Sayın Erdoğdu. (CHP sıralarından alkışlar)
Süreniz
sekiz dakikadır. 
CHP
GRUBU ADINA AYKUT ERDOĞDU (İstanbul) – Sayın Başkan, değerli milletvekilleri;
Parlamentonun temeliyle ilgili bir kanunu, bütçe kanunu tasarısını görüşüyoruz.
Allah aşkına bakın, iktidar grubunda 315 milletvekiliniz var, toplamda 15-20
milletvekili…
RAMAZAN
CAN (Kırıkkale) – Aykut Bey, her daim böyledir bu ya, devamlı böyledir. Sen de
biliyorsun bu işi ya, siz de biliyorsunuz bu işi ya, bırak ya!
AYKUT
ERDOĞDU (Devamla) – Olmaz, olmaz; iktidar sorumluluğu, burada olacaksınız, bu
ülkenin bütçesi bu.
Sayın
Başkan, Bankacılık Düzenleme ve Denetleme Kurumu ve SPK gibi makroekonominin en
önemli iki kurumu hakkında konuşacağım. Bunlar makroekonominin kale
kuruluşları. Personeli mahvedildi zaten; kıdem, liyakat ilkesi bozuldu. O on
beş yıl boyunca kıdem, liyakat ilkesini bozarak yerleştirdiklerinize daha sonra
“terörist” dediniz, sokağa attınız ve bu kurumlar çökertildi.
Şimdi,
gelin -bir ekonomik krizin eşiğindeyiz, tarihin en büyük ekonomik krizinin
eşiğindeyiz- beraber millî muhasebemize bir bakalım; durumumuz nedir, onu bir
görelim arkadaşlar. Millî muhasebemiz şu evrakta, Merkez Bankası tarafından
yayımlanan şu uluslararası yatırım pozisyonu tablosunda görülüyor. İktidara
gelmişsiniz. İktidara geldiğinizde bizim diğer uluslar nezdinde 62 milyar dolar
varlığımız varmış ve siz geldiğinizde 147 milyar dolar da yükümlülüğümüz, bir
tür borcumuz varmış ve net olarak Türkiye Cumhuriyeti’nin diğer uluslara
toplamda 85 milyar dolar bir yükümlülüğü, bir borcu varmış. Siz iktidara
gelmişsiniz, on üç yıl sonra -2016 yılı için söylüyorum- toplam varlığımız 221
milyar dolar. Bunun içinde anlata anlata bitiremediğiniz o 120 milyar dolarlık
rezervimiz de var. Toplam varlığımız 221 milyar dolar. Peki, toplam
yükümlülüğümüz ne olmuş? 611 milyar dolara çıkmış değerli arkadaşlar, Türkiye
Cumhuriyeti’nin dünyanın bütün uluslarına borcu 611 milyar dolar.
Varlıklarımızdan düştüğümüzde, şu an itibarıyla bizim diğer uluslara ne kadar
yükümlülüğümüz var? 390 milyar dolar. Türkiye Cumhuriyeti’nin, diğer uluslara
390 milyar dolar borcu var ve her sene de 60-70 milyar dolar ek borç yapıyoruz
şu sefalet hâlinde bu ülkenin. 60-70 milyar dolar da her sene üzerine borç
geliyor. 
Peki,
bu 611 milyar dolarlık yükümlülük nasıl oluşmuş? Gırtlağımıza kadar
borçlandırmışlar, Türkiye Cumhuriyeti’nin yurttaşları gırtlağına kadar
borçlandırılmış. Bu yetmemiş, millî ve stratejik kurumlarımızın en önemlileri
yabancılara satılmış. TELEKOM yabancılara satılmış, TEKEL yabancılara satılmış,
havalimanları yabancılara satılmış, bankalar, sigorta şirketleri yabancılara
satılmış, toplam 167 milyar dolar büyüklüğündeki borsamızın yüzde 63’ü
yabancılara geçmiş değerli arkadaşlar. İşte, bu durum, Türkiye'nin gizli bir
işgal altında olduğunu göstermektedir. Türkiye Cumhuriyeti, ne yazık ki AKP
döneminde artan oranda yarı sömürge hâle getirilmiştir. Türkiye Cumhuriyeti’nin
en çok gelir getiren kuruluşları şu an itibarıyla yabancıların eline geçmiştir
ve bu ülke 611 milyar dolarlık bir yükümlülük altındadır değerli arkadaşlar. 
Peki,
bu 611 milyar dolarlık yükümlülükte yurt içinde ne olmuş? Gelelim, bütçesinin
üzerinde konuştuğumuz bankalar nasıl bir hâle gelmiş değerli arkadaşlar? Bu
bankalar, on üç yıl boyunca, Türkiye Cumhuriyeti’nden 1 trilyon 69 milyar lira
-yeni parayla söylüyorum, eski parayla 10 üzeri rakamlarla ifade edilir- faiz
almışlar. 1 trilyon 69 milyar lira, bizim millî gelirimizin kabaca yarısı
demek. Üstelik hangi dönemde almışlar? Dünyada fonların arttığı, faizlerin
sıfıra yakın olduğu bir dönemde, on üç yıl boyunca, bu halkın bankalara ödediği
toplam faiz 1 trilyon 69 milyar lira. Bu 1 trilyon 69 milyarın üzerine diğer
gelirler de var. 
Peki,
yabancıların eline geçmiş -yaklaşık yüzde 45-50 oranında, borsa dâhil- bu
bankalar elde ettikleri geliri ne yapmış? Bütün bu geliri kim yaptı? O bankada
çalışan bizim yurttaşlarımız; veznedarı, uzmanı, müfettişi, banka görevlisi.
Bunlara ne kadar vermişler? Bütün personel giderleri olarak -onda 1- 136 milyar
lira verilmiş. 451 milyar lirası mevduat sahiplerine verilmiş ki o mevduat sahiplerinin
de halkımız olmadığını az sonra anlatacağım. 57 milyar lirasını vergi olarak
vermişler ve bu bankalar on üç yılda 218 milyar lira bu ülkeden para
kazanmışlar. Hani diyorlar ya “kişi başına millî gelir” diye. Kişi başına millî
gelir yok, bazı kişilerin millî geliri var. (CHP sıralarından alkışlar)
Değerli
arkadaşlar, geliyoruz, peki, bu vahşi kapitalist düzen bu ülkede ne yapmış?
Bizim elimizdeki bu ülkedeki gelir ve servet dağılımını görebileceğimiz tek
sağlıklı tablo BDDK verilerinden çıkıyor. BDDK’nın mevduat verilerine bakıyoruz,
Türkiye’de 1,3 trilyon lira toplamda bir mevduat var. Kimin bu mevduat, halkın
mı? Hayır. 1 milyon ve üzeri hesaplar var yani milyonerler var. Bu
milyonerlerin Türkiye’deki toplam mevduatı 714 milyar lira yani Türkiye’deki
mevduatın yüzde 52’si yaklaşık 30 bin hesapta. Bunu konsolide eder, şahsa
indirirseniz 7.500-8.000 kişi. Türkiye’de yaşayan binde 1’lik mutlu azınlık,
bunların kamu kaynaklarından yarattığı o mutlu azınlık Türkiye’deki mevduatın
yani servetin yüzde 52’sine sahip. Peki, Türkiye’deki fakir halkın yani sıfır
ile 10 bin lira arasında bankada hesabı bulunan bizim halkımızın, gerçek
halkımızın, vergi ödeyen bu masum insanların mevduat içindeki toplam değeri ne
kadar biliyor musunuz? 45 milyar lira yani yüzde 3’ü. Servetimizin yüzde
52’sini binde 1’in eline geçirdiler, kurdukları din soslu vahşi kapitalizmle
bunu yaptılar değerli arkadaşlar. Bu ülkeyi öyle bir noktaya getirdiler ki
zenginlerin zenginliği artarken fakirlerin fakirliği artıyor. Bunun adı çürümüş
düzendir. 
Biz
bu çürümüş düzeni nerede görüyoruz? Biz bu çürümüş düzeni Soma’da görüyoruz.
Soma’ya gittim. Kardeşini kaybetmiş bir çiftçi var, “Vekilim, biz madenci
değiliz, biz çiftçiyiz. Mazot fiyatları, gübre fiyatları, tohum fiyatları o
kadar arttı ki çiftçilik yapamaz hâle geldik. En son tavuklarımız vardı, ‘kuş
gribi’ dediler, tavuklarımızı da elimizden aldılar. Aç kaldık, madene indik.”
dedi. İşte bu vahşi kapitalist düzenle aç bırakılanlar o madende öldü. 
Geldik
Aladağ’a. Küçücük kız çocukları, yavrular yanarak öldüler. Yanarak öldüler,
Sayın Bakanlar, şu vahşi kapitalist düzen yüzünden. Kızın anası konuşuyor,
diyor ki: “Benim çocuğumun resmi yok. 4 çocuğum vardı, 3’ü öldü, bu da gitti,
yangında gitti, fakirlikten verdik.” Niye fakirlikten verdi? Yurt yapmadınız.
Niye fakirlikten öldü? Okul yapmadınız. Ne yaptınız o paraları? Yabancı
bankalara, yabancı sigorta şirketlerine, götürdünüz, o yabancılara millî
sermayemizi, millî servetimizi peşkeş çektiniz. Bugün gelmişsiniz, halka
diyorsunuz ki: “Döviz satın.” Bunu yaparken aklınız neredeydi? Hani yerli ve
millîydiniz? Niye Türkiye Cumhuriyeti’nin millî servetini yabancıların eline
geçirdiniz? (CHP sıralarından alkışlar) Bugün gariban insanlar döviz satıyor.
Bilsek ki bu ülkenin millî ekonomisini kurtaracağız, gerçek yurtseverler,
gerçek vatanseverler olarak evimizi, arabamızı satmaya, hayatımızı vermeye
hazırız ama size güven olmaz çünkü siz vahşi kapitalizmin iş birlikçisisiniz.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Erdoğdu.
Cumhuriyet
Halk Partisi Grubu adına ikinci konuşmacı İstanbul Milletvekili Ali Özcan.
Buyurunuz
Sayın Özcan. (CHP sıralarından alkışlar)
Sayın
Özcan, sizin süreniz de sekiz dakikadır.
CHP
GRUBU ADINA ALİ ÖZCAN (İstanbul) – Sayın Başkan, değerli milletvekilleri; her
gün vatan evlatlarını kaybediyoruz, şehit veriyoruz, bugün de şehitlerimiz var.

İsmet
Sezgin’i kaybettik, önemli bir siyasetçiyi kaybettik. Ayrıca, çok yakınımız,
hepinizin de tanıyacağı, daha doğrusu bizim partililerin tanıyacağı Ali
Ütebay’ımızı kaybettik, malum hastalıktan dolayı uzun süredir sıkıntı çekiyordu.
Partime büyük hizmeti olan, büyük emeği olan Ali’yi kaybettik. Ailece partiye
çok büyük desteği olan bu aileye ve İsmet Sezgin’in ailesine, şehitlerimizin
ailelerine başsağlığı diliyorum.
Savaşı
durdurmak için, barışı getirmek için başka ne kadar bekleyeceğiz, ne zamanı
bekleyeceğiz arkadaşlar? 
Teknik
bir konu için ben buradayım. Ama, öyle gündemler yaratıyorsunuz ki her gün üst
üste, teknik konuşma yerine ağırlıklı olarak siyasi bir konuşma yapıp kısaca
ulaştırmayla ilgili de konuşmak istiyorum.
Ama,
Adalet ve Kalkınma Partisinin bütün milletvekillerine burada sesleniyorum,
gelin, ulaştırmayı, en fazla övündüğünüz konuyu bir günün içerisinde, belki
haftalarca görüşmek için burada bir gündem yaratalım, ben de bunu bir saat, iki
saat, üç saat, yarım saat sizinle tartışmaya hazırım.
1986,
ara seçim, Recep Tayyip Erdoğan milletvekili adayı. 1989, bizim Hüseyin
Aslan’ın karşısında Beyoğlu Belediye Başkanlığını kaybetti. 1994’te Belediye
Başkanı oldu, ben İl Başkanıyım. Yaşım gereği, elbette, o günlerde ağabey gibi
bir tavsiyede bulundum. “Demokrasi çoğunluk değildir, demokrasi çoğulculuktur.
Dörtte 1 oyla seçildiniz. Bu, seçim sisteminin yanlışlığından kaynaklanıyor.
Onun için hukuku ve demokrasiyi ön plana alacaksınız. Ben İl Başkanı olarak
doğru yaptığınız her işte sizin yanınızda olacağım. Eğer böyle davranırsanız,
yüzde 75 dışarıda, onları da kapsayan bir itibarınız olur, gelecekteki
hedeflerinize katkı sunulur.” demiştim. İlk Başbakanlığında yüzde 34 aldı. 
Ülkenin
bugün en önemli sorunu, barıştır, huzurdur, istikrardır ve adalettir. Hukuku
öne almadan demokrasiyi gerçekleştirmek mümkün değildir. Bunun için de
üstünlerin hukukunu değil hukukun üstünlüğünü düşünmek mecburiyetindeyiz. Ama,
bu nasıl olur? Tabii ki yargı bağımsızlığıyla olur. Peki, istiyor musunuz?
İstemiyorsunuz. Yasama, yürütme, yargı; birbirinden ayrı çalışan, birbirini
dengeleyen ve denetleyen bir sistemi, mekanizmayı getirmediğimiz süre
içerisinde daha biz bu ekonomiyi çok konuşuruz, yolsuzlukları çok konuşuruz ve
bunların sıkıntısını gelecekte çocuklarımız ve torunlarımız çeker. 
Ülkemizde
inancını özgürce yaşamak isteyenlere, ifade özgürlüğünü, düşüncesini rahatlıkla
söyleyebilme imkânını, iklimini yaratmıyoruz. Davutoğlu Hükûmetinde
cemevleriyle ilgili bir açıklamanız var, bir taahhüdünüz var “Cemevleri
ibadethane olacaktır.” diye. Ondan sonraki hükûmette bu tamamen kaldırıldı.
Aleviler, bu memlekette vergi veriyor, askerlik yapıyor ve Türkiye
Cumhuriyeti’nde demokrasiden ayrılmayan ve özgür düşüncesini rahatlıkla ifade
eden bu kesim gerçekten vergisini veriyor ama vergisini bu Hükûmete de bu
uygulamayı geciktirenlere de asla helal etmiyor ve etmeyecektir. Hani diyoruz
ya kul hakkı yemeyelim diye, siz, sadece bir kulun değil, özgürce inancını
yaşamak isteyen bu kesimin gerçekten haklarını yiyorsunuz. Bu dünyada
veremediğiniz hesabı muhakkak öbür dünyada vereceksiniz. 
Arkadaşlar,
hâl ve gidiş kötü. Ben ilkokuldayken -benim devrem bilir- matematikten...
AKİF
EKİCİ (Gaziantep) – Bakan telefonla oynuyor, telefonla. 
ALİ
ÖZCAN (Devamla) - ...iyi al, bütün derslerden iyi al ama altta hâl ve gidiş
vardır, eğer zayıfsa siz sınıfı geçemezsiniz arkadaşlar. (CHP sıralarından
alkışlar) Dolayısıyla, bu Hükûmetin hâl ve gidişi kötüdür. “Ulaştırmayı şöyle
yaptım, demir yolunu böyle yaptım, bankaları şöyle yaptım.” demekle toplumdan
geçer not alamazsınız, hâl ve gidişiniz kötü. Derhâl gereğini yerine getirin,
ama derhâl. 
Şimdi,
ekonomi dipte, turizm yok, tekstil yok -ben bir iş adamı gibi konuşuyorum
şimdi- ihracat yok, ihracat ile ithalat arasında makas açılmış vaziyette. Cari
açık -işte rakamlarla Aykut söyledi- had safhada. Konuştukça doları, 10 kuruş,
10 kuruş, 4 liraya getirdiniz. Ya, bir susun! Bir susun, dolar insin bari, hiç
olmazsa! (CHP sıralarından alkışlar) Doları Türk parasına çevirmekle olmaz!
Olmaz! 
İçte
ve dışta gencecik vatan evlatlarımız ölüyor, şehit oluyor. Şehit olmak iyi bir
mertebedir ama niye fakir fukara çocukları şehit oluyor da -biraz önce Aykut’un
dediği gibi- gelirin çoğu yüzde 1’de, azı da yüzde 99’yken…
Dolayısıyla,
şu, Kamu İhale Kurumunun yasası. Ben bunu verdim ve bekliyorum, hâlâ
bekliyorum. Niye buna cevap verilmiyor? Eğer bunu yaparsanız yolsuzluğu
gerçekten bitirmiş olursunuz. Siyasetçi-iş adamı-bürokrat arasındaki ilişkiyi
çözerseniz bunu halledersiniz. 
Gelelim
denizciliğe… “Türk sahipli filo” ne demektir? Koster Yenileme Projesi nedir?
Betona verdiğiniz ve çimentoya verdiğiniz değeri, gelin, denize verin,
insanlara verin. Türkiye gerçekten büyük bir çıkmaz içerisinde. Dünyayı uçurmak
bizim neyimize? Şimdi, 40 tane, 50 tane uçağı hangara çektiniz, 78 milyon
liraya gidip özel VIP uçağı alıyorsunuz. Yetmiyor mu bu kadar uçak size? Nedir
bu israf? Nedir bu kadar ihtiras? Lütfen bundan vazgeçin.
(Mikrofon
otomatik cihaz tarafından kapatıldı) 
ALİ ÖZCAN (Devamla) – Eğer doğru dürüst bir kanun
çıkarırsak, bunu, bu kanunu çıkarırsak gerçekten bu işi ahlaklı yapanlar ve
kamu yararını düşünen firmalar da bu işlerden yararlanır. Osmangazi, üçüncü
köprü, üçüncü havaalanı, Avrasya; uygun bedelle, Hazine garantisiyle ve ihale koşulları
hakikaten adil bir şekildeyse, çevre ve doğayı dikkate alıyorsa buna kim itiraz
edebilir? Hiç kimse itiraz edemez. 
BAŞKAN
– Sayın Özcan, teşekkür ederim.
Konuşma
süreniz bitti efendim.
ALİ
ÖZCAN (Devamla) – Bitti mi efendim?
BAŞKAN
– Çok teşekkür ederim. 
ALİ
ÖZCAN (Devamla) – Burada ben bir örnek verecektim Sayın Başkan, sadece size
söyleyeyim, Başkana söyleyeyim, burası anlarsa eğer onlar da anlasın.
Eğitimde
de, kalkınmada da Kore bizden sonra başladı; Kore bizden eğitimde de, ihracatta
da, her şeyde önde. Bunun nedenlerini araştırmadan siz asla Türkiye’de
kalkınmadan, büyük Türkiye hedefinden bahsedemezsiniz. 
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Özcan.
ALİ
ÖZCAN (Devamla) – Milletvekillerini yargılamadan asla hapishaneye
gönderemezsiniz. Cumhuriyet Halk Partili veya suçüstü yakalanmış bir Adalet ve
Kalkınma Partili FETÖ’den eğer yargılanmadan hapishaneye gönderilseydi ne
yaparsanız, bugün orada, hapishanede olan bütün milletvekillerine aynı durumu
sergilemek zorundayız. (CHP ve HDP sıralarından alkışlar)
SALİH
CORA (Trabzon) – Bağırmadan konuşun!
BAŞKAN
– Sayın Özcan, çok teşekkür ederim. 
ALİ
ÖZCAN (İstanbul) – Gazetecilere, akademisyenlere, bir günlük grev yapmış
2015’te diye öğretmenlere açığa almayı, ihracı reva göremezsiniz.
SALİH
CORA (Trabzon) – Dinliyoruz sizi, bağırmadan konuşun Beyefendi.
ALİ
ÖZCAN (İstanbul) – Anamızdan babamızdan önce, belki de sonra en önemli
varlığımız öğretmenlerdir.
SALİH
CORA (Trabzon) – Bağırmadan konuşun Beyefendi! Beyefendi, bağırmadan konuşun!
ALİ
ÖZCAN (İstanbul) – Öğretmenlere sahip çıkacaksınız arkadaşlar!
BAŞKAN
– Cumhuriyet Halk Partisi Grubu adına üçüncü konuşmacı Serdal Kuyucuoğlu,
Mersin Milletvekili…
SALİH
CORA (Trabzon) – Bağırmadan konuşun! Bağırmadan konuşun.
MUHARREM
ERKEK (Çanakkale) – Size mi soracak nasıl konuşacağını?
ALİ
ÖZCAN (İstanbul) – Barışı, huzuru hep birlikte… Varsa Meclisin içerisinde
buradayım. Ömrümün sonuna kadar barış, barış, barış, barış diye bağıracağım.
(CHP ve HDP sıralarından alkışlar)
SALİH
CORA (Trabzon) – Bağırmadan konuş Beyefendi. Şov yapma, şov yapma.
MEHMET
NACİ BOSTANCI (Amasya) – Barış için çok savaşçı jestler bunlar. 
LEVENT
GÖK (Ankara) – O yürektir, o yürek.
BAŞKAN
– Buyurun Sayın Kuyucuoğlu. (CHP sıralarından alkışlar)
Sayın
Kuyucuoğlu, konuşma süreniz altı dakikadır.
CHP
GRUBU ADINA SERDAL KUYUCUOĞLU (Mersin) – Sayın Başkan, değerli milletvekilleri;
Cumhuriyet Halk Partisi Grubu adına 2017 yılı Karayolları bütçesi üzerinde söz
almış bulunuyorum. Hepinizi saygıyla selamlıyorum.
Değerli
milletvekilleri, bildiğiniz gibi Karayolları özel bütçeli bir kuruluştur.
Kurumun kamu-özel iş birliği modeliyle yürüttüğü projeler ülkemiz ekonomisi
açısından ciddi riskler oluşturmaktadır. Bu projeler sadece Karayolları Genel
Müdürlüğüyle de sınırlı değildir. Söz konusu modelle ülkemizde enerji üretim
tesisleri, kara yolu projeleri, liman, havaalanı projeleri, sağlık tesisi
projeleri ve benzeri alanlarda birçok proje yürütülmesine rağmen Sayıştay
denetim raporlarında Karayolları Genel Müdürlüğü hariç herhangi bir denetim
raporuna yer verilmediği gibi, bu projeler nedeniyle kamu maliyesi açısından
gerçekleşmesi olası riskler konusunda bir değerlendirmeye de yer verilmemiştir.
Ortaya çıkacak mali yükün boyutları Türkiye ekonomisi için telafisi çok güç
sonuçlar doğurabilecektir. 
Karayolları
Genel Müdürlüğünün Sayıştay denetim raporlarına ve mali tablolara yansıtılmayan
iki adet çok önemli projesi bulunmaktadır. Bunlardan birisi
Gebze-Orhangazi-İzmir Otoyolu Projesi, diğeri ise Kuzey Marmara Otoyolu Projesi’dir.
Bu iki proje için verilen garantinin değeri 56 milyar 800 milyon TL’dir. 
Değerli
milletvekilleri, Osmangazi Köprüsü’yle ilgili yapılan hesabı sizlerle paylaşmak
istiyorum. Osmangazi Köprüsü’nden bugün, günlük ortalama 12-13 bin civarında
araç geçmektedir. Bunu 15 bin olarak kabul ettiğimizde -geçtiğini varsayarsak-
devlet 40 bin araç geçiş taahhüdü verdiğinden aradaki 25 bin aracın geçiş
bedelini ve katkı payını hazine ödeyecektir. Bu miktar, yıllık 490 milyon dolar
etmektedir. Özet olarak, hazineden yıllık 490 milyon dolar çıkacak demektir.
Karayolları Genel Müdürlüğü verilerine göre 2015 yılında Fatih Sultan Mehmet ve
Boğaziçi Köprülerinden elde edilen brüt hasılat 105 milyon dolardır.
Türkiye’deki mevcut otoyollardan da elde edilen yıllık hasılat 286 milyon
dolardır. Yani, bunları topladığınızda, total olarak köprülerden ve
otoyollardan gelir 391 milyon dolar etmektedir ki bu, bizim 490 milyon dolarlık
taahhüdümüzün de 100 milyon dolar üzerindedir. Orhangazi’den geçiş 88,75
TL’dir, Sabiha Gökçen’e bağlantıysa 17,5 TL’dir; Sabiha Gökçen’den İzmit’e
otoyoldan giderseniz 2,5 TL ödüyorsunuz, bu da ayrı bir garabettir. 
Köprülerin
bağlantı yollarının yapılmadan açılması da ayrı sorunlar yaratmaktadır. Bu
acelecilikler trafik sorununu çözme yerine çözümsüzlük getirmektedir. Üçüncü
köprü öncesi İstanbul için yapılan ulaşım planları üçüncü köprü kararıyla
tamamen değişmiştir ve eski çalışmalar maalesef çöpe atılmıştır. İyi yapılmayan
planlama, fizibilite ve siyasetin teknik çalışmalara müdahalesi ağır maliyetler
getirmektedir. “Açıldı.” denilen Marmaray aslında Gebze’den Halkalı’ya kadar
tek bir projedir, gecikince aceleci bir şekilde açılışı yapılarak adına da
“Marmaray” denmiştir. Aslında, 2004 yılında başlayan Marmaray Projesi hâlâ
devam etmektedir. Dört yıldır kapalı olan banliyö hatlarından edilen zararla o
istasyonlardan geçinen esnaf da ciddi sıkıntılar yaşamaktadır. Sonuç olarak bu
projeler riskli projeler olup verdiğiniz garantilerin halkın sırtına yüklenmesi
riski çok yüksektir ve bu uygulama modelinden vazgeçilmelidir. 
Bütçe
sunumunda ifade edilen ortalama 3,7 yıl yatırım süresi de gerçeği yansıtmıyor.
Örneğin, Ulaştırma Bakanlığının verdiği 2016 çalışmaları 3,7 yılla ilgili hiç
alakası yok. Demin arkadaşımız da söyledi, Mersin-Antalya duble yol projesi
1985’te başladı, hâlâ devam ediyor. Tarsus-Kazanlı turizm bölgesinin yolu da
2011’de başladı, 13 kilometrelik yol, 4 kilometresi yapıldı, hâlâ duruyor. Bu
örnekleri de çoğaltabiliriz. Bizler tabii ki yapılanlara teşekkür edeceğiz
ancak görevimiz muhalefet olarak da yanlış ve eksikleri söylemek.
Değerli
arkadaşlar, aslında, ben bir mühendis ve ulaştırmacı olarak kesinlikle demir
yolu ulaştırmasının geliştirilmesinden yanayım. Gerek maliyet gerek güvenlik
gerekse yatırım ömrü, enerji tasarrufu ve çevre açısından düşünüldüğünde demir
yoluna ağırlık vermemiz daha doğru olacaktır. Ülkemizde Atatürk döneminde,
sadece on dört yıllık dönemde 3.314 kilometre demir yolu yapılırken bu kadar
teknolojinin ve imkânın olduğu AKP’nin on dört, on beş yıllık döneminde sadece
1.804 kilometrelik demir yolu yapılmıştır. 1 kilometrelik otoyolun maliyeti 8
milyon dolarken 1 kilometrelik demir yolunun maliyeti 3 milyon dolardır. AB
ülkelerinde 10 bin kişiye düşen demir yolu uzunluğu 5,1 kilometre iken bu oran
ülkemizde 1,4 kilometredir. Demir yoluyla taşınan yolcu sayısı İtalya’da
Türkiye’nin 7 katı, Fransa’da 11 katıdır. 
(Mikrofon
otomatik cihaz tarafından kapatıldı) 
SERDAL
KUYUCUOĞLU (Devamla) – Demir yoluyla taşınan yolcu sayısının artırılmasında
fayda vardır.
Yukarıda
saydığım birçok nedenle demir yolu projelerine ağırlık verilmesinde fayda
olduğunu düşünüyor, bu bütçenin ülkemize faydalar getirmesini diliyor, saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Kuyucuoğlu.
Şimdi,
sıra Eskişehir Milletvekili Cemal Okan Yüksel’de.
Buyurunuz
Sayın Yüksel. (CHP sıralarından alkışlar) 
Sayın
Yüksel, sizin de süreniz altı dakikadır.
CHP
GRUBU ADINA CEMAL OKAN YÜKSEL (Eskişehir) – Sayın Başkan, değerli
milletvekilleri; benim konum da BTK. Bundan yirmi yıl önce BTK diye bir kurum
olsa idi yirmi yıl önce bütçe görüşmelerinde onun da bütçesi görüşülecekti. Bu
kürsüye çıkan muhalefet milletvekilleri bilgi teknolojilerinin hızla
geliştiğini, dünya ekonomisinde paylarının hızla arttığını gösteren istatistikler
paylaşacak, biz bu yarışın neresindeyiz diye sorup iktidarı sıkıştırmaya
çalışacaklardı. Yani bir muhalefet milletvekili olarak yapmam gerekenin ne
olduğunu pekâlâ biliyorum ama siz de pekâlâ biliyorsunuz ki 2016 Aralığında
AKP’nin on dört yıllık iktidarının ardından yapılan bu görüşmelerde böyle
konuşmalar yapmak komik, ölüm döşeğindeki bir hastanın kuaför ihtiyacından
bahsetmek gibi. 2016 yılında kaç kişiyi dinlediniz diye sorsam, kaç siteye
erişimi engellediniz, daha kaçına erişimi engellemeyi düşünüyorsunuz, interneti
tamamen mi kapatmayı düşünüyorsunuz diye sorsam veya ulusal güvenliğimizi
tehdit eden siber saldırılara karşı ne yaptınız diye sorsam o zaman Türkiye’nin
ne hâlde olduğunun farkında olduğu belli olur. Bu sorularımı duyan bir vatandaş
“Ha, işte bir vekil memleketinin durumunun farkında.” der ama o da bilir, siz
de biliyorsunuz ki bu soruların manası yok artık. 
Türkiye,
Freedom House’ın İnternet Özgürlüğü Raporu’nda geçen yıl kısmen özgür ülkeler
arasındaydı, bu sene 3 basamak daha gerileyerek internetin özgür olmadığı
ülkeler arasına girdi. Son on yıllık dönemde sansürlenen ya da kapatılan
internet sayfası 116 bin. Bunun yüzde 94’ünü yani 108 binini BTK kapattı. Ya da
Türkiye’deki tüm bilgisayarların yüzde 48’i zararlı yazılımlardan etkilenmiş
durumda. Bu konuda dünya 2’ncisiyiz desem, bu BTK interneti yasaklamak
haricinde ne iş yapıyor diye sorsam... Bizim, medeni bir ülkenin medeni
insanları olarak, bu Mecliste BTK bütçesi konuşulurken “Dünya bilgi
teknolojilerinde nereye gidiyor?”, “Biz dünyanın neresindeyiz?” sorularını
sorup cevap aramamız gerekirdi ama yapamıyoruz çünkü medeni bir iktidarın
yapması gerektiği gibi yapıp “Herkesin her yere erişimini nasıl sağlarız?” diye
düşüneceğine “Şu siteyi hangi bahaneyle kapatabiliriz? Bahane bulamadık, KHK
çıkartıp kapatabilsek.” diye düşünen bir iktidar var, “Ne yapıyorsunuz?” diye
soranı “vatan haini”, “terörist” diye linç eden tetikçileri var. İyi ki
memleketimizde iktidarın tetikçilerinin iddia ettiği kadar vatan haini yok ama
hiç yok da değil. Örneğin bir bölümü KPSS sorularını çalıp kendi adamlarına
dağıttılar, bir yığın insanın hakkını gasbettiler. Aynı insanlar sadece bizi
değil, AKP’ye oy veren insanları da yasa dışı yollarla dinlediler, elde
ettikleri bilgilerle şantaj yaptılar. Yaptıkları ihanet deşifre edilince de
onları tutuklayıp hapse attılar, iktidarın umurunda olmadı. İktidar, o zaman
vatan hainleri karşısında kedi gibiydi, ne zaman kendilerini de dinlediklerini
anladılar, aslan kesildiler. Ne anlıyoruz? Hainler, AKP’ye oy verenler de dâhil
vatandaşın işini, aşını çalabilir, ülkenin ordusu tarumar edebilir, bütün
ihaleleri kendi kasalarına akıtabilir, kanunları suçlayabilir, yine de suçlu
olmaz amma iktidarın telefonları dinlenirse, bir de bu dinledikleri afişe
olursa vay teröristler!
Bizim
bu Mecliste BTK bütçesi konuşulurken dünya nereye gidiyor, biz neresindeyiz
sorularını sorup cevap aramamız gerekirdi. Bu sıralarda oturan bizden önceki
binlerce milletvekili öyle yaptı. Elbette, bir yığın kusuru vardı o zamanki
Türkiye’nin ama sağlıklı bir Türkiye’ydi, sağlıklı ve kusurlu. Şimdi… Şimdi
hasta bir ülkede yaşıyoruz. Hani beğenmezsen beğenme, biz zaten Şanghay
Beşlisine gireceğiz, onlar bizi bu hâlimizle pek beğeniyorlar diyorsanız oraya
yakışırsınız bak! İnternet özgürlüğünün dert edildiği yerler değil oraları.
Yakışırsınız Şanghay Beşlisine diyeceğim de orada da işiniz zor. Örneğin, Çin,
baktı ki cep telefonu sektörü hızla gelişiyor, baz istasyonu yapmaya başladı,
sektöre ilk girdiğinde sektörde alay konusu oldu, şimdi dünyadaki istasyonların
yarısından fazlası Çin malı. Yani… Yani, siz bu kafayla Şanghay Beşlisinde bile
çuvallarsınız. Siz sadece “Yasak hemşehrim.” demeyi biliyorsunuz. Satacak mal
üretemeyince ekonomi dara giriyor, dolar yükseliyor, sonra diyorsunuz ki: Üst
akıl savaş açmış, falanmış filanmış… Hadi, canım sende! (CHP sıralarından
alkışlar) 
BAŞKAN
– Teşekkür ederim Sayın Yüksel. 
Şimdi,
Cumhuriyet Halk Partisi Grubu adına konuşma sırası Trabzon Milletvekili Haluk
Pekşen’de. 
Buyurunuz
Sayın Pekşen. (CHP sıralarından alkışlar) 
Sayın
Pekşen, sizin konuşma süreniz de altı dakikadır. 
CHP
GRUBU ADINA HALUK PEKŞEN (Trabzon) – Sayın Başkan, saygıdeğer milletvekilleri; 2001
yılında koalisyon hükûmeti güçlü ekonomiye geçiş reformlarını yapmaya
başladığında bir tek sektöre vurgu yapmıştı, yirmi madde bir başlık altında
toplanmıştı; onların içerisinde bir tek sektör vardı o da havacılık sektörüydü.
Gerçekten, o tarihte planlanmış olan havacılığın bugün içerisine düştüğü hâli,
geldiği durumu görünce insanın dehşete düşmemesi de mümkün değil. 
Bakın,
AKP iktidarının on dört yılında 15 hava yolu şirketi batırdılar, şampiyon
bunlar gerçekten. On dört yılda 13 yolcu taşıma, 2 tane de kargo şirketiyle
birlikte tam 15 şirket battı. Dileyene şirketlerin isim listesini verebilirim.
Hatta, bunlardan 1 tanesi charter alanında iki yıl Avrupa’nın en başarılı
şirketi seçildikten sonra battı. O şirket battığında 21 uçağı vardı ve
Antalya’ya her gün 10 bin turist getiriyordu. Bunun mali karşılığı günlük 10
milyon dolardı ama onu batırdılar. Niye? Ya, benim olacaksın ya da batacaksın
mantığıyla, AKP’nin mantığı bu ya. Ya benim olacaksın, paylaşacaksın ya da
batacaksın. Battı, şirketin adı da burada var. Ama yetmedi tabii. Daha sonra, o
benim olacaksın ve benim istediğim gibi davranacaksın mantığıyla hedefte Türk
Hava Yolları var. Öylesine dramatik bir yerdeki Türk Hava Yolları, tam 48 uçağı
yerde ve bunların ne yazık ki 19’u A330 Airbus, büyük uçaklar ve bunların 1
tanesi -hani, Cezayir’den yeni alınan var ya- A340’lardan; o da yerde. 48 tane
yolcu uçağı parklarda bekliyor, kılıf da şu: Bakımları yapılıyormuş. Sen kimi
kandırıyorsun, Konya’da ne bakım üssü var, Kayseri’de neyin bakım üssü var? Bu
yalanlara herkesin karnı tok. 
Bakın,
bunun yalnızca kira maliyeti yaklaşık 50 milyon dolar. Peki, bu uçakların
hatları ne oldu? 22 hat Avrupa’dan iptal edildi. Ya uçaklar buraya uçmuyor ya
da yolcu bulamıyorlar. Uçan uçaklarda da zaten yeterince doluluk kapasitesi
yok. Niçin? Çünkü ne bunlara ilişkin bir planlama yapılmıştı ne doğru dürüst
analizleri yapılmıştı, hiçbirisi yapılmamıştı. Onun için de şimdi uçaklara
yolcu bulamıyorlar. Zarar, şu anda yalnızca kira parası olarak aylık 50 milyon
dolar ama genel giderlerle birlikte, bütün operasyon giderleriyle birlikte
aylık 70 milyon dolar. 
Sevgili
milletvekilleri, burada, tabii, yorumdan öte, teknik verileri sizinle paylaşmak
istiyorum ama burada bir veri var ki emin olun hukuk fakülteleri ceza hukuku
kürsülerinde mutlaka ders olarak okutulmalı. Tavsiye ediyorum buradan,
üniversite öğrencileri, hukuk fakülteleri öğrencileri, lütfen, Sayıştay
raporlarını alınız ve 98’inci sayfasında başlayıp Sayıştay raporunun 101’inci
sayfasında sona eren değerlendirmeyi mutlaka okuyun, “bir ülkede kamu eliyle,
kamu kaynakları nasıl dolandırılır, zimmete nasıl para geçirilir, suç örgütü,
çıkar amaçlı suç örgütü nasıl kurulur ve yönetilir”i anlatıyor. 
Bakın,
Zafer Hava Meydanı adında bir hava meydanı yapılıyor. Hava meydanı için yolcu
garantileri veriyor Devlet Hava Meydanları İşletmesi. Verilen yolcu
garantilerinin gerçekleşen kısmına bakın, uçağın yolcu miktarı yüzde 3, sonra
yüzde 4 olmuş, sonra yüzde 2’ye düşmüş. Yani devlet demiş ki: “Burada uçacak
olan yolcu sayısı 100’dür, ben bunu garanti ediyorum.” Kaç kişi uçmuş? 2 kişi,
3 kişi uçmuş. Peki, ne olmuş sonra? Sonrasında, devlet, DHMİ, bu yoksul
insanların vergilerinden çatır çatır şirkete ödemiş. Ne ödenmiş? Üç yıl
içerisinde 10 milyon euro buradaki Sayıştay raporunda geçenler. Peki, farklı mı
diğerlerinde? Bir de İstanbul var. İnanılmaz bir hikâye. Bence Yüce Divan
sürecine bu dosya tek başına yeterlidir. 
Buradaki
bürokratlara sesleniyorum: Geçmişte sizin gibi imza atanlar oldular. Onlara
ilişkin örneklere bir dönün bakın. Emin olun, Yüce Divan merdivenlerinde bu
evrakları da hatırlayacaksınız, bu konuşmayı da hatırlayacaksınız çünkü “üçüncü
havalimanı” dediğiniz bu senaryo gerçekten bir dehşet. Bu senaryoda
yapılanların her biri bir yolsuzluk hikâyesi. Ceza hukukunda aklınıza
gelebilecek her şey burada anlatılıyor. Nasıl bu yoksul insanların paralarının
belli bir tezgâhla dolandırılacağı aşama aşama anlatılıyor. Hepsi belgeli,
Sayıştay raporu. Buna söyleyecek sözünüz varsa bunu duymak isterim. 
Sayın
Bakan, bu yolsuzluklar, bu Zafer Hava Meydanı yolsuzlukları ve Sivil Havacılık
Genel Müdürlüğünde yaşananlarla ilgili acaba bugüne kadar herhangi bir
soruşturma emri verdiniz mi? Verdiyseniz bunu takip edeceğiz ama vermediyseniz,
emin olun, asla bunun yakasını bırakmam. 
Bir
örnek: Bakın, Sivil Havacılık Genel Müdürlüğü dünyanın en başarılı genel
müdürlüklerinden birisiydi sizden önce. Özellikle Dünya Sivil Havacılık
Güvenliği Teşkilatına ilk defa bir Türk, oy birliğiyle Başkan seçilmişti ama
sizin iktidarınız döneminde Avrupa Sivil Havacılık Teşkilatından Türkiye
atıldı. Niye atıldı, biliyor musunuz? Verdiğiniz pilot lisansını kabul
etmiyorlar, bakım lisansı kabul edilmiyor, sağlık lisansları kabul edilmiyor;
niçin, biliyor musunuz? Devlet Demiryollarından birini genel müdür yaptınız;
geldi, denetlediler, “Bu adamın ne bilgisi ne kalitesi ne ahlakı bu lisansı
taşımaya yeterli değildir.” dediler. Utanç duyuyorum, ülkem adına havacılık
adına yaptıklarınızın hepsinden, emin olun, utanç duyuyorum. Ama hukuki
hesabını mutlaka soracağım. Yakanızdayım, peşinizdeyim. Yüce Divanda
yargılanacaksınız. (CHP sıralarından alkışlar)
BAŞKAN
- Teşekkür ederim Sayın Pekşen.
MEHMET
MUŞ (İstanbul) - Sayın Başkan…
BAŞKAN
- Sayın Muş…
MEHMET
MUŞ (İstanbul) - 60’a göre söz istiyorum. 
BAŞKAN
- Buyurunuz, mikrofonunuzu açıyorum.
HAYDAR
AKAR (Kocaeli) - Hükûmete söyledi Sayın Başkan, AKP’ye söylemedi ki. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) - Gerek yok, cevabını
veririz.
VI.- AÇIKLAMALAR (Devam)
5.- İstanbul Milletvekili Mehmet Muş’un,
Trabzon Milletvekili Haluk Pekşen’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın üçüncü
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) - Sayın Başkan, değerli milletvekilleri; kürsüde hatip
konuşmasını yapıyorken bizim iktidar partisi olarak mantığımızın “Ya benim
olacaksın ya da batacaksın.” olduğu şeklinde bir tanımlama yaptı, bunu
kesinlikle reddediyoruz. 
LEVENT
GÖK (Ankara) - Sayın Başkan, böyle bir usul yok. 
MEHMET
MUŞ (İstanbul) - Burada…
LEVENT
GÖK (Ankara) - Burada Hükûmet eleştiriliyor. Böyle bir tablo yok. 
BAŞKAN
- Sayın Gök, lütfen efendim, söz verdim.
MEHMET
MUŞ (İstanbul) - Sayın Başkan, burada…
LEVENT
GÖK (Ankara) - Ama böyle bir tablo yok.
BAŞKAN
- Sayın Gök, lütfen efendim…
MEHMET
MUŞ (İstanbul) - Sayın Başkan…
LEVENT
GÖK (Ankara) - Yani, bir grup başkan vekili Hükûmet adına konuşamaz ki. Böyle
bir tablo olabilir mi?
BAŞKAN
- Sayın Gök, bakınız…
MEHMET
MUŞ (İstanbul) - Sayın Başkan, sözümü kesmesin.
BAŞKAN
- Bir saniye…
LEVENT
GÖK (Ankara) - Sayın Başkan, burada Hükûmet eleştiriliyor.
BAŞKAN
- Sayın Gök…
LEVENT
GÖK (Ankara) - Hükûmetin bütçesi konuşuluyor. Sayın Mehmet Muş niye üzerine
alınıp da konuşuyor? Sayın bakanların cevap verecek hâli yok mu? 
MEHMET
MUŞ (İstanbul) - Sayın Gök…
LEVENT
GÖK (Ankara) - Olur mu öyle bir şey?
MEHMET
MUŞ (İstanbul) - Sayın Gök, sözümü kesmeyin.
BAŞKAN
- Sayın Gök, Sayın Muş… Bir saniye efendim, Sayın Muş… 
LEVENT
GÖK (Ankara) - Böyle bir usul yok Sayın Başkanım.
BAŞKAN
- Sayın milletvekilleri, Sayın Gök, rica ediyorum, lütfen efendim, bana işimi
hatırlatmayın. 
LEVENT
GÖK (Ankara) - Sayın Başkan…
BAŞKAN
- Bir saniye Sayın Gök, konuşuyorum efendim, lütfen.
LEVENT
GÖK (Ankara) - Sayın Başkan…
BAŞKAN
- Bir saniye, konuşmamı bitireyim Sayın Gök.
LEVENT
GÖK (Ankara) - Daha dakikasında…
BAŞKAN
- Sayın Gök…
LEVENT
GÖK (Ankara) - Hükûmete yönelik eleştirilere cevap veremez grup başkan vekili.
BAŞKAN
- Sayın Gök, söylediklerinizi anladım.
LEVENT
GÖK (Ankara) - Söyleyeceklerini, daha sonra kürsüye çıkarlar, anlatırlar.
Burada Hükûmet var sorumlu olan.
BAŞKAN
- Sayın Gök, benim anlama problemim yok, söylediğiniz şeyi niye 2 kez, 3 kez
tekrar ediyorsunuz?
LEVENT
GÖK (Ankara) – Sayın Başkan, biz de sayın grup başkan vekilinin ne söylediğini
anlıyoruz, onu anlayacak kapasitemiz de var. Olur mu öyle şey ya!
BAŞKAN
– Yani rica ediyorum Sayın Gök, şöyle mi davranmalıyım Sayın Gök: Siz mikrofona
basıp, tuşa basıp söz istediğinizde ben size söz vermemeli miyim?
LEVENT
GÖK (Ankara) – Sayın Başkan, sizin konuşmasına başladıktan sonra uyarmanız gerekir
ama Hükûmet var burada. Yani biz Hükûmeti eleştiriyoruz burada.
BAŞKAN
– Bir saniye efendim, bitireyim bakın… Sayın Gök, size üzüntülerimi
bildiriyorum.
Şimdi,
konuşmamı yapayım. Bir sayın grup başkan vekili butona basıyor, söz istiyor.
Sayın grup başkan vekillerinin butona basıp söz istemesi hâlinde birleşimi
yöneten Meclis başkan vekilleri geleneklerimiz, teamüllerimiz uyarınca
kendisine söz verir, söz istiyor ise elbette söz vereceğim. Sayın Muş, söz
istedi, kendisine söz verdim. Daha konuşmasının ilk cümlesinde sayın
konuşmacının kendi gruplarına yönelik olarak söylediği bir cümleyi kabul
etmediklerini ifade etti. Yani bunun neresinde Hükûmete yönelik bir şey var? 
LEVENT
GÖK (Ankara) – Sayın konuşmacımızın tüm konuşması Hükûmete yöneliktir Sayın Başkan.
Bu doğru bir yaklaşım değil.
BAŞKAN
– Ama bir saniye efendim. Bakın, Sayın Muş dedi ki: Sayın konuşmacı, Sayın
Haluk Pekşen, Adalet ve Kalkınma Partisi Grubuna yönelik olarak şöyle bir cümle
kullandı. Biz bunu kabul etmiyoruz. Bunun neresinde Hükûmete bir sataşma var
Sayın Gök? Rica ediyorum.
LEVENT
GÖK (Ankara) – Sayın Başkanım, arkadaşımın tüm konuşması Hükûmete yöneliktir.
BAŞKAN
– Bir saniye efendim, bir saniye… Bakın, bu konularda ben gerekli hassasiyeti
gösteren bir insanım. 
Buyurunuz
Sayın Muş.
MEHMET
MUŞ (İstanbul) – Sayın Başkan, teşekkür ediyorum.
Ben
burada Hükûmet, grup ayrımını yapabilirim. Levent Bey’in sözümü kesmesi de hiç
şık olmadı yani nezaket içerisinde olmadı. Biz burada beraber çalışıyoruz,
beraber görev yapıyoruz yani cümlemi tamamlamama bile bir fırsat vermedi. Tabii
ki burada Hükûmete yönelik eleştiriler var, Hükûmet onlara cevap verecektir.
Benim burada söylediğim kendisinin, AK PARTİ’nin ya benim olacaksın ya da
batacaksın mantığı vardır. Burada parti grubumuz söz konusudur. Kaldı ki
Hükûmet bu parti grubundan çıkmıştır. AK PARTİ’nin Hükûmetidir ama özellikle
parti grubumuzun böyle bir mantığı olduğunu, partimizin böyle bir mantığı
olduğunu söylüyor. Bunu kesinlikle reddettiğimizi ifade etmek istiyorum. 
Biz
iktidara geldiğimiz günden itibaren serbest piyasa ekonomisini işletmiş olan
bir partiyiz ve bu serbest piyasa ekonomisinin kendine göre şartları, kendine
göre bir mantığı vardır ve bu mantık içerisinde piyasa işler. O açıdan iddia
ettikleriyle alakalı zaten Sayın Bakan bunlara cevap verecektir, bu ithamlarına
fakat şunu hatırlatmak isterim: Adalet ve Kalkınma Partisi dönemlerinde hava
yolu halkın yolu olmuştur. Uçak kullanan vatandaşlarımızın sayısına bir
bakalım, biz ilk iktidara geldiğimizden bugüne uçak kullananlara ve maliyetlerine
bir bakalım, yolcu maliyetine bir bakalım. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayınız Sayın Muş.
MEHMET
MUŞ (İstanbul) – Aslında bu anlamda da Adalet ve Kalkınma Partisinin parti
politikaları olarak hava yolu taşımacılığını nereden nereye getirdiği ortadadır
ve şunu da belirtip sözlerimi sonlandıracağım: Türk Hava Yolları üst üste dört
yıldır Avrupa’nın en iyi hava yolu şirketi seçilmektedir. Bu, millî bir
değerdir, bu, Türkiye Cumhuriyeti devletinin bir şirketidir, bununla da
hepimizin gurur duyması gerekir diye düşünüyorum. 
Teşekkür
ederim.
BAŞKAN
– Teşekkür ederim Sayın Muş.
Sayın
Pekşen…
HALUK
PEKŞEN (Trabzon) – Sayın Başkanım, bu açıklamalarla ilgili söz istiyorum. 
BAŞKAN
– Açıklama üzerine söz veremem Sayın Pekşen.
HALUK
PEKŞEN (Trabzon) – Ama bu açıklamalar bana sataşmaya yönelik, tamamen benim
görüşlerime ilişkin bir sataşma niteliği taşıdığı için ben de söz istiyorum. 
BAŞKAN
– Sayın Pekşen, bu bir sataşma değil. Siz bir görüş ifade ettiniz…
HALUK
PEKŞEN (Trabzon) – Başkanım ama söylemediklerimi söylüyor, benim
söylemediklerimi söylüyor, ben onları söylemedim. 
BAŞKAN
– Sizin söylemediğiniz bir cümleyi size atfen sizin söylediğinizi mi ifade
ediyor?
HALUK
PEKŞEN (Trabzon) – Evet efendim. 
BAŞKAN
– Buyurunuz. (CHP sıralarından alkışlar)
İki
dakika süre veriyorum.
VII.- SATAŞMALARA İLİŞKİN KONUŞMALAR
1.- Trabzon Milletvekili Haluk Pekşen’in,
İstanbul Milletvekili Mehmet Muş’un yaptığı açıklaması sırasında şahsına
sataşması nedeniyle konuşması
HALUK
PEKŞEN (Trabzon) – Sayın Başkan, saygıdeğer milletvekilleri; ben hukukçuyum.
Otuz yıllık hukuk mesleği hayatım boyunca da neyi, nerede, ne zaman söylemem
gerektiği konusunda çok dikkatli davranan bir hukukçuyum. Mesleki kariyerimde
de buna çok özen gösterdim. Bir hak ihlaline asla izin vermem, kendi açımdan da
böyle. Çok dikkatle cümlelerimi seçerim. Demin söylediğime bir örnek vermenin
zamanı geldi. Bakın, 26 Kasım 2016 tarihinde -daha çok yakın, çok yakın-
Gayrettepe’den bu üçüncü hava meydanına metro hattı ihalesi yapıldı. Hangi
usulle? Davet usulüyle. Kim davet edildi? Havuzun baron müteahhitleri davet
edildi ve tarihte eşine rastlanmayacak bir bedelle. 999,7 milyon dolara ihale
davet edilmiş olan şirkete verildi. Niçin açık ihale değil? Tünel yapmak ne zaman
özel bir iş oldu? Tünel yapmayanı müteahhit saymıyorlar Türkiye'de. Bir tünel
için bu yoksul insanların paraları pulları nasıl çarçur edilebilir? Ben bunu nasıl burada gündeme getirmem? Evinde su
parasını ödeyen insanın, su parasının dörtte 1’i, elektrik parasının yarısı,
gaz parasının yarısı bu şirketlerin ceplerine gitmiyor mu? Ben bunun hesabını
sormayacak mıyım? Bununla niye alınganlık gösteriliyor? Elbette bu bir sistem
ve ben bu sistemi anlatmakla yükümlüyüm. Bana verilen vekâletin görevi bu. Ben
bunu söylüyorum. Net Sayıştay raporlarında ne yazıyorsa onların gereğini
söylüyorum. Yargı bunun gereğini yapmalı diyorum. Ankara Cumhuriyet Savcısına
buradan sesleniyorum. Zafer Hava Meydanı’yla ilgili Sayıştay raporunu oku,
takipsizlik kararı vereceksen, ben seni alkışlayacağım ama vermeyeceksen lütfen
gecikme bunun gereğini yap. Ben bunu söylüyorum. 
Hepinizi
saygıyla selamlıyorum.
Teşekkür
ediyorum. (CHP sıralarından alkışlar) 
BAŞKAN
– Teşekkür ediyorum Sayın Pekşen.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Cumhuriyet Halk Partisi Grubu adına altıncı konuşmacı, Kocaeli Milletvekili
Haydar Akar.
Buyurunuz
Sayın Akar. (CHP sıralarından alkışlar) 
CHP
GRUBU ADINA HAYDAR AKAR (Kocaeli) – Sayın Başkan, değerli milletvekilleri;
bugün Enerji Bakanlığı bütçesi üzerinde görüşlerimi belirtmek istiyorum. Evet,
Enerji Bakanlığı normal üreten bir Bakanlık olmaktan çıkmış, tüketen bir
Bakanlığa dönüşmüştür. Biraz evvel Enerji Bakanı buradaydı ama şuna seslenmek
de istiyorum, hani kayınbabası: “Su kalmadı, tulumbada su kalmadı.” diyor. Ben
ona şunu sormak istiyorum aslında: “Bu tulumbadaki suyu kim boşalttı?” Bu
tulumbanın başında olanlardan biri de Enerji Bakanı ve Enerji Bakanlığıdır.
Vatandaş dolduruyor, Enerji Bakanlığı ve Ulaştırma Bakanlığı boşaltıyor.
Aslında boşaltması gereken bakanlık, Tarım Bakanlığı. Bu dolan tulumbaları
boşaltması gereken bakanlık, Tarım Bakanlığı ama tam tersi oluyor Türkiye'de.
(CHP sıralarından alkışlar) Kim boşaltıyor? Ulaştırma ve Enerji Bakanlığı
boşaltıyor.
Şimdi,
Enerji Bakanlığının politikasına bakıldığında AKP Hükûmetleri döneminde hızla
kömür üretiminden, yerli kaynaklardan çıkılmış ve nereye dönülmüş? Dışa bağımlı
kaynaklara dönülmüş. Aslında bu Adalet ve Kalkınma Partisi bakanlıklarından
önce de başlanmış bir projeydi. Turgut Özal’la beraber doğal gazla başlatılan
bir projeydi ve dışa bağımlı hâle getirilen bir enerjiden bahsediyoruz,
elektrik üretiminden bahsediyoruz. Nedir bu kaynaklar? Hepimizin bildiği gibi
petrol, doğal gaz, kömür, hidroelektrik, nükleer ve yenilenebilir enerji
kaynakları. Bunların her birini tek tek incelediğinizde Türkiye'nin durumu çok
açık ve net şekilde ortaya çıkmaktadır. Bakın,
AKP hükûmetleriyle beraber doğal gazla üretilen elektrik enerjisi yüzde 50’leri
bulmuştur. Bu yanlışı fark ettiler. Niye fark ettiler? Çünkü, dışa bağımlılık
artmış, cari açık artmış ve Türkiye’nin bugün yaşadığı sıkıntıların temel
nedeni de enerjinin dışa bağımlı olmasından kaynaklanıyordu. Elektrik
üretiminde yüzde 50’lere varan doğal gaz üretimi sonucunda bu noktaya
gelmiştik, bugünlerde biraz daha geri dönüyoruz, hidroelektrik santraller doğal
gaz santrallerinden üretilen elektriğin önüne geçmek üzere. Burada, tabii,
hidroelektrik santrallerini de ikiye ayırmak lazım aslında: Barajlardan
üretilen elektrik, bir de dereler üzerine yapılan santrallerden üretilen
elektrik var ki dereler üzerinde yapılan santrallerden üretilen elektriğin
hiçbir kıymeti olmadığını verilere bakarak çok rahatlıkla görebiliriz
arkadaşlar. 
Bir
başka konu: En ucuz elektrik kaynağı hidroelektrik santraller, ortalama 7
kuruşa mal oluyor bu santrallerden üretilen elektrik ama vatandaşa bugün elektriğimiz
38 kuruşa satılıyor, bu zamdan önceki rakam 38 kuruştu. Bu satılan elektriğin
içerisindeki kayıp kaçakları, diğerlerini ötelediğinizde elektrik 21 kuruştan
dağıtım şirketlerine veriliyor. Yani, 7 kuruş nerede, 21 kuruş nerede? Bunun
nedeni de doğal gaz alım garantileri nedeniyle verilen sözlerden devletin
zarara uğratılmasından, vatandaşın zarara uğratılmasından kaynaklanıyor. Doğal
gazla üretilen, petrolle üretilen elektrik yanlışından dönmek için bir başka
yanlışı daha yapıyorsunuz, nükleer santrali Türkiye’nin gündemine soktunuz, iki
tane ihale yaptınız; vaktim yeterse onlardan da bahsetmek istiyorum.
Enerji
kaynaklarımız genelde 3 ülkeden alınıyor: Rusya’dan alınıyor, İran’dan
alınıyor, Azerbaycan’dan alınıyor. Rusya’yla yaşadığımız bu uçak krizinin bize
ders olması gerekiyor ve enerji kaynaklarımızı ne yapmamız gerekiyor?
Çoklandırmamız yani farklı farklı ülkelerden almamız gerekiyor. 
Evet,
biliyor musunuz, Türkiye şu anda 35 tane Avrupa ülkesinin konutta alım gücü
bakımından en pahalı elektriğini kullanıyor? Sanayi de bu zamlardan önce 5’inci
sıradaydı, bugün orada da rekoru kırdınız, birinci sıraya yükseldiniz.
Yaptığınız hep birinci sıralar vatandaşın cebinden biraz daha ne kadar parayı
çekeriz, bu. Paylaşıyorsunuz, bu sıraları paylaşıyoruz, övgüyle
bahsediyorsunuz.
Biraz
sonra AKP milletvekilleri gelecektir kendi grupları adına konuşmaya.
Bürokratların verecekleri, ellerine verecekleri konuşma metinlerinde “Şu kadar
baraj yaptık.” diyecekler, “Şu kadar termik santral yaptık.” diyecekler, “Elektrik
üretimimiz buradan buraya çıktı.” diyecekler. Biliyor musunuz, Türkiye
Cumhuriyeti tarihini incelediğinizde, onar yıllık periyotlara baktığınızda,
elektrik üretiminin bir önceki on yılın dışındaki on yıllardan daha geride
olduğunu görüyoruz. Yani öyle övgüyle bahsedilecek bir üretim geliştiremediniz.
O Hükûmetlerin tümü, vatandaşın “Yol, su ve elektrik olarak geri döner.”
dediği, ödediği vergilerden yapılmıştır; sizin yaptığınız tüm tesisler özel
sektör tarafından yapılmıştır, vatandaşın cebinden yapılmıştır. Vatandaş
elektriği tüketirken de parasını ödüyor, yolunuzdan geçerken de parasını
ödüyor, tünelinizden geçerken de parasını ödüyor; siz yapmadınız, hepsini
vatandaş yapıyor bunların. (CHP sıralarından alkışlar) 
Kayıp
kaçağa bakıyorum; evet, kayıp kaçak siz iktidara gelmeden önce yüzde 19
civarındaydı, bugün yüzde 16. Kayıp kaçağın yüksek olduğu dağıtım bölgelerinde
kayıp kaçak hâlen o yüksekliğini koruyor, en ufak bir proje geliştiremiyorsunuz
kayıp kaçakta.
Bir
de dünyada bunun literatürü “kayıp”tır, “kaçak” yoktur. Türkiye’de bir de
“kaçak” kelimesini eklediler bunlara, kaçak kelimesini eklediler. Dünyada
ortalama kayıp oranı yüzde 8, Avrupa’da yüzde 6’yken Türkiye’de yüzde 15
arkadaşlar. Elektrik üretimimizin birçoğu kaçak elektriğe gidiyor. Aslında
kaçak elektriğin nedenlerini de konuşmak lazım. Burada “Kaçak kullanıyorsunuz.”
diye sadece vatandaşı suçlamamak lazım.
1.300
lira ücret alan bir vatandaşın 120 lira elektrik faturasının 60 lirasını, 70
lirasını devlet kesiyor; “TRT payı” diyor, “kayıp kaçak” payı diyor, “dağıtım
şirketleri payı” diyor, bunun gibi birçok payı ekleyerek cebine dalmış
vatandaşın, ne varsa yutup gidiyor bu Enerji Bakanlığı.
21 dağıtım şirketine bölündü ülke. 21 dağıtım şirketini
15.8 milyar liraya özelleştirdiniz, 15.8 milyar dolar. Enerji Bakanı yok,
bürokratlar burada, 15.8 milyar dolarla 1 liralık termik santral yapılmadı, 1
liralık hidroelektrik santral yapılmadı, 1 liralık elektrik üretecek tesis,
yatırım yapılmadı. Yatırımı kim yapıyor? Özel dağıtım şirketlerinde vatandaş
yapıyor. Eğer o özel dağıtım şirketi bir direk dikmişse, bir metre tel
çekmişse, bir trafo yapmışsa vatandaştan bunun parasını çatır çatır alıyor, bir
de peşin alıyor -tarifeye yansıtıyor- artı, bütün hizmet alımlarını da kendi
yandaş firmalarından alarak o yatırımın doğru bir şekilde kullanılmamasına,
yandaşlarına aktarılmasına neden oluyor. 
Evet,
bir de nükleer santral işimiz vardı, bunu da söylemek istiyorum. 38,3 milyar
dolar iki nükleer santralin bedeli. Ne dedik? Elektrik 7 kuruşa mal oluyor bu
ülkede. Alım garantisi verdikleri fiyat 11 cent, bugünkü parayla 35 kuruş. 7
kuruşa mal olan bir elektriğin 38 kuruşa satıldığı bir ülkede 38 kuruşa
alınacak bir elektrik bu vatandaşa kaça satılır? Hani dedim ya, 15,8 milyar
dolar özelleştirmeden sağladıkları para. Bir termik santral kursaydılar 9.200
megevat elektrik üreten, 6 milyar dolar bunun fiyatı. Bunlar aynı üretimi 38
milyar dolara yaptırıyorlar, 38 milyar dolara, tam 6 katına yaptırıyorlar. Onun
kaynağı yabancı, ham maddesi yabancı, bakımı yabancı, yedek parçası yabancı;
çevreyi falan konuşmuyorum ama termik santralin bütün kaynakları yerli, kömürü
de yerli, işletmesi de yerli, bakımı da yerli arkadaşlar. 
Türkiye’nin
tüm enerjisini tükettiniz, tüm enerjisini tükettiniz, enerji bırakmadınız
Türkiye’de. Bırakın buraya gelip övünmeyi, şu vatandaşın cebinden elinizi
çekin. Üretilecekse yerli kaynaklardan üretelim diyorum, hepinize sevgiler,
saygılar sunuyorum. (CHP sıralarından alkışlar) 
BAŞKAN
– Teşekkürler Sayın Akar. 
Cumhuriyet
Halk Partisi Grubu adına şimdi konuşma sırası Balıkesir Milletvekili Sayın
Namık Havutça’da. 
Buyurunuz
Sayın Havutça. (CHP sıralarından alkışlar) 
CHP
GRUBU ADINA NAMIK HAVUTÇA (Balıkesir) – Sayın Başkan, değerli milletvekilleri;
Bor Araştırma Enstitüsü üzerinde söz aldım. Yüce heyetinizi saygıyla
selamlıyorum. 
Madenlerin
hızla talan edildiği ülkemizde özelleştirmelerle “ver, kurtul; sat, kurtul”
modelinin izlendiği, vatandaşın fakirleştirildiği, ülkemizin doğal
kaynaklarının yandaşlara peşkeş çekildiği bu on dört yıllık AKP iktidarında
refahtan, huzurdan, adaletten, özgürlükten, demokrasiden artık söz etmek mümkün
değildir. 
2008
yılında dolar 1,17, 2016’da 4 liraya yaklaştı. Bu rakamlara göre, sekiz yılda
AKP'nin yanlış politikaları sonucu her vatandaşımız 3 kat fakirleşti. Kişi
başına millî gelir 16 bin dolardan 2007’deki rakamlara geriledi, 9 bin dolara
düştü. Genç nüfusta işsizlik oranı yüzde 20’de. İnsanlarımız, vatandaşlarımız,
askerlerimiz şehit oluyor. İnsanlarımız göçe zorlanıyor. Gazeteciler haber
yaptıkları için cezaevlerinde. Siz ne yapıyorsunuz? Ülkeyi yanlış yöneterek bu
kötü gidişata zemin hazırlıyorsunuz. 
Bütün
komşu ülkelerle sorunlar yaşıyorken ve ülkemizde ekonomik sıkıntılar
yaşanıyorken, işsizlik artmışken, boşanmalar çoğalmışken siz ne yapıyorsunuz?
“Erdoğan’ı nasıl başkan yaparım?” hesabını yapıyorsunuz. 
Kadın
cinayetlerinin iktidarınız döneminde yüzde 1.500 arttığı, hamile kadınların
sokağa çıkmasının günah olduğunun savunulduğu… Şimdi de İzmir’de sokakta hamile
bir kadın tekmeleniyor, az önce haberlerde geçti. Siz ne yapıyorsunuz?
Tecavüzcülere, tecavüzü azmettirene af yasası çıkarmaya çalışıyorsunuz gece
yarıları. 
Emekliyi,
işçiyi, memuru saymıyorum.
Değerli
milletvekilleri, az önce bir milletvekili arkadaşımız daha ifade etti: Türkiye,
Küresel Yolsuzluk Karşıtı Koalisyonun açıklamasına göre -bunlar bizim
tespitlerimiz değil- OECD ülkeleri arasında en fazla yolsuzluk yapan ülke ve
17-25 Aralık yolsuzluklarının bunda etkisinin ne kadar büyük olduğunu bütün
dünya biliyor.
Değerli
milletvekilleri, bor, bizim topraklarımızda birçok insanın ekmek yediği çok
önemli bir ürün, sanayinin tuzu olarak geçiyor dünyada. Bugün bor madeninden
üretilen, adına “grafen” denilen bir üründen bahsedeceğim sizlere. Belki ilk
defa duydunuz, ben de yeni duydum araştırınca. Grafen, bordan üretilen, saç
telinden 1 milyon defa ince, çelikten 200 kat güçlü bir element ve bu elementin
1 mikrometresi bin dolar. Bakın, hani, Sayın Hükûmet yetkilileri burada şunu
söylüyordu: “Doğal kaynaklar bakımından biz fakiriz, bizde petrol yok, bizde
doğal gaz yok.” ama bizde herhâlde Hükûmet yetkilileri… Dünyanın coğrafi
bakımdan değil, ondan sonra en önemli enerji kaynağı borun yüzde 73'ü bizim
topraklarımızda. Bakın, bu çok önemli. Peki, biz geleceğimizi kurtaracak olan,
evlatlarımızı, yarınlarımızı kurtaracak olan borla ilgili dünya rezervinin
yüzde 73'ü bizdeyken biz ekonomik total potansiyelin neresindeyiz? 1 milyar
dolara yakın satışımız var, 739 milyon dolar satışımız var. Peki, dünyadaki
rezervi 100 milyar dolar. Biz neredeyiz? Yüzde 1’indeyiz bakın, yüzde 1’indeyiz
değerli milletvekilleri. Sayın Bakan, bunları Enerji Bakanımız burada olsa da
söylesek. Ondan sonra da dolar üzerinden dolar bozdurma edebiyatı yapıyoruz.
Bizi kurtaracak olan AR-GE’ye yapacağımız yatırımlarla evlatlarımızın, bugün
petrol nasıl stratejik bir ürünse, enerji kaynağıysa bor da aynı şekildedir.
Yarın evlatlarımızın, geleceğimizin garantisi olan borların ucundan kenarından,
kıyısından köşesinden özelleştirilmesine asla razı gelmeyeceğiz. Çünkü
biliyoruz ki -sendikalarımız orada- devletin olan, Anayasa’ya göre hepimizin
rantı olan, bütün milletin rantı olan madenleri göz bebeğimiz gibi korumalıyız.
Türkiye'de bir maden rantıdır aldı başını gidiyor. Türkiye'nin en güzel
toprakları Kaz Dağlarında, yangını madenden çıkan kimyasal suyla söndürüyorlar
değerli arkadaşlarım, bakar mısınız? Kaz Dağları ki İsviçre Alplerinden sonra
dünyanın en zengin oksijen deposuna sahip göz bebeğimiz gibi korumamız gereken
yerler. İşte bu noktada, yapılan bir hesaplamada grafenden sonra borların eğer
türevlerini arttırdığımızda yani bor türevlerinden element yapıp, kimyasal
organik şeye dönüştürdüğümüzde gelirimizin tam 700 kat artacağı hesaplanıyor,
700 kat. Yani 1 milyar dolarlık bor gelirimizin 700 milyar dolara çıkması
bekleniyor. Bunu buradan özellikle ifade ediyorum. 
Değerli
milletvekilleri, on dört yıllık AKP iktidarında buradan, ben, işçiye, köylüye,
emekliye, memura bütçeden bir pay geldiğini görmedim. Buradan, bizi dinleyen
Balıkesir’deki, Sarıköy’deki çiftçi Ali Ağabeyime sesleniyorum: Buradan bir şey
bekleme. Buradan, bizi dinleyen Balıkesir Öğretmenevindeki Şefik Hocama
sesleniyorum, Edremit Öğretmenevindeki emekliye sesleniyorum: Onlar, durmak
yok, yola devam; size durmak yok, sürünmeye devam diyorum. 
Bütçenin
hayırlı olmasını diliyorum. (CHP sıralarından alkışlar)
BAŞKAN
– Teşekkür ederim Sayın Havutça.
Cumhuriyet
Halk Partisi Grubu adına 8’inci konuşmacı Sinop Milletvekili Barış Karadeniz.
Buyurunuz
Sayın Karadeniz.
Sayın
Karadeniz, sizin konuşma süreniz de altı dakika.
CHP
GRUBU ADINA BARIŞ KARADENİZ (Sinop) – Sayın Başkanım, değerli milletvekilleri;
2017 Yılı Bütçe Kanunu Tasarısı'nın Türkiye Atom Enerjisi Kurumu bütçesi
üzerine Cumhuriyet Halk Partisi Grubu adına söz almış bulunmaktayım. Yüce
heyetinizi saygıyla selamlıyorum.
Yalnız
şunu da belirtmek istiyorum. Az önce diğer bakanlıkların bütçesi görüşülürken
Enerji ve Tabii Kaynaklar Bakanı buradaydı. Kendi bütçesi görüşülürken Enerji
ve Tabii Kaynaklar Bakanı ne hikmetse buradan kayboldu. Bunu da çok şiddetle kınıyorum.

Değerli
milletvekilleri, ülke olarak enerjide dışa bağımlı olmamamız için yerli ve
temiz enerjiye ihtiyacımız var. Uranyum üretmeyen bir ülkeyiz. Nükleer santral,
tamamen dışa bağımlı, ülke ekonomisini ve bütçeyi şimdiden zora sokacak bir
seçenektir; çözüm bu değildir.
Biz
Sinoplular, eğitimin kenti, kültürün kenti, turizmin başkenti olmak istiyoruz.
Türkiye olarak yenilenebilir, temiz, dışa bağımlı olmayacağımız enerjiye
yönelmemiz lazım. Biz Sinoplular, açık açık söylüyoruz, altını çizerek, üstüne
basarak ve vurgulayarak söylüyoruz: Sinop nükleer santral istemiyor. Biz
nükleer santral istemiyoruz arkadaş; var mı daha ötesi!
Değerli
milletvekilleri, Sayın Enerji Bakanı doktora tezinde “Nükleer santraller
çevreye ve insan sağlığına zararlıdır.” diyor, sağ olsun. Bugün ise “Nükleer
santral olmazsa olmazımız.” diyor. Bu ne yaman çelişkidir. Eğer tezi Sayın
Bakan yazdıysa Sinop için, Akkuyu için, İğneada için bir umut daha var demek
ki. Zaten siyasi ömrünüz de tükeniyor. Az kaldı, bekleyin, bu iş size de
kalmayacak. Bugünleri çok arayacaksınız. 
Sayın
milletvekilleri, Türkiye bir ekonomik kriz yaşıyor, bunu sokağa çıkarsanız
görürsünüz. Krizin olup olmadığını anlamak için ekonomik göstergelere bakmaya
hiç gerek yok. Sayın Başbakanın yüz ifadesine bakarsanız ekonominin durumunu
anlarsınız zaten, anlamayanlara da anlatalım. 
Türk
lirası son on ay içinde yüzde 15 değer kaybetti. Peki, neden? Dolar durup
dururken yükselmedi. Yıllarca kol kola gezdiğiniz FETÖ 15 Temmuzda darbeye
kalkıştı dolar yükseldi. “OHAL” dediniz, “OHAL’e devam.” dediniz dolar
yükseldi. Kanun hükmünde kararnamelerle hukuku katlettiniz dolar yine yükseldi.
“Ey AB!” dediniz dolar yükseldi. Dünün faiz düşmanıydınız, bugünün dolar
düşmanısınız. Yarattığınız düşmanlarla kavga ediyorsunuz. Ne yazık ki faturasını
kim ödüyor? Her zaman olduğu gibi masum halk ödüyor. 
Bu
bütçe halkın bütçesi değil, bu bütçe sarayın ve AKP’nin bütçesi. AKP tarafından
dayatılan sarayın ve Hükûmetin sürekli açık veren bütçesi ne yazık ki sizin
oylarınızla kabul edilecek. Alın hayrını görün.
Tarım
bitti. Üreticimiz kan ağlıyor. Her yönden dışa bağımlıyız. İhracat yerine
ithalatın teşvik edildiği, limanları, havaalanları, madenleri, yolları,
köprüleri satılmış bir ülkenin hangi bütçesinden bahsediyoruz arkadaşlar? 
Esnaf
siftah yapmadan dükkân kapatıyor. Her iki kişiden biri icralık. Asgari
ücretlinin, emeklinin, memurun maaşları eridi gitti. İşsizlik o biçim. Gençler
gelecekten ümitsiz. Terör ocaklara ateş düşürüyor. Sınırlarımız delik deşik, giren
çıkan -sınırlardan- kim belli değil. Dış politikamız bitmiş, hiçbir dost
komşumuz kalmamış. Gazeteciler tutuklu. Vatandaşın sesi soluğu kesilmiş. Eğitim
politikamız da sınıfta kalmış. Vatandaşın askere, polise, hâkime, savcıya,
adalete, en kötüsü siz ve biz siyasetçilere güveni kalmadı ama size göre,
ülkenin bunlardan daha öncelikli sorunları var. Size göre, karnı aç
vatandaşlarımız biraz daha aç kalsın, sorun yok, daha sarayı başkanlık makamı
yapacağız. Size göre, evsiz, yolsuz insanlarımız beklesin, daha Erdoğan’a VIP
uçağı bile alamadınız. Bu kaçıncı uçak Allah’ını severseniz. Ayağında
ayakkabısı olmayan, köyünden okuluna karda, buzda yayan gitmek zorunda kalan
yavrularımız da beklesin çünkü sarayın çocuklarına ve torunlarına dünyalık
yapacağız. Daha çok işimiz var, çok. Taşeronda çalışan işçi kardeşlerimiz de
beklesin; kadro sözü verdiler, illaki tutacaklar, eğer siyasi ömürleri yeter
ise? Emeklilikte yaşa takılanlar için bakan diyor ya “Takılmaya devam
etsinler.” Neden diyor bunu? Çünkü sarayın yapacağı daha çok iş var. Atanamayan
öğretmenler, siz de bekleyeceksiniz. Arkadaşlarınız intihar etmiş kimin
umurunda; bekleyeceksiniz. Emekli, işçi, memur, perişan. Başınızı yastığınıza
koyduğunuzda vicdanınız rahat mı? Umarım rahat değildir. Sinop’ta çok sevdiğim
Kazım Altay amcam der ki: “Sahipsiz mal yağmalanır.” Ülkeyi sahipsiz buldunuz,
yağmalıyorsunuz ama bu ülke sahipsiz değil. Bir gün bunların hepsinin hesabı
sizden tek tek sorulacak. 
Sayın
milletvekilleri, gerçekten ellerinizi vicdanınıza koyarak söyleyin: Bu kadar
insan bunca yolsuzluğu, bunca arsızlığı görüyor ama siz görmüyor musunuz? Cayır
cayır yanan yavrularımız, madenlerde nefessiz ölen işçilerimiz, tecavüzden,
tacizden koruyamadığımız çocuklarımız, kadınlarımız var. İş bulamadığımız
binlerce gencimiz var. Bir de bunlardan hiç suçluluk duymayan, siz, halkına
güven vermeyen AKP iktidarı var. 
Yeter
artık Sayın Recep Tayyip Erdoğan. 
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Karadeniz. 
Sayın
Karadeniz, Kazım Altay ismi yabancı gelmedi bana, sanırım onun çocukları da
aynı şeyi söylüyor. 
BARIŞ
KARADENİZ (Sinop) – Evet, o da burada. 
BAŞKAN
– Sayın Muş, buyurunuz. 
MEHMET
MUŞ (İstanbul) – Sayın Başkan, hatip konuşmasında ülkeyi yağmaladığımızdan
bahsediyor. 
BAŞKAN
– Mikrofonunuzu açayım, sesiniz gelmiyor Sayın Muş. 
VI.- AÇIKLAMALAR (Devam)
6.- İstanbul Milletvekili Mehmet Muş’un,
Sinop Milletvekili Barış Karadeniz’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın üçüncü
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, hatip bir taraftan kürsüden tehditler savuruyor
diğer taraftan ülkeyi yağmaladığımızdan bahsediyor. Bunu bir kere kesinlikle
reddediyoruz, kabul etmiyoruz; böyle bir iddia olamaz, böyle bir itham olamaz.
Millet her seçimde sandığa gittiği zaman bazı şeyleri görür, ona göre bir
değerlendirme yapar; ya iktidarı sonlandırır ya da “Devam.” der. Şimdiye kadar
AK PARTİ’nin uyguladığı ekonomi politikaları, ülke yönetimi, ortaya koydukları
halk tarafından onay almıştır, ibra edilmiştir ve devam et denmiştir. Bu açıdan
bunları kesinlikle reddediyoruz.
“Efendim,
Cumhurbaşkanına uçak alıyorlar…” Şimdi, Sayın Başkan, bunların hiçbiri şahsın
değildir, bunların hepsi devletin, nasıl bizden önceki görev yapan
iktidarların, yapmış olduğu, ortaya koymuş olduğu eserler varsa, ortaya koymuş
olduğu kamu adına yaptıkları alımlar varsa bunlar da kamunun envanterine
kayıtlı olan uçaktır, vesairedir. Bunlar kamunundur, bunlar şahsın, bir bireyin
değildir. 
Şunu
da kabul etmediğimizi ifade edeyim: Efendim, Cumhurbaşkanının çocuklarına,
torunlarına… 
(Mikrofon
otomatik cihaz tarafından kapatıldı)
MEHMET
MUŞ (İstanbul) – Bakın, eğer kürsüden politik anlamda söyleyeceğiniz laf
kalmazsa işi kişiselleştirmeye başlarsınız, çocuklara dökersiniz, torunlara
dökersiniz; bu, yakışıksız bir şeydir. Bu, Gazi Meclisin kürsüsüne yakışan bir
şey değildir, bunları reddediyoruz.
BAŞKAN
– Teşekkür ederim Sayın Muş.
Cumhurbaşkanlığına
uçak alımı dışındaki konular Hükûmete yönelik eleştiriler olduğu için sanıyorum
ilgili bütçelerde sayın bakanlar o konuyu kendileri değerlendirirler, gerek
görürse açıklama yaparlar.
MEHMET
MUŞ (İstanbul) – Bize diyor Sayın Başkan.
BAŞKAN
– Sayın Gök, buyurunuz.
7.- Ankara Milletvekili Levent Gök’ün,
Hükûmete yönelik eleştirilere Hükûmet adına bulunan temsilcilerin cevap vermesi
gerektiğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, AKP Grubunun bir özelliği var. Burada merkezî Hükûmet bütçesi üzerine
görüşmeler yapılıyor, bütün siyasi partiler konuşacaklar, Hükûmet burada ve
Hükûmet bir yürütme organı olarak cevap verecek. AKP Grubu da burada yasama
faaliyetleri çerçevesinde bulunuyorlar, onlar da Cumhuriyet Halk Partisinden
sonra bugünkü düzene göre konuşmalarını yapacaklar.
Burada
Hükûmete yönelik bütün eleştirilerde cevap vermesi gereken kişi ya da kurum
Hükûmet ve Hükûmet adına burada bulunan temsilcilerdir. Cumhurbaşkanının adı
geçtiği zaman AKP Grubu ayakta, Hükûmete yönelik eleştiriler geçtiği zaman AKP
Grubu ayakta. E, biz bunu demiyor muyuz “Türkiye’de kuvvetler ayrılığı
kalmadı.” diye? Yasama ile yürütmeyi iç içe geçiren bir anlayışı AKP grup
başkan vekillerinin sürdürmeye hakkı var mı? Yani burada Hükûmet cevap
vermekten âciz mi kendilerine yöneltilen eleştirilere? Sayın Bakanın bence
oradan kalkıp buradan, kürsüden “Oturun yerinize, ben bunlara cevap vereceğim.”
demesi gerekmiyor mu? Bu kadar mı vesayet altındalar? Bunu kabul edebilir
miyiz?
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Gök.
LEVENT
GÖK (Ankara) – Tamamlayayım efendim izin verirseniz.
BAŞKAN
– Sayın Muş’a da bir dakika süreyle mikrofonu açık tuttum.
LEVENT
GÖK (Ankara) – İsterseniz ben de ayakta devam edeyim bir parça daha.
BAŞKAN
– Buyurunuz, tabii. 
LEVENT
GÖK (Ankara) – Sayın Başkan, yani burada usullere ve almış olduğumuz nizama
harfiyen uyulması gerekir. Az önceki yaşadığımız tartışma da AKP Grup Başkan
Vekilinin almış olduğu bir söz hakkını kötü niyetle kullanmasına yöneliktir.
Burada elbette eleştiriler yapılacaktır, muhalefetin görevi budur, iktidarı
eleştirmek ama iktidara yönelen her eleştiriye AKP Grup Başkan Vekilinin cevap
verme durumu söz konusu olamaz. İtirazımız bunadır, iyi niyetle sizin vermiş
olduğunuz bir söz hakkının kötü niyetle kullanılmasına yöneliktir. Bunun da
zabıtlara geçirilmesini istiyoruz. Cevap verecek olan Hükûmettir, bizim
muhatabımız Hükûmettir; onların sesinin çıkmasını bekliyoruz bugün, AKP
Grubunun değil.
BAŞKAN
– Sayın Muş, buyurunuz.
8.- İstanbul Milletvekili Mehmet Muş’un,
Hükûmet üzerinden AK PARTİ Grubuna yöneltilen iddia ve ithamlara cevap vermek
durumunda olduklarına ilişkin açıklaması
MEHMET
MUŞ (İstanbul) – Sayın Başkan, müsaadeniz olursa, söz almayacağım fakat burada
birbirimize ne yapmamız gerektiğini öğretmeye kalkmayalım. Yani ikimiz de grup
başkan vekiliyiz, Levent Bey’le de ilişkilerimiz iyidir ama burada benim ne
yapacağıma lütfen siz karar vermeyin. Hükûmetle alakalı olan konularda -az önce
de ifade ettim- ilgili bakanlar bunlara cevap vereceklerdir ama Hükûmet
üzerinden… Hükûmet, AK PARTİ’nin Hükûmetidir. Ben AK PARTİ Grubunun Grup Başkan
Vekiliyim. (CHP sıralarından gürültüler)
LEVENT
GÖK (Ankara) – Olur mu efendim öyle bir şey! Yok öyle bir şey ya!
MEHMET
MUŞ (İstanbul) – Sayın Başkan, şunlar kayda geçsin…
AHMET
YILDIRIM (Muş) – Yasama, yürütme gitti!
MEHMET
MUŞ (İstanbul) – Burada Hükûmet üzerinden, “Hükûmeti eleştiriyorum.” diye AK
PARTİ Grubuna dönüyorsunuz, buradan AK PARTİ Grubuna eleştiriler… Biz bunlara
sessiz kalamayız. Bu anlamda karşı olduğumuz, kabul etmediğimiz iddia ve
ithamlara cevap vermek durumundayız, bundan sonra olursa yine cevap vereceğiz.
LEVENT
GÖK (Ankara) – Sayın Başkan…
BAŞKAN
– Sayın Gök…
9.- Ankara Milletvekili Levent Gök’ün,
Hükûmetin partilerin değil Türkiye Cumhuriyeti’nin hükûmeti olduğuna ve yasama
ile yürütme organı kavramlarının karıştırılmaması gerektiğine ilişkin
açıklaması
LEVENT
GÖK (Ankara) – AKP Grup Başkan Vekili sanırım kavramları karıştırıyor. Hükûmet
Türkiye Cumhuriyeti’nin Hükûmetidir. Buradan güvenoyu alan Hükûmet, kendisine
güvenoyu veren partilerin değil, tüm 80 milyonun Hükûmetidir ve öyle de olmak
durumundadır. Bir kere, bu ayrımları yerli yerine oturtmamız gerekir. Eğer
Hükûmet bundan ari davranırsa muhalefetin en sert eleştiride bulunma hakkı
vardır. AKP Grubu da bu eleştirileri dikkate alarak belki kendileri özel
sohbetlerde Hükûmet üyelerinden rica edebilirler ama Hükûmet bağımsız bir
yürütme organıdır. Yasama organı farklıdır, Hükûmet farklıdır. Bu kavramları
birbirine karıştırmaya kimsenin de hakkı yoktur.
Bizim
arkadaşlarımız burada en sert eleştirileri yapacaklardır; doğaldır bu, işin
doğası budur, bütçe görüşülüyor. Türkiye'nin kamu kaynaklarının en uygun
şekilde kullanılmasına dönük muhalefetin eleştirilerini AKP Grubu üzerine
alamaz, onu üzerine alacak olan Hükûmettir, kendilerinin de konuşma hakları
vardır. İtirazımız buna.
ŞAHİN
TİN (Denizli) – Siz de eleştirirken AK PARTİ üzerinden eleştiriyorsunuz ama.
BAŞKAN
– Sayın Gök, teşekkür ederim. 
Sayın
Usta, buyurunuz.
10.- Samsun Milletvekili Erhan Usta’nın,
parlamenter sistemde hükûmetin Parlamento içerisinden çıkacağına, bir partiye
ait olamayacağına ve Hükûmete yapılan eleştirilere AKP grup başkan vekillerinin
savunma yapmak durumunda olmamaları gerektiğine ilişkin açıklaması
ERHAN
USTA (Samsun) – Teşekkür ederim Sayın Başkan. 
Şimdi,
hakikaten Sayın Muş’un ifadesi uygun olmadı. Yani kuvvetler ayrılığı vardır.
Elbette hükûmet parlamenter sistemde Parlamento içerisinden çıkacaktır ancak
çıktıktan sonra hükûmet Türkiye Cumhuriyeti devletinin hükûmetidir, bir parti
hükûmeti, bir partiye ait bir hükûmet diye bir şey söylenemez.
Hakikaten
bu çok fazla oluyor artık, her defasında Hükûmete karşı bir eleştiri
getirildiğinde AKP’li grup başkan vekilleri bunu savunmak durumunda kalıyorlar.
Böyle bir ihtiyaç yok, burada bakanlarımız var, hepsi bunları savunabilirler.
Bir
de mesela uçakla ilgili bir eleştiri… Ben bu eleştiriyi yapmış birisi değilim
ancak uçak alımıyla ilgili eleştiri yapıldığında bunun cevabı da “Efendim,
alıyorsa devletin envanterine koyuyor…” Evine mi götürecekti uçağı? Elbette
devletin envanterine konacak. Ama burada bir israftan bahsediliyor. Dünyanın
süper gücü bile uçak alımlarını sınırlandırmaya çalışırken, Türkiye Cumhuriyeti
devleti bu kadar cari açık verirken, bu kadar bütçe açığı verirken biraz daha
harcamalarına dikkat edilmesi lazım, mali disipline dikkat edilmesi lazım.
Teşekkür
ediyorum. 
BAŞKAN
– Teşekkür ederim Sayın Usta.
AHMET
YILDIRIM (Muş) – Sayın Başkan…
BAŞKAN
– Buyurun Sayın Yıldırım, elbette, siz de istediyseniz size de söz vereceğim.
11.- Muş Milletvekili Ahmet Yıldırım’ın,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
AHMET
YILDIRIM (Muş) – Teşekkür ederim Sayın Başkan.
Şimdi,
Mehmet Muş’a, Sayın Grup Başkan Vekiline gerçekten bir teşekkür borçluyum ben.
Bizim uzun bir zamandan beri ifade ettiğimiz bir şeyi itiraf etti, kabul etti,
“Biz yasama-yürütme ayrımını kaldırmışız.” dedi. Hatta daha ileri gitti, bakın,
kendi grubu yani şu yasama organının bir grubuyla yürütmeyi ilişkilendirmedi,
bir de partiyi de birleştirdi. Yani, yasama, yürütme, parti bir oldu. Bu
yönüyle, bu itirafta bulunduğu için, iddialarımızı teyit ettiği için kendisine
teşekkür ediyorum. 
BAŞKAN
– Teşekkür ederim Sayın Yıldırım. 
MEHMET
MUŞ (İstanbul) – Sayın Başkan, müsaadeniz olursa…
BAŞKAN
– Sayın Muş, dilerim son konuşma olur. 
12.- İstanbul Milletvekili Mehmet Muş’un,
Hükûmetin AK PARTİ Grubu içerisinden çıktığına, Hükûmeti eleştirirken parti
grubuna bir sataşma olduğunda buna cevap verileceğine ve sözlerinden farklı
anlamlar çıkarılmaması gerektiğine ilişkin açıklaması
MEHMET
MUŞ (İstanbul) – Son konuşma olacak. 
Ben
ne söylediğimi gayet iyi biliyorum. Benim söylediklerimden farklı anlamlar
çıkartmaya kimse kalkışmasın. Burada “Hükûmeti eleştiriyorum.” diyerek parti
grubuna bir sataşma olursa buna tabii ki biz cevap vereceğiz. Bunu daha önce de
söyledim, bakanlıklara, yürütmeye eleştirilere mutlaka ilgili bakan geldiği
zaman cevap verecektir ama şunu da unutmayalım: Benim söylediğim bu, tabii ki
yasama, yürütme erki ayrıdır. Buradan, benim söylediklerimden başka bir ima
çıkartıp farklı anlamlar çıkartılmaya çalışılmasın. Şunu söylüyorum: Hükûmet
üzerinden AK PARTİ’ye eleştiri yapılmaya çalışılıyor, biz buna tabii ki sessiz
kalmayacağız. “Kaldı ki…” dedim…
MAHMUT
TANAL (İstanbul) – “Hükûmet AKP’nin Hükûmetidir.” dediniz ya. 
AHMET
YILDIRIM (Muş) – “Hükûmet, bizim Hükûmet.” dediniz, “AKP Hükûmetidir.” dediniz.

ŞAHİN
TİN (Denizli) – Siz onu diyorsunuz zaten, “AK PARTİ’nin Hükûmeti.” diyorsunuz,
siz diyorsunuz onu eleştirirken. 
MEHMET
MUŞ (İstanbul) – “…bu Hükûmet AK PARTİ Grubu içerisinden çıktı.” Burada, buraya
eleştiri yapılıyorken ben tabii ki sessiz kalmayacağım. Ben bakanı savunacak
değilim. Bakan gelir, burada bakanlığıyla alakalı ilgili cevabını verir ama
burada, parti grubumuza bunun üzerinden bir eleştiri olursa sessiz
kalmayacağımızı tekrar ifade etmek isterim. 
BAŞKAN
– Teşekkür ederim Sayın Muş. 
Şu
hususu açıklığa kavuşturmam gerekiyor: Şu ana kadar sayın grup başkan
vekillerine 60’ıncı madde çerçevesinde söz verdim. İç Tüzük’ün 69’uncu
maddesinde düzenlenen “sataşma veya cevap verme” konusunda hiçbir grup başkan
vekiline söz vermiş değilim. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı Merkezi
Yönetim Kesin Hesap Kanunu Tasarısına İlişkin Olarak
Hazırlanan 2015 Yılı Genel Uygunluk Bildiriminin Sunulduğuna İlişkin Sayıştay
Başkanlığı Tezkeresi (3/828), Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 211 Adet
Denetim Raporunun Sunulduğuna İlişkin Sayıştay Başkanlığı Tezkeresi (3/829),
2015 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel Müdürlüğü
2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Evet, şimdi konuşma sırası Cumhuriyet Halk Partisi Grubu adına Zonguldak
Milletvekili Şerafettin Turpcu’da. 
Buyurunuz
Sayın Turpcu. (CHP sıralarından alkışlar) 
CHP
GRUBU ADINA ŞERAFETTİN TURPCU (Zonguldak) – Sayın Başkan, değerli
milletvekilleri; öncelikle AKP Türkiye’yi yağmaladı mı, yağmaladı mı bilmiyoruz
ama Özelleştirme İdaresi Başkanlığının bile kapatılacak olması veya
kapatılmasının konuşuluyor olması Türkiye’de artık satılır bir şey kalmadığını
gözler önüne seriyor. Bu konuda takdir elbette milletimizindir. 
Değerli
milletvekilleri, iktidar ekonomideki rakamların işine geldiği kısımlarını
söyleyip işine gelmeyen kısımlarını atlayarak bir Türkiye profili çizmeye
çalışmaktadır. Ancak Hükûmetin bize anlattığı Türkiye ile gezdiğimiz,
gördüğümüz, iç içe yaşadığımız insanlarımızın Türkiye’si çok farklıdır. Kömür
havzasının bir milletvekili olarak bugünlerde Zonguldak tarihinin belki de en
zor dönemini yaşadığımızı bilmenizi istiyorum, ülke tarihimiz için de maalesef
durum aynıdır. Bugün Zonguldaklı olarak AKP iktidarının çelişkileriyle,
ekonomik buhranla ve zorluklarla yüz yüze geldiğimiz durumun en son noktasındayız.

Zonguldak
bir zamanlar Türkiye’nin tamamından insanların iş için geldiği, yabancı devlet
başkanlarının ağırlandığı il iken bugün kaderine terk edilmiştir. Zonguldak,
mevcut olanakları yok edilmiş, taş üstüne taş konmadığı gibi fırsatları elinden
alınmış bir şehrimizdir. Tarihe “Bitirilemeyen Zonguldak yolları.” olarak geçen
yollarımız artık mizah konusu olmuştur. Zonguldak bugün havaalanında uçağı
uçmayan, limanına gemi gelmeyen, köyünde, kasabasında genci kalmayan bir ildir.
Yolcu uçağı inmeyen Çaycuma Saltukova Havaalanı AKP’nin yanlış iç ve dış
politikaları sonucu ne yazık ki askerî uçakların şehitlerimiz nedeniyle sıkça
indiği bir yer hâline gelmiştir, bir de yaz aylarında Almanyalı hemşehrilerimiz
gelmektedir.
Değerli
milletvekilleri, mükellefiyet kanunuyla ülke ekonomisinin gelişmesi için devlet
eliyle zorla madende çalıştırılan Zonguldaklılar bugün yine devlet eliyle zorla
işsizliğe ve açlığa mahkûm edilmektedirler. Türkiye Taşkömürü Kurumunun 2002
öncesinde 18 bin olan işçi sayısı AKP sayesinde bugün 8 bin seviyesinin altına
düşmüştür. Üretim kapasitesi yıllık 5 milyon ton olan kurumun üretimi şu an 1
milyon tonun altındadır. Yaklaşık 6 bin işçi açığı bulunan TTK yatırım
yapılmaması ve işçi alınmaması nedeniyle ciddi şekilde zarar etmektedir. Ancak
Hükûmet işçi alımının kamu üzerinde yüksek maliyet yaratacağını söylemektedir.
Böyle bir değerlendirme bölge ekonomisini, işsizliği, ithal edilen kömürün cari
açığa etkilerini hesaba katmamak demektir. İthal edilen 32 milyon ton taş
kömürünün maliyeti yaklaşık her yıl 4 milyar dolardır. Bunun 6,5 milyon tonu
demir çelik sanayisinde kullanılan koklaşabilir kömürdür ki, zaten Zonguldak
kömürü koklaşabilir kömürdür. Dövizin yükseldiği, ithalatın zorlaştığı bu
dönemde kendi kaynaklarımıza yönelerek hem istihdam sağlayabilir hem de
dışarıya 4 milyar doların gitmesini engelleyebiliriz. Son dönemde “millî ve
yerli” kavramını dilinden düşürmeyen AKP Hükûmetini, elimizdeki kaynağı
değerlendirerek gerçek anlamda millî mi gayrimillî mi olduğunu ispatlamaya davet
ediyorum. 
Değerli
milletvekilleri, bir zamanlar 3 il olacak kadar büyüyen ve ülkenin sanayisini
âdeta sırtında taşıyan Zonguldak’ın, 2002’de 616 bin olan nüfusunun, 2015’te
595 bine, 2023’te de 539 bine düşeceği hesaplanmaktadır yani Zonguldak küçülmeye,
göçe, işsizliğe mahkûm edilmeye devam edilecektir.
“Türkiye
büyüdü ve kazandı.” diyorsunuz ancak emeğin başkenti Zonguldak’ı getirdiğiniz
durum budur. AKP ve yandaşları kazandı ama Türkiye ve Zonguldak kaybetti.
Şimdi, halka “Döviz bozdurun.” çağrısı yapıp dövizden TL’ye geçiş için
çabalıyorsunuz. Hazine garantisi sağlayarak projenin kârını şirketlere,
zararını vergi veren yurttaşlara yükleyen dövize endeksli o büyük projeleri,
köprüler, şehir hastaneleri ve havaalanlarını ne yapacaksınız doğrusu merak
ediyoruz çünkü oralarda, gelmeyen hastadan, gelmeyen uçaktan ve geçmeyen
arabalardan para verdiğimizi iyi biliyoruz.
Bundan
sonrası için ana gündem maddemiz, ekonomik olarak çöküş yaşayan ülkemizin
geleceğini nasıl kurtarırız, nasıl yeniden ayağa kaldırırız, kaybedilmiş
yıllarımızı nasıl hızla telafi ederiz olmalıdır. Değerli milletvekilleri,
bununla ilgili, Zonguldak özelinde bazı öneriler sunmak istiyorum: 
Zonguldak,
yüz altmış sekiz yıllık kömür üretimi tarihinde 5 binden fazla maden şehidi
vermiştir. Maden şehitlerimiz 2014’te çıkarılan Soma Yasası kapsamı dışında
bırakılmış, bu durum ailelerimizi ve bizleri derinden yaralamıştır.
Zonguldak’a, Osmanlı’dan bu yana ülke ekonomisine verdiği katkı ve vefa borcu
örneği özel bir statü uygulanmalı, özel teşvik kapsamına alınmalı ve göç derhâl
durdurulmalıdır. 
Türkiye'nin
Zonguldak’a ihtiyacı vardır, bedeli daha ağır olmadan iktidar yüzünü TTK’ya
dönmek zorundadır. İşçi açığı giderilmeli, Türkiye'nin ihtiyacı olan taş kömürü
ekonomiye kazandırılmalıdır; bunun için kurum yeniden yapılandırılmalıdır. 
Temeli
yarın atılması planlanan Filyos Liman Projesi süratle bitirilmelidir. Filyos
Vadisi’ne, doğayı kirletmeyecek, istihdama yönelik sanayileşmenin önü hızla
açılmalıdır. 
Bülent
Ecevit Üniversitesi şehrimize katkılar yapmaktadır. Eğitim öğretim ve bilimsel
çalışmaların Filyos Vadisi’ne kurulacak ikinci bir üniversiteyle desteklenmesi
ilimizin sosyal ve ekonomik gelişimine ciddi katkı sağlayacaktır. Bu şekilde,
Bülent Ecevit Üniversitesinin merkezde ve Ereğli’de büyümesi, Filyos Vadisi’ne
kurulacak ikinci bir üniversite Zonguldak’ın rahat bir nefes almasını
sağlayacaktır. 
İki
bin beş yüz yıllık Tios Antik Kenti, yeterli ödenekler ayrılarak gün yüzüne
çıkarılmalı ve ziyarete hazır hâle getirilmelidir. 
Ereğli’deki
zamanında 6 bin işçinin çalıştığı, şimdi 600 işçinin bile çalışmadığı atıl
bırakılmış olan tersaneler ekonomiye kazandırılmalı, gerekirse Deniz Kuvvetleri
Komutanlığıyla bu konuda iş birliği yolları aranmalıdır. Tersaneler Erdemirin
burnunun dibindedir, bu zaten başlı başına bir avantajdır. Ereğli Gemicilik de
elli yılı geçen bir geçmişe sahiptir. 
(Mikrofon
otomatik cihaz tarafından kapatıldı)
ŞERAFETTİN
TURPCU (Devamla) – Değerli milletvekilleri, maalesef, Zonguldak’ı ilgilendiren
bu konularda Enerji Bakanımız burada yoklar. İnşallah, bu konuşmalarımı
dinlemişlerdir. 
Ben
hepinize sevgi ve saygılarımı sunuyorum. (CHP sıralarından alkışlar) 
BAŞKAN
– Teşekkür ederim Sayın Turpcu. 
Konuşma
sırası Edirne Milletvekili Okan Gaytancıoğlu’da. 
Buyurunuz
Sayın Gaytancıoğlu. (CHP sıralarından alkışlar) 
CHP
GRUBU ADINA OKAN GAYTANCIOĞLU (Edirne) – Sayın Başkan, değerli milletvekilleri;
Tarım Bakanlığı bütçesi üzerine Cumhuriyet Halk Partisi Grubu adına söz aldım.
Yüce Meclisi saygıyla selamlıyorum. 
Tam
16,5 milyon kişiden bahsedeceğiz yani her 5 kişiden 1’i çiftçi. Yani,
Atatürk’ün Çanakkale’de, Kurtuluş Savaşı’nda beraber savaştığı ve “efendi”
olarak ödüllendirdiği çiftçilerimizden bahsedeceğim, hani o sizin unuttuğunuz
çiftçilerden. Hani bir zaman Türkiye dünyayı beslerdi, kendi kendine yeten
ülkelerden biriydi, bunlardan bahsetmek istiyorum. 
Hangi sorunundan bahsedeyim acaba? AKP sayesinde
tamamen sorunlu hâle gelen tarımı nasıl anlatayım? Size göre işler yolunda.
Sayın Maliye Bakanı bize bir kitapçık verdi ve Plan Bütçe Komisyonunda
konuştuğumuz Tarım Bakanlığı bütçesi 19 milyar liraydı, birdenbire 30,9 milyar
liraya çıkmış. Nereden bulundu bu paralar? Tabii, eklemeler yapılmış. Neden?
Biz sürekli eleştiriyoruz ya, “Gayrisafi millî hasılanın yüzde 1’ini vermiyorsunuz,
bilimsel anlamda açıklıyoruz, yine de bize rakamlarla oyunlar yapıyorsunuz.” 
Oradaki bütçe rakamlarını inceledim; gübrede ve yemde
kaldırılan KDV rakamlarını eklemişsiniz, verilen kredileri sanki çiftçiye
destekleme olarak verdiğinizi söylemişsiniz; sulama yatırımlarını, toprak
toplulaştırmasını da eklemişsiniz, böylelikle rakamları çıkarmışsınız ama
gerçek; gerçek, çiftçilerimiz borç içerisinde. Neden tarlayı satıyorlar? Neden
her birinin cebinde üçer beşer tane kredi kartı var? Neden çiftçiler çocuklarını
çiftçi yapmak istemiyor? 
Bakalım, ülkemizden biraz çiftçi manzaralarına. 
Örneğin, Konya’dan Hüsnü amca diyor ki: “Buğday on
yıldan beri aynı fiyattan satılıyor ama yılda 1 milyar doların üzerinde ithalat
yapılıyor.”
Şimdi Bakan çıkacak diyecek ki: “Biz un ihracatı
yapıyoruz.” 1,5 milyar dolarlık buğday ithalatı yapılıp 1 milyar dolarlık un
ihracatı yapılır mı? Bunun matematiği yok.
Uşak’tan İsmet dayı diyor ki: “Sıfır gümrükle şeker
ithal ediliyor, bana da kota konuluyor. Nişasta bazlı şeker kotasını sürekli
artırıyorsunuz. Bu nasıl politika?” 
Benim memleketim olan Edirne’den Osman aga diyor ki:
“Dünyanın en kaliteli pirincini üretiyorum ama 1,5 liraya satamıyorum. İthalat
beni mahvediyor. Toprak Mahsulleri Ofisi diye bir kurum var. Bu, benim çeltiğimi
almıyor ya da beni uzun kuyruklarda bekletiyor.”
İzmir’den domates üreticisi İsmet amca diyor ki: “Ürünü
satıyorum ama gübre, elektrik, mazot ve su ücretlerini ödeyemiyorum.” 
Antalya’dan Zeynep abla diyor ki: “Mandalina 35 kuruş
ama markette 2 liradan fazla. Bu nasıl oluyor?”
Ordu’dan Seyit dayı diyor ki: “Fındık fiyatı 10 lira
kardeşim, geçen sene de böyleydi ama ne biçim politika bu.”
Ardahan’dan
Barış kardeşim diyor ki: “Kaliteli balım para etmezken sahte ballarla rekabet
edemiyorum. Nasıl Tarım Bakanlığı bu? Bir sürü gıda mühendisi işsizken neden
bunlar denetlenmiyor?” Afyon’dan Ahmet amca diyor ki: “Ucuz yem kaynağım olan
meralarım TOKİ’lere peşkeş çekiliyor. Bana para verilmiyor ama hayvan ithalatı
yapılıyor.” Bakın, burada, belgesini de getirdim. Daha üç gün önce tam 500 bin
adet hayvan 31/12’ye kadar yani yirmi-yirmi beş gün içerisinde Türkiye’ye
girecek. Kendi çiftçimizi desteklemiyoruz ama başka ülkelerin çiftçilerini
desteklemeye devam ediyoruz.
Neyse,
devam edeyim; Niğde’den Ömer abi diyor ki: “Patatesin çuvalı nakliyeden ucuza
geliyor. Bittik, perişan olduk.” 
Balıkesir’den
Hüseyin dayı: “Sütümüz sudan ucuz cumhuriyet tarihinde ilk defa yem fiyatı süt
fiyatını geçti.” Geçen hafta size bir tane inek göstermiştim, hatırlarsanız.
İneğin yediği yemle verdiği süt arasındaki farkı göstermiştim, zarar ettiğini
söylemiştim. Bakanımıza göre, bu inekten çıkan süt 1 lira 15 kuruştan satılması
lazım ama gidin, Anadolu’nun her yerinde 90-95 kuruş; bereket, bizde 1 lira 7
kuruş. 
Yine,
Tekirdağ’dan Hüsnü ağa diyor ki: “Petrolden sonra en çok dövizi ayçiçeği yağına
ödüyorlarmış. Niye onlara para veriyorlar da bize destek vermiyorlar?” 
Adana’dan
Ayhan amca: “En iyi pamuğu ben üretiyorum. Benim pamuğum para etmezken
Yunanistan’dan pamuk ithal ediyorlar, hem de 1 milyar dolar veriyorlar.” 
Şanlıurfa’dan
mercimek üreticisi Mahmut dayı diyor ki: “Bir zamanlar benim mercimeğim tüm
dünyada satılırdı. Şimdi Kanada olmasa ben mercimek bile yiyemem.” 
Peki,
bu duruma nasıl geldik? Evet, kabul edelim ki AKP tarımda yanlış politikalar
uyguladı. Önceliği üretime vermedi, üreticiyi desteklemeye vermedi, çözümü hep
ithalatta buldu. Bizden, Cumhuriyet Halk Partisinden kopya çektiği bazı
uygulamaları bile yanlış yaptı. Dedik ki “Yemdeki, gübredeki KDV’yi, hatta
mazottaki KDV ve ÖTV’yi kaldıralım.” Dediler ki: “Kaldıralım.” ama aracılara
verdiler, bu işin ticaretini yapanlara verdiler.
Yine, kitaba dönmek istiyorum çünkü ne cevap
vereceklerini biliyorum, diyecekler ki: “OECD ülkelerinde tarımı en çok
destekleyen biziz.” Ben bir bilim adamı olarak buna cevap vermek istiyorum.
OECD’nin hesaplama rakamlarıyla bizim hesaplama rakamlarımız arasında dünya
kadar fark vardır. OECD, piyasa fiyatlarına göre desteklemeye alır. Evet, bizde
piyasa fiyatları çok yüksektir. 50 liraya, 40 liraya et var. Dünyada et kaç
para? 10 lira, 12 lira. Bu fiyatlara baktığınızda biz tarımı çok destekliyoruz.
Örneğin, yüzde 250 gümrük vergisi uyguluyoruz ette; buğdayda yüzde 100. Bu
rakamlara göre baktığımızda tarımı destekliyoruz ama onlarda maliyetler düşük.
Biz dünyanın en pahalı mazotunu kullanıyoruz. 5 liraya yaklaştı mazot, böyle
bir şey olabilir mi? Dünyanın en pahalı gübresini, elektriğini... Ben bu
konuşmayı yapacağımdan Türkiye’nin her yerinden aradı arkadaşlarım. Bu
söylediklerim kesinlikle atmasyon değil, herkes aradı. Kiminin elektriği kesik,
kiminin borcu var, kimisinin tefeciler peşinde, kimisi evine dahi giremiyor,
kimisi eşinden boşanmış “Arayı bul da bari, eşimle arayı düzelteyim.” diyor.
Yani bunlar çiftçinin sorunları, ciddi anlamda sorunları.
Şunu da göstermek istiyorum: Bu bir film arkadaşlar,
“İyi, Kötü, Çirkin” filmi; hepimiz seyretmişizdir, kovboy filmi. İyi olan; hâlâ
bu sorunları konuşuyoruz, tartışıyoruz, çözüm var; kötü olan, bu çiftçinin
durumu; çirkin olan da, siz bunu biliyorsunuz ama müdahale etmiyorsunuz. Ama
filmin sonunda her zaman iyiler kazanır arkadaşlar.
Teşekkür ediyorum. (CHP sıralarından alkışlar)
BAŞKAN – Teşekkür ederim Sayın Gaytancıoğlu.
Sergio Leone’nin filmiydi, değil mi Sayın Gaytancıoğlu?
OKAN GAYTANCIOĞLU (Edirne) – Evet, aynen.
MUSA ÇAM (İzmir) – Sayın Bakan seyretmiş midir acaba?
BAŞKAN – Şimdi konuşma sırası Niğde Milletvekili Ömer
Fethi Gürer’de.
Buyurunuz Sayın Gürer. (CHP sıralarından alkışlar)
CHP
GRUBU ADINA ÖMER FETHİ GÜRER (Niğde) – Sayın Başkan, değerli milletvekilleri;
tarım, hayvancılık, gıda sorunları çığ gibi büyüyor. Tarımda, hayvancılıkta ne
yazık ki yurt dışına bağımlılığımız artarak devam ediyor. Tohumdan ilaca,
gübreden teknolojiye dışa bağımlı durumdayız. Üretici zor koşullarda üretim
yapıyor, ürettiğini maliyetine satamıyor. Köylümüz, çiftçimiz artık ekip
biçmekten vazgeçiyor çünkü köylü, çiftçi ne ekerse eksin sayenizde dert
biçiyor. Köylerimiz hızla boşalıyor. On yılda 1 milyona yakın çiftçimiz tarımı
bıraktı, kentlerimize göç ederek iş aramanın derdine düştü. Çiftçi, köylü zor
durumda. 
Kilis’teydim,
bir çiftçimiz “2003 yılında biberin kilosunu 1.250 kuruştan satıyordum, üretim
maliyeti katladı, bu yıl biberi 800 kuruştan sattım.” dedi. Hesabın özeti bu.
Niğde’de geçen yıl patates çürüdü, kilo maliyeti 40-50 kuruş olan ürün bu yıl
20 kuruşa satılıyordu, şu anda maliyetine satılıyor, yarını belirsiz. Elma, 10
kuruşa meyve suyu fabrikalarına gitti. Pancarda ise daha 2016 yılının fiyatını
bilen yok. On bir yıl önce 3 kilo buğdaya 1 litre mazot alınıyordu, şimdi 6
kilo buğdaya 1 litre mazot alınıyor.
Ürettiğimiz
yerde ithal eden ülke olduk. 2016 yılının ilk dört ayında 1,4 milyon ton
buğday, 2 milyon ton hububat ithal ettik, 450 bin dolar ödedik. Dört ayda 370
bin ton pamuk ithaline 556 milyon dolar ödedik. Yedi yıl önce yurt dışına pamuk
satan ülkeydik, şimdi alır olduk. Ülkemizde her alanda dışa bağımlılığımız
artıyor. 
Sayın
Bakan, üreticinin devlete saygısı olmasa Bakanlığınızın önü dökülen ürünlerle
pazar yerine döner. Narenciye, üzüm, elma, domates, zeytin, nar, çeltik, biber,
fındık, pancar, kavun, ne üretiliyorsa değerine satılamıyor. Düşündürücü olan
da, tüketici de pahalı ürün almak durumunda. Aracılık sistemini dahi düzene
sokamadınız. Tarımsal sanayiyi geliştirmiyorsunuz. Üretici “Saldım çayıra
Mevlam kayıra.” mantığıyla ürün yetiştirmek durumunda. 
Sayın
Bakan, hayvancılığımızı da bitirdiniz. Uçsuz bucaksız meralarımızın üzerinde
otlayan hayvanlarımız kalmadı. Meralarımız, çoğu ilde yağmalanıyor. Süt sudan
ucuz, et için ihtiyacı karşılayacak hayvanımız yok, çünkü çözümü ithalatta
arıyorsunuz. Hayvancılığın durumu vah ki vah! Saman, hayvan ve et ithal eder
durumdayız. Et fiyatları almış başını gidiyor, yoksul sofrasında eti unuttu.
“Tarım İşletmeleri Genel Müdürlüğü” diye size bağlı bir kuruluş var. Ne yazık
ki bu tarımı geliştirecek, hayvancılığı geliştirecek olan kurum kendisine ait
arazileri özel sektöre devrederek tarımdan, üretimden, verimden uzaklaşıyor ama
Sudan devletine gidip çiftçilik yapmaya başlıyor. TİGEM, hayvancılıkta yeni ırk
geliştirmek görevi ancak ithal hayvanlarla aklınca çözüm üretiyor. Buzağı
doğumu azalmış, ölümü artmış, onu dahi becerememiş. Et Balık Kurumu da
özelleştirmeden çıkarıldı ama orada de etin adı kaldı, kurum sorunlar yumağı.
Sayın
Bakan, “El âlemin çiftçisinin büyüttüğü hayvanı getirelim, burada altı ay biz
besleyelim, sonra keselim, milletin sofrasına koyalım, bu, iş ise buna devam
ederiz, ben böyle Tarım Bakanlığı yapmam.” demişsiniz. İşte, on dört yıldır AKP
Hükûmeti tarımda, hayvancılıkta bunu yapıyor. Bakanlığa bağlı kuruluşlarınız
işlevsiz. Kara gün dostu ofis, tüccar dostu ofise döndü, çiftçinin şikâyeti
bitmiyor. Toplulaştırma doğru bir düşünce ama yanlışlıkla sürüyor. Mahkemelere
dosyalar yığılmaya başladı. Hakkaniyet ve adaletten uzak işler yapılıyor.
Sulama suyu sorun, kuru tarım sorun. Avrupa Birliği Kırsal Kalkınma Projesi’ne
42 il alındı, ne yazık ki Niğde gibi tarımla ilgili iller alınmadı. Bu projeye
alınmayan diğer iller arasında da siyasi ayrım yapıldı.
Sayın
milletvekilleri, gıdada da ne yediğimizi, nasıl beslendiğimizi bilmediğimiz bir
dönem yaşıyoruz. Merdiven altı ürünler piyasada kol geziyor. Bakanlığın denetim
yapacak yeterli kadroları yok. Ekmeğimizle de oynuyorlar, iki günde ekmek taş
oluyor. İsrafı Önleme Kampanyası açıyorsunuz, reklam tanıtımı için harcadığınız
kadar fayda sağlamıyorsunuz. Keşke iki günde taş olmayacak ekmek üretimini
destekleseniz. Tüberküloz ve brusella gibi hastalıklara sahip hayvanları
keserek gıda kodeksine uygun kavurma yapılıp satılması olası ama orada etikette
bunu tüketicinin bilmesi gerekmez mi? Onu dahi yapmıyorsunuz. Dışa bağımlı,
sağlıksız tatlandırıcılarla şeker pancarı gibi stratejik bir ürünü dahi yok
etmek üzeresiniz. Tütün gibi pancarı da yurt dışı tröstlerinin ellerine teslim
etmekten vazgeçin.
Sayın
Bakan, Başbakan da siz de “Tarım toprakları elden gidiyor.” diyorsunuz, “Tarım
alanlarına bina yapmak hainlik.” diyorsunuz ama on dört yıldır hükûmetiniz buna
göz yumuyor. Verimli alanlar konut alanı oldu, kent çevresinde tarım alanı
kalmadı, Atatürk Orman Çiftliği’ni dahi talan ettirdiniz. Meralar maden
sahasına dönüştürülüyor. Söz söyleme değil, çözüm makamındasınız; neden
yapmıyorsunuz Sayın Bakan? Çiftçimiz, köylümüz, üreticimiz bankaların esareti
altında bıkkın, bitkin, borçlu…
(Mikrofon
otomatik cihaz tarafından kapatıldı) 
ÖMER
FETHİ GÜRER (Devamla) – Üreten bir Türkiye için, üreticinin yüzünün gülmesi
için tek çare Cumhuriyet Halk Partisi iktidarıdır. (CHP sıralarından alkışlar) 
BAŞKAN
– Teşekkür ederim Sayın Gürer.
Cumhuriyet
Halk Partisi Grubu adına son konuşmacı Manisa Milletvekili Mazlum Nurlu.
Buyurunuz
Sayın Nurlu. (CHP sıralarından alkışlar) 
Sayın
Nurlu’nun konuşmasından sonra birleşime ara vereceğim.
CHP
GRUBU ADINA MAZLUM NURLU (Manisa) – Sayın Başkan, değerli milletvekilleri;
Tütün ve Alkol Piyasası Düzenleme Kurumunun 2017 bütçesi üzerine söz almış
bulunuyorum. Yüce Meclisi saygıyla selamlıyorum. 
Güya
ülkemizde tütün ve alkol piyasasında birtakım sektörel düzenlemeler yapmakla
görevli bir kurum var, adı “Tütün ve Alkol Piyasası Düzenleme Kurumu.” Bu kurum
neyi nasıl düzenliyor merak ediyorum. Tütün piyasasını düzenliyor desek,
Türkiye’de paketlenen sigaranın yüzde 86’sı ithal tütün yani yurt dışından
satın aldığımız yabancı tütünlerden üretiliyor. Alkol piyasasını düzenliyor
desek, yerli rakıdaki vergi oranı ithal viskiyi geçmiş durumda. Ne gariptir ki,
bu ülkenin Cumhurbaşkanı azarlayarak gariban vatandaşın cebinden sigarasını
alarak çöpe atacak ancak ekonomi sıkıştığında ise sigaradan medet umulacak,
alkolden medet umulacak.
Sayın
milletvekilleri, ülkemizde 9 liraya satılan bir paket sigaranın 7,5 lirası yani
yüzde 83’ü, bir şişe rakının ise yüzde 70’i vergi olarak alınıyor. ÖTV’deki bu
artışlarla tütün ve alkolde toplamda, sadece ÖTV olarak, 45 milyar lira vergi
toplanması hedefleniyor. Peki, bu zam ve artan vergilerden dolayı devletin
gelirinde gerçekten ciddi bir artış sağlanıyor mu? Hayır; tam aksine, azalıyor.
İçki ve sigara tüketiminde bir azalma oluyor mu? Resmî rakamlar azaldığını
söylese de, aksine, tüketim giderek artıyor çünkü aşırı yüksek fiyatlar
nedeniyle tüketici maalesef kaçak sigaraya, kaçak içkiye yöneliyor. Tabii, buna
bağlı olarak da merdiven altı, sağlıksız, kaçak alkol üretimi artıyor, yurt
dışından da milyonlarca paket sigara yurda giriş yapıyor. Sadece geçen yıl 143
milyon paket kaçak sigaranın emniyet güçlerince yakalanmış olması bile bu
tespitlerimizi doğruluyor. Kaçak içki, kaçak sigara hem devletin vergi
gelirlerinde büyük bir kayba neden olmakta hem de insan sağlığını ciddi
boyutlarda tehdit etmektedir. 
Sayın
milletvekilleri, son on üç yıllık dönemde rakının ÖTV’si yüzde 477 artarken
aynı dönemde gerçekleşen TEFE enflasyon oranı yüzde 171’dir. Tütün, alkol ve
akaryakıt üzerindeki vergiler Maliye bütçesini dengelemek için kullanılan en
önemli gelirlerdir ancak Hükûmet, bütçe açığını kapatmak için, tabiri caizse,
tiryakinin ve akşamcının sırtına binmiş durumda. 
Sayın milletvekilleri, bu kurumun en önemli
görevlerinden birisi de tütün ekimini ve üretimini planlamak ancak görülüyor ki
bu kurum, piyasayı düzenleyen değil, piyasayı batıran bir kuruma dönüşmüş.
Neden diyecek olursak rakamlarla bir bakalım: Bu kurumun açıldığı 2002 yılında,
örneğin Manisa’da yılda 43 bin ton tütün üretiliyordu. Bugün ise bu rakam 20
bin tona kadar düşmüştür ki hâlâ en fazla tütün üreten ilimiz Manisa’dır. 1999
yılında 260 bin ton olan ülkedeki yıllık tütün üretimi bugün 67 bin tona düşmüş
durumda. 2003 yılında 112 bin ton olan tütün ihracatımız bugün 31 bin tona
düşmüştür. 2002’de 55 bin ton olan ithalatımız, maalesef, bugün 92 bin tona kadar
yükselmiş durumdadır. Resmî rakamlar bunlar. Tütün ve Alkol Piyasası Düzenleme
Kurumunun piyasayı nasıl düzenlediğini anlamış değiliz.
Sayın
milletvekilleri, rakamlarla görülmüştür ki ülkemizde tütün üretimi ciddi
boyutlarda azalmış, ithalatımız ise katlanarak artmıştır. Bu nasıl olmuştur der
isek, TEKEL’in yok yere özelleştirilmesiyle birlikte üreticinin “sözleşmeli
tarım” adı altında uluslararası tütün kartellerine mahkûm edilmesinin bir
sonucu, aynı zamanda ülkemiz tarımına ağır bir faturası diyebiliriz.
Sayın
milletvekilleri, resmî rakamlara göre ifade ediyorum, 2002’den bugüne tütün
eken çiftçi sayısı 600 binden 170 bine, tütün ekim alanı ise 285 bin hektardan
140 bin hektara kadar düşmüş durumda. Dünyanın ikinci büyük tütün
ihracatçısıyken, ne acıdır ki bugün yurt dışından tütün satın alan bir ülke
durumuna düştük. 2002 yılında kurulan bu kurumun tarıma, tarımsal sanayiye,
sigara ve alkolizmle mücadeleye hiçbir katkısı olmadığı anlaşılmıştır. Sigara
kaçakçılığını önleyemediği, üretimi artıran, fiyat dengesini sağlayan bir
yararı olmadığı da rakamlarla görülmüştür.
Sayın
Başkan, değerli milletvekilleri; bağımsız bir kurum olduğu iddia edilen bu
kurumun ülkemiz tarımına katkı sağlayacak bir yapıya kavuşturulması
temennisiyle birlikte, tütünü ve tütüncüyü yabancı tütün şirketlerine mahkûm
etmeyecek tedbirleri alamayan, siyasetten bağımsız olamayan, yabancı tütün
kartellerinin oyuncağı olmaktan kurtulamayan, ulusal tütün ve alkol politikası
belirleme yeteneği bulunmadığını gördüğümüz bu kurumun bütçesine “hayır” oyu
vereceğimizi ifade ediyor, yüce Meclisi saygıyla selamlıyorum. (CHP
sıralarından alkışlar)
BAŞKAN
– Teşekkür ederim Sayın Nurlu.
Sayın
Nurlu’nun konuşmasıyla Cumhuriyet Halk Partisi Grubu adına yapılan konuşmalar
tamamlanmış olmaktadır. 
Şimdi
birleşime yarım saat ara veriyorum. 
Kapanma Saati: 14.22
İKİNCİ OTURUM
Açılma Saati: 14.59
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Zihni AÇBA (Sakarya)
-----0-----
BAŞKAN – Sayın
milletvekilleri, Türkiye Büyük Millet Meclisinin 34’üncü Birleşiminin İkinci
Oturumunu açıyorum. 
2017 Yılı
Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
Komisyon?
Yerinde.
Hükûmet?
Yerinde.
Görüşmelere kaldığımız
yerden devam ediyoruz.
Adalet ve
Kalkınma Partisi Grubu adına ilk konuşmacı Mustafa Savaş, Aydın Milletvekili.
Buyurunuz Sayın
Savaş. (AK PARTİ sıralarından alkışlar)
AK PARTİ GRUBU
ADINA MUSTAFA SAVAŞ (Aydın) – Sayın Başkan, değerli milletvekilleri; Bankacılık
Düzenleme ve Denetleme Kurumunun 2017 bütçesini konuşmak üzere AK PARTİ Grubu
adına söz almış bulunmaktayım. Yüce Meclisimizi saygıyla selamlıyorum.
Sözlerime
başlamadan önce, Türk siyasi hayatının ve Aydın ilimizin sembol isimlerinden
birisi olan değerli büyüğümüz, devlet adamı Sayın İsmet Sezgin’in ani kaybı
hepimizi derinden üzmüştür; başta ailesi olmak üzere yakınlarının,
sevenlerinin, tüm Aydınlı hemşehrilerimizin başı sağ olsun, Allah rahmet
eylesin, mekânı cennet olsun diyorum.
Değerli milletvekilleri, dünya üzerinde meydana gelen
küresel olumsuzluklar, FED faiz politikasının belirsizliği, Avrupa Birliğiyle
yaşanan süreç ve ülkemizde yaşanan iç olaylar ekonomimize aynı yönde etki
etmesine rağmen güçlü Türkiye'nin ekonomik büyümesi istikrarlı bir şekilde
devam etmektedir. Küresel bir kriz yaşanmasına ve etkileri hâlen devam etmesine
rağmen büyüme seyrimizdeki olumlu gidiş bizler için oldukça önem arz
etmektedir. Evet, bugün olağanüstü bir dönemden geçmekteyiz. Finansal piyasalar
da elbette bu süreçten etkilenmektedir. Ancak gelişmeleri doğru okuyan,
proaktif davranan, makro ve mikro dengelerin tutulmasını sağlayan bir ekonomi
yönetimine sahibiz. Son on beş yılda ekonominin istikrarlı bir şekilde büyümesi
bankacılık sektörü bilançosunu büyütmüş, daha sağlıklı bir yapıya
kavuşturmuştur. Bu sağlıklı yapı sayesinde küresel krizde ülkemiz bankaları
güçlü bir şekilde ayakta kalmış, hem özel hem de kamu kesimini desteklemeyi
sürdürmüştür. Türkiye ekonomisindeki istikrardan ve büyümeden güç alan bankacılık
sektörü, ülkemizin geleceğine yatırım yapmaya devam etmektedir. Bankacılık
sektörünün güçlü ve sağlıklı yapısı ekonomimizin ana sigortasıdır. Bu sigorta,
AK PARTİ hükûmetleri boyunca tıkır tıkır çalışmış ve çalışmaya da devam
edecektir. 
Sayın
Başkan, değerli milletvekilleri; bankacılık sektörünün sağlığını işaret eden
ana göstergelerin başında öz kaynak büyüklüğü gelmektedir. Türk bankacılık
sektörü Eylül 2016 sonu itibarıyla 293 milyar TL’lik bir öz kaynak büyüklüğüne
sahiptir. Güçlü öz kaynakları sayesinde bankalar kaynaklarını daha fazla oranda
kredilere yönlendirmişlerdir. Bankacılık sektörü, Türkiye ekonomisinin büyümesi
ve istihdam yapısı açısından son derece önemli olan KOBİ’lere finansman
sağlamayı sürdürmektedir. KOBİ kredilerinin gayrisafi yurt içi hasılaya oranı
2006 yılından bu yana 19 puan artarak yüzde 25’e yükselmiştir. 2006 yılı
sonunda 1,6 milyon olan KOBİ müşteri sayısı Eylül 2016 sonu itibarıyla 3
milyonu aşmış, kullandırılan kredi miktarı da 405 milyar TL’ye ulaşmıştır. Öte
yandan, son dönemde kurların yükselmesinin yabancı para borcu olan şirketlerin
bilanço yapılarını olumsuz etkilediğine dair söylemler doğruyu
yansıtmamaktadır. Özellikle belirtmek gerekir ki bireylerin bankacılık
sektörüne yabancı para borcu yoktur. KOBİ’lerin ise toplam krediler içerisinde
yabancı para borcu yüzde 15 düzeyindedir. Kurumsal şirketler de kendilerini kur
ve faiz riskine karşı koruyabilecek tecrübeye sahiptir. 
Bankacılık
sektörüne dair değinilmesi gereken bir diğer önemli husus katılım bankacılığı konusudur.
Son yıllarda yaptığımız atılımlarla katılım bankacılığının geliştirilmesi
yönünde önemli çalışmalarda bulunduk. Bugün itibarıyla, sektör payı yüzde 5
seviyesinde olan katılım bankacılığının önümüzdeki dönemlerde yüzde 15’e
ulaşması hedeflenmektedir. 
Değerli
milletvekilleri, AK PARTİ iktidarının Türkiye’si her alanda olduğu gibi
bankacılık sektöründe de uluslararası yatırımcılara güven vermektedir.
Hükûmetimizin mali disiplin anlayışı ve ekonomideki sağlam temelleri sayesinde
dünya ekonomilerinde görülen dalgalanmaların ülkemiz bankacılık sektörüne
etkileri sınırlı olacaktır. 
Üzerine
basarak belirtmek isterim ki, kriz beklentisi içinde olanlara sesleniyorum:
Boşuna heveslenmeyin, Türkiye 2001 krizinde dizlerinin üzerine çökertilen bir
ülke değil artık, milletiyle birlikte hareket eden yeni ve güçlü bir Türkiye
var. 
2017
yılı bütçesinin ülkemize hayırlı ve uğurlu olmasını diliyorum. Genel Kurulu
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Savaş. 
Sayın
Paylan, söz talebiniz var 60’ıncı maddeye göre. 
GARO
PAYLAN (İstanbul) – Sayın Başkan, evet, 60’a göre grup sözcüsü olarak söz
istiyorum. 
BAŞKAN
– Buyurunuz.
Mikrofonunuzu
açıyorum bir dakika süreyle. 
VI.- AÇIKLAMALAR (Devam)
13.- İstanbul Milletvekili Garo Paylan’ın,
İstanbul Milletvekili Hüda Kaya’nın gözaltına alınmasına ve bu siyasi
operasyonlarla ilgili Meclisin gerekli tutumu almadığını düşündüklerine ilişkin
açıklaması
GARO
PAYLAN (İstanbul) – Teşekkür ederim Sayın Başkan.
İstanbul
Milletvekilimiz Hüda Kaya İstanbul’da gözaltına alınmıştır ve gözaltına
alınarak Çağlayan Adliyesine götürülmüştür. İstanbul Milletvekilimiz Hüda
Kaya’nın gözaltına alınmasıyla ilgili Başkanlık Divanınızın ve Hükûmetin
gerekli araştırmayı ve sorgulamayı yapıp gerekçelerini Meclisimize ivedilikle
bildirmelerini talep ediyoruz. Eş başkanlarımız, grup başkan vekilimiz dâhil 10
milletvekilimiz, biliyorsunuz, rehin alınarak tutuklandılar ve bu siyasi
soykırım operasyonunun bu çerçevede devam ettiğini görüyoruz. Bu siyasi operasyonlarla
ilgili Meclisin gerekli tutumu almadığını düşünüyoruz grup olarak.
Milletvekillerimizin milletvekillikleri düşmedi; yalnızca, Meclisin, sarayın
talimatıyla dokunulmazlıkları kaldırıldı milletvekillerimizin ve
milletvekillikleri devam ediyor. Bu çerçevede, ivedilikle gerekli tutumun
Başkanlık Divanı tarafından alınmasını talep ediyorum ve Hükümetin de gerekli
bilgilendirmeyi yapmasını ivedilikle talep ediyoruz.
BAŞKAN
– Teşekkür ederim Sayın Paylan.
İstanbul
Milletvekili Sayın Hüda Kaya’nın gözaltına alındığını ben şimdi sizden
öğrendim. Benim de seçim bölgemin milletvekilidir. Kendisiyle zaman zaman
uçakta beraber olup sohbet ettiğimiz de olmuştur. Dilerim, en kısa zamanda
kendisi Türkiye Büyük Millet Meclisinde yerini alır. 
Ayrıca,
belirttiğiniz çerçevede, Sayın Adalet Bakanını arayacağım, kendisinden bilgi
rica edeceğim, sizinle bunu paylaşacağım Sayın Paylan.
GARO
PAYLAN (İstanbul) – Sayın Başkan, ama ivedi bir durum. Ara vermeniz iyi
olabilir.
BAŞKAN
– Şimdi, Sayın Paylan, bütçe görüşmelerini yürütüyoruz, ara vermek gibi bir
usulümüz yoktur. 
GARO
PAYLAN (İstanbul) – Sayın Başkan, bir milletvekili gözaltına alındı. Ne olması
lazım ara vermeniz için?
MUSTAFA
ILICALI (Erzurum) – Biz de milletvekiliyiz.
BAŞKAN
– Sayın Paylan, elbette ki… Ama, şöyle de olabilir: Nöbet tutmayan 3 Meclis
Başkan Vekilimiz var, Türkiye Büyük Millet Meclisinin Sayın Başkanı var. Bu
talebi, eğer çok acil görüyorsanız, o arkadaşlardan da, Sayın Başkandan da
yapabilirsiniz. 
GARO
PAYLAN (İstanbul) - Sayın Başkan, siz çok acil görmüyor musunuz?
BAŞKAN
– Ben ara verdiğim zaman…
GARO
PAYLAN (İstanbul) – Bir CHP milletvekiline dokunulsa bu, acil bir durum
olmayacak mıydı? Bir AKP milletvekiline dokunulsa, bir MHP milletvekiline
dokunulsa? Bu anlamda bu da…
BAŞKAN
– Sayın Paylan, bakınız…
SEBAHATTİN
KARAKELLE (Erzincan) – Yargının işi o.
RUHİ
ERSOY (Osmaniye) – Ya, bombalar atılırken bile Meclis çalıştı.
BAKİ
ŞİMŞEK (Mersin) – Darbede Meclis çalışmıştı. Milletvekili ölebilir de ya.
BAŞKAN
– Sayın Paylan, değerli arkadaşlar; ben bütün milletvekillerinin yerinin
Türkiye Büyük Millet Meclisinde olduğu kanaatinde olan bir kişiyim. Siyasi
düşüncem değil, hukuk anlayışım bu şekildedir. Milletvekilleri, benim
anlayışıma göre, hiçbir zaman tutuklanamazlar ama yürüyen bir yargı süreci var,
bir soruşturma süreci var. Elbette bu sürecin sonunda ne olur, bilemiyoruz
tabii ki. Hukuk çerçevesinde her şeyin yürümesini arzu ederim. 
Türkiye
Büyük Millet Meclisi başkan vekillerinin görevi Genel Kurulu yönetmektir, İç
Tüzük’te bu görev çok açıktır. Bu konuda, elbette bir milletvekilinin gözaltına
alınması son derece önemli bir olaydır. Bunu hafifsemem, küçümsemem asla mümkün
değildir ama sizden rica ediyorum, diğer üç Meclis Başkan Vekilimiz ya da Sayın
Meclis Başkanından bu talebi yapabilirsiniz. Ama ilk verdiğim arada ben Sayın
Adalet Bakanını arayacağım, kendisinden bilgi rica edeceğim ve sizinle bunu
paylaşacağım Sayın Paylan. 
ERHAN
USTA (Samsun) – Sayın Başkan, kısa bir söz talebim var.
BAŞKAN
– Sayın Usta, dilerseniz devam edelim görüşmelere efendim. 
İstiyorsanız
vereceğim.
ERHAN
USTA (Samsun) – Lütfen, lütfen…
BAŞKAN
– Peki, buyurunuz.
Süreniz
bir dakika. 
14.- Samsun Milletvekili Erhan Usta’nın,
Aydın Milletvekili Mustafa Savaş’ın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın üçüncü
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
ERHAN
USTA (Samsun) – Teşekkür ediyorum.
Ben
o tartışmaya girmeyeceğim.
Az
önce Adalet ve Kalkınma Partisi Grubundan söz alan sayın arkadaşımız, yine 2001
krizi üzerinden, 2001 yılında yaşanan bunalım üzerinden burada bir siyaset
yaptı, bunların çok yanlış ve çirkin olduğunu ifade etmek istiyorum.
Nihayetinde, 2001’de Türkiye ekonomisi o sıkıntıyı yaşamıştır ancak 2002
yılında o günkü Hükûmet öyle bir Türkiye devretmiştir ki Adalet ve Kalkınma
Partisi hükûmetlerine, bugünkü durumdan çok daha sağlamdır, 2002 yılındaki. Ben
bunu defaatle buralarda izah ettim ve hiç kimse onun karşısına bir tane argüman
getiremedi. 2002 yılında devredilen ekonomi bugünkü ekonomiden çok daha
sağlamdı, şoklara karşı çok daha dayanıklıydı. Bu tespit de tutanağa geçsin
Sayın Başkanım.
BAŞKAN
– Teşekkür ederim Sayın Usta.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL MÜDÜRLÜĞÜ
(Devam) 
1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE HAYVANCILIK
BAKANLIĞI (Devam)

1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası Düzenleme
Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Adalet ve Kalkınma Partisi Grubu adına ikinci konuşmacı Edirne Milletvekili
Rafet Sezen.
Buyurunuz
Sayın Sezen. (AK PARTİ sıralarından alkışlar)
AK
PARTİ GRUBU ADINA RAFET SEZEN (Edirne) – Sayın Başkan, değerli milletvekilleri;
Sermaye Piyasası Kurulunun 2017 yılı bütçesi hakkında grubum adına söz almış
bulunuyorum. Bu vesileyle aziz milletimizi ve yüce Meclisi saygıyla
selamlıyorum. 
Değerli
milletvekilleri, son on yılda küresel finans sisteminde yaşanan gelişmelere
cevap vermek, yüksek standartta bir hukuki altyapı oluşturmak ve ülkemizin
ortaya koyduğu 2023 vizyonunu gerçekleştirebilmek amacı çerçevesinde 2012 yılı sonunda
yeni Sermaye Piyasası Kanunu yürürlüğe girmiştir. Bu, son yıllarda sermaye
piyasalarında gerçekleştirilen en önemli hamledir. Yeni kanun, yürürlükteki
sermaye piyasası düzenlemelerinin tümünü yürürlükten kaldırmış ve kanuna uyumlu
ikincil düzenlemelerin yapılmasını zorunlu kılmıştır. Bu kapsamda, 75 adet yeni
düzenlemeyle çok büyük ölçüde AB kriterlerine uyumlu bir sermaye piyasası
hukuki altyapısı oluşturulmuştur. Bu düzenlemeyle sadece AB’ye uyumu
sağlamadık, aynı zamanda tüm iş adamlarımıza “Korkmayın, gelin, memnun
olmazsanız çıkabilirsiniz.” mesajını verdik. KOBİ’lere finansman sağlamak
amacıyla borsada Gelişen İşletmeler Pazarını kurduk.
Sayın
milletvekilleri, bugün itibarıyla SPK kaydında toplam 511 şirket bulunmakta
olup bunların 410’u borsada işlem görmektedir. Borsada işlem gören
şirketlerimizin piyasa değeri yaklaşık 600 milyar TL, yatırım fonlarının
portföy değeri 45 milyar TL, gayrimenkul sermaye ortaklıklarının ise 24 milyar
TL’dir. Portföy yönetim şirketlerinin yönettikleri portföylerin toplam
büyüklüğü 110 milyar Türk lirasını aşmıştır. Bireysel emeklilik sisteminde
katılımcı sayısı 6,5 milyonu aşmış, fon büyüklüğü de 60 milyar Türk lirasına
yaklaşmıştır. Hisse senedi, tahvil, yatırım fonu, bireysel emeklilik fonu gibi
tüm ürünlere yatırım yapan yatırımcı sayımız 10 milyonu geçmiştir. Yurt içi ve
yurt dışı borçlanma ve diğer sermaye piyasası ihraçlarına baktığımızda 2015
yılında 253,2 milyar TL tutarında ihracın SPK tarafından onaylandığını, bu
rakamın 2016 yılının ilk on ayında 300 milyar Türk lirasını aştığını
görmekteyiz. Beş yıl önce piyasamızda özel sektör tahvili yokken faizlerdeki
düşüşler ve yaptığımız düzenlemeler neticesinde artık şirketlerimize yıllık 300
milyar TL’yi aşkın bir kaynak temininin yolunu açtık. 
Sayın
milletvekilleri, önümüzdeki dönemde yüksek ekonomik büyüme sağlayabilmek için
sermaye piyasalarımıza daha fazla görev düşecektir. Sermaye piyasalarının
gelişmesiyle birlikte şirketlerimizin finansman imkânları ve seçenekleri daha
da artacaktır. Sermaye piyasalarımızda portföy yönetim sektörü, aracılık
sektörü, borsalar ve tahvil piyasalarında yeni araçlar konusunda önemli
reformlar gerçekleştirilmiştir. Bunun yanı sıra, sermaye piyasalarının
geliştirilmesi, özel sektörümüzün yerli para cinsi ve uzun vadeli borçlanmaların
teşviki ve bankaların faiz riskini daha sağlıklı yönetebilmeleri amacıyla
teminatlı bir para piyasası oluşturulması konusunda çalışmalar tamamlanarak 14
Ekim 2016 tarihinde Borsa İstanbul Para Piyasası faaliyete geçmiştir. Altyapı
gayrimenkul sermaye ortaklığı, gayrimenkul sertifikası, gayrimenkul yatırım
fonu, girişim sermayesi fonu ve ortaklıkları gibi yurt dışında başarıyla
uygulanan çok sayıda finansal kuruluşa ilişkin düzenleme çalışmaları
tamamlanmıştır. 
Sayın
milletvekilleri, İstanbul’u küresel bir finans merkezi hâline getirecek
adımları atıyoruz. Bu kapsamda 15 Ekim 2016’da BDDK ve SPK binalarının
temelleri atıldı.
Sermaye
Piyasası Kurulunun bütçe gelirleri 2017 yılı için 127 milyon 592 bin TL olarak
öngörülmüştür. Kurulun 2017 yılı gider bütçesi yine 127 milyon TL civarında
olup genel bütçeden SPK’ya bir ödenek tahsisi söz konusu değildir. 
Sayın
Başkan, değerli milletvekilleri; Gezi olayları, 17-25 Aralık ve nihayetinde 15
Temmuz darbe girişiminden de istediği neticeyi alamayan, FETÖ başta olmak
üzere, bütün taşeron terör örgütleri son kozlarını ekonomimizi yıpratma üzerine
oynamaktadırlar. Son günlerde döviz kurlarında dünya piyasalarının üzerinde bir
artış olduğu gerçektir ancak ekonomimiz -iktidara geldiğimiz günden beri-
gerçekleştirilen yapısal reformlar neticesinde bundan en az hasarla çıkacaktır.
Bu
düşüncelerle sözlerime son verirken, öncelikle bütçemizin hayırlı olmasını
diliyor, özverili çalışmalar sonucunda 2017 bütçe tasarısının Genel Kurula
gelmesini sağlayan Plan ve Bütçe Komisyonu üyesi arkadaşlarımıza, başta Sayın
Başbakanımız ve Maliye Bakanımız olmak üzere tüm bakanlarımıza ve emeği geçen
bütün görevlilere teşekkür ediyor, saygılar sunuyorum. (AK PARTİ sıralarından
alkışlar) 
BAŞKAN
– Teşekkür ederim Sayın Sezen.
GARO
PAYLAN (İstanbul) – Sayın Başkan...
BAŞKAN
– Sayın Paylan...
GARO
PAYLAN (İstanbul) – 60’a göre söz istiyorum.
BAŞKAN
– Buyurunuz, mikrofonunuzu açıyorum.
VI.- AÇIKLAMALAR (Devam)
15.- İstanbul Milletvekili Garo Paylan’ın,
İstanbul Milletvekili Hüda Kaya’nın gözaltına alınmasıyla ilgili Başkanlık
Divanından ve Hükûmetten bilgi talep ettiklerine ilişkin açıklaması
GARO
PAYLAN (İstanbul) – Sayın Başkan, teşekkür ederim.
İstanbul
Milletvekilimiz Hüda Kaya’nın gözaltına alındığını söyledim ve siz bunu bir ara
verme gerekçesi olarak bile görmediniz, bu büyük bir talihsizliktir Sayın
Başkan. Bu Meclisin bir üyesi gözaltına alınıyor, bununla ilgili bilgi talep
ediyoruz Başkanlık Divanınızdan ve siz bu konuda “Ben ara veremem.” diyorsunuz.

Talebimi
tekrarlıyorum, lütfen ara verin ve milletvekilimizin niçin gözaltına
alındığını, ne muamelelere maruz kaldığını lütfen öğrenin çünkü bugün 550
vekilden birisine yapılan muamele, eğer ki bu normalleştirilirse yarın herhangi
birimize olabilir; bugün bize, yarın size. 
Sayın
Bakanın da telefonuna sarıldığını görmedim Sayın Başkan. Hani, bir Bakandan
talep ediyoruz bakın, bir telefon açıp, Adalet Bakanını arayıp “Ne oluyor?”
demedi, izledim beş dakikadır kendisini. 
Hem sizden hem Hükûmetten bu konuda ivedi bilgi talep
ediyoruz. Lütfen ara verin ve bu konuda gerekli bilgiyi verelim. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Sayın Başkanım, bir cevap
verebilir miyim?
BAŞKAN
– Buyurunuz Sayın Bakan, mikrofonunuzu açıyorum. 
16.- Ulaştırma, Denizcilik ve Haberleşme Bakanı
Ahmet Arslan’ın, İstanbul Milletvekili Hüda Kaya’nın gözaltına alınmasıyla
ilgili bilgi gelir gelmez Meclisi bilgilendireceğine ilişkin açıklaması
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Değerli Başkanım, çok
teşekkür ediyorum. 
Ben,
bütçe görüşmelerinin kendi hiyerarşisi içerisinde devam etmesi adına sabahtan
beri bu tip lafların hiçbirine cevap vermedim. Ama, herkes bilsin ki yerimde
oturmuyorum. Ben, aynen mesajı hemen Adalet Bakanımıza yazdım; Hüda Kaya
Milletvekilimizin tutuklandığını, bununla ilgili bana hemen bir not atmasını,
bununla ilgili açıklama yapacağımı söyledim, siz bunu kaçırdınız. Sizin gibi 2
milletvekilimiz daha, hatta bir tanesi dedi ki: “Bakan telefonla oynuyor.”
Bakan telefonla oynamıyor, Bakanın kulağı burayı dinliyor ama Bakanın eli aynı
zamanda başka bir işlem yapıyor. (AK PARTİ sıralarından alkışlar) Ben, başka
milletvekillerimizin sorularıyla ilgili de hemen telefonla soruları yazdım ve
bana cevaplar geldi ama cevabı ben cevap hakkım geldiğinde vereceğim. Bu
konuyla ilgili bilgi gelir gelmez Meclisimizi bilgilendireceğim. 
Saygılar
sunuyorum. 
BAŞKAN
– Teşekkür ederim Sayın Bakan. 
ÇAĞLAR
DEMİREL (Diyarbakır) – Sayın Başkan, İç Tüzük 60’a göre yerimden söz istiyorum.

BAŞKAN
– Sayın Demirel, buyurunuz efendim, mikrofonunuzu açıyorum. 
17.- Diyarbakır Milletvekili Çağlar
Demirel’in, İstanbul Milletvekili Hüda Kaya’nın gözaltına alınmasına, HDP
milletvekillerine yapılan bu uygulamayı kınadığına ve milletvekillerinin
yerinin Meclis olduğuna ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan. 
İlk
başta Sayın Bakanın vermiş olduğu bilgide bir düzeltme yapılması gerektiğini
ifade edeyim. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Gözaltı, haklısınız,
gözaltı.
ÇAĞLAR
DEMİREL (Diyarbakır) – Çünkü, Hüda Kaya tutuklanmamış, öyle bir uygulama yok şu
anda. Hüda Kaya evinden gözaltına alınıp Çağlayan Adliyesine götürülmüş fakat
hâlâ kendisi Çağlayan Adliyesine ulaşmamış. Ben kendim, başsavcıyla görüşmek
istedim, duruma ilişkin bilgi almak istedim ama hâlâ şu saate kadar bizim
telefonlarımıza çıkan olmadı. Avukatlar bekliyor zaten adliyede ama bu hukuksuz
uygulamanın bir an önce son bulması gerektiğini ifade ediyorum. Bir
milletvekilini, evet, yargılama ve dokunulmazlıklarının kaldırılması üzerinden
ele alıyoruz ama milletvekillerinin dokunulmazlıkları kalksa bile
milletvekilliklerinin devam ettiğini bir kez daha burada ifade edelim. İfade
vermek…
(Mikrofon
otomatik cihaz tarafından kapatıldı) 
BAŞKAN
– Buyurunuz, mikrofonunuzu açıyorum. 
ÇAĞLAR
DEMİREL (Diyarbakır) – Bu tür uygulamalarla milletvekillerinin apar topar
gözaltına alınmasını asla kabul etmiyoruz. Bu tür uygulamaları kınadığımızı bir
kez daha ifade ediyoruz. Hüda Hanım’ın derhâl gözaltı işleminin son bulmasını
ve bırakılmasını bir kez daha ifade ediyoruz. Şu anda hâlâ avukatlarıyla
görüşmüş durumda değil. Bu uygulamalarla birlikte, bugün HDP Grubuna yapılmak
istenen bu darbe sistemini de bir kez daha kınıyoruz, lanetliyoruz. 
4
Kasımda bir darbeyle, eş başkanlarımız, grup başkan vekilimiz ve
milletvekillerimiz gözaltına alınıp darbe sistemi uygulanarak tutuklandılar.
Bugün bunu aynı şekilde diğer milletvekillerimize yapmaya çalışıyorlar. Bugün
Hüda Kaya şahsında diğer milletvekillerine de bu uygulamayı dayatanların anlayışını
bir kez daha buradan kınıyoruz ve… 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – …halkın iradesiyle yasama faaliyetlerini sürdüren
milletvekillerinin yerinin burası olduğunu bir kez daha ifade ediyorum.
Teşekkür
ediyorum. 
BAŞKAN
– Teşekkür ederim Sayın Demirel. 
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Milletvekillerinin göz altına alınamayacağının ve
tutuklanamayacağının Anayasa’nın açık bir hükmü olduğuna, kendisinin hukuk
anlayışının da bu çerçevede olduğuna, milletvekillerinin yerinin Türkiye Büyük
Millet Meclisi olduğuna ve Başkanlık Divanı olarak yargılama süreçlerine
ilişkin bir yorum yapamayacaklarına ilişkin konuşması
BAŞKAN
– Sayın milletvekilleri, Anayasa’ya göre milletvekilleri göz altına alınamaz,
tutuklanamaz; bu, Anayasa’nın açık bir hükmüdür. Benim hukuk anlayışım bu
çerçevededir. Milletvekillerinin yeri Türkiye Büyük Millet Meclisidir.
Dokunulmazlığı kaldırılan dosyalarla ilgili olarak her türlü soruşturma
yapılabilir, her türlü yargılama elbette yapılabilir; buna bir engel yok ama
Anayasa’daki hükmü size ifade ettim. Onun dışında yürüyen bir süreç var. Bu,
Türkiye Büyük Millet Meclisinin ve toplumun bilgisi dâhilinde yürümektedir, çokça
tartışılmıştır. 
Başkanlık
Divanı olarak, yargılama süreçlerine ilişkin olarak bir yorum yapmak da
Anayasa’nın 138’inci maddesine aykırı düşmektedir. Sayın Bakanımız, Adalet
Bakanıyla temasa geçtiğini söyledi, aldığı bilgiyi Genel Kurulla paylaşacak. 
Tekrar
ifade edeyim: Türkiye Büyük Millet Meclisi başkan vekillerinin görevi İç
Tüzük’ün 15’inci maddesinde belirtilmiştir. Sadece, Genel Kurulu yönetmekle
yükümlüdür Meclis başkan vekilleri. Onun dışındaki diğer görevi, tutanak
dergisini gözetmektir yani burada yapılan görüşmelerin içeriğine ilişkin
tutanağın doğru olup olmadığını kontrol etmektir. Bunun dışında bir görevi
yoktur. Ancak Sayın Paylan’ın talebini, ben, insani, medeni bir dayanışma
çerçevesinde bir talep olarak alıyorum. İlk ara verdiğimde ben de Sayın Adalet
Bakanını arayacağım.
Teşekkür
ederim. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Şimdi, söz sırası, Adalet ve Kalkınma Partisi Grubu adına Erzincan
Milletvekili Sebahattin Karakelle’de. 
Buyurunuz
Sayın Karakelle. (AK PARTİ sıralarından alkışlar) 
AK
PARTİ GRUBU ADINA SEBAHATTİN KARAKELLE (Erzincan) – Sayın Başkan, değerli
milletvekilleri; Ulaştırma, Denizcilik ve Haberleşme Bakanlığımızın 2017 yılı
bütçesi üzerinde AK PARTİ Grubumuz adına söz almış bulunuyorum, yüce heyetinizi
saygıyla selamlıyorum. 
Bu
vatan için dünden bugüne gerek terör mücadelesinde ve gerekse ülkemiz ve bu Gazi
Meclisi canı pahasına koruyarak FETÖ’cü hainlerin 15 Temmuz darbe kalkışmasında
Hakk’a yürüyen aziz şehitlerimize Allah’tan rahmet, gazilerimize de hayırlı
sağlıklar diliyorum. 
İktidarımız
döneminde asırlık hayalleri gerçeğe dönüştürüp destanlar yazmak suretiyle on
dört yıla sığdırıp milletimizin hizmetine sunan kahramanları tarihçiler mutlaka
yazacaklardır. Bu kahramanların başında partimizin kurucusu, efsanevi
liderimiz, Cumhurbaşkanımız Sayın Recep Tayyip Erdoğan başta olmak üzere,
Başbakanımız Sayın Binali Yıldırım’a, Ulaştırma, Denizcilik ve Haberleşme
Bakanımız Sayın Ahmet Arslan’a ve şimdiye kadar görev yapan bakanlarımıza ve
onların kadrolarına şükranlarımı bir borç biliyorum. 
On
dört yıllık iktidarımız, ülkemizin her alanında hem önünü açmış hem de
sürdürülebilir kalkınma hamlelerinin rahatlıkla hayata geçirilmesini
sağlamıştır. 21’inci yüzyılda kalkınmanın öncelikli referansı ulaşım ve
iletişimdir. Zira, bu iki sektör, diğer bütün sektörlerin altyapısını
oluşturmaktadır. Hayatlar bölünmesin, hasretler kısa sürsün, tekerlekler
medeniyete dönsün diye Aşık Veysel’in uzun ince yolları, bugün yerini dünya
standartlarındaki yollara bırakmıştır. Ferhat misali dağlar delinmiş, yollar
viyadüklerle, tünellerle bezenmiştir. Karayollarında sadece doğu batı eksenli
değil kuzey güney eksenli koridorlar da gerçekleştirilmiştir. Cennet mekân
Abdülhamid Han’ın rüyası olan Ovit Tüneli bitmek üzeredir. Tünelibahri yani
Marmaray ise artık ülke insanımıza hizmet veriyor. Tamamlandığında dünyanın en
büyüğü olan üçüncü havalimanı inşaatımız devam ediyor. Kanal İstanbul ise
mutlaka gerçekleşecektir. Avrasya Tüneli’nin 20 Aralıkta inşallah açılışını
yapacağız. Sayın Başbakanımızın deyimiyle, Fatih Sultan Mehmet Han gemileri
karadan yürüttü, onun torunları bizler de denizin altından yürüteceğiz
inşallah. 
Marmara
Denizinde iki saatlik körfez geçişini altı dakikaya indiren Osmangazi Köprüsü
milletimizin hizmetine açılmıştır. 
Yine,
1915 Çanakkale Köprüsü dünyanın en büyük asma köprüsü olarak 2023 hedeflerimiz
arasındadır. Seksen bir ilimizle birlikte seçim bölgem Erzincan da payına düşen
yatırımları almıştır. İlimizin çevre illerle bağlantısını sağlayan Kızıldağ
Tüneli’nin proje çalışmaları tamamlanmış Sakaltutan ve Pöske Dağı diğer adıyla
Ahmediye tünellerinin ise planlama çalışmaları devam etmektedir. Ayrıca,
Erzurum-Bayburt arası Kop Tüneli 6,5 kilometre, çalışmaları devam etmektedir. 
Sayın
Başkan, değerli milletvekilleri; iktidarımız döneminde kara, hava, deniz ve
demiryollarında birbiriyle entegre olarak gerçek anlamda bir devrim
yapılmıştır. Devlet Demiryollarında mevcut hatlar modernize edilmiştir. Mevcut
hızlı tren hatlarımıza ilaveten Ankara-Afyon, İzmir ve Ankara, Sivas, Erzincan,
Erzurum, Kars hatlarının çalışmaları da devam etmektedir. Ülkemizi demir yolu
ağlarıyla bir baştan bir başa ördük. 
Yine, Erzincan-Trabzon demir yolu Zigana Dağı Tünelinin
planlama çalışmaları da devam ediyor. “Havayolu halkın yolu olacak.” sloganıyla
yola çıktık ve Türkiye’nin dört bir yanına yaptığımız havaalanlarıyla yörelerin
ulaşım ve gelişimine katkı sağladık. 
Ülkemiz uzay çalışmalarında da büyük mesafe
katetmiştir. GÖKTÜRK-1 uydumuzu bu hafta başında başarılı bir şekilde uzaya
fırlattık, hayırlı olsun. İşte ulaştırmada nereden nereye geldiğimizin en güzel
ifadeleri bunlar olsa gerek. 
Bu duygu ve düşüncelerle, 2017 yılı bütçemizin
milletimize ve ülkemize hayırlı uğurlu olmasını Rabb’imden niyaz ediyor, yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim Sayın Karakelle. 
Şimdi söz sırası, Erzurum Milletvekili Mustafa
Ilıcalı’da. 
Buyurunuz Sayın Ilıcalı. (AK PARTİ sıralarından
alkışlar)
AK PARTİ GRUBU ADINA MUSTAFA ILICALI (Erzurum) –
Değerli Başkan, değerli milletvekilleri; Ulaştırma, Denizcilik ve Haberleşme
Bakanlığımızın 2017 yılı bütçesi üzerine AK PARTİ Grubu adına söz aldım,
hepinizi saygılarımla selamlıyorum. 
Otuz beş yıllık bir ulaştırma hocası olarak -on dört
yıldır burada- bir hoca kimliğimle söylüyorum, Ulaştırma Bakanlığının yapmış
olduğu çalışmaları beş dakikaya sığdırmak yapacağım en zor bir iş ama bu beş
dakika içerisinde önemli bazı bilgileri sizlerle paylaşmak istiyorum. 
Bir kere, hemen şuradaki bu slayta baktığımız zaman,
ülkemizin Avrupa, Asya, Afrika’yla ilgili çok önemli bir konumu var. Bu konumu
neden gösteriyorum? Burada, 1,5 milyarlık bir nüfus, 35 trilyon dolarlık
gayrisafi yurt içi hasıla, 7 trilyon dolarlık ticaret hacmi olan bir
coğrafyanın ortasındayız ve batı ile doğu arasındaki önemli koridorlar
üzerindeyiz. Ulaştırma Bakanlığımızın yapmış olduğu hizmetler bize burada büyük
bir avantaj sağlayacak, ekonomimizi güçlendirecek. Her üniversitede de derste
“Ekonominin itici gücü ulaştırmadır.” diyoruz. Bu manada, yapılan Marmaray’ın,
işte, buradan, Pekin’den Londra’ya bağlayacak demir yolunun, Kars-Tiflis
hattının, Hükûmetimizin yaptığı çalışmaların çok önemli olduğunu biliyorum,
görüyorum. İnanıyor ve diyorum ki emeği geçen o günkü Başbakanımıza,
Cumhurbaşkanımıza, -efsane Bakandı o zaman- bugün Başbakanımıza, Ulaştırma
Bakanımıza, bugünkü Bakanımıza ve ekibine sonsuz teşekkürler sunuyorum. 
Üniversitede,
çok sayıda, milletvekilliğimden önce toplantılarda “cek”, “cak”; “Marmara
yapılacak, yolların standardı artacak, hava yolunun payı artacak, ulaştırmanın
payları eşitlenecek.” Nerede? 1990’da bir ulaştırma planı yaptı, “Kara yolunun
payı deniz yolu ile hava yoluna eşit gelsin.” dedi, daha da yükseldi. 
BÜLENT
YENER BEKTAŞOĞLU (Giresun) – Tren
yolu, tren yolu!
MUSTAFA
ILICALI (Devamla) – Ama bunu da şöyle anladık ki: Burada bir siyasi istikrara
ihtiyaç var, uzun süreli hükûmetlere ihtiyaç var. Bugün, 2005 yılında -benim de
içerisinde bulunduğum- Ulaştırma Bakanlığımız bir ana plan çalışması yaptı. Bu
çalışmaya bağlı olarak da ne güzel, çalışmalar devam ediyor. 
Demir
yolunda önemli gelişmeler var, hava yolunda gelişmeler var. Lafla değil rakamla
konuşmak istersek…
BÜLENT
YENER BEKTAŞOĞLU (Giresun) – Tren
yolu, tren yolu!
MUSTAFA
ILICALI (Devamla) – İşte, 2002’den 2016’ya 304 milyar liralık bir yatırım
yapılmış. Bunlar gerçek rakamlar, burada bir siyasete gerek yok. Tekrar
söylüyorum: Üniversite kimliğimle hakkı teslim etmeye çalışıyorum. 
Kara
yolunun payı 198 bine çıkmış. Ben bu bölünmüş yolların ölümlü kazalarda ne
kadar büyük avantaj sağladığını… İki kazada kaybettiğim iki birinci derecede
yakınım, o yollar bölünmüş yol olsaydı o yollar affedici olacaktı ve bugün
yanımda annem, babam, ağabeyim ve yengem olacaktı. Ya, bunları biz görerek,
bilerek, bir siyaset olarak değil, bunu yapıyoruz. 
ÖMER
FETHİ GÜRER (Niğde) – Kazalar azalmadı ama. 
MUSTAFA
ILICALI (Devamla) – Hava yolunun payına bakıyorsun, demir yolunun payına
bakıyorsun, artmış. “Allah razı olsun.” denilebilir. 
Burada
kara yoluyla ilgili arkadaşım konuşacak ama şu rakamı paylaşmak isterim:
2003’te 6.101’den 25 bine yaklaşmış. Bu çok büyük bir başarıdır; bu, bir başarı
hikâyesidir. 
Burada,
ben, CHP’li, muhalefetteki değerli vekillerimize de şunu söylemek isterim ki:
Bunlar gerçek rakamlar ama bunun üzerine tartışmalar varsa tartışalım, daha iyi
yönlendirelim, daha fazla katkıda bulunalım. Ama “Bu Marmaray lüzumsuzdur,
Avrasya lüzumsuzdur, burada bunlar yanlış yapılmış.” dersek, o zaman bilimsel
olarak da buna karşı çıkarız, siyasi olarak da pek şık bir şey olmaz. 
İşte,
bakın, kazaların maliyetine bakın, yüzde 1,5’unu alırsak gayrisafi millî
hasılanın 29 milyar liralık bir şeyi var. Kaybediyoruz işte. Bölünmüş yolların
artması, diğer, hava yolunun, demir yolunun payının artması büyük avantaj
sağlıyor. 
Yine,
100 milyon taşıt-kilometreye düşen can kaybı 2003’te 5,72’den, 2014’te
2,17’ye düşmüş. 
Demir
yollarına baktığımız zaman, Gazi Mustafa Kemal Atatürk’ün zamanında yapılan
demir yolu hatlarına bakıyoruz, 3.700 kilometre demir yolu yapılmış, o zamandan
bu zamana, 2002’ye kadar yatmışız. Bugün size söylüyorum, iyice dinlemenizi
istirham ediyorum. 2004’ten 2015’e yılda 150 kilometrelik demir yolu yapılmış.
Bu ne demek?
Şimdi,
burada söylenecek çok şey var ama en son sözüm Bakanım size. Erzurum seçim
bölgemde bir Raylı Sistem Projesi hazırladık, Sayın Bakanım da “Gönderin
Ulaştırma Bakanlığına, destek olalım.” dedi; Büyükşehir Belediyemiz gönderdi.
Ne olursunuz bu 9,5 kilometreyi yapalım. Şu anda Hükûmetimize sunduğum bir
Enerji Raporu var. Hava kirliliği sınır değerleri zorluyor. Burada muhakkak
trafiğin de, ulaşımın da elektrikli olması lazım, tramvay büyük bir avantaj.
Bakanımızın, Hükûmetimizin bizim bu tramvay projesine destek vereceğini
düşünüyorum.
Kuzeyde
Ovit’i yaptınız Allah razı olsun, güneyde boş kalan Tekman-Palandöken Tüneli’ni
yapmamız lazım, Çirişli Tüneli’ni yapmamız lazım. Bunları yapalım.
(Mikrofon otomatik cihaz tarafından kapatıldı)
MUSTAFA ILICALI (Devamla) – Yüksek hızlı treni Sayın
Cumhurbaşkanımız… 
MUSA ÇAM (İzmir) – Bütün bütçeyi Erzurum’a aldın. Bütün
bütçeyi Erzurum’a aldın, Erzincan’a, Gümüşhane’ye bir şey bırakmadın. 
MUSTAFA ILICALI (Devamla) - …en son Ankara Garı’nın
açılışında “Yüksek Hızlı tren Erzurum’a 2023’te gelecek.” dedi. Erzurum’dan
hemen bunu başlatalım, orayı çıkartalım. 
Değerli Bakanımız, değerli milletvekillerimiz,
söyleyecek çok şey var, bütçenin hayırlı uğurlu olmasını diliyorum. (AK PARTİ
sıralarından alkışlar) 
Cumhuriyet Halk Partisinin ve diğer muhalefetin de
alkışlamasını beklerdim. (AK PARTİ ve CHP sıralarından alkışlar) 
Bugün tanıtım günlerinde “Erzurum Tanıtım Günleri”
vardı.
BAŞKAN – Sayın Ilıcalı, teşekkür ederim. 
ÖMER FETHİ GÜRER (Niğde) – Demiryollarında çalışan
sayısı 66 binden 22 bine düştü.
MUSTAFA ILICALI (Devamla)- Muhalefetle beraber gittik;
ondan dolayı da tüm muhalefete, CHP ve MHP’ye teşekkür ediyorum tanıtım
günlerimize geldiğiniz için. 
Sağ olun, var olun. (AK PARTİ, CHP VE MHP sıralarından
alkışlar)
BAŞKAN – Sayın Ilıcalı, teşekkür ediyorum.
Birleşime on beş dakika ara veriyorum. 
Kapanma Saati: 15.32
ÜÇÜNCÜ OTURUM
Açılma Saati: 15.48
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Zihni AÇBA (Sakarya)
-----0-----
BAŞKAN – Sayın
milletvekilleri, Türkiye Büyük Millet Meclisinin 34’üncü Birleşiminin Üçüncü
Oturumunu açıyorum. 
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
Komisyon?
Yerinde.
Hükûmet?
Yerinde.
ÇAĞLAR
DEMİREL (Diyarbakır) - Sayın Başkan…
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) - Başkan, ben bir açıklama
yapacağım.
BAŞKAN
- Buyurunuz Sayın Bakan.
Söz
vereceğim Sayın Demirel.
VI.- AÇIKLAMALAR (Devam)
18.- Ulaştırma, Denizcilik ve Haberleşme
Bakanı Ahmet Arslan’ın, İstanbul Milletvekili Hüda Kaya’nın serbest
bırakıldığına ilişkin açıklaması
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) - Sayın Başkanım, teşekkür
ediyorum.
Özellikle
Hüda Kaya Milletvekilimizin gözaltıyla ilgili az önce ben sürçülisan ettim,
“tutuklama” dedim ama hukuki terim “gözaltı”ydı. Tabii ki, özellikle adli
sürecin devam ettiği, yani herkesin yargı karşısında eşit olduğu bir ortamda
ifade verilmeye gidilmeyince mahkeme kararıyla ifadeye çağrılıyor, tabii bu da
kolluk kuvvetleri marifetiyle yapılıyor. İfadeye gidip ifadesini verdikten
sonra da Hüda Kaya milletvekilimiz serbest bırakılmış durumda. Ben bu bilgiyi
Adalet Bakanlığından aldım, dolayısıyla yüce Meclisi bilgilendirmek istedim.
Teşekkür
ederim.
BAŞKAN
- Teşekkür ederim Sayın Bakan.
Sayın
Demirel, buyurunuz.
19.- Diyarbakır Milletvekili Çağlar
Demirel’in, bir milletvekilinin zorla gözaltına alınmasının ve tutuklanmasının
hukuk dışı olduğuna ve tutuklu HDP milletvekillerinin derhâl serbest
bırakılması gerektiğine ilişkin açıklaması
ÇAĞLAR
DEMİREL (Diyarbakır) - Teşekkürler Sayın Başkan. 
Ara
verdikten hemen sonra Hüda Hanım’la görüştük. Hüda Hanım’ın bütün herkese çok
selamı var. 
Evet,
haksız ve hukuksuz bir uygulama. Bir milletvekilinin zorla gözaltına
alınmasının ve tutuklanmasının ne kadar hukuk dışı olduğunu daha önce de ifade
ettik. Ama ben sizden aslında daha önce de söz hakkı istemiştim, ara verdiniz,
söyleyemedim. Biz Hüda Hanım’la kendimiz görüştük ve bırakıldığını öğrendik.
Ama ben size -ilk girişteki talebimiz doğrultusundaki açıklamanızda Anayasa’ya
uygun bir açıklama olarak düşüncenizi ifade ettiniz- bu durumun kabul edilemez
olduğunu ifade etmenizden dolayı da teşekkür ediyorum, ilginizden dolayı
teşekkür ediyorum. Bunu da tamamen Anayasa’ya ve hukuka dayandırarak ifade
ettiniz. Tam da bizim söylemek istediğimiz nokta bu. Hiçbir ülkede… Şu anda
sadece İsrail’de Filistinli milletvekilleri ve Türkiye'de milletvekilleri
tutuklu.
(Mikrofon
otomatik cihaz tarafından kapatıldı) 
BAŞKAN
– Buyurunuz, sözlerinizi tamamlayınız.
ÇAĞLAR
DEMİREL (Diyarbakır) - Bizim bu yasama faaliyetini sürdüren ve üçüncü büyük
partisi olan HDP’nin, Halkların Demokratik Partisinin eş başkanları, grup
başkan vekili ve milletvekilleri 4 Kasımda bir darbeyle gözaltına alındı ve onu
da “hukuk çerçevesinde” ifade edenlere en önemli cevabımızın bugün Hüda
Hanım’ın bırakılmasıyla gösterilen bir cevap olması gerekiyor. 
Evet,
yine, aynı şekilde, milletvekillerimiz ve eş başkanlarımızın aslında bugün çok
hızlı bir şekilde serbest bırakılması gerekiyor. Şu anda kendileri rehin
durumdalar çünkü bu da hukuka aykırıdır, zorla götürme kararı ya da bir darbe
sonucu götürülme kararının hiçbir zaman hukuki dayanağı tutuklama değildir.
İfade sonrasında bırakılması gerekiyor. Faaliyetlerini yasama faaliyetleri
çerçevesinde her milletvekilinin sürdürmesi gerekiyor. Şu anda onlar
milletvekili ve derhâl serbest bırakılmaları gerekiyor diyorum, teşekkür ediyorum.
BAŞKAN
– Teşekkür ederim Sayın Demirel.
Konu
aydınlığa kavuşmuştur.
Kaldığımız
yerden görüşmelere devam ediyoruz. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
- Adalet ve Kalkınma Partisi Grubu adına beşinci konuşmacı, Ağrı Milletvekili
Cesim Gökçe. 
Buyurunuz
Sayın Gökçe. (AK PARTİ sıralarından alkışlar)
AK
PARTİ GRUBU ADINA CESİM GÖKÇE (Ağrı) – Sayın Başkan, değerli milletvekilleri;
2017 yılı Merkezi Yönetim Bütçe Kanunu Tasarısı’nda Ulaştırma Bakanlığı
Karayolları Genel Müdürlüğü bütçesi üzerine grubum adına söz almış bulunuyorum.
Bu vesileyle hepinizi saygılarımla selamlıyorum.
Ülkemizin
gelişmişlik ve kalkınma düzeyini belirleyen temel faktörün başında ulaşım
gelmektedir. Ülkemizin en önemli altyapısını teşkil eden kara yolları ülke
kalkınmasında, ekonomik, sosyal, kültürel yaşamda büyük gelişmeler sağlamıştır.
Ülkemizin bulunduğu coğrafi konum itibarıyla kalite ve kapasite bakımından üst
düzeyde kara yolları altyapısına sahip olması büyük önem taşımaktadır. AK PARTİ
iktidarıyla kara yolları seferberliği başlatılmıştır. Yollar bölünerek hayatlar
kurtarılmış, kara yolu taşımacılığı kayıt altına alınmış, bitirilemeyen yollar,
bitirilemeyen tüneller iktidarımız döneminde bitirilmiştir. Karadeniz Otoyolu,
bitirilemeyen, bitmeyen çile Bolu Tüneli, 12 Hükûmet, 16 Bakan eskitmiş, bu yol
ve tüneller AK PARTİ iktidarına nasip olmuştur. 
Bugün
bölünmüş yol çalışmalarında önemli ölçüde mesafe katedildiğini görüyoruz.
Bölünmüş yol uzunluğunun 6.101 kilometreden 25.034 kilometreye ulaştığını
görüyoruz, bu muazzam bir rakamdır. Seçim bölgem olan Ağrı ilinde 2003 yılında
toplam 16 kilometre bölünmüş yol yapılmışken bugün itibarıyla bu rakam 344
kilometreye ulaşmıştır, tam 20 kat artmıştır. Diğer bir ifadeyle yüzde 2.050
artış gerçekleşmiştir, bu bir rekordur.
Bölünmüş
yol çalışmalarıyla yollarda ortalama hız 40 kilometreden 80 kilometreye
çıkmıştır. Bölünmüş yollar yakıt ve iş gücünden yıllık 16,6 milyar TL’yi aşan
tasarruf sağlayarak yapılan yatırımlar çok kısa sürede geri dönmektedir.
Bölünmüş yollarla iş gücü tasarrufu, akaryakıt tasarrufu sağlanmış, yılda 3,26
milyon ton daha az karbondioksit gazı salınımı oluşmuştur. Yollarımızın parayla
ölçülemeyecek bir başka ve en önemli kazancı ise ölümlü trafik kazalarında
meydana gelen azalmalardır. Ölümlü trafik kazalarındaki can kaybında yüzde
62’lik bir azalma gerçekleşmiştir. 
Trafik
güvenliği ve konforlu seyahat için önem taşıyan bir başka husus yol iyileştirme
çalışmalarıdır. Yıllık ortalama 1.500 kilometre bitümlü sıcak karışımlı kaplama
asfalt yapılarak 2003 yılında BSK yol miktarı 6.582 kilometreden 20.517
kilometreye yükselmiştir. 
Değerli
milletvekilleri, 2.682 metre uzunluğundaki
dünyanın dördüncü büyük köprüsü olan Osman Gazi Köprüsü 30 Haziran 2016’da
hizmete açıldı. Aralık 2018’de proje tamamlandığında İstanbul ile İzmir
arasındaki ulaşım süresi dokuz saatten üç saate, İstanbul ile Bursa arasındaki
ulaşım iki buçuk saatten bir saate inecektir. 
İstikbalimizin
gülen yüzü olan Yavuz Sultan Selim Köprüsü Boğaz’ın iki yakasını bir kez daha
birleştirdi. Dünyanın en geniş platformlu köprüsü olan Yavuz Sultan Selim
Köprüsü, 405 kilometre uzunluğundaki Kuzey Marmara Otoyolu’nu 26 Ağustos
2016’da birbirine bağladı. Boğaz’ı üçüncü kez denizin üstünden birleştiren
Yavuz Sultan Selim Köprüsü’nün yanı sıra denizin 106 metre altında dünyadaki en
derin tünel olan Avrasya Tüp Tüneli de İnşallah 20 Aralıkta açılacaktır. 
Son
on dört yılda gerçekleştirilen kara yolu yatırımlarımıza entegre yapılan tünel,
köprü ve viyadük yapımlarında da olağanüstü başarılar elde edilmiştir. 2003
yılı öncesi 50 kilometre olan toplam tünel uzunluğu bugün itibarıyla 316
kilometre uzunluğa ulaşmıştır. Tünel sayımız 83 adetten 295’e çıkmıştır. Köprü
yapımı çalışmaları kapsamında, 2003 yılı öncesi 311 kilometre toplam köprü ve
viyadük uzunluğu varken, son on dört yılda 198 kilometre uzunluğunda 2.035 adet
köprü yapımı tamamlanmıştır. 
Türkiye,
bölgesinde ve dünyada tarihî ve gelecekle ilgili sorumlulukları olan bir
ülkedir. Yol Sektöründe dünya standartlarını belirleyen güçlü bir ülke olmak
için kara yollarına yapılan yatırımlar devam edecektir. 
Bu
duygu ve düşüncelerle 2017 bütçesinin hayırlı olmasını temenni ediyor, hepinizi
saygılarımla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Gökçe.
Adalet
ve Kalkınma Partisi Grubunun altıncı sıradaki konuşmacısı, Yusuf Selahattin
Beyribey, Kars Milletvekili.
Buyurunuz
Sayın Beyribey. (AK PARTİ sıralarından alkışlar) 
AK
PARTİ GRUBU ADINA YUSUF SELAHATTİN BEYRİBEY (Kars) – Sayın Başkan, değerli
milletvekilleri; Bilgi Teknolojileri ve İletişim Kurumu bütçesi üzerine grubum
adına söz almış bulunmaktayım. 2017 yılı bütçemizin
görüşülmesi vesilesiyle şahsım ve grubum adına hepinizi saygılarımla
selamlıyor, bütçe görüşmelerimizin ülkemiz ve milletimiz için hayırlara vesile
olmasını temenni ediyorum.
Bilgi Teknolojileri ve İletişim Kurumu, kendi
gelişiminin yanı sıra diğer sektörlerin gelişiminde de kaldıraç rolü
oynamaktadır. Bugün aklımıza gelebilecek her alanda, eğitimden sağlığa,
bankacılıktan enerji, tarım ve turizm alanına kadar her alanda bilgi ve
iletişim teknolojisinin yoğun olarak kullanıldığını görüyoruz. Teknolojik gelişmelerin
sonucu olarak telekomünikasyon sektöründe yaşanan değişim ve dönüşüm hız
kesmeden devam ediyor. Elektronik haberleşme altyapısını ülkemizin her
köşesinde -en ücra köy ve mezralarına kadar- yaşayan halkımıza ulaştırmak için
elimizden geleni yapıyoruz. Bu çerçevede, ülkemizin elektronik haberleşme
alanında çok hızlı bir değişim ve gelişim yaşadığını görüyoruz. 2015 yılında
sektördeki büyümeyle 69,4 milyar Türk lirası olan büyüklüğü şimdi, bu yıl 83,1
milyar Türk lirası olacaktır. Abone sayısı bu yıl sonu itibarıyla 75 milyona
varacaktır. 2003 yılında 20 bin seviyesinde olan geniş bant abone sayısı bugün
59 milyona ulaşmıştır. Nüfusun yüzde 75’ine ulaşılmıştır. Hepimizin yakından
tanık olduğu gibi çok başarılı bir 4,5G ihalesi yapılmış, 2,13 milyar euro
asgari fiyatla çıkılmış 4,5G ihalesinin sonunda KDV dâhil 4 milyar euro gelir
getirilmiştir. 1 Nisan günü itibarıyla 4,5G’nin hizmete girmesiyle birlikte
ülkemizde vatandaşın daha ucuz, daha kaliteli bir hizmet alması sağlanmıştır.
Değerli
milletvekilleri, bilgi teknolojileri ve iletişim sektörünün toplumumuza geniş
nüfuzu ve vatandaşlarımızın her geçen gün daha fazla teknolojiden yararlanması,
tüketicilerimizin korunmasına yönelik olarak bazı düzenlemeleri hayata
geçirmiştir. Bu kapsamda, tüketicilerimizin haklarının korunması için Bilgi
Teknolojileri ve İletişim Kurumu, en önemli görevlerinden olan aşağıdaki
görevleri hemen yerine getirmiştir.
Vatandaşlarımızın
yararlanamadıkları hizmetin bedelini ödememeleri konusunda, kişilerin bilgisi
dışında adlarına alınan açık hatlar konusunda, yurt dışından yolcuların
beraberinde getirdikleri cep telefonlarının internet üzerinden kayıtları
konusunda kararlar alınmış; ayrıca, tüketiciye kendisine makul gelen hizmet ve
tarifeden faydalanabilmesi için sahip olduğu numara değişmeden işletmeciyi
değiştirme hakkına sahip olması hakkını getirmiştir ki, bunun da çok önemli bir
hak olduğunu düşünüyorum. 
Özellikle
son yıllarda iletişim sektörünün gelişmesiyle birlikte, tabii, bu bilişim
sektörü kendisiyle ilgili yan etkiler oluşturmuş ve bu bilişim sektörünü art
niyetli kullanabilecek alanlar oluşmuştur. Bunu günümüzde görüyoruz, gelişmiş
ülkelerde görüyoruz, gelecekte de göreceğiz. Bu anlamda da siber güvenlikle
ilgili ciddi çalışmalar gerektiği kanısını taşıyorum. Özellikle siber
güvenlikle ilgili saldırı ve siber savunma yetenekleri az olan ülkeler
dezavantajlı oluyorlar. Bununla ilgili, en yakın zamanda Amerika Birleşik
Devletleri “Siber saldırıyla bizim içişlerimize karıştılar.” diye söyledi. Buna
benzer olaylar. 
Yine,
savaş sırasında artık silaha gerek yok; siber yolla elektrikleri keserseniz,
suyu keserseniz o ülke o anda bitmiş olacak ve bütün şey kaybolacak. 
(Mikrofon
otomatik cihaz tarafından kapatıldı) 
YUSUF SELAHATTİN BEYRİBEY (Devamla) – Onun için, ben
millî bir siber güvenlik ağına ihtiyacımız olduğunu düşünüyorum. Bununla
ilgili, siber güvenlikle ilgili mutlaka altyapımızın oluşturulması gerektiğini
düşünüyorum.
Bütçemizin
memleketimize, milletimize hayırlı olmasını diliyorum, bütün arkadaşlarımı
saygılarımla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Beyribey.
DİRAYET
TAŞDEMİR (Ağrı) – Sayın Başkan, bir dakika yerimden söz hakkı alabilir miyim,
sisteme girdim, görmediniz.
BAŞKAN
– Soru-cevap bölümünde soracaksınız.
DİRAYET
TAŞDEMİR (Ağrı) – Soru-cevap değil, soru sormayacağım. Görüş belirtmeyeceğim,
60’a dayalı söz hakkı istiyorum.
BAŞKAN
– Buyurunuz.
VI.- AÇIKLAMALAR (Devam)
20.- Ağrı Milletvekili Dirayet Taşdemir’in,
Ulaştırma, Denizcilik ve Haberleşme Bakanı Ahmet Arslan’ın İstanbul
Milletvekili Hüda Kaya’nın durumunu normal bir uygulama olarak kabul ettiğine
ve bir hukuksuzluk varsa Parlamentodaki herkesin bunu ifade etmesi gerektiğine
ilişkin açıklaması
DİRAYET
TAŞDEMİR (Ağrı) – Sayın Bakan Hüda Hanım’ın serbest bırakıldığını ifade etti.
Evet, serbest bırakıldı ama bunu normal, rutin bir uygulamaymış gibi ifade
etti. Bir kere, bu uygulama normal, bizim sıradan kabul edeceğimiz bir uygulama
değil, bir kez, bunu doğru bulmadığımızı ifade etmek istiyorum.
Bir
ikincisi de, Ayşe Nur Bahçekapılı Almanya’da yarım saat bir uygulamaya maruz
kaldı ki, biz de bu uygulamayı doğru bulmadığımızı ifade etmiştik. Onun için
kıyameti koparanlar bugün bu kürsülerde sesini çıkarmıyor. Yani illaki bir
uygulamaya maruz kalmak için iktidar partisinin mensubu mu olmak gerekiyor? Bir
haksızlık, hukuksuzluk varsa bunun karşısında bu Parlamentoda oturan herkesin
söz alıp bunu ifade etmesi gerektiğini düşünüyorum ki Hüda Kaya yıllarca
başörtüsü mücadelesi veren bir kadın, müebbetle yargılandı kızlarıyla birlikte.
Bu Hükûmet de başörtüsü mücadelesi üzerinden, yıllarca bu hukuksuzluk
üzerinden… 
(Mikrofon
otomatik cihaz tarafından kapatıldı) 
DİRAYET
TAŞDEMİR (Ağrı) - …aslında iktidara geldi. Ama bugün Hüda Kaya’ya uygulayan… O
gün onu zindana koyan, onu müebbetle yargılayan zihniyet ile bugünkü zihniyetin
Hüda Kaya’ya aynı şekilde yaklaştığını da bir kez daha ifade etmek istiyorum.
BAŞKAN
– Teşekkür ederim.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Şimdi, konuşma sırası Çankırı Milletvekili Hüseyin Filiz’de.
Buyurunuz
Sayın Filiz. (AK PARTİ sıralarından alkışlar) 
AK
PARTİ GRUBU ADINA HÜSEYİN FİLİZ (Çankırı) – Teşekkür ederim Başkanım.
Çok
değerli milletvekili arkadaşlarım, 2017 Merkezi Yönetim Bütçe Kanunu
Tasarısı’nın Ulaştırma Bakanlığı ve Tarım Bakanlığı bütçeleri üzerinde
görüşlerimi arz edeceğim. Milletin Meclisini saygıyla selamlıyorum.
2003
yılından bu yana 26 adet olan havaalanı 55’e çıkmış. Bu 55 tane havaalanına
değerli arkadaşlar, üçüncü bir havalimanı ekleniyor ki dünyada bir numaraya
oturacak bir havaalanı, en az 100 bin kişiye iş verecek bir havaalanı geliyor.
Türkiye, tabii bu mega projeler sayesinde ekonomisini iyi yöneten bir ülke
hâline gelmiştir. 
Değerli
milletvekili arkadaşlarım, iktidarımız döneminde uçağa binmeyen hemen hemen
kimse kalmamıştır. İktidarımız döneminde gidilmeyen neredeyse ülke kalmamıştır.
(AK PARTİ sıralarından alkışlar) Evet, hava yolunu halkın yolu yaptık. Tabii,
bu arada, sadece hava yolu değil, kara yoluyla ilgili de bir rakam söyleyeceğim
size. On beş yıl öncesine kadar 7.500 kilometre olan bölünmüş yol ağı, üzerine
18 bin kilometre eklenerek 25 bin kilometreye çıkmış. Başbakanımız Binali
Yıldırım her zaman şunu söylüyor: “Yolları böldük, ülkeyi böldürmedik. Yolları
böldük, gönülleri birleştirdik.” (AK PARTİ sıralarından alkışlar) 
Çok
kıymetli milletvekili arkadaşlarım, tabii ki Tarım Bakanlığımızın, başta seçim
bölgem olan Çankırı’ya IPARD projeleriyle, kırsal kalkınma il
koordinatörlüğümüz kanalıyla 309 projeye vermiş olduğu kaynak 125 milyon. Bu
125 milyonun 66 milyonu hibe. Tabii, Bakanlığımızın en önemli hamlelerinden
birisi şu: Yıllık 400 bine yakın Türkiye’de buzağı ölümü var, 400 bine yakın.
Geniş bir zamanda bu niye oluyor, onu açıklarız. Beş dakikaya bunu
sığdıramayız. Bu 400 bin buzağının telafisi için 500 bin hayvan ithal etmemiz
lazım. Yani 500 bin gebe düve dışarıdan gelmesi lazım. Bununla ilgili,
Bakanlığımız bir planlama yaptı. Türkiye’yi 4 tane havza bazlı yetiştirici
bölgeye ayırdı, 4 tane. Yani bundan sonra her dileyen, istediği hayvanı
istediği yerde yetiştirmek için, Bakanlığımızdan teknik danışmanlar,
veterinerler ve ziraat mühendisleri marifetiyle, nerede para kazanıyorsa, hangi
bölgede hangi işi yapacağını bilecek. 
Çok
kıymetli arkadaşlarım, bu 4 bölgeden mera hayvancılığı yetiştirici bölgesi
içinde Çankırı’nın da dâhil olduğu 30 ilde alınacak destekler şunlar: Dışarıdan
gelecek olan gebe düveye yüzde 30 destek veriyoruz, yüzde 30 hibe veriyoruz
dışarıdan gelecek olan hayvana. Çünkü hayvan varlığını çoğaltıyoruz. Üretime
veriyoruz desteği. Yani lafa, kâğıda destek yok.
Bu
hayvanın doğurmuş olduğu buzağıya -brusella aşısı, şap aşısı- bütün aşıları
yapılmak kaydıyla 4 ayı doldurmuş olan buzağıya 750 lira destek veriyoruz.
ÖMER
FETHİ GÜRER (Niğde) – Buzağıların çoğu da ölüyor.
HÜSEYİN
FİLİZ (Devamla) – 2’nci bölge, damızlık düve yetiştiriciliği bölgesi. Şartları
uygun olan 33 ilin almış olduğu destek şu: En az 500 büyükbaş hayvanın yüzde
50’sine hibe, yapmış olduğu ahırın yüzde 50’sine hibe, almış olduğu alet
edevatın yüzde 50’sine hibe. 
3’üncü
bölge, Ramazan Can’ın da seçim bölgesi Kırıkkale’nin dâhil olduğu damızlık koç,
teke yetiştiriciliği bölgesinde de binaya yüzde 50 hibe, hayvana yüzde 50 hibe,
tarım alet ve gereçlerine yüzde 50 hibe. (AK PARTİ sıralarından alkışlar)
ÖMER
FETHİ GÜRER (Niğde) – Niğde yok, Niğde. Çok anlatma Niğdeliler bozulur.
HÜSEYİN
FİLİZ (Devamla) – Afyon bölgesinin de içinde olduğu 4’üncü bölge, hayvana yüzde
50 destek, ahıra yüzde 50 destek, alet edevata yüzde 50 destek.
ÖMER
FETHİ GÜRER (Niğde) – Niğde’yi unutmuşlar.
HÜSEYİN
FİLİZ (Devamla) – Tabii, bir de, değerli kardeşlerim, muhalefetten şunu
dinledim: Sütün 1,15’in altında olduğunu. Buradan fatura ibraz ediyorum. Süt
1,5 lira. Faturası burada. Muhalefet grup başkan vekillerine verebilirim. 
MUSA
ÇAM (İzmir) – Dekontu… Dekontu…
HÜSEYİN
FİLİZ (Devamla) – Et de Tarım Bakanlığımızın çalışması sayesinde -karkas etin
faturası burada- 23 TL’ye düştü, 23 TL’ye. (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
MUSA
ÇAM (İzmir) – Bir de bozdurulan dolarların dekontunu getirin, bozdurulan
dolarların dekontunu.
HÜSEYİN
FİLİZ (Devamla) – Ama, bakın, karkas eti çok düşürürseniz köylü sahadan çıkar. 
BÜLENT
YENER BEKTAŞOĞLU (Giresun) - Öyle bir şey yok. Öyle bir şey yok.
HÜSEYİN
FİLİZ (Devamla) – Fiyatın çok düşmemesi lazım. Nerede tüketicinin 40-50 liraya
yediği et? Nereden buluyorsunuz bu rakamları?
ÖMER
FETHİ GÜRER (Niğde) – Et Balık kaça kıyma satıyor, onu söyle. 
BAKİ
ŞİMŞEK (Mersin) – Yem ne kadar Sayın Hatip, yem, yem? Saman ne kadar, yem ne
kadar, ondan bahset.
MUSA
ÇAM (İzmir) – Kıymanın kilosu kaç para, kıymanın kilosu? Hiç kasaba gidiyor
musun Sayın Milletvekilim? Kasaba gidiyor musun hiç?
HÜSEYİN
FİLİZ (Devamla) – Sahada çalışarak geleceksiniz. Dersinize çalışarak gelin. 
BAŞKAN
– Teşekkür ederim Sayın Filiz.
HÜSEYİN
FİLİZ (Devamla) – Bakın, inan ki perişan ederim. (AK PARTİ sıralarından
alkışlar)
BAŞKAN
– Sayın Filiz, teşekkür ederim.
HÜSEYİN
FİLİZ (Devamla) – Saygılar sunuyorum. (AK PARTİ sıralarından alkışlar) 
MUSA
ÇAM (İzmir) – Hiç kasaba gidiyor musun, kasaba?
ÖMER
FETHİ GÜRER (Niğde) – Çankırı’ya yapılmış, Niğde’ye bir şey yok. 
BAŞKAN
– Şimdi söz sırası Bayburt Milletvekili Şahap Kavcıoğlu’nda. 
Buyurunuz
Sayın Kavcıoğlu. (AK PARTİ sıralarından alkışlar) 
AK
PARTİ GRUBU ADINA ŞAHAP KAVCIOĞLU (Bayburt) – Sayın Başkan, değerli
milletvekilleri; Enerji ve Tabii Kaynaklar Bakanlığımızın 2017 bütçesi üzerinde
AK PARTİ Grubumuz adına söz almış bulunmaktayım. Öncelikle Gazi Meclisi
saygıyla selamlıyorum. 
Gelişmekte
olan bir ekonomiye sahip olan Türkiye’de yıllardır süregelen cari açığın en
önemli unsurunu dış ticaret verileri oluşturmaktadır. Dış ticaret verilerinin
ülkemizi olumsuz olarak etkilemesinin arkasında petrol, doğal gaz gibi enerji
kaynaklarının dışarıdan temin edilmesinin büyük payı vardır. Bilindiği üzere,
dünya genelinde, 2014 yılında enerji ithalatımız içinde önemli paya sahip olan
ham petrolün varil fiyatı bu süreçte 110 dolardan 30 dolar seviyelerine kadar
gerilemiştir, bugün itibarıyla 50 dolar seviyelerinde seyretmektedir. 2013
yılında enerji ithalatının toplam ithalat içerisindeki payı yüzde 22 iken, 2016
yılının Eylül ayı içerisinde yüzde 13 seviyelerine gerilemiştir. 
HALUK
PEKŞEN (Trabzon) – Bayburt’a gel. 
ŞAHAP
KAVCIOĞLU (Devamla) – Ülkemizde, alternatif kaynaklara verilen önemin
artırılması yoluyla bir şekilde enerji ithalat seviyesinin daha da azalması
gerekmektedir. Yenilenebilir enerji kaynaklarının 2002 yılındaki kurulu gücü
12.200 megavat iken 2016 yılı Eylül ayında 33.350 megavata çıkmıştır.
Yenilenebilir enerji kaynakları dışında ithal bağımlılığını azaltmanın bir
diğer yolu da nükleer enerjidir. Bugün dünyada elektrik üretiminin yüzde 12’si
nükleer enerjiden sağlanmaktadır. 2016 yılı itibarıyla 31 ülkede 446 nükleer
santral, 16 ülkede de yeni inşa edilen 66 nükleer santral vardır. Fransa’nın
yüzde 77, Belçika’nın yüzde 38 gibi elektrik üretimini nükleer enerjiden
karşıladığını da unutmayalım. Yine, Hükûmetimiz her “nükleer santral” dediğinde
karşı çıkan muhalefet, İsviçre’deki bu konuyla ilgili referandumu herhâlde
takip etmişlerdir. Adamlar bu santrallerin ta 2029 yılında kapatılmasına daha
bugünden ret kararları vermişlerdir.
Sayın
vekiller, ülkemiz büyüyor, gelişiyor, daha da büyümek ve gelişmek için her
türlü çalışmayı yapacak ve bu ülkenin rekabet gücünü artıracağız. Ülkemizin
yarım asırlık nükleer güç santrali kurma idealini Akkuyu ve Sinop’ta kurulacak
nükleer santrallerle gerçekleştiriyoruz. Bu sebepledir ki, ülkemiz ekonomisi
gerek ithal bağımlılığının azaltılması gerekse bu ithal ürünlerden kaynaklı
risklere karşı çözüm olması sebebiyle nükleer enerji konusundaki muhaliflerin
görüşlerini sağduyuyla tekrar gözden geçirmelerini bekliyoruz.
Değerli
milletvekilleri, bildiğiniz gibi, Türkiye, 23’üncü Dünya Enerji Kongresi’ne ev
sahipliği yapmıştır. Ülkemiz, bugüne kadar yürütülen enerji projelerine güven
veren bir partner oldu. Özellikle Orta Doğu ve Avrasya’daki kaynakların dünya
pazarlarıyla buluşması için önemli bir ortak konumundayız.
Türkiye’nin
bu konudaki paradigması olan “Barış için paylaş” mottosunun, kan, gözyaşı ve
savaşla birlikte anılan enerji kaynaklarına hâkim olma çabası yerine, enerjinin
üretimi, dağıtımı ve paylaşımı noktasında bölgesel ittifakların kurulmasında
itici bir güç olacağını düşünmekteyiz.
Bulunduğumuz
coğrafya malum, dünya enerji kaynaklarının yüzde 60’ının bulunduğu ve belki de
bu yüzden dünyadaki huzursuzluğun temelinin çıktığı bölgedeyiz. İşte, bu
bölgede barışın, istikrarın adresi olmayı sözde değil icraatta göstermeye
çalışıyoruz. Onun için dedik ki barış için paylaşalım. Ancak, bizim içimizdeki
asker kılıklı, gazeteci ve milletvekili kisvesi altındaki hainlerin darbe girişimleriyle,
terörle kanlı bir ülke, oynadıkları piyasa oyunlarıyla yaralı bir ekonomi gibi
göstermeye çalıştıkları Türkiye, bir kez daha ringde barış için yumruklarını
göstermiştir.
Herkes
şunu iyi bilsin ki, Türk milletinin bağrı yufkadır, gönlü geniştir ancak
hainleri asla affetmeyecektir. 
2017 yılı bütçesinin hayırlı olmasını diliyor, yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Kavcıoğlu.
Adalet
ve Kalkınma Partisi Grubu adına, Diyarbakır Milletvekili Mehmet Galip
Ensarioğlu.
Buyurunuz
Sayın Ensarioğlu. 
AK
PARTİ GRUBU ADINA MEHMET GALİP ENSARİOĞLU (Diyarbakır) – Sayın Başkan, değerli
milletvekilleri; Enerji Bakanlığının 2017 bütçesi üzerine söz aldım, herkesi
saygıyla selamlıyorum. 
On
dört yıllık hükûmetlerimiz döneminde büyük atılımlar gerçekleştirilmiş ve
ekonomide önemli büyümelere şahitlik edilmiştir. Gerek dünyanın ekonomik krize
girdiği dönemlerde gerekse 15 Temmuz gibi hain kalkışmaların yaşandığı
dönemlerde ekonomimiz ayakta kalmayı başarmıştır. 
Ekonominin
sürdürülebilir şekilde geliştirilmesinin temelinde enerjinin önemli bir rolü
vardır. Gerçekleşen ekonomik gelişme ve artan refah seviyesinin sonucu olarak
enerji sektörünün her alanında hızlı bir talep artışı olmaktadır. Bu açıdan
bakıldığında, ülkemiz, enerji talebi artış hızı açısından dünyada Çin’den sonra
2’nci sırada bulunmaktadır. Bu artışın önümüzdeki yıllarda da kesintisiz devam
edeceği öngörülmektedir. 
Artacak
olan bu enerji talebini karşılayarak enerji arz güvenliğini sağlamanın yanı
sıra vatandaşlarımıza da ucuz şekilde enerjinin sunulması önemlidir. Enerjinin
kaliteli, sürdürülebilir, ucuz, sürekli ve çevreyle uyum içerisinde üretilmesi
ve tüketilmesi için Enerji ve Tabii Kaynaklar Bakanlığımız tarafından bazı
temel strateji ve hedefler belirlenmiş ve hayata geçirilmeleri için yoğun
gayret gösterilmektedir.
Bu
stratejilerden bazıları, yerli kaynaklara öncelik vermek suretiyle kaynak
çeşitliliğini sağlamak, yenilenebilir enerji kaynaklarının enerji arzı içindeki
payını artırmak, enerji verimliliğini artırmak, serbest piyasa koşullarına tam
işlerlik kazandırmak ve yatırım ortamının iyileştirilmesini sağlamak, petrol ve
doğal gaz alanlarında kaynak çeşitliliğini sağlamak ve ithalattan kaynaklanan
riskleri azaltacak tedbirleri almak, doğal kaynaklarımızın ülke ekonomisine
katkısını artırmak, jeopolitik konumumuzu etkin kullanarak enerji alanında
bölgesel iş birliği süreçleri çerçevesinde ülkemizi enerji üssü ve terminali
hâline getirmek, enerji ve doğal kaynaklar alanlarındaki faaliyetlerin çevreye
duyarlı hâlde yürütülmesini sağlamak, maliyet, zaman ve miktar yönünden
enerjiyi tüketiciler için erişilebilir kılmaktır.
Bu
stratejilerin belirlenmesinin yanında bir devlet politikası hâline getirilmesi
ve uygulanmasında taviz verilmemesiyle birlikte Sayın Bakanımızın “enerjide
sessiz devrim” olarak nitelediği atılım hayata geçirilerek enerjide kurulu
gücümüz Hükûmetlerimiz döneminde 2,5 kat artırılmıştır, 298 olan elektrik
üretim santral sayısı 2.097’ye çıkarılmıştır. 44.544 kilometre olan elektrik
enerjisi iletim hattımız yapılan yatırımlarla 58.100 kilometreye çıkarılmış,
dağıtım hattımız da 812.399 kilometreden 1 milyon 100 bin kilometreyi aşmıştır.
Sadece birkaç şehirde kullanılabilen doğal gaz 78 şehrimize ulaştırılmıştır.
TANAP ve TürkAkım gibi uluslararası enerji projelerine yön verebilen bir konuma
geldik. Nükleer enerjinin elektrik üretiminde kullanılması için önemli adımlar
atılmıştır. Kış öncesi doğal gaza yüzde 10 gibi önemli bir indirim yapılarak
vatandaşımızın ve sanayicimizin faturaları aşağı çekilmiştir.
Enerji
ve Tabii Kaynaklar Bakanlığımız yerli ve yenilenebilir kaynaklardan enerji
üretimine ağırlık vermiş ve bu alanda önemli ilerlemelerin sağlanmasına öncülük
etmiştir. Yenilenebilir enerji kaynaklarının enerji arzı içindeki payının
artırılması çalışmaları kapsamında güneş ve rüzgâr enerjisi kurulu güçlerinde
büyük bir ivme kazandırılmıştır. Bu gelişmenin daha ileri taşınması adına yeni
modeller devreye alınmaktadır. Devreye alınan önemli bir model Yenilenebilir
Enerji Kaynak Alanı (YEKA) ile birlikte güneşimizden ve rüzgârımızdan daha
etkin şekilde yararlanacağız. AR-GE çalışmalarıyla birlikte bu alanda
teknolojik açıdan da ilerleme sağlanacaktır. 
Ayrıca
enerjinin cari açık üstündeki baskısının azaltılması için yerli kömürümüzün de
değerlendirilmesi gerekmektedir. Bu kapsamda Bakanlığımızın önemli çalışmaları
bulunmaktadır. AK PARTİ Hükûmetlerinden önce 8 milyar ton seviyesinde bile
bulunmayan linyit rezervimiz uygulanan basiretli çalışmalarla birlikte 2 kat
artırılarak 16 milyar ton seviyesine çıkarılmıştır. Bu kaynakları arayıp
bulmayla birlikte, bu kaynakların ekonomiye kazandırılması da gerekmektedir.
Kendi kaynağımız dururken ithal kaynaklara yönelmenin de bir anlamı yoktur. Bu
millî kaynakların ekonomiye kazandırılması için devreye alınan yeni modellerin
de enerji sektörüne hareket getireceğine kuşkum yoktur. Bu modelle birlikte,
sadece yerli kaynaklarımız kullanılmakla kalmayacak, aynı zamanda
vatandaşlarımızın ucuz enerjiye erişmeleri de sağlanacaktır. 
(Mikrofon
otomatik cihaz tarafından kapatıldı) 
MEHMET
GALİP ENSARİOĞLU (Devamla) – Bu uygulamalarla birlikte, enerji alanında yeni
sessiz devrimlerin yaşanacağına inanıyorum. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Ensarioğlu. 
Adalet
ve Kalkınma Partisi Grubu adına 10’uncu konuşmacı Kocaeli Milletvekili Zeki
Aygün. 
Buyurunuz
Sayın Aygün. (AK PARTİ sıralarından alkışlar) 
AK
PARTİ GRUBU ADINA ZEKİ AYGÜN (Kocaeli) – Sayın Başkan, değerli milletvekilleri;
Enerji Piyasası Düzenleme Kurumu 2017 Yılı Bütçesi için AK PARTİ Grubum adına
söz almış bulunuyorum. Yüce Meclisi saygıyla selamlıyorum. 
Değerli
milletvekilleri, Enerji Piyasası Düzenleme Kurumu 2001 yılında kuruluşundan
bugüne, on beş yıldır elektrik, doğal gaz, petrol ve LPG piyasalarını
düzenleyip denetlemektedir. Bu doğrultuda, düzenleme, izleme ve denetleme
sorumluluğunun olduğu piyasalarda şeffaf, adil ve rekabetçi bir piyasa
yapısının oluşturulmasının önündeki engellerin kaldırılması, buna ek olarak
tüketicilerin yeterli, sürekli ve kaliteli mal ve hizmetlerden istifade etmesi
kurumun temel önceliklerindendir. 
EPDK,
kurulduğu günden bugüne, sorumluluğu altındaki piyasaların gelişimi konusunda
yoğun bir mesai harcayarak enerji piyasalarının gelişiminin önünü açmıştır. Bu
bağlamda, bugün, EPDK tarafından verilmiş ve yürürlükte olan petrol
piyasalarında 13.224, elektrik piyasalarında 2.287, doğal gaz piyasalarında 307
ve LPG piyasasında 11.027 olmak üzere toplam 26.845 adet lisans bulunmaktadır. 
Elektrik
sektörümüzde arz güvenliği ve sistemin geleceği açısından en çok önem verilen
konunun üretim yatırımlarının gerçekleşmesi olduğu düşünüldüğünde, EPDK
tarafından lisans verilen projelerle son on yılda yaklaşık 34 bin megavat
civarında yeni kapasite kurulu güç sisteme dâhil edilmiştir. Bu kapasite
artışında hidroelektrik, rüzgâr, jeotermal, güneş gibi yenilenebilir enerji
kaynaklarının payının günden güne artması memnuniyet verici bir gelişmedir. 
EPDK
lisanslama faaliyetleri kapsamında, doğal gaz piyasasında bugüne kadar 68 adedi
dağıtım lisansı olmak üzere, toplam 307 adet lisans verilmiştir. 
Doğal
gaz piyasalarına yönelik çalışmalarda öne çıkan husus, şehirlerde doğal gaz
dağıtımına yönelik faaliyetlerdir. Gelinen bu noktada, yapılan ihaleler
sonucunda 76 ilde doğal gaz kullanımına olanak sağlanabilmiştir. Kalan 5 il
içerisinde Ağrı ve Tunceli için 2016 yılı Temmuz ayı itibarıyla doğal gaz
dağıtım lisansı ihale süreci yeniden başlatılmış olup söz konusu ihaleler 2016
yılı Aralık ayı içerisinde tamamlanacaktır. Ayrıca, EPDK tarafından ilçeler
için dağıtım bölgesi genişleme çalışmaları devam etmektedir. 
Doğal
gaz piyasası kapsamında iletim şebekesinin işleyişine dair gelişmeler
kaydedilmiştir. 1 Aralık 2016 tarihinde devreye alınan ve Türkiye’nin ilk yüzen
LNG terminalinin yani sıvılaştırılmış doğal gaz terminalinin temel kullanım
usul ve esasları hazırlanmış ve Türkiye Petrolleri Anonim Ortaklığına ait
bulunan Silivri Yer Altı Doğal Gaz Depolama Tesisinin eylül ayında BOTAŞ’a
devredilmesini izleyen süreçte, bu tesise ait kullanım usul ve esaslarında
gerekli revizyonlar yapılmıştır.
Ayrıca,
EPİAŞ’ın işletmesi öngörülen Doğal Gaz Piyasası Organize Toptan Satış
Piyasasının kurulmasını teminen EPDK tarafından hazırlanan Doğal Gaz Piyasası
Organize Toptan Satış Piyasası Yönetmeliği Taslağı görüşe açılmıştır. 
Petrol
Piyasası Kanunu kapsamında, ulusal marker uygulamalarıyla dolaşımda olan
akaryakıtın piyasaya yasal yollardan girip girmediği tespit edilerek kaçak veya
standart dışı ürün satışının önlenmesi amaçlanmıştır. 
Bununla
beraber, petrol piyasası ve LPG piyasası kapsamında istasyon otomasyon
sistemiyle kaçak petrol ve LPG satışının önlenmesi amacıyla dağıtıcı lisansı
sahipleri EPDK tarafından sürekli olarak denetlenmektedir. Bu sayede, ülkemiz
ekonomisine zarar veren kaçak akaryakıtın önüne geçilerek vatandaşın yüksek
kalitede akaryakıt ve LPG kullanması sağlanmıştır. 
Diğer
taraftan, dolaşımda bulunan LPG ve sınai gaz tüplerinin terör örgütü tarafından
el yapımı imalinde kullanılmasının engellenmesi amacıyla, LPG tüplerinin
dolumdan son kullanıcıya kadar takip edilmesi kapsamında, EPDK, TSE,
Başbakanlık, İçişleri Bakanlığı, Bilim, Sanayi ve Teknoloji Bakanlığı ortaklaşa
bir çalışma yürüterek etkin rol almaktadır. 
Çalışmalarına
hızla devam eden EPDK bugünden sonra aynı özveriyle piyasaların gelişimi için
çalışmaya devam edecek, tüketicilerin sürekli ve kaliteli hizmetinden istifade
etmesini sağlayacaktır. 
2017
yılı bütçemizin hayırlara vesile olmasını diler, yüce Meclisi saygıyla
selamlarım. (AK PARTİ sıralarından alkışlar)
BAŞKAN
– Teşekkür ederim Sayın Aygün.
Şimdi
söz sırası Kahramanmaraş Milletvekili Mehmet Uğur Dilipak’ta.
Buyurunuz
Sayın Dilipak. (AK PARTİ sıralarından alkışlar)
AK
PARTİ GRUBU ADINA MEHMET UĞUR DİLİPAK (Kahramanmaraş) - Sayın Başkan, değerli
milletvekilleri; Ulusal Bor Araştırma Enstitüsü yani BOREN’in 2017 bütçesiyle
ilgili AK PARTİ Grubu adına söz almış bulunuyorum. Bu vesileyle yüce heyetinizi
saygıyla selamlıyorum. 
Değerli
arkadaşlar, birçok alanda olduğu gibi tabii kaynaklar konusunda da Hükûmetimiz
kararlı adımlar atmaktadır. Bunlardan en önemlisi bor madenidir. Dünya
rezervinin yüzde 73’ü ülkemizde bulunan bor minerali 2003 yılına kadar ihmal
edilmiş bir kaynaktı. 2003 yılında Hükûmetimiz 4865 sayılı Kanun’u çıkarmış ve
Ulusal Bor Araştırma Enstitüsünü kurmuştur. Böylece ulusal kaynağımız olan boru
katma değeri yüksek ürünlere dönüştürüp ülkemizin teknolojik ve stratejik
ürünlerde dünyada hak ettiği noktaya ulaşması amaçlanmıştır. BOREN vasıtasıyla
bor mineralinin savunma sanayisinden stratejik alanlara kadar birçok sektörde
kullanım olanağının artırılması, ulusal ekonomiye yeni değerler kazandırılması
hedeflenmiştir.
Değerli
arkadaşlar, yüz yıllardır dünya enerji ve tabii kaynaklara hâkim olma
mücadelesine sahne olmaktadır. Sinsi emeller uğruna nice canlar, masumlar
katledilmiş, nice medeniyetler, nice vatanlar, nice ülkeler enerji ve tabii
kaynaklar uğruna hunharca işgal edilmiş, tarih sahnesinden silinmiştir. Şu an
bölgemizde, sınırlarımızda yaşanan dramların temel nedeni de emperyalistlerin buralarda
hakimiyet kurma arzusudur. Bugün Halep’te, Musul’da, Kerkük’te, Telafer’de ve
dünyanın birçok bölgesinde masum insanların yaşadıkları dram da bu
emperyalistlerin bir senaryosudur. Maalesef, dünyanın birçok yerinde bu kirli
oyun hâlâ devam ediyor. Bu kirli emellere dur demek istediğimizde birileri “Ne
oluyorsunuz?” diyor. Gezi olayları, 17-25 Aralık, 15 Temmuz işgal girişimi bu
sinsi ve kirli oyunların birer parçasıdır. Bu oyunları, milletimiz dimdik
durarak bozmuştur. Hainler, bu milletin, atalarından kalan bu mirası canları
pahasına bu şekilde koruyacaklarını hesap etmemişlerdi. Aynı şekilde, bugün,
dolar üzerinde oynanan kirli oyuna da halkımız devletiyle dimdik ayakta durarak
buna gereken cevabı vermiştir. Devlet-millet birlikteliğine en güzel örnekleri
de vermektedir. Milletimizle birlikte bu kutlu yürüyüşümüz devam edecektir.
Buna, Rabb’imin izniyle hiçbir güç engel olamayacaktır.
Değerli
arkadaşlar, bugün Orta Doğu’da yaşanan olayları şöyle bir basit önermeyle
anlatmak istiyorum: Bir kişi, bir silahı alıp bir suça karışmış olsa, bunun
kimin tarafından kullanıldığı, merminin nereden, nasıl ortaya çıktığı basit bir
şekilde tespit edilebilir. Bugün, DEAŞ denilen terör örgütüne silah sağlayan
ülkeler, silah sağlamasa bölgedeki akan kan basit bir şekilde durdurulur.
BURCU
ÇELİK ÖZKAN (Muş) – Aynen öyle.
MEHMET
UĞUR DİLİPAK (Devamla) - Bu, diğer terör örgütleri için de böyledir. Buradan
varsayımla, bu silah ve mermileri veren ülkeler bu sorunun birinci derecede
failleridir. Tarih, bunları lanetle anacaktır ve kirli emelleri olan ülkelerin
dünya barış masasında olmaları da anlamsızdır. Onun için, liderimiz ve Kurucu
Genel Başkanımız Recep Tayyip Erdoğan “Dünya beşten büyüktür.” diyor.
Yarınlarımız için daha adil, daha yaşanılabilir bir dünya arzuluyoruz.
Değerli
arkadaşlar, dünya, enerji ve tabii kaynaklar tarafından şekillenirken
kaynaklarımızı korumak, onları millî çıkarlar için kullanabilmek çok önemlidir.
BOREN de millî sorumluluğu fazlasıyla yerine getirmektedir. 2017 yılının 15,53
milyon TL olarak hesaplanmış bütçesinin yüzde 68’ini AR-GE’ye ayırması bunun en
güzel örneğidir.
BOREN
bütçesinin ülkemizin yarınları için hayırlı olmasını diler, bu ülkenin bekası
için şehit olan kahramanlarımızı rahmetle anarak yüce heyetinizi saygıyla
selamlarım. (AK PARTİ sıralarından alkışlar)
BAŞKAN
– Teşekkür ederim Sayın Dilipak.
Adalet
ve Kalkınma Partisi Grubu adına 12’nci konuşmacı Aksaray Milletvekili Mustafa
Serdengeçti. 
Buyurunuz
Sayın Serdengeçti. (AK PARTİ sıralarından alkışlar)
AK
PARTİ GRUBU ADINA MUSTAFA SERDENGEÇTİ (Aksaray) – Sayın Başkan, değerli
milletvekilleri; Türkiye Atom Enerjisi Kurumu bütçesi hakkında grubum adına söz
almış bulunmaktayım. Yüce heyetinizi saygıyla selamlıyorum.
Değerli
milletvekilleri, 2690 sayılı Kanun’la 1982 yılında kurulan Türkiye Atom
Enerjisi Kurumu, nükleer enerjinin barışçıl amaçlarla kullanımının sağlanması
konusunda iki ana görev üstlenmiş durumdadır: Bunlardan birincisi, nükleer
enerji kullanımına ilişkin temel ilke ve politikaların belirlenmesine katkıda
bulunmak ve bu konuda gerekli araştırma ve geliştirme çalışmalarına öncülük
etmek; diğeri de nükleer enerjiyle ilgili faaliyetler ve radyasyon uygulamaları
sırasında birey, toplum ve çalışanın radyasyondan korunması için nükleer
güvenliğin, radyasyon güvenliğinin ve nükleer emniyetin sağlandığını tespit ve
teyit etmek için gerekli düzenleme ve denetleme faaliyetlerini yürütmektir. 
TAEK,
nükleer enerjinin barışçıl amaçlarla kullanımına ilişkin faaliyetlerini Avrupa
Nükleer Araştırma Merkezi, Uluslararası Atom Enerjisi Kurumu, Nükleer Enerji
Ajansı gibi uluslararası merkezlerle iş birliği içinde yürütmektedir. 
Nükleer
teknoloji alanında yapılan çalışmalar kapsamında ülkemizde öncü bir kuruluş
olan TAEK’in faaliyetleri içinde en önde gelenlerden biri hızlandırıcı
teknolojisine yönelik çalışmalardır. Bu bağlamda, yerli proton hızlandırıcısı
tasarım ve mühendisliği projesi yürütülmektedir ve bu projeyle yerli
hızlandırıcı teknolojisinin geliştirilmesi amaçlanmaktadır. Yerli sanayinin ve
vasıflı insan gücünün geliştirilmesi yine bu projenin hedefleri arasındadır.
Nükleer
tıpta kullanılan radyoizotop ve radyofarmasötiklerin TAEK proton hızlandırıcısı
tesisinde yerli olanaklarla üretimine yönelik çalışmalar son aşamasına gelmiş
olup 5 ürün için Sağlık Bakanlığından üretim yeri izni alınmıştır. Ürün
ruhsatlandırma çalışmaları başlamış olup 2017 yılında sonuçlanacaktır. TAEK,
Proton Hızlandırıcısı Tesisinde üreteceği bu ürünleri yurt içi ve yurt dışı
piyasalara satmayı planlamaktadır. Bu durumda, daha önce döviz ödeyerek
aldığımız ürünleri ihraç ederek bu alanda önemli bir döviz girdisi elde etmiş
olacağız. Gelecek yıl hizmete girecek diğer bir tesis de ülkemizde
iyonlaştırıcı radyasyon metrolojisi alanında referans laboratuvar olacak
İkincil Standart Dozimetri Laboratuvarıdır. Bu laboratuvar, inşası da
tamamlanmış olup cihaz ve sistemlerin montajı ve testlerini takiben 2017
yılında hizmete girecektir. 
TAEK’in
düzenleme ve denetleme faaliyetleri çerçevesinde, Akkuyu Nükleer Enerji
Santrali ve Sinop Nükleer Enerji Santrali’nin günümüz uluslararası nükleer
güvenlik ve emniyet anlayışına uygun olarak kurulması, işletilmesi ve
işletmeden çıkartılmasını tespit ve teyit etmek için kurucu olarak tanınan
firma faaliyetleri TAEK tarafından değerlendirilmekte, yetkilendirilmekte ve
denetlenmektedir. Ayrıca, ülke genelinde tıbbi, endüstriyel ve diğer alanlarda
toplam 20 bini aşkın kuruluşta x ışını cihazları, kapalı ve açık radyoaktif
maddeler ile kapalı radyoaktif madde bulunan cihazlar kullanılmaktadır. Söz
konusu radyasyon kaynaklarıyla yapılacak her türlü faaliyet ve uygulama için
TAEK’ten lisans alınması zorunludur. Bu kapsamda yılda 7.500’ü aşkın işlem
gerçekleştirilmekte ve ortalama 5.500 kuruluşta radyasyon güvenliği, denetimi
ve radyasyon kontrolü faaliyetleri yürütülmektedir. 
Değerli milletvekilleri, ülkelerin teknolojik
gelişmişlik düzeyleri o ülkelerin sahip oldukları belli kritik teknolojilere
bağlıdır. Teknoloji sahasında 3 kritik alan vardır; bunlardan biri nükleer
teknoloji, diğeri mikroelektronik ve uzay teknolojisidir. Dünyada ileri ülkeler
arasına girmemiz için bu teknolojilere sahip olmamız bir koşuldur. Ülkemizde
nükleer teknolojiyle ilgili en yetkili kurum olan ve nükleer enerjiden sağlığa,
tarımdan endüstriye birçok değişik alanlarda çok çeşitli ve önemli görevleri
olan TAEK’in daha etkin ve yetkin bir şekilde çalıştırılması için nükleer ve
radyolojik düzenleyici faaliyetleri ile uygulayıcı ve teşvik edici
faaliyetlerinin birbirinden ayrılması önerilmektedir. Ayrıca, ülkemizde nükleer
teknolojinin gelişmesi ve yakın zamanda gündeme gelecek olan nükleer santral
işletmeciliği için teknisyen, mühendis ve uzman seviyesinde yaklaşık 15 bin
yetişmiş insan gücüne ihtiyaç duyulacaktır. Bunun için de hazırlıklara bir an
önce başlanmalıdır. 
Son olarak, TAEK’e ayrılan bütçe her sene artırılmıştır.
Son yirmi yıl içerisinde tam 100 kat artırılmış ve 2017 yılında 166 milyon 750
bin olmuştur. 
Bu
vesileyle, 2017 merkezî yönetim bütçesinin ülkemize ve milletimize hayırlı
olmasını diliyor, herkese saygı ve sevgilerimi sunuyorum. (AK PARTİ sıralarından
alkışlar)
BAŞKAN
– Teşekkür ederim Sayın Serdengeçti. 
Adalet
ve Kalkınma Partisi Grubunun 13’üncü konuşmacısı Konya Milletvekili Ömer Ünal. 
Buyurunuz
Sayın Ünal. 
AK
PARTİ GRUBU ADINA ÖMER ÜNAL (Konya) – Sayın Başkan, değerli milletvekilleri;
Maden Tetkik ve Arama Genel Müdürlüğünün 2017 yılı bütçesi üzerinde AK PARTİ
Grubu adına söz almış bulunuyorum. Yüce heyetinizi saygıyla selamlıyorum. 
Maden
Tetkik ve Arama Genel Müdürlüğü, kuruluşundan bu yana, jeolojik araştırmalar,
metalik endüstriyel hammaddeler, kömür, jeotermal ve nükleer enerji
kaynaklarının aranması, jeofizik araştırmalar, kimyasal ve petrografik analiz
ve teknolojik test çalışmaları, ön fizibilite çalışmaları, deniz jeolojisi ve
jeofiziği araştırmaları, çeşitli bilimsel ve teknolojik araştırmalar gibi çok
çeşitli faaliyet alanlarında dünyadaki bilimsel ve teknolojik gelişmeleri
yakından takip etmek suretiyle, kendisini sürekli yenileyerek ülkemiz genelinde
yurt satına yayılmış 12 bölge müdürlüğü ve merkez teşkilatıyla çalışmalarını sürdürmektedir.

MTA,
elde ettiği ve ürettiği verilerle başta madencilik olmak üzere ilgili
sektörlere gerekli altyapı hizmetini vermekte, yer altı kaynaklarımızın
bulunabilmesi, işletilebilmesi ve daha doğru, güvenli bir yerleşim
planlamasının yapılabilmesi için faaliyetlerini sürdürmektedir. 
Sayın
Başkan, değerli milletvekilleri; MTA’nın bütçesi 2015 yılında 353 trilyon 973
milyar 422 bin Türk lirası olarak gerçekleşmiştir. 2017 yılında ise bütçe 679
trilyon 81 bin Türk lirası olarak planlanmıştır. Bu miktarın 227 trilyon 46 bin
Türk lirası cari idame personel için, 452 trilyon 35 bin Türk lirası ise
madencilik ve deniz, kara, hava, sosyal, şehirleşme sektörleri yatırım toplamı
olarak planlanmıştır.
Sayın
Başkan, değerli milletvekilleri; enerji sorunu, bugün olduğu gibi yakın
gelecekte de ülkemizin karşı karşıya olduğu önemli problemlerin başında
gelmektedir. Bu problemin çözümüne yönelik olarak son on iki yıllık dönem
içerisinde enerji ham madde aramalarına büyük önem verilmiş, bu süreçte yerli
kaynakların kullanılması ve dışa bağımlılığın azaltılması doğrultusunda MTA
Genel Müdürlüğünce, son dokuz yılda, kömürde 1,5 milyon metre sondaj yapılmış
ve Türkiye kömür rezervi 8 milyar tondan yüzde 89 oranında bir artışla 15
milyar tona çıkarılmıştır. 
Dünya kömür rezervinin yaklaşık yüzde 1,7’sine karşılık
gelen 15 milyar tonluk rezerviyle ülkemiz, linyit kaynakları açısından önemli
bir yere sahiptir. 
2017 döneminde Bakanlığımızın yer altı kaynaklarının
arama ve araştırma faaliyetleri kapsamında hazırladığı aksiyon planına göre,
ülkemizin ihtiyacı olan yüksek kalorili kömür aramalarına ağırlık verilecek
olup bu amaçla 600 bin metre sondaj yapılması hedeflenmiştir.
Sayın Başkan, değerli milletvekilleri; bilindiği üzere,
Bakanlığımızca yerli kömür kaynaklarının üretime açılması amacıyla yürürlüğe
konmuş olan aksiyon eylem planı çerçevesinde Elektrik Üretim AŞ Genel
Müdürlüğünce yatırıma dönüştürme çalışmaları devam etmektedir.
Benim de seçim bölgem olan Konya Karapınar Ayrancı
kömür sahasında, MTA Genel Müdürlüğü tarafından, kurumlar arası iş birliği
kapsamında Elektrik Üretim AŞ Genel Müdürlüğü adına rezerv geliştirme
çalışmalarına yönelik olarak uluslararası standartlarda sondaj ve raporlama
çalışmaları yürütülmeye başlanmıştır. 5 Haziran 2016 tarihinde başlanan çalışmalarda,
5 Aralık 2016 tarihi itibarıyla 55.688 metre kömür sondaj çalışması ile 6.605
metre hidrojeoloji sondaj çalışması gerçekleştirilmiş olup çalışmalar hâlen
devam etmektedir. 
Sahada
yürütülen sondaj çalışmalarının 2016 yılı sonu ve sondajlardan elde edilen
kömür örneklerinin analizlerinin ise 2017 Ocak ayı sonu itibarıyla tamamlanması
planlanmakta olup çalışmaların tamamlanmasının ardından da sahayla ilgili MTA
Genel Müdürlüğü tarafından hazırlanacak olan rapor EÜAŞ Genel Müdürlüğüne
teslim edilecektir. 
İlk
etapta 1.500 megavat olarak gerçekleştirilmesi düşünülen Karapınar Termik
Santrali’nin potansiyeli Afşin-Elbistan Termik Santrali’nin 2 katı
büyüklüğündedir. 
Bu
vesileyle sözlerime son verirken 2017 yılı bütçesinin hayırlara vesile olmasını
diliyor, Gazi Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Ünal.
14’üncü
sırada…
AYHAN
BİLGEN (Kars) – Sayın Başkan, İç Tüzük 60’a göre söz istiyorum.
BAŞKAN
– Sayın Bilgen, buyurunuz.
Mikrofonunuzu
açıyorum.
VI.- AÇIKLAMALAR (Devam)
21.- Kars Milletvekili Ayhan Bilgen’in,
Bayburt Milletvekili Şahap Kavcıoğlu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın üçüncü
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
AYHAN
BİLGEN (Kars) – Sayın Başkan, milletvekillerinin bu kürsüdeki konuşmalarında
temiz bir dil kullanmaları, itham edici bir dil kullanmamaları bir
sorumluluktur. AKP adına 9’uncu sırada konuşan milletvekili -tutanakları şimdi
istedik- aynen şöyle diyor: “Bizim içimizdeki asker kılıklı gazeteci ve
milletvekili kisvesi altındaki hainlerin darbe girişimleriyle, terörle…” Devam
ediyor konuşma. Şimdi, burada askerlerden kimi kastediyor bilmiyoruz çünkü
Yüksek Askerî Şûrada söz konusu askerlerin terfilerine imzaları atanlar
Başbakan, Cumhurbaşkanı ve bir AKP yetkilisinin kardeşi de galiba çok özel
imkânlarla terfi ettirilen bu ne kisvesi diye kastettiğiniz kategoride. 
Gazetecilerle
ilgili muhalif her medyayı hain saymanın son derece tehlikeli bir yöntem
olduğunu hatırlatmak isterim çünkü bizimle ilgili, bizim milletvekillerimizle
ilgili “hain” ifadesi ilk kullanıldığında eş başkanlarımız Rusya’ya gitmişti,
şimdi Sayın Başbakan Rusya’da. Dolayısıyla “hain” ifadesini bu kadar ucuz
kullanmayın bence ama özellikle…
(Mikrofon otomatik cihaz tarafından kapatıldı)
BAŞKAN
– Buyurunuz, mikrofonunuzu açıyorum, tamamlayınız.
AYHAN
BİLGEN (Kars) - …milletvekilleriyle ilgili bu şekilde, suçsuzluk esasına rağmen,
henüz bir mahkûmiyet bulunmamasına rağmen tamamen itham edici bu dili
kullandığınızda o zaman size bu ifadeler geri döner. 
Mesela,
Zencani -idama mahkûm edildi- diyor ki: “Türkiye’de 8,5 milyar rüşvet verdim.”
Bunu kime verdi, muhalefet partilerine mi verdi? Biz burada kalksak
“milletvekili kisvesi altında rüşvetçiler”, “milletvekili kisvesi altında
hırsızlar”, “bakan kisvesi altında 17-25 Aralıkta yargılatmadığınız hırsızlar”
desek bu yakışık bir tarz olur mu? Dolayısıyla, esas olan suçsuzluktur. Olağanüstü
hâlde bile “hain” ifadesini kullanırken bir kez daha düşünmeniz gerekir. Siyasi
eleştiri başka bir şeydir ama hükümü olmayan bir konuda böyle konuşursanız
buranın seviyesini aşağı düşürmüş olursunuz. 
Teşekkür
ediyorum Başkanım. 
BAŞKAN
– Teşekkür ederim Sayın Bilgen. 
ŞAHAP
KAVCIOĞLU (Bayburt) – Sayın Başkan, benim konuşmamla ilgili bir şey söyledi,
cevap vermek istiyorum. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi (3/831),
2015 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/832), 6085 Sayılı Sayıştay Kanunu Uyarınca Hazırlanan
2015 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– 14’üncü sıradaki konuşmacı Antalya Milletvekili Hüseyin Samani. 
Buyurunuz
sayın Samani. (AK PARTİ sıralarından alkışlar)
AK
PARTİ GRUBU ADINA HÜSEYİN SAMANİ (Antalya) – Sayın Başkan, değerli
milletvekilleri; Gıda, Tarım ve Hayvancılık Bakanlığı bütçesi üzerinde grubum
adına söz almış bulunuyorum. Sizleri saygıyla selamlıyorum. 
Sayın
Başkan, değerli milletvekilleri; tarım, artan dünya nüfusu, tarım arazilerinin
yok olması, iklim değişikliği ve su kaynaklarının azalması gibi faktörler
nedeniyle stratejik bir sektör olup aynı zamanda, tarih boyunca insanoğlunun
varlığını sürdürmesini ve pek çok medeniyetin kurulmasını sağlayan, son derece
önemli bir alandır; her ne kadar sanayi devriminden sonra ikinci plana itilmiş
olsa da dünya nüfusunun yüzde 40’ını istihdam etmekte olup dünyadaki
yoksulların yüzde 75’inin birincil geçim kaynağıdır. Bu yüzden, küresel
siyasete yön veren akıllar, petrol ve gaz için çıkardıkları savaşlarla değiştirmiş
oldukları dünya nüfus dengesini, yine küresel düzeyde tedbir aldıkları
takdirde, önümüzdeki yıllarda küresel faciaların yaşanmasını engellemiş
olacaklardır. Engellemedikleri takdirde, bugün petrol ve gaz için kopan fırtına
yarın gıda ve su için kopacaktır. Unutmayalım ki toprağın ölümü nebatatın ve
insanlığın ölümüdür. 
Değerli
arkadaşlar, Türkiye’yi tarımsal hasılada Avrupa’da, Avrupa zirvesine taşıdık.
2002 yılında 36 milyar olan tarımsal hasılamızı 2015 yılında 4 kat artırarak
147,2 milyar Türk lirasına ulaştırdık. Türkiye tarımsal hasılada 2002 yılında
tarımda Avrupa’nın önde gelen ülkeleri olan Fransa, İtalya ve İspanya’nın
ardından 4’üncü sıradayken 2005 yılından bugüne kadar Avrupa’nın en büyük
tarımsal hasılasına sahip ülkesidir. 2002 yılında 3,8 milyar dolar olan
ihracatımız 2015 yılında 17 milyar dolara ulaşmıştır. Hedefimiz bu ihracatımızı
daha da artırmaktır. Son on dört yılda Türk çiftçisine ödediğimiz nakdî
karşılıksız hibe desteği toplamda yaklaşık 90 milyar TL’ye ulaşmıştır.
Önümüzdeki yıldan itibaren mazot tüketiminin yarısını da karşılayacağız.
Tarımsal kredilerde 2002 yılında yüzde 59 ila 69 arasında olan faiz oranı 2016
yılında yüzde 0 ila 8,25 aralığında uygulanmaya devam etmektedir. 2002 yılında
83 milyon TL olan hayvancılık desteğini 2016 yılında 3 milyar Türk lirasına
yükselttik. Son on dört yılda hayvancılığa toplam 21 milyar TL destek verdik.
Hayvancılığı 2010 yılında sıfır faizli kredi kapsamına aldık, bugüne kadar da
9,8 milyar TL kredi kullandırdık. 
Sayın
Başkan, değerli milletvekilleri; çok önemli olan tohumculuk ve fidancılık için
ise son on bir yılda 1,4 milyar Türk lirası destek verdik. Türkiye,
uluslararası normlarda tohum üretimi ve sertifikasyon sistemine sahip bir
konuma ulaşmıştır. 2015 yılında, 70 ülkeye yaklaşık 27 bin ton tohum ihracatı
gerçekleştirdik. Önümüzdeki dönemde sertifikalı tohum kullanımını
yaygınlaştırıp başta sebze ve yem bitkileri olmak üzere tohum geliştirme
araştırmalarına desteğimizi 10 kat artıracağız. Böylece, ülkemizi tohumculuk
alanında dünyanın ilk 5 ülkesinden biri hâline getirme hedefi konusunda hızlı
bir şekilde yol almaktayız. Yerli tohumculuğu ise desteklemeye devam edeceğiz.
Son on bir yılda tohumculuk ve fidancılık için yaklaşık 1,4 milyar Türk lirası
destek verdik, Türkiye’yi tohum ihraç eden bir ülke konumuna ulaştırdık.
Tarımsal AR-GE için on dört yılda 1,7 milyar Türk lirası kaynak aktardık.
Gelecek dönemde kaynak miktarını daha da artıracağız.
Sayın Başkan, değerli milletvekilleri; çiftçilerimizin
önemli bir sorunu da ürünlerinin risklere karşı güvenceye kavuşturulmasıdır. Bu
kapsamda, tarım sigortası uygulamasını ilk defa biz başlattık. Çiftçimizi doğal
afetlerden korumak için sigorta poliçesinin yüzde 50 bedelini karşılıyoruz.
2017 yılında TARSİM kapsamını genişleteceğiz ve meyvecilikte, buğday ürününde,
hayvan hayat sigortaları gibi birçok alanda daha sigorta kapsamını genişletmiş
olacağız.
Sayın Başkan, değerli milletvekilleri; ülkemizin ilk
EXPO’su, çiçek ve çocuk temalı EXPO Antalya Aksu’da Nisan 2016 yılında hayata
geçti.
Değerli arkadaşlar, Gıda, Tarım ve Hayvancılık
Bakanlığımızın 2017 bütçesinin ülkemiz için, ülkemizin güzel insanları için,
yarınlarımız için, dünyayı kendilerinden ödünç aldığımız…
(Mikrofon otomatik cihaz tarafından kapatıldı)
HÜSEYİN SAMANİ (Devamla) - …çocuklarımız için,
özellikle tarım sektörümüz için ve üreticilerimiz için hayırlı olmasını
diliyorum. 
Hepinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür ederim Sayın Samani.
Sayın Kavcıoğlu, sanıyorum söz talebiniz var 60’ncı
maddeye göre.
Buyurunuz, mikrofonunuzu açıyorum.
VI.- AÇIKLAMALAR (Devam)
22.- Bayburt Milletvekili Şahap
Kavcıoğlu’nun, Kars Milletvekili Ayhan Bilgen’in yaptığı açıklamasındaki bazı
ifadelerine ilişkin açıklaması
ŞAHAP
KAVCIOĞLU (Bayburt) – Sayın Başkanım, HADEP başkan vekili zannedersem, benim
konuşmamla ilgili bir konuya değindi.
DİRAYET
TAŞDEMİR (Ağrı) – HADEP değil, HADEP değil, HDP!
BURCU
ÇELİK ÖZKAN (Muş) – HDP, öğreneceksiniz, HDP.
ŞAHAP
KAVCIOĞLU (Bayburt) - Şimdi, benim ifade ettiğim, asker kılıklılardan neyi
kastettiğim, 15 Temmuz gecesi zaten herkesin malumudur. 
Yine,
gazeteci olarak kastettiklerim, Avrupa Parlamentosuyla ilgili aleyhimize alınan
kararlar arifesinde Avrupa televizyonlarında Türkiye aleyhine konuşan, burada
da zaman zaman savunulan bazı gazetecilerin herhâlde lügattaki tanımı
“hainlik”tir, başka bir şey değildir. 
Yine,
milletvekilleriyle ilgili, şu an dışarıda Türkiye aleyhine konuşan ve
çalışanlar Türk askerini şehit eden katillerin, teröristlerin, asker cenazesi
yerine bu teröristlerin cenazesine gidenler de benim gözümde yine haindir, hain
olarak kalacaktır. Dolayısıyla kastettiğim… 
(Mikrofon
otomatik cihaz tarafından kapatıldı)
LEZGİN
BOTAN (Van) – 15 Temmuza kadar Fetullah Gülen’i besleyenler haindir, o hainler
burada oturuyor.
MEHMET
EMİN ADIYAMAN (Iğdır) – Hain sensin! Sen savcı mısın, hâkim misin, nesin sen?
DİRAYET
TAŞDEMİR (Ağrı) – İndir elini!
ŞAHAP
KAVCIOĞLU (Bayburt) - Üzerinize alınıyorsanız alının.
BAŞKAN
- Sayın milletvekilleri, lütfen efendim.
ŞAHAP
KAVCIOĞLU (Bayburt) - Benim kastettiklerim tamamen Türk askerine kurşun sıkan
hainlerdir.
BAŞKAN
– Teşekkür ederim Sayın Kavcıoğlu. 
LEZGİN
BOTAN (Van) – Fetullah Gülen’i on iki yıl boyunca büyüttün, bütün devlet
kurumlarına… 
MEHMET
EMİN ADIYAMAN (Iğdır) - En büyük hain sensin! Hâkim misin sen, savcı mısın sen?
ŞAHAP
KAVCIOĞLU (Bayburt) – Kes sesini be! Kes sesini be! Neyi kastettiğimi gayet iyi
biliyorsun.
LEZGİN
BOTAN (Van) – Sen kriptosun!
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Adalet ve Kalkınma Partisi Grubu adına 15’inci konuşmacı Aydın Milletvekili
Mehmet Erdem.
Buyurunuz
Sayın Erdem. (AK PARTİ sıralarından alkışlar)
AK
PARTİ GRUBU ADINA MEHMET ERDEM (Aydın) – Sayın Başkan, saygıdeğer
milletvekilleri; Gıda, Tarım ve Hayvancılık Bakanlığı bütçesi üzerine AK PARTİ
Grubu adına konuşacağım. Sizleri ve aziz milletimizi saygıyla selamlıyorum. 
LEZGİN
BOTAN (Van) – Fetullah Gülen’i büyüttünüz, getirdiniz, savcılar, kaymakamlar,
valiler, bütün bürokrasiyi, devleti verdiniz ellerine, şimdi de gelip burada
sırıtıyorsunuz. 
BAŞKAN
– Sayın milletvekilleri, lütfen efendim, hatip kürsüde, lütfen…
MEHMET
ERDEM (Devamla) - Aydın’ın ve Türkiye’nin duayen siyasetçilerinden eski Meclis
Başkanımız, birçok bakanlık görevi yapmış, Aydın eski belediye başkanlarımızdan
rahmetli İsmet Sezgin’i de rahmetle anıyoruz -dün kaybettik kendisini-
yakınlarına, sevenlerine ve Aydınlı hemşehrilerimize başsağlığı diliyorum.
Sayın
Cumhurbaşkanımız Recep Tayyip Erdoğan’ın güzel ifadesiyle “Ülkemizin tarımını
kalkındırmadan Türkiye’yi kalkındıramayız.” AK PARTİ’nin tarımda 2023 hedefi 14
milyon hektar alanda arazi toplulaştırmasını tamamlamak, 8,5 milyon hektarlık
sulanabilir alanın tamamını modern sulama teknikleriyle suya kavuşturmak,
tarımsal hasılayı 500 milyar TL’ye, tarımsal ihracatı 150 miyar TL’ye
ulaştırmaktır. Burada dolar kavramını kullanmıyoruz, TL’ye geçtik. 2002’de 98
milyon ton olan bitkisel üretimimiz bugün 115 milyon tona, yine 2002’de 12
milyon ton olan hayvansal üretimimiz ise 2 kat artışla 24 milyon tona
ulaşmıştır. AK PARTİ hükûmetleri, tarım sektörünün büyümesi ve gelişmesi için
daima çiftçimizin yanında yer almış, gündelik bakıştan stratejik planlamaya
geçmiştir. Bu sebeple, Tarım Kanunu başta olmak üzere Gıda, Toprak ve Arazi
Kullanımı, Tarım Sigortaları, Organik Tarım, Tohumculuk, Üretici Birlikleri ve
Lisanslı Depoculuk kanunları gibi 15 adet kanun çıkartılmıştır. Bu yıl gençlerimiz
için, daha çok üretsinler ve kazansınlar diye Genç Çiftçi Hibe Projesi
kapsamında 15 bin projeye 450 milyon TL hibe ödenecektir. Hükûmetimiz Millî
Tarım Projesi’ni uygulamaya koymuştur. Millî Tarım Projesi’yle Türkiye
genelinde 941 tarım havzası belirlenmiş, 19 adet stratejik üründen hangilerinin
hangi havzalarda destekleneceği ilan edilerek üreticinin ürün ve üretim
planlaması yapabilmesi sağlanacaktır. Çiftçinin alın terini korumak, piyasa
düzenini sağlamak için Toprak Mahsulleri Ofisi daha etkin kullanılacak, bölük
pörçük, on iki aya yayılıp ödenen tarımsal destekleme ödemeleri ekim zamanı ve
hasat zamanı olmak üzere yılda 2 defa ödenecek, böylece çiftçimizin eline daha
derli toplu para geçmiş olacak.
Mera
varlığımızın yüzde 56’sını, büyükbaş hayvan varlığımızın yüzde 36’sını
oluşturan 30 ilimizde mera hayvancılığı yetiştirici bölgeleri oluşturulacak,
meralar hayvancılık yapmak isteyenlere, ıslah yapma şartıyla, cüzi paralarla
kiraya verilecek. Seçim bölgem olan Aydın ilinin de içinde bulunduğu 32
ilimizde en az 500 baş kapasiteli damızlık gebe düve üretim merkezleri
kurulacak, ayrıca 26 ilde en az 500 baş kapasiteli damızlık koç, teke
merkezleri kurulacak. 
Beyaz
ette ise ilk yerli anaç tavuğumuz 2017’de inşallah piyasaya sunulacak. Tüm bu
uygulamaların amacı sağlıklı, kaliteli ve verimli anaç cins büyükbaş, küçükbaş
hayvanlarımızın ve kanatlıların yerli üretimini sağlamak ve ithalatı
azaltmaktır. Merhum Âşık Veysel’in dediği gibi, “Dost dost diye nicesine
sarıldım, benim sadık yârim kara topraktır.” Sadık yârimiz karı toprağı korumak
için, ülkemizde tespit edilen 184 ova sit ilan edilecek ve buraların her ne
sebeple olursa olsun tarım dışı amaçla kullanılması önlenecektir. Kırsal
Kalkınma Yatırımlarının Desteklenmesi Programı kapsamında tarımsal yatırımlara
yüzde 50 hibe desteği verilmektedir. Bu kapsamda 2,5 milyar TL destek
ödenmiştir. 
Dağlarından
yağ, ovalarından bal akan seçim bölgem Aydın tarım ve hayvancılık açısından çok
önemli bir ilimizdir; Türkiye’de incir ve kestane üretiminde, zeytin ağacı
varlığında 1’incidir. Türkiye’nin en kaliteli pamuğu Aydın’da yetişir. Çilek
üretiminde Türkiye 2’ncisiyiz. Başta incir olmak üzere, kestane, sofralık dane
zeytin ürünlerine de prim desteği ödenmesi konusundaki üreticilerimizin
isteklerini mütemadiyen Bakanlığımıza ve Hükûmetimize iletiyoruz. Esasen,
imkânlar çerçevesinde Türkiye’de üretilen bütün ürünlere destek verilmesi
gerekir çünkü bu, kayıt dışılığın önüne geçmek için de bir vesiledir. 
2017 yılının üretici ve çiftçilerimize rahmeti ve
bereketi bol bir yıl olmasını Cenab-ı Hak’tan niyaz ediyor, 2017 yılı
bütçesinin ülkemiz ve milletimiz için hayırlı olmasını diliyor, saygılar
sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Erdem.
Adalet
ve Kalkınma Partisi Grubu adına son konuşmacı Salih Fırat, Adıyaman
Milletvekili.
Buyurunuz
Sayın Fırat. (AK PARTİ sıralarından alkışlar)
AK
PARTİ GRUBU ADINA SALİH FIRAT (Adıyaman) – Sayın Başkan, değerli
milletvekilleri; Tütün ve Alkol Piyasası Düzenleme Kurumunun 2017 yılı bütçesi
üzerine grubum adına söz almış bulunmaktayım. Yüce heyetinizi saygıyla
selamlıyorum.
4733
sayılı Kanun’la idari ve mali özerkliğe sahip olan, 2002 yılında kurulan kurum
tütün, tütün mamulleri, alkol ve alkollü içkiler piyasasında üretim, iç ve dış
ticaretle ilgili olarak düzenleme, gözetim ve denetim görevlerini yaparak bu
piyasaların sağlıklı bir şekilde çalışmasını sağlamaktadır. Tütün ve tütün
mamullerinin üretimine, iç ve dış alım ve satımına ilişkin usul ve esaslar bu
kanunla yeniden düzenlenmiştir. Kanunla, tütün piyasası serbest rekabet
kuralları çerçevesinde liberalize edilerek zamanla arz-talep mekanizmasının
üretimi dengeleyeceği düşüncesiyle üretim planlaması, arazi tahdidi yapma ve
kota koymayla ilgili herhangi bir düzenleme yapılmamıştır. “2002 ve müteakip
yıllar tütün ürünü için destekleme alımı yapılmaz.” hükmüne istinaden, TEKEL’in
devlet nam ve hesabına yaptığı destekleme alımlarına son verilmiştir. Kanunda,
tütün üretimine sınırlama veya yasaklama getiren herhangi bir hükme yer
verilmemiş, alıcısı çıkmak kaydıyla tütün üretimi serbest bırakılmıştır.
2002
yılından itibaren, piyasa değeri olan tütün çeşitleri alıcı talepleri
doğrultusunda üreticilerle sözleşme yapılarak üretilmekte ve alımsatım bu
şekilde gerçekleşmektedir. Talebi olmayan yaprak tütünlerin yerine, piyasa
değeri olan tütün çeşitlerinin başta Adıyaman, Batman, Diyarbakır, Hatay olmak
üzere özel sektör tarafından üretiminin yapılması çalışmalarında başarılı
sonuçlar elde edilmiştir. Alıcısı olmayan tütünler yerine, piyasada talep gören
tütünlerin üretilmesi için yapılan çalışmalara kurum tarafından idari ve teknik
bilgi alanında destek verilerek kırsal istihdamın ve ülke üretim potansiyelinin
artırılmasına çalışılmaktadır.
Özellikle
Doğu ve Güneydoğu Anadolu Bölgelerinde yaşayan tütün üreticilerine sağlanan
diğer bir avantaj da 4733 sayılı Kanun’da, 2008 yılında yapılan bir
değişiklikle hayata geçirilmiştir. Kanunun 8’inci maddesinde yapılan
değişiklikle üreticiler kendi ürettikleri yaprak tütünleri kullanarak, kendi
ihtiyacı için, 50 kilograma kadar sarmalık kıyılmış tütün elde edebilmektedir. 
Türkiye,
güneşte kurutulan şark tipi tütün üretimi ve ihracatında dünya liderliğini
hâlen sürdürmektedir. 2016 yılında 55.042 üreticiyle 75.996 ton tütün
ürettirmek için sözleşme yapılmıştır. Kurum, bir yandan tütün mamulleri
sektörünü düzenlemek, denetlemek ve izlemek suretiyle sağlıklı ve düzgün
işleyen bir piyasa yapısı oluşturmakta, yasa dışı ticaretle mücadele ve takiple
görevli ve yetkili kurumlarla iş birliği içinde bulunarak söz konusu piyasanın
ve gelirlerin güvenliği sağlanmaktadır. Bir yandan da Tütün Kontrolü
Çerçeve Sözleşmesi’nin tütün tüketiminin neden olduğu yıkıcı, sağlık, sosyal,
çevresel ve ekonomik sonuçlardan mevcut, gelecek nesilleri korumak amacına
ulaşmak için tütün mamullerinde paketleme ve etiketleme tedbirleri almaktadır.
Alkol piyasasında ise metanol kullanılarak üretilen sahte alkollü içkiler
üretiminin önüne geçebilmek için metanolün denatüre edilmesine ilişkin mevzuat
düzenlemesi yapmıştır. Diğer taraftan, Tütün ve Alkol Piyasası Düzenleme
Kurumu, piyasa düzenleme ve denetim görevinin yanında, tütün kontrol
çalışmalarında Sağlık Bakanlığımızın yanı sıra en etkili şekilde
yetkilendirilmiş ve görevlendirilmiştir. 
Bu çerçevede, Tütün ve Alkol Piyasası Düzenleme Kurumu
tarafından yürürlüğe sokulan düzenleyici uygulamalar, mevzuat düzenleme ve
değişiklikleri neticesinde alınan başarılı sonuçlar, ülkemizin dünyada tütün
kontrolü düzenleme ve uygulamalarında üst sıralara taşınmasına büyük katkı
sağlamıştır. Kurum tarafından, kamuoyunun farkındalığını artırmaya yönelik
olarak tütün ve alkol kontrolüne ilişkin ulusal ve uluslararası çalıştaylar
düzenlenmiştir. Afiş, kartpostal, web posterleri basılmış, kamu spotları
hazırlanmış ve televizyonlarda yayınlanmıştır.
Kurumumuz,
görev ve yetki alanında olan Tütün ve Tütün Mamulleri Analiz, Araştırma ve
Geliştirme Laboratuvarının kurulumunu bu yıl gerçekleştirmiştir.
Bu
vesileyle, 2017 bütçemizin hayırlara vesile olmasını diler, hepinizi saygıyla
selamlarım. (AK PARTİ sıralarından alkışlar)
BAŞKAN
– Teşekkür ederim Sayın Fırat.
Adalet
ve Kalkınma Partisi Grubu adına yapılan konuşmalar sona ermiştir. 
Sayın
Gök, söz talebiniz mi var? 
LEVENT
GÖK (Ankara) – Evet efendim.
BAŞKAN
– Buyurunuz.
VI.- AÇIKLAMALAR (Devam)
23.- Ankara Milletvekili Levent Gök’ün,
bütçe görüşmelerinde bakanların sık sık yerlerini terk etmelerine ve
Cumhurbaşkanının Türk lirası yerine dolar hesabı bulunmasına ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, sabahtan beri süren görüşmelerde özellikle sayın bakanların sık sık
yerlerini terk etmesi, şu anda Enerji Bakanının da bulunmadığı bir ortamda
Enerji Bakanlığına ilişkin görüşmelerin yapılmış olması gerçekten bu bütçe
görüşmelerinin çok üzücü bir yanını göstermekte. 
Bakanların
itibar etmediği bir bütçede, ülke yangın yerine dönmüş, Başbakan konuşunca
dolar yükseliyor, dolar yükselirken Cumhurbaşkanı açıklama yapıyor “Herkes
dolarını bozdursun.” diye. Bir de bakıyoruz ki Cumhurbaşkanının da dolar hesabı
var, döviz hesabı var ama Türk lirasına çevirdiğine ilişkin dekontu şu ana
kadar kimse görmedi. 
Benim
esas sorum şu: Bir cumhurbaşkanı ülkesinin parasına niye güvenmez de parasını
dolara yatırır? 
ŞAHAP
KAVCIOĞLU (Bayburt) – Onun fikir babası zaten Cumhurbaşkanı, ne söylüyorsun?
LEVENT
GÖK (Ankara) – Böyle bir tablo var mı? Başka bir ülkenin, yabancı ülkelerin
başbakanları ya da devlet başkanları parasını kendi ülkesinin parası dışında
bir parada değerlendiriyorlar mı? Böyle bir tablo var mı?
(Mikrofon
otomatik cihaz tarafından kapatıldı) 
ŞAHAP
KAVCIOĞLU (Bayburt) – O kampanyayı başlatan Cumhurbaşkanı zaten.
BAŞKAN
– Buyurunuz, tamamlayınız Sayın Gök. 
LEVENT
GÖK (Ankara) – Bir de millî olmaktan söz ederiz ama ülkenin Cumhurbaşkanın Türk
lirası yerine dolara para yatırmasının açıklanacak bir yanı olmalıdır. Tıpkı,
bugün bir millî kuruluş olan PTT davulla zurnayla ilan ediyor, diyor ki PTT:
“Kendi hesabımızda bulunan dövizleri, 171 milyon doları ve 20 milyon avroyu
Türk parasına çevirdik.” Ya, bir millî kuruluş parasını zaten millî para olan
Türk parasına niye yatırmaz? Sayın Bakan lütfen bunları açıklasın.
Bugün bir diğer vahim tablo; Enerji Bakanıyla ilgili
ciddi iddialar var. Enerji Bakanı bu iddiaların neresinde? Yani tezini
başkasının yazdığından tutun da çok ciddi iddialar bugün ortada, Enerji
Bakanından bugün bir açıklama yok ortada. Bu saate kadar sabırla bekledim acaba
bir açıklama gelir mi diye. Bu belgelerde, WikiLeaks belgelerinde ortaya çıkan
ve birçok gazetede bulunan bu iddialar konusunda Enerji Bakanı ne diyor? Tezini
kendi mi yazdı, başkası mı yazdı? Bu iddialara bir şekilde cevap verilmesi
gerekiyor, Bakan ortada yok. Bunları sorgulayacağız, bakanlar kaçıyorlar.
BAŞKAN – Teşekkür ederim Sayın Gök.
Sayın Bostancı, buyurunuz.
24.- Amasya Milletvekili Mehmet Naci
Bostancı’nın, Ankara Milletvekili Levent Gök’ün yaptığı açıklamasındaki bazı
ifadelerine ilişkin açıklaması
MEHMET NACİ BOSTANCI (Amasya) – Sayın Başkanım, çok
teşekkürler.
Sayın Bakan EKK toplantısında, gelecek birazdan,
katılacak buraya. Başka görevleri de var tabii koşturuyorlar. 
Sayın Cumhurbaşkanı üzerinden birtakım polemikler
yapmayı çok uygun görmem. “Polemik” derken kastım şu: Dolar son zamanlarda
yükseldi, doğru ama doların sabit kaldığı dönemler de oldu. İnsanların kişisel
hesaplarını öyle veya böyle kullanmaları önemli değil, önemli olan kritik
zamanlarda ve topluma mihmandarlık ettiklerinde topluma söyledikleri ile kendi
yaptıklarının uyumudur; Sayın Cumhurbaşkanının hesap hareketleri de bununla
uyumludur. Yoksa dün hiç dolar mevzusu yokken “Sayın Cumhurbaşkanının dolar
hesabı var.” diye kimse burada konuşmuyordu. Dolayısıyla, bugün dolar yükseldi
diye bunun üzerinden bir polemik üretmeyi, üstelik halka yapmış olduğu çağrıya
kendisi de gerektiği şekilde, aynen davranmış bir Cumhurbaşkanına karşı
haksızlık olarak görürüm. 
Teşekkürler.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN – Şimdi, Halkların Demokratik Partisi Grubu
adına ilk konuşmacı Muş Milletvekili Ahmet Yıldırım. 
Buyurunuz Sayın Yıldırım. (HDP sıralarından alkışlar)
HDP GRUBU ADINA AHMET YILDIRIM (Muş) – Teşekkür ederim
Sayın Başkan.
Sayın Başkan, değerli milletvekili arkadaşlarım; ben de
2017 bütçesinin bütün ülkeye barış, emek getirmesi ve bu istikamette
kullanılması temennisiyle hayırlı olmasını diliyorum.
Sayın
Başkan, değerli milletvekilleri; bütçe eksik hazırlanıyor. Şu Parlamentonun
bizimle aynı haklara, sizinle aynı haklara sahip 10 üyesi eksik ve öyle ki şunu
ifade edelim Sayın Başkan: Eğer bir siyasi kararla eş genel başkanlarımızla
birlikte 10 vekil arkadaşımız tutuklanmamış olsaydı şu 2017 merkezî yönetim
bütçe görüşmelerini biz şöyle planlamıştık: Bütçenin tümü üzerine açılışta bir
eş genel başkanımız konuşacaktı, kapanışında bir eş genel başkanımız
konuşacaktı ve diğer 8 arkadaşımız da farklı bakanlıklar, kurum ve kuruluşlar
üzerine söz alıp konuşacaklardı. Bizimle aynı haklara sahip, şu anda bile.
Sadece belli dosyalarda, Anayasa’ya aykırı bir şekilde yargılanmalarının önünün
açılmış olması, onların yasama üyesi olarak üyelikten kaynaklı haklarını bizden
daha farklı kılmamıştır. Bunu hepimiz iyi biliyoruz. Bu temelde, özellikle biz
bu bütçede şunu ifade edelim: Bu bütçenin bir savaş bütçesi olduğunu söyledik.
Eş Genel Başkanımız da açılış konuşmasını yapınca muhtemelen bu istikamette
konuşacaktı ve bundan birkaç ay önce partimizin grup toplantısında yapmış
olduğu bütçeyle ilgili konuşmanın sadece kırk saniyesini burada değerli vekil
arkadaşlarımıza…
(Hatibin
tablet bilgisayardan bir ses kaydı dinletmesi)
SALİH
CORA (Trabzon) – Böyle bir usul var mı Sayın Başkan?
HASAN
SERT (İstanbul) - Sayın Başkan, bu doğru değil Başkan.
MEHMET
NACİ BOSTANCI (Amasya) – Sayın Başkanım, lütfen bu duruma müdahale eder
misiniz.
HASAN
SERT (İstanbul) – Başkanım, müdahale edin. 
HÜSNÜYE
ERDOĞAN (Konya) - Genel Başkanınız yemin dışında Meclise gelmeye tenezzül bile
etmedi. Yapmayın.
MEHMET
NACİ BOSTANCI (Amasya) – Sayın Başkan, kürsü oraya çıkan hatiplerin konuşması
içindir. Lütfen bu duruma müdahale edin.
MAHMUT
TOĞRUL (Gaziantep) – O, yasamanın bir üyesidir.
MEHMET
UĞUR DİLİPAK (Kahramanmaraş) – Başkanım, böyle bir usul yok ya. 
AHMET
YILDIRIM (Devamla) – Evet… (HDP sıralarından alkışlar) 
Eş
Genel Başkanımız, beytülmal olan bu bütçenin insanların mutluluğu, huzuru,
refahı için kullanılması gerektiğini, buna göre bütçelenmesi gerektiğini
söylüyor. Onun ötesinde, toplumsal barışımızı bozan, günlük yaşamımızı bize
zehir eden, gençlerin ölümüne sebep olan, her gün oluk oluk kanların akmasına
sebep olan bir bütçelemeyi reddeden konuşmadan kısa bir veciz olarak söylüyor.
MEHMET
UĞUR DİLİPAK (Kahramanmaraş) – PKK’ya bir kez laf söyle.
MAHMUT
TOĞRUL (Gaziantep) – Sus be! PKK kadar taş düşsün kafana.
AHMET
YILDIRIM (Devamla) – Şimdi, değerli arkadaşlar, ben de buna binaen şunu
söyleyeyim: Bu 2017 merkezî yönetim bütçesiyle ilgili olarak çok farklı
iddialar, rakamlar kullanılarak bütçenin çok iyi hazırlandığı söyleniyor.
Bakın, bugün bile ana muhalefet partisinden Değerli Ali Özcan söyledi, iktidar
yetkilileri ve bu ülkeyi yönetenler sadece sussa bile inanın, özellikle borsa
ve döviz kurlarının daha normatif işleyeceğini biz de düşünüyoruz. EKK toplandı
az önce, Ekonomi Koordinasyon Kurulu, Başbakan açıklama yaptı, daha açıklaması
bitmeden dolar 10 kuruş yükseldi; böyle, yani toplumsal gerçeklikle ilgisi bu. 
Birkaç
hususu daha söyleyeyim. Bunlar dışında, Merkez Bankasının borç açığını ve
şirketlerin borçlarını üstlenebilme gerçekliğine bakacak olursak Sayın Başkan,
ekim verilerine göre Merkez Bankasının resmî rezervleri 118 milyar dolar ancak
bundan altın rezervlerini, IMF rezerv pozisyonunu, döviz kredilerini ve menkul
kıymetler gibi çıkarılması gereken miktarları düşürdüğümüzde Merkez Bankasının
döviz rezervi öyle iddia edildiği gibi 118 milyar değil, sadece 25 milyar
dolardır. 
Sayın
Başkan, değerli milletvekilleri; yabancı para yerine TL’yi teşvik etmekten söz
eden Hükûmet -kendi ifadeleriyle söylüyorum- 5 mega proje, Osmangazi Köprüsü,
Boğaz’ın üçüncü köprüsü, üçüncü havaalanı ve şehir hastanelerini hazine
garantisiyle yabancılara, özellikle döviz üzerinden borçlandırıyor mu
borçlandırmıyor mu? Ve bunların toplamı 23,7 milyar dolar. Halkın üç beş
kuruşluk olup olmadığını bilmediğimiz dolarını bozdurmasını isteyen iktidar
aklı, götürüp bu ülkenin kaynaklarını “mega proje” adı altında yabancılara
peşkeş çekmekten geri durmuyor. 
Bir
diğeri… Değerli milletvekilleri, TÜİK verilerine göre Ocak 2016-Eylül 2016
arasında ülkeye yabancı yatırımın net girişi yüzde 49,3 azaldı. Bu ne demektir?
Gelecek açısından dolar kıtlığı bizi bekliyor. 
Değerli
milletvekilleri, bir de, son bir yılda, 1 Ocaktan bugüne kadar -daha yılı bile
tamamlamadık- hani asgari ücreti 1.300 liraya çıkardığımızla övünüyoruz ya, ona
dair söyleyeyim: 1.300 TL’lik asgari ücret 1 Ocakta 451 dolardı, bugün 361
dolar ve yüzde 20’sini ilk on ayda kaybetti. Asgari ücretlinin hâli bu. 
Şimdi,
içte istikrar sağlamayan, siyasi bir kaosu yaşayan ve içte, dışta kaos
politikalarını öncelemiş olan iktidarın daha farklı bir ekonomik gerçeklikle
karşılaşması mümkün değildi. Buna göre, partimize, eş genel başkanlarımıza,
milletvekillerimize, parti yöneticilerimize dönük operasyonların bizim
açımızdan -siz ne kadar iddia ederseniz edin- hiçbir şekilde yargısal bir
süreçle ilgisi yoktur. Buna iktidar partisinin bile bir bölümü katılmadığını
açık ifade etmektedir. İktidar partisinin bir bölümünün bile bunun yargısal bir
sürecin ürünü olarak gerçekleşmediğini düşündüğü bir ortamda biz ancak “siyasi
rövanşizm”, arkadaşlarımızın alınmasını da bir “rehin politikası” dışında
hiçbir adlandırmaya tabi tutmayacağız. Ne yurt içinde ne yurt dışında bunun
yargının, yargısal süreçlerin ve kararların bir ürünü olduğuna siyasi iktidar
dışında -ki, onların da tamamı değil- hiç kimse inanmıyor, medyanın sürekli
manipüle politikaları izlemesi de bu gerçekliği değiştirmiyor. Bu işteki
iktidarın rolünü, bizim genel merkezimize, il, ilçe teşkilatlarımıza ve buna
bağlı olarak etkinliklerimize saldırıların cevapsız kalmasıyla da
ilişkilendiriyoruz. Bu zorbalığın ve âcizliğin bizim açımızdan bir sebebi
vardır. Demokratik mücadeleyle bizimle baş edemeyenlerin, siyasetle bizimle baş
edemeyenlerin, seçimle partimizi barajlar altında bırakamayanların, hukukla baş
edemeyenlerin âciz ve zorba yöntemlerinden başka bir şey değildir. Bunun adı
“bağımsız yargı” falan değildir. Buna Türkiye ve dünya inanmıyor, iktidarın bir
bölümü yalnız inanıyor. Avrupa Birliği insan hakları raporlarına bakalım,
Birleşmiş Milletler raporlarına bakalım, Uluslararası Af Örgütü raporlarına
bakalım, tamamı bunun bir siyasi darbe olduğunu ve Türkiye’deki insan hakları
ihlallerinin, kötü muamelelerin had safhaya çıktığını söylüyor. Yargının
bağımsız olmadığını, asıl yargılanması gerekenler dışında bugün siyasal
yargının önüne atılmış olanlardan biliyoruz biz. Asıl yargılanması gerekenler
yok; işi Allah’ın kendilerini affetmesine havale etmiş olanlar şu dünya gözüyle
bir defa dahi nedamet getirmeden bu sürecin altından çıkamazlar. Örneğin,
sadece 15 Temmuz sonrası ibretlik bir hususu sizinle paylaşalım. Yıllar yılı
insanları Gülencilerle ilişkilendirmek zorunda bırakanlar hesap vermiyor, taammüden
bu işi yapanlar hesap vermiyor ama onlarla zorunlu ilişki kuranlar ise bugün
hepsi cezaevinde ve işkence altında. AKP iktidarı yıllar yılı herkesi ama
herkesi, her iş için Pensilvanya’ya yönlendiren bir politik hat izledi.
Siyasette yükselmek isteyenlerin yolu Pensilvanya’dan geçmek zorundaydı,
bürokraside yükselmek isteyenlerin yolu Pensilvanya’dan geçmek zorundaydı,
zengin olmak, ihale almak isteyenlerin hepsi Pensilvanya’ya gitmek zorundaydı;
bu, iktidarın kronik bir sistematik politikasıydı. Akademide, yargıda,
emniyette, orduda yükselmek isteyenler kılıktan kılığa girerek Pensilvanya’da
maalesef diz çöktürülmek, el bağlatılmak ve baş eğdirilmek zorunda kaldılar. 
Değerli
milletvekilleri, Türkiye’de içine nüfuz edilmemiş, bu yapıya boyun eğmemiş, teslim
olmamış neredeyse tek bir siyasi yapı kaldı. O da, şunu ifade edelim, en büyük
bedeli ödemek zorunda bırakılan yapı olarak biziz.
(Mikrofon
otomatik cihaz tarafından kapatıldı)
AHMET
YILDIRIM (Devamla) - Sayın Başkan, Mahmut Toğrul arkadaşımdan, iki dakikalık
onun süresinden düşmeniz uygun mudur?
BAŞKAN
– Uygundur tabii buyurunuz. 
Sayın
Toğrul da muvafakat ediyor sanıyorum. 
AHMET
YILDIRIM (Devamla) – Muvafakat ediyor musun Sayın Toğrul?
MAHMUT
TOĞRUL (Gaziantep) - Ediyorum.
BAŞKAN
– Buyurunuz, iki dakika ilave süre veriyorum.
AHMET
YILDIRIM (Devamla) – Tamam, teşekkürler.
Şimdi,
mesele HDP olunca, mesele Kürt halkının demokrasi, özgürlük, barış mücadelesi
olunca aynen bu yapıyla bugün dahi siyasi iktidar ilişki kurmaktan imtina
etmiyor. Şöyle ki: Bakın, Cizre’de, Sur’da, Lice’de, Nusaybin’de, Şırnak’ta,
Yüksekova’da o şehirleri yerle bir eden komutanların hepsi bu iktidarla
birlikte çalıştı ama o örgütün üyesi olmaktan suçlanarak 15 Temmuz sonrası
tutuklandılar. 
Yine,
vekil, belediye başkanı ve parti yöneticilerimiz ki onlardan biri de Diyarbakır
Büyükşehir Belediyesi Eş Başkanımız Sevgili Fırat Anlı’dır, bunların
savcılarının hazırladıkları dosyalar üzerinden tutuklandılar. Mesele biz olunca
ortaklığınız tıkırında işlemeye bugün dahi devam ediyor. 
Değerli
milletvekilleri, bunların hepsi, hak arama süreçlerine, demokratik siyaset
yapma iradesine baskı ve zulüm politikalarıyla karşılık vermenin ötesinde bir
şey ifade etmiyor. Ne biz ne halkımız bu onurlu yoldan vazgeçmeyeceğiz. Biz
şunu ifade edelim: Eğer sizin bu baskı ve zulüm politikalarınıza karşı nasıl
bir pratik içerisinde olacağımızı ve nasıl direneceğimizi öğrenmek istiyorsanız
şu anda içeriye atmış olduğunuz, yıllar yılı birlikte ortaklık yapmış olduğunuz
o polis şeflerine, o hâkimlere, o asker şeflerine gidip sorabilirsiniz, onlar
bizi iyi biliyorlar. Bakın, ortaklarınız zulüm politikalarına karşı özellikle
nasıl direndiğimizi iyi biliyorlar. Mücadeleyle açığa çıkmış, demokrasi,
özgürlük ve barış kazanımlarının çok kolay bölücülükle itham edildiği dünya
örneği çoktur ama demokrasi ve barış mücadelesinin ve taleplerinin ülkeyi
böldüğü bir örnek yoktur. Bölen ret, inkâr, asimilasyon politikaları ile baskı
ve zulüm süreçleridir diyorum, bütün Genel Kurulu saygıyla selamlıyorum. (HDP
sıralarından alkışlar) 
BAŞKAN
– Teşekkür ederim Sayın Yıldırım.
MEHMET
NACİ BOSTANCI (Amasya) – Sayın Başkan...
BAŞKAN
– Sayın Bostancı, buyurunuz.
MEHMET
NACİ BOSTANCI (Amasya) – Sayın Yıldırım yapmış olduğu konuşmada, tutuklu
vekillere ilişkin bahis çerçevesinde, iktidarın bir kısmının da bağımsız
yargıya inanmadığı ve bu yönde... 
DİRAYET
TAŞDEMİR (Ağrı) – Evet, Cumhurbaşkanı söyledi.
MEHMET
NACİ BOSTANCI (Amasya) –...konuyla ilgili beyanları bulunduğu şeklinde; esasen
iki farklı görüşümüzün olduğu, bir kısmımızın bağımsız yargıya inandığı, bir
kısmımızın da inanmadığı şeklinde bir atıfta bulunmuştur. Bu haksız ve yersiz
sataşma dolayısıyla söz istiyorum.
BAŞKAN
– Bu eleştiri Hükûmete yönelik mi, grubunuza yönelik mi?
MEHMET
NACİ BOSTANCI (Amasya) – İktidar, iktidar olarak tanımladı yani AK PARTİ Grubu.
Zaten, zikrettiği kişi de AK PARTİ Grubundan bir arkadaşın beyanıdır.
MAHMUT
TOĞRUL (Gaziantep) – Varsa beyanı daha ne istiyorsunuz?
BAŞKAN
– Sayın Bostancı, daha net söylerseniz söz vereceğim, değilse, eleştiri
iktidara yönelik olduğu için Hükûmete…
ALİ
ATALAN (Mardin) – Çok var, çok var. Öyle düşünüp de söyleyemeyen çok var. 
MEHMET
NACİ BOSTANCI (Amasya) – Efendim, atıf AK PARTİ Grubunadır. Sayın Yıldırım…
BAŞKAN
– Buyurunuz. (AK PARTİ sıralarından alkışlar)
HÜSNÜYE
ERDOĞAN (Konya) – Sayın Başkanım, onlar varken konuşmayalım lütfen. 
GÖKCEN
ÖZDOĞAN ENÇ (Antalya) – Başkanım, onları indirir misiniz.
AHMET
YILDIRIM (Muş) – Arkadaşımız gelecek, isterseniz siz yana çevirin. 
HÜSNÜYE
ERDOĞAN (Konya) – Hayır canım ne münasebet. Başkanım, lütfen…
DİRAYET
TAŞDEMİR (Ağrı) – Ne var, bu kadar rahatsız oluyorsunuz, ne var?
GÖKCEN
ÖZDOĞAN ENÇ (Antalya) – İndirin onu. 
HÜSNÜYE
ERDOĞAN (Konya) – Başkanım, lütfen…
AHMET
YILDIRIM (Muş) – Arkadaşlarınız sizin kadar tahammülkâr değiller. 
MEHMET
NACİ BOSTANCI (Amasya) – Tamam, arkadaşlar gelince tekrar koyabiliniz. 
DİRAYET
TAŞDEMİR (Ağrı) – Niye o kadar rahatsız oluyorsunuz?
BAŞKAN
– Sayın Bostancı, kendisi onu iletebilir. 
VII.- SATAŞMALARA İLİŞKİN KONUŞMALAR
(Devam)
2.- Amasya Milletvekili Mehmet Naci
Bostancı’nın, Muş Milletvekili Ahmet Yıldırım’ın 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın üçüncü tur görüşmelerinde HDP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; burada,
dokunulmazlıklara ilişkin Anayasa değişikliğinden sonra hukukun bazı
tasarrufları oldu, bazı milletvekillerine ilişkin tutuklama yoluna gitti…
DİRAYET
TAŞDEMİR (Ağrı) – Hangi hukuk?
MEHMET
NACİ BOSTANCI (Devamla) - …bir arkadaşımız da bunun yapılmamasının daha iyi
olacağına ilişkin görüş beyan etti, diğer arkadaşlarımız da herhangi bir görüş
beyan etmedi, “yerindedir”, “uygundur”, “tutuklanmalıdır” falan demedi. Bu,
tamamen hukuka ilişkin bir tasarruftur. Esasen, bizim burada siyasi olarak
yaptığımız sadece dokunulmazlıklara ilişkin Anayasa değişikliği marifetiyle
hukuki tasarrufa yol açmaktır. 
DİRAYET
TAŞDEMİR (Ağrı) – Hangi hukuk?
MEHMET
NACİ BOSTANCI (Devamla) - Yapılan işlemin yanlışlığına dair bir kanaat, bir
iddia, bir tartışma var ise bunun zemini mahkemelerdir…
DİRAYET
TAŞDEMİR (Ağrı) – Hangi mahkeme?
MEHMET
NACİ BOSTANCI (Devamla) - …ve gerekli yerlerdir; eminim, arkadaşlar orada gereken
müracaatları yapıyorlardır. 
MAHMUT
TOĞRUL (Gaziantep) – Talimatla çalışan mahkemeler mi?
MEHMET
NACİ BOSTANCI (Devamla) - Şimdi, burada, sürekli siyasi iktidara ihale
çıkarılarak aslında tersinden yapılmak istenen, hukukun baskı altına alınmaya
çalışılmasıdır. Şu söyleniyor: “Siz, aslında hukuken değil de siyasi kararlarla
baskı altında böyle davranıyorsunuz ve böyle yapmayacaksınız, bizim arkadaşları
bırakacaksınız.” Tersinden bir tahakküm mekanizması ve propagandası çalışıyor,
bunu doğru bulmam, bunu doğru bulmam arkadaşlar. 
Ayrıca,
şimdi, elbette milletin seçtiği vekillerin hepsinin burada olması ve yasama
faaliyetlerine katılması prensipte hepimizin talebidir ama takdir edersiniz ki
sadece bizim, sizin istemenizle olmaz…
DİRAYET
TAŞDEMİR (Ağrı) – Hukuk niye size işlemiyor?
MEHMET
NACİ BOSTANCI (Devamla) - …aynı zamanda ilgili kişilerin de elbette hukuk
çerçevesinde yapıp ettiklerine dikkat etmesi gerekmez mi? Buna hukuk karar
verecektir. Ümit ederim, sonu hayırlı olur. 
Teşekkürler.
(AK PARTİ sıralarından alkışlar)
BAŞKAN
– Teşekkür ederim Sayın Bostancı. 
AHMET
YILDIRIM (Muş) – Sayın Başkan, Sayın Bostancı o nezih diliyle, “Aslında böyle
yapmak istiyorsunuz.” diye benim kullanmadığım cümleyi benim adıma kullanmak
suretiyle sataşmada bulundu. İç Tüzük 69’a göre…
BAŞKAN
– Sayın Yıldırım, bir sataşma yok. 
AHMET
YILDIRIM (Muş) – Ama benim söylemediğim bir cümleyi benim adıma kullandı Sayın
Başkan. 
BAŞKAN
– Peki, buyurunuz. (HDP sıralarından alkışlar) 
MEHMET
NACİ BOSTANCI (Amasya) – Sayın Başkanım, Sayın Yıldırım kendi anladığı biçimi
ifade etti, ben de konuya ilişkin kendi anlayışımı ortaya koydum. Bundan bir
sataşma çıkartmak bence doğru olmaz diye düşünüyorum.
ALİ
ATALAN (Mardin) – Sataşmaydı, açık bir sataşmaydı. 
BAŞKAN
– Buyurunuz Sayın Yıldırım. 
Lütfen,
bir sataşmaya meydan vermeyiniz.
3.- Muş Milletvekili Ahmet Yıldırım’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan.
Şimdi,
Naci Hoca’nın o hoş üslubuyla, nezih konuşmasıyla, aylar önce biz “Sayın
Davutoğlu gidici.” deyince, şu cümlelerini sıklıkla tekrarlamasını hiç
unutmuyoruz. “Size buradan ekmek çıkmaz. Asla partimizin içinde böyle bir şey
yok.” diye buradan defalarca söylediniz. (HDP sıralarından alkışlar) Ama biz,
Sayın Davutoğlu’nun, seçimle gelen Sayın Davutoğlu’nun bir darbeyle gidişini
göre göre burada dile getirdik ve siz, o zaman da kabul etmemiştiniz; aynı, bu
4 Kasım darbesi gibi bir darbeydi. Ve parti içinizde de oldu. Aynı darbenin
bugün sizin partinizin içine geleceğinden de şüpheniz olmasın. Ve sizin bir
dahaki döneme, belki yeniden vekil olmak veya vekil olamazsak bile
tutuklanmamak refleksiyle yanlış gördüğünüz politikalarınıza dair suskunluğunuz
inanın size yönelimi asla engellemeyecektir. Bu yönüyle, yaşanan bir siyasi
darbedir. Olağanüstü hâl koşulları dışında, ülkenin bir bölümüne dayatılan ve
ülkenin özellikle bir bölgesindeki milyonları mutsuz kılan bir ülke
gerçekliğinde ülkenin tamamının mutlu olmasının koşulları yok. Bize ve bu
ülkeye, bu olağandışı koşulları kader olarak dayatamazsınız. Benzer toplumsal
problemlerin barışla, konuşarak, kelamla, sözle, kalemle çözüldüğü onlarca
örnek varken, bu kadar ölüm, bu kadar kan politikaları bu ülkenin kaderi
değildir. 
HÜSNÜYE
ERDOĞAN (Konya) – Sizlerin elinde Kalaşnikoflar varken, biz mi göremiyoruz
kalemleri? Kalemleri göremeyen biz miyiz yoksa sizin elinizdeki bırakmadığınız
silahlar mı?
AHMET YILDIRIM (Devamla) – Bunu, sadece işte bölgede
öldürülen insanlar açısından söylemiyorum, orada öldürülen asker ve polis
aileleri için de söylüyorum çünkü savaşın kararını veren oradaki asker ve
polisler değil ama canını veren oradaki asker ve polisler. 
Bunları bütün ülkeye anlatacağız biz diyorum ve bütün
Genel Kurulu saygıyla selamlıyorum. (HDP sıralarından alkışlar) 
BAŞKAN – Teşekkür ederim Sayın Yıldırım. 
MEHMET NACİ BOSTANCI (Amasya) – Sayın Başkan… 
BAŞKAN – Sayın Bostancı… 
MEHMET NACİ BOSTANCI (Amasya) – Sayın Yıldırım’ın
tartışmalı ifadeleri burada çok konuşuldu, bizim de cevaplarımız oldu fakat
konuşmasının girişinde kehanete ve niyet okumaya dayalı, bana ve arkadaşlara
yönelik değerlendirmelerini reddettiğimi kayıtlara geçirmek için bu sözü aldım.

Teşekkür ederim. 
BAŞKAN – Teşekkür ederim Sayın Bostancı. 
Kayıtlara geçmiştir. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN – Halkların Demokratik Partisi Grubu adına
ikinci konuşmacı İstanbul Milletvekili Garo Paylan. 
Buyurunuz Sayın Paylan. (HDP sıralarından alkışlar) 
HDP GRUBU ADINA GARO PAYLAN (İstanbul) – Sayın Başkan,
değerli milletvekilleri; “…”(x) hepinizi saygıyla selamlıyorum. 
Değerli arkadaşlar, hepimiz burada gırtlak
patlatıyoruz, görüşlerimizi söylüyoruz. Ne için yapıyoruz özellikle muhalefet
olarak? Siz çoğunluk olan iktidar partisi milletvekillerini etkilemek için,
kendi görüşlerimiz doğrultusunda etkilemek için ama demin saydım, burada 28-30
AKP milletvekili var yani çoğunluk değilsiniz şu anda, sizi etkilesem dahi bu
bütçe sonra, saat sekizde gelip el kaldırıp indirenlerle geçecek. Niçin gırtlak
patlatıyoruz arkadaşlar? Bu mudur birbirimize duyduğumuz saygı, bu mudur Meclise
duyduğumuz saygı? 
Peki, görüştüğümüz bakanlıklar neler? Ulaştırma
Bakanlığı burada, Tarım Bakanlığı yok… 
GIDA, TARIM VE HAYVANCILIK BAKANI FARUK ÇELİK
(Şanlıurfa) – Buradayız, buradayız efendim. 
GARO PAYLAN (Devamla) – Ha, Tarım Bakanlığı da
buradaymış. 
Enerji Bakanlığı yok, ekonomi yönetiminden sorumlu
Başbakan Yardımcımız yok. Dört büyük bakanlığı görüşüyoruz, Türkiye için çok
önemli, ikisi burada, ikisi yok. 
MEHMET UĞUR DİLİPAK (Kahramanmaraş) – Onların değerli
işleri var, değerli işleri. 
GARO
PAYLAN (Devamla) – Bakın, “iş” dediğiniz şey… Türkiye’nin 2017 yılı bütçesi
görüşülüyor. Bundan daha önemli bir iş var mı? Ekonomi Koordinasyon Kurulu gece
de toplanabilir. Öyle değil mi? Biz de gece sabahlara kadar burada çalışmıyor
muyuz arkadaşlar? Sabah 5’e kadar çalışmıyor muyuz? Burada bakanlar olmalıydı,
eleştirilerimizi dinlemeliydi. Belki fikirleri değişir. AKP milletvekillerinin
çoğunluğu burada olmalıydı, dinlemeliydi. Yalnızca el kaldırıp indirmeye gelmek
bu Meclisin itibarını da düşürmektir arkadaşlar. Hepimiz bu Meclisin itibarını
düşünmeliyiz. 
Bakın,
yürütme…
MEHMET
UĞUR DİLİPAK (Kahramanmaraş) - Kaç gün geliyorsun?
GARO
PAYLAN (Devamla) - …bu Meclisi bir noter olarak görüyor, bir noter.
MEHMET
UĞUR DİLİPAK (Kahramanmaraş) - Sen kaç gün geliyorsun, onu söyle.
GARO
PAYLAN (Devamla) – Bizleri noter memurları olarak görüyor, mühür basan noter
memurları olarak görüyor. Bunu da biz yarattık. Çünkü bakın, yüz yıldır burada…
MEHMET
UĞUR DİLİPAK (Kahramanmaraş) - Kaç gün geliyorsun, sen kaç gün geliyorsun?
GARO
PAYLAN (Devamla) – Sayın Başkan, müdahale eder misiniz rica edeyim, insicamımı
bozuyorlar.
BAŞKAN
– Siz devam edin Sayın Paylan.
Sayın
milletvekilleri, lütfen efendim, lütfen hatibi dinleyiniz.
MEHMET
UĞUR DİLİPAK (Kahramanmaraş) – Hatip geldiğini söylesin Sayın Başkan; gelmiyor,
bir kez geliyor, ondan sonra konuşuyor.
BAŞKAN
– Sayın milletvekilleri, lütfen efendim, lütfen.
GARO PAYLAN (Devamla) – Değerli arkadaşlar, yaklaşık
yüz elli yıllık parlamenter geleneğimizde hep darbeler yaşadık. Şu Meclisin
itibarını bir türlü tam olarak ortaya koyamadık. Darbeler de hep merkezde
bulunan o güç tarafından yapıldı ve hep güç savaşları oldu. Bir güç hep
merkezdeydi, Parlamento o gücü bir miktar almaya çalıştı, yargı almaya çalıştı,
basın denetlemeye çalıştı ama hep bir vesayet o gücü merkezde kendine tahkim
etti. Yakın zamanda yaşadığımız pek çok darbe var. Yakın zamanda bir darbe
bulutunun içinden de geçiyoruz. Umutlarımızın yüksek olduğu dönemler oldu ama
hep bir darbe ve vesayet bulutunun içinden geçtik. Son zamanlarda yaşadığımız
darbelere bakalım. Özellikle -eski darbelere bakmayalım ama- 12 Eylül 1980
darbesine bakalım arkadaşlar, hani ders çıkarıyor muyuz darbelerden diye. Sayın
Demirel’in veciz bir sözü vardır: “11 Eylülde her gün insanlar ölüyordu, her
gün bombalar patlıyordu. Ya, o gün de sıkıyönetim vardı. Bu 13 Eylülde bu
ölümler, bombalamalar nasıl durdu arkadaşlar?” diye sordu. Çok haklı bir
soruydu. Ama biz bu sorudan bir ders çıkaramadık siyaset kurumu olarak. Daha
sonra 28 Şubat sürecini yaşadık arkadaşlar. Vesayet vardı ve bu 28 Şubat
sürecinden AKP sosyolojisi bir tepkiyi ortaya koydu ve AKP değişim ve dönüşüm
ve vesayet kurumlarından kurtulma iddiasıyla iktidara geldi. İlk döneminde,
Sayın Başbakan -daha Başbakan olmadan, Abdullah Gül’ün Başbakanlığı vardı-
Avrupa Birliğine gitti, “Ben Türkiye'yi değiştireceğim, dönüştüreceğim.” dedi.
Ama dönüştürme iddiasına karşı da vesayet kurumları sürekli o darbe
mekanizmasını devrede tuttular. 2003 yılından itibaren işte “ay ışığı”, “sarı
kız” pek çok isim veriliyor, henüz yargılanmadığı için, doğrudur, yanlıştır
demem ama fiilî durumlar var. O Balyoz, Ergenekon iddianamelerine baktığımızda,
“manipülasyonlar” diyebilirsiniz, pek çok, “bunlar siyasi soykırım
operasyonları” diyebilirsiniz, ama gerçek suçlar var ortada; Hrant Dink
katledildi, Rahip Santoro öldürüldü, Danıştay baskını yapıldı, Malatya Zirve
Yayınevi basıldı. “Bütün bu olaylara bakın arkadaşlar.” dedik, “Ey, AKP
iktidarı, gelin, buna bakın.” dedik. “Bu, bir darbe bulutudur, darbe
dinamiğidir.” dedik. Cemaat meğer devredeymiş. Biz bunu söyledik; Hrant Dink
katledilirken, 34 kamu görevlisini işaret ettik. İçinde cemaatçiler vardı,
Ergenekon sanıkları vardı, içlerinde AKP’ye yakın bürokratlar vardı, daha sonra
siz bakan yaptınız, milletvekili yaptınız, o yüzden söylüyorum, hepsi cinayetin
aktörleriydi. “Adil bir yargılanmayla ortaya çıkarılsın.” dedik. Eğer ki Hrant
Dink cinayeti adil bir şekilde yargılansaydı, bu darbe bulutlarının içinden
geçmemiş olacaktık, ama bakmadınız ve nitekim, cemaatin de “Bütün bunları
sorgulayacağım.” diye gelen cemaatin tek bir derdi varmış, siyasi soykırım
operasyonlarını yapıp siyasete “Ben bu darbecilerle hesaplaşıyorum.” diyerek
kendine pozisyon almakmış. Daha sonra, siz, güç savaşında birbirinize
düştüğünüzde cemaat ve darbe dinamiğini ortaya koydu ve 17-25 Aralık
operasyonları -doğrudur, yalandır, hepsini göreceğiz, elbette bu devran da
dönülecek- daha sonra pek çok olay, bombalar, patlamalar, bütün bunlara
baktığımızda, bir göz bu darbe dinamiğini devreye sokmuş arkadaşlar. Ankara
Garı katliamını devlet içinde bir göz yönetiyormuş. Birileri o IŞİD hücrelerine
yön veriyormuş. Havalimanı patlamalarında, pek çok patlamada yol veriyormuş. 
Bakın,
geçen yıl, 22 Temmuz 2015’te 2 polisimiz öldürüldü. Ahmet Davutoğlu’na, o “darbeci”
dedikleriniz, “cemaatçi” dedikleriniz bir istihbarat geçtiler, “Telsiz
mesajlarını dinledik, Kandil’den bir emir geldi, 2 polisimiz katledildi.”
dediler, Ahmet Davutoğlu’na o gün uçakları kaldırma emri verdirdiler, o günden
beri 10 bine yakın insanımızı kaybettik; asker, polis, gerilla, sivil, 10 bine
yakın insanımızı kaybettik. 
HÜSNÜYE
ERDOĞAN (Konya) – “Gerilla” neymiş ya? Kime “gerilla” diyoruz bir duyalım, bir
duyalım “gerilla” kimmiş?
GARO
PAYLAN (Devamla) – Ben, burada, bu Genel Kurulda, defalarca, darbe dinamiği
devrededir arkadaşlar dedim, barış süreci bitmişse darbe dinamiği devrededir
dedim; Plan Bütçe Komisyonunda, arkadaşlarım şahittir, onlarca kez darbe
dinamiği devrededir arkadaşlar dedim, uyanın dedim. Ama sizler, o yaratılan
milliyetçi hezeyanlara kapılıp, siyasetçi olduğunuzu unutup, yalnızca bize
bağırıp, biz size bağırıp darbecilerin ellerini ovuşturmalarını sağladık. 
Darbecilerin
bir isteği daha vardı, “Dokunulmazlıklarını kaldırın.” Dediler ki: “Kutuplaşma
artsın, kamplaşma artsın ve -ellerini ovuşturarak- biz darbeye yürüyelim.”
Burada, Anayasa Komisyonunda, milletvekili dokunulmazlıklarının kaldırılması
görüşülürken, biz birbirimizi darbederken darbeciler ellerini ovuşturuyorlardı.
HÜSNÜYE
ERDOĞAN (Konya) – Sen etmedin ya! Sen kışkırttın, kaçtın oradan. 
GARO
PAYLAN (Devamla) – “Ne güzel, kamplaşma, kutuplaşma artacak, insanlar isyan
edecek, çatışmalar olacak, bombalar, katliamlar olacak ve biz darbeye
yürüyeceğiz.” dediler ve darbeye bu şekilde yürüdüler arkadaşlar. 
Peki,
biz 15 Temmuzdan ders çıkardık mı? Darbe içinde darbe, darbe içinde darbe… Bir
ders çıkardık mı? Hayır. Sayın Cumhurbaşkanı dâhil pek çok AKP yetkilisine
mesaj yolladık, “Gelin, bu darbeden bir ders çıkaralım.” dedik. İlk çağrıyı biz
yaptık, “4 siyasi partinin eş başkanı, başkanları bir araya gelsin Sayın
Cumhurbaşkanı başkanlığında, gelin, bir beyaz sayfa açalım, ne hatalar yaptık
ki darbe oldu.” dedik. Ama yeni dönemin darbecileri, eski dönemin darbecileri
Sayın Cumhurbaşkanının etrafını sarmışlar; siyaset kurumu Sayın Cumhurbaşkanını
etkileyemiyor, yasama etkileyemiyor; yargı suskun, basın susturuldu. Sayın
Cumhurbaşkanını etkileyebilecek her yer vesayet altında ve Sayın
Cumhurbaşkanının etrafında bir dalkavuklar grubu var, her gün “Padişahım, çok
yaşa.” diyorlar. Onlar kaldı, siyaset ulaşamıyor. Siyaset eğer ki bakın,
yürütmeyi etkileyemiyorsa… Kontrolsüz güç hatalar yapar arkadaşlar her insanın
hatalar yapabildiği gibi. Bu hatalar yapıldıkça da darbe dinamikleri devreye
girer, güç savaşları devreye girer ve başımıza çorap örmeye devam ederler. 
Aynı
olayı da söyleyeceğim, bakın, Sayın Davutoğlu’nun inandığı o 2 polisimizin
öldürülmesi olayı sonrası savaşı başlatma hikâyesi gibi, biz niçin Suriye’deyiz
arkadaşlar? Çünkü Sayın Cumhurbaşkanı şunu söyledi: “Sabrımız taştı.”
HÜSNÜYE
ERDOĞAN (Konya) – PKK niye orada?
GARO
PAYLAN (Devamla) - Gaziantep’te 56 çocuğumuzu bir IŞİD militanı öldürdü, o gece
ordu ne hikmetse sınırda hazırdı, ertesi gün ordumuz Suriye’ye daldı. 
HÜSNÜYE
ERDOĞAN (Konya) – PKK’nın ne işi var orada?
GARO
PAYLAN (Devamla) – Bunda bir oyun görmüyor musunuz arkadaşlar?
HÜSNÜYE
ERDOĞAN (Konya) – YPG’nin ne işi var orada?
GARO
PAYLAN (Devamla) - Bunda bir oyun görmüyor musunuz? 56 çocuğumuzu kurban eden,
devlet içinde emin olduğum bir şekilde haberi olan kesimlerin bu oyununu
görmüyor musunuz? Eğer bu oyunları görmüyorsak başımıza daha çok çorap örerler
arkadaşlar. 
(Mikrofon
otomatik cihaz tarafından kapatıldı)
HÜSNÜYE
ERDOĞAN (Konya) – Siz görün de maşa olmayın, maşa olmayın. Siz görün. 
GARO
PAYLAN (Devamla) – Gelin, siyaset kurumunu devreye sokalım hep beraber.
Hepinize
saygılar sunarım. (HDP sıralarından alkışlar)
BAŞKAN
– Teşekkür ederim Sayın Paylan.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Paylan, yapmış olduğu konuşmada, Temmuz 2015
tarihinde terörün geldiği yeni evre dolayısıyla devletin mukabelesini, Ahmet
Davutoğlu yani bizim Genel Başkanımız ve Başbakanımızın oyuna gelmesi
neticesinde meydana gelmiş trajik bir hadise olarak tanımladı. Bu, son derece
yanlış ve grubumuzu töhmet altında bırakan, AK PARTİ’yi…
BAŞKAN
– Buyurunuz Sayın Bostancı. (AK PARTİ sıralarından alkışlar) 
ÇAĞLAR
DEMİREL (Diyarbakır) – Her Hükûmeti eleştirdiğimizde eğer grup cevap verecekse…

MEHMET
NACİ BOSTANCI (Amasya) – Ben yine kenara alıyorum bunu.
HÜSNÜYE
ERDOĞAN (Konya) – Dokunmayın Başkanım, bulaşmasın.
ÇAĞLAR
DEMİREL (Diyarbakır) – Tabii, tabii…
AHMET
YILDIRIM (Muş) – Tabii, dükkân sizin ya.
DİRAYET
TAŞDEMİR (Ağrı) – Niye rahatsız oluyorsunuz? 
GARO
PAYLAN (İstanbul) – Kalsın Sayın Bostancı, ne olacak?
BESİME
KONCA (Siirt) – Hani dışarıda olmasını istiyordunuz, fotoğraflarına
tahammülünüz yok. 
VII.- SATAŞMALARA İLİŞKİN KONUŞMALAR
(Devam)
4.- Amasya Milletvekili Mehmet Naci
Bostancı’nın, İstanbul Milletvekili Garo Paylan’ın 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın üçüncü tur görüşmelerinde HDP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; “Google”a girin,
Marx’ın meşhur bir lafı vardır: “Yeni topluma gebe her eski toplumun ebesi
şiddettir.” der. Marx’ın bu sözünü girin karşınıza ilk hangi sayfa çıkacak? Ben
söyleyeyim: PKK. PKK için şiddet bir siyasal stratejidir. 1984’de başladı;
azalttı, çoğalttı vesaire ama her hâlükârda şiddet marifetiyle ulaşmak istediği
bir hedef var, varlık sebebi bu…
DİRAYET TAŞDEMİR (Ağrı) - Niye 2013’te konuşmadınız
bunu?
MEHMET NACİ BOSTANCI (Devamla) - …hiçbir zaman
vazgeçmedi, ne Temmuz 2015’te ne öncesinde ne sonrasında ne bugün ne de yarın
vazgeçecek. 
DİRAYET TAŞDEMİR (Ağrı) - Niye 2013’te konuşmadınız?
MEHMET NACİ BOSTANCI (Devamla) - PKK ortadan kalkmadığı
sürece, PKK ve şiddet öylesine ikiz kardeş ki, şiddetten vazgeçmesi mümkün
değil. 
Temmuz 2015’te yaşanan şudur: Suriye’de gelişmeler,
Kuzey Suriye bölgesinde YPG unsurlarının, küresel güçlerin de göz kırpmasıyla
“Bize fırsat çıktı.” algısı ve bu fırsatı PKK’nın Türkiye’ye taşıma hamlesi,
bir oldubittiyle devrimci halk savaşı üzerinden kurtarılmış bölgeler oluşturma
siyaseti o şiddeti ortaya çıkarttı. Yoksa “Telefon gelmiş, Kandil gelmiş,
Mehmet de şöyle demiş…” 
DİRAYET TAŞDEMİR (Ağrı) - Siz öyle söylediniz.
MEHMET NACİ BOSTANCI (Devamla) - …bu tür entrika
olaylara bağlarsak ve arkasındaki asıl illiyet bağlarını ve terörün asli faili
PKK’yı görmez, ona karşı kör olursak böyle değerlendirmeler yaparız. Bunlar
yanlıştır. Türkiye’deki şiddetin tek faili vardır: PKK. (AK PARTİ sıralarından
alkışlar) Kim ki şiddete karşı çıkmak istiyor PKK’ya karşı çıkacak, herkesin
insanlığa karşı boynunun borcu da budur. 
Teşekkürler.
(AK PARTİ sıralarından alkışlar)
BAŞKAN
- Teşekkür ederim Sayın Bostancı. 
GARO
PAYLAN (İstanbul) - Sayın Başkan…
BAŞKAN
- Sayın Paylan…
GARO
PAYLAN (İstanbul) - Entrika oyunları yaptığımdan bahsetti efendim, sataşmadan
söz istiyorum. 
BAŞKAN
- Sizin entrika oyunu yaptığınızdan mı söz etti?
GARO
PAYLAN (İstanbul) - Evet, aynen öyle.
MEHMET
NACİ BOSTANCI (Amasya) - Hayır, olayı entrikaya bağladığını söyledim ben,
entrika yaptığını söylemedim tabii ki.
GARO
PAYLAN (İstanbul) - Evet efendim, sataşma var, daha ne olsun.
BAŞKAN
- Sayın Paylan, yerinizden söz vereyim efendim.
GARO
PAYLAN (İstanbul) - Bakın, sataşma var ama lütfen…
ÇAĞLAR
DEMİREL (Diyarbakır) - Hayır, sataşma var Başkan. 
GARO
PAYLAN (İstanbul) - “Entrika oyunları” filan dedi, daha nasıl sataşacak?
BAŞKAN
- Efendim, ben… 
Cümleyi
bir daha söyler misiniz Sayın Bostancı.
MEHMET
NACİ BOSTANCI (Amasya) - Sayın Başkan, Temmuz 2015’te yaşanan hadiseyi bir
entrikaya bağladığını söyledim.
GARO
PAYLAN (İstanbul) - Benim bağladığımı söylüyor, onu söylüyorum. 
MEHMET
NACİ BOSTANCI (Amasya) - “Paralelciler Kandil’i yaktı, polisler şehit edildi.”
Bunları söylediği için… 
GARO
PAYLAN (İstanbul) - İzah edeyim efendim sözlerimi.
ÇAĞLAR
DEMİREL (Diyarbakır) - Sayın Başkan…
MEHMET
NACİ BOSTANCI (Amasya) - …benim değerlendirmem bu. 
BAŞKAN
- Buyurunuz Sayın Paylan, buyurunuz.
5.- İstanbul Milletvekili Garo Paylan’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
GARO
PAYLAN (İstanbul) - Entrika oyunu değil efendim. Bakın, o istihbaratı veren
istihbaratçılar şu anda “FETÖ” dediğinizden içerideler. Sayın Davutoğlu’na 2
polisin Kandil’den gelen emirle öldürüldüğünü söyleyenler şu anda cemaat
yargılanmasından içerideler. 
İkincisi:
Orada 3 Kürt genci tutuklandı bu durumdan sorumlu olarak. Onu tutuklayan savcı
cemaatten şu anda içeride, onu tutuklayan hâkim şu anda cemaatten içeride.
Sayın Davutoğlu’na bu bilgiyi verenler şu anda cemaatten içerideler. Aynı
şekilde, Sayın Davutoğlu bununla ilgili şu açıklamayı yapmıştı bakın -çözüm
sürecinin bitirildiği günlere bakıyoruz- daha sonraki aylarda “eğer ki 2
polisimiz öldürülmemiş olsaydı çözüm süreci bitmezdi.” demişti. Demek ki
darbeciler öyle bir plan yapmışlar ki “Biz 2 polisi öldürelim, bu istihbaratı
Davutoğlu’na ‘Kandil’den gelmiş.’ diye verelim, 3 tane de gariban Kürt gencini
bulalım, onları içeri atalım, ‘Bunlar da sorumlusudur.’ diyelim; savaşı
başlatalım.” Ve 10 bin insanımızı kaybettik. Bu, entrika mıdır? Bunun
altındakileri biz araştıralım diye buraya araştırma önergesi verdik, niye kabul
etmediniz? 
HÜSNÜYE
ERDOĞAN (Konya) – Kandil size bir şey söylemedi mi bununla ilgili? Kandil’den
hiçbir açıklama gelmedi mi bundan? 
GARO
PAYLAN (Devamla) - 6-7 Ekimle ilgili araştırma önergesi verdik, niye kabul
etmediniz? Antep’le ilgili araştırma önergesi verdik, neden kabul etmediniz?
(HDP sıralarından alkışlar) 
HÜSNÜYE
ERDOĞAN (Konya) – Bununla ilgili Kandil’den hangi açıklama geldi, oradan
söylesene, oradan. O kürsüden, Kandil hangi açıklamayı yaptı, söyler misin?
GARO
PAYLAN (Devamla) - Gelin, el birliğiyle bütün bu pisliklerin altında kim varsa
ortaya çıkaralım arkadaşlar. Çıkaramadığımız sürece başımıza daha çok çorap
ören olacak. (HDP sıralarından alkışlar)
BAŞKAN
– Teşekkür ederim Sayın Paylan.
HÜSNÜYE
ERDOĞAN (Konya) – Çorabı ören sizlersiniz. 
MEHMET
NACİ BOSTANCI (Amasya) – Sayın Başkan…
BAŞKAN
- Sayın Bostancı…
MEHMET
NACİ BOSTANCI (Amasya) – Kayıtlara geçmesi için söylüyorum. Sayın Paylan,
Davutoğlu’na atfen “2 polisimiz şehit edilmeseydi çözüm süreci bitmezdi.”
dediğini ve burada bir bakıma oyuna geldiğini ifade etti. Meclisteyiz, başka
bir HDP’li konuşmacı başka bir zamanda, aslında Davutoğlu’nun çok daha önceden
sonbaharda, ekim ayında, bir uçak yolculuğunda, çözüm sürecini bitirme
kararlılığıyla -temmuzdan çok önce- davrandığına ilişkin beyanları olduğunu
söyledi.
AHMET
YILDIRIM (Muş) – O da doğru, o da.
MAHMUT
TOĞRUL (Gaziantep) – İkisini birbirine bağlarsanız doğru çıkar. 
MEHMET
NACİ BOSTANCI (Amasya) - Şimdi, Davutoğlu’nun sözlerini alıp bir cümle, kendi
hikâyelerini uydurmak doğru bir değerlendirme değildir. 
AHMET
YILDIRIM (Muş) – Bir bahane arıyorlardı işte.
MEHMET
NACİ BOSTANCI (Amasya) – Ne dediyse yukarıdan aşağıya bakıp öyle değerlendirmek
hakkaniyetin gereğidir, bu bir.
İkincisi:
O hapiste, bu hapiste, şu şurada… PKK nerede Sayın Paylan, PKK’ya karşı
tavrınız? Ne kadar önemli. Keşke bir tavrınız olsa.
Teşekkürler.
(AK PARTİ sıralarından alkışlar)
BAŞKAN
– Teşekkür ederim Sayın Bostancı. 
ÇAĞLAR
DEMİREL (Diyarbakır) – Sayın Başkanım, ben de kayıtlara geçmesi için birkaç şey
söyleyeceğim. 
BAŞKAN
– Buyurunuz Sayın Demirel.
ÇAĞLAR
DEMİREL (Diyarbakır) – Sayın Bostancı’nın ifade ettiği şekliyle “FETÖ’cü”
-kendi deyimleriyle- “FETÖ terör örgütü” dedikleri kişiler şu anda tutuklu ve
şimdilik onları savunuyor. Yani ben anlamadım. 
MEHMET
NACİ BOSTANCI (Amasya) – Onları savunmuyorum Sayın Başkan. Çağlar Hanım lütfen
dediğimi doğru anlasın.
ÇAĞLAR
DEMİREL (Diyarbakır) – Şu anda tutuklananları savunuyor, böyle bir şey
yapılmadığını söylüyor. 
PKK
şu anda iktidarda değil, burada değil. Biz PKK adına burada bir konuşma ya da
eleştiri ya da bir değerlendirme yapma yetkisine sahip değiliz. 
MEHMET
MUŞ (İstanbul) – Nasıl eleştiri yapamazsın ya? Siyasi parti değil misin?
ÇAĞLAR
DEMİREL (Diyarbakır) – Eğer ki böyle bir durum olmuş olsaydı o zaman muhatap
kimse onlarla konuşulurdu. Ama bu süreçte özelde Ceylânpınar olayı ve geçmişte
yapılan diğer olaylarla, olgularla ilgili biz her konuya dair bir açıklığın
ortaya çıkmasını istedik ve buna dair araştırma önergeleri defalarca getirdik;
gidelim Meclis çatısı altında bulunan 4 siyasi partiden komisyon oluşturalım,
Ceylânpınar olayını da açığa çıkaralım, daha önce yapılan Suruç’u da, Ankara
katliamını da, önceki Antep katliamını da, Diyarbakır’ı da hepsini açığa
çıkaracak bir komisyon oluşturalım ve bunu hem Mecliste hem de aynı zamanda tüm
kamuoyuyla paylaşalım dedik. 
Şimdi
Grup Başkan Vekilimiz Sayın İdris Baluken bunları burada defalarca söyledi,
komisyonun kurulmasına dair araştırma önergesini defalarca bu Meclise getirdi
ve burada konuştu. Şu anda bunu yapanlar hesap vermedi ve bunun için araştırma
komisyonu kurulmadı ama İdris Baluken bunu söylediği için şu anda Kandıra
Cezaevinde rehin tutuluyor.
AHMET
YILDIRIM (Muş) – Dilencilerle beraber.
ÇAĞLAR
DEMİREL (Diyarbakır) – Artık bunu tüm Türkiye kamuoyunun gündemine ve tüm
Türkiye kamuoyunun vicdanına sunuyorum. 
Teşekkür
ediyorum. 
BAŞKAN
– Teşekkür ederim Sayın Demirel.
Sayın
Demirel, biraz önce bir cümle kullandınız, “Biz
burada PKK adına konuşma yetkisine sahip değiliz.” dediniz. Sanıyorum bir dil
sürçmesi, değil mi efendim? Yani siz ve diğer milletvekilleri halkın temsilcilerisiniz,
halkın oylarıyla buraya geldiniz; dolayısıyla, halk, seçmen size her konuda
konuşma yetkisini vermiştir. Sanıyorum bir dil sürçmesi.
ÇAĞLAR
DEMİREL (Diyarbakır) – Ben PKK’ye ilişkin söylenen sözlere değil... Biz halkın
talepleri doğrultusunda burada ne söylediğimizi açıklayarak ifade ettik Başkan.
Biz, bu durumun, kim tarafından yapılmışsa yapılsın, açığa çıkarılması
gerektiğini söylüyoruz. Şu anda iktidar kimse biz ona yönelik, ona atfen
konuşuyoruz ve onun, bunu gerçekleştirmesi ve açığa çıkartması gerektiğini
ifade ediyoruz.
MEHMET
MUŞ (İstanbul) – PKK’yı eleştiriyor musun, eleştirmiyor musun ya!
BAŞKAN
– Peki teşekkür ederim Sayın Demirel.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Halkların Demokratik Partisi Grubu adına üçüncü konuşmacı Diyarbakır
Milletvekili Altan Tan.
Buyurunuz
Sayın Tan. (HDP sıralarından alkışlar)
HDP
GRUBU ADINA ALTAN TAN (Diyarbakır) – Sayın Başkan, sayın milletvekilleri; 2017
bütçesinde Ulaştırma Bakanlığıyla ilgili görüşlerimi grubumuz adına belirtmek
üzere huzurlarınızdayım. 
Değerli
arkadaşlar, öncelikle bir sahneyle başlamak istiyorum. Biliyorsunuz geçtiğimiz
hafta Adana’nın Aladağ ilçesinde yürekleri parçalayan bir yangın olayı meydana
geldi ve 11’i çocuk 12 kardeşimiz hayatlarını kaybetti. Ama inan edin, bu
meseleden belki daha acı bir görüntü vardı; bu cenazeler köylerine götürülürken
ortada yol yoktu ve ambulansı iteleyen o gariban köylülerin görüntüleri vardı.
Ve işte, çaresiz, yolsuz, imkânsız, ekonomik yönden perişan insanların neden bu
yurtlara sığındığının da en iyi göstergesi, işte, o yolda kalan ambulans ve onu
iten köylülerin görüntüleriydi. 
Şimdi,
bu kara yolları meselesi 1950’den beri tartışılıyor, Demokrat Parti
iktidarından bu yana tartışılıyor.
Türkiye’nin kara yolları politikası doğru mu, değil mi? Trene, deniz yollarına
mı daha fazla ağırlık vermek lazım, yoksa Marshall yardımlarıyla başlayan
1950’den sonraki Amerikan politikaları çerçevesinde biteviye bu kara yollarını
mı teşvik etmek lazım? 
Değerli
arkadaşlar, bu konuda çok şeyler konuşuldu ama çok net bir tablo var yani bu on
dakikada dikkatlice konuşabilmek için söylüyorum: Türkiye’de demir yolları
ihmal edildi, kara yollarının önü açıldı. Doğru açıldı, yanlış açıldı; onları
da konuşacağız. 
Tabii,
mevcut iktidarın en önemli iddialarından biri de veya anlattığı başarı
hikâyelerinden biri de demir yollarına dönüş hikâyesidir. Değerli arkadaşlar,
doğrudur; Türkiye’de Konya’ya mesela bir hızlı tren yapılmıştır, İstanbul hattı
eksik de olsa bir hızlı tren çalışmasına sahne olmuştur ama yine tekrar bu
grafiğe baktığımız vakit, kara yolları ile demir yolları grafiğine baktığımız
vakit demir yolları hâlâ Batı standartlarının veya Japon standartlarının çok
çok gerisinde bulunmaktadır. Aynı şekilde, bu hızlı tren projeleri yapılırken
de maalesef -yani niye “maalesef” dediğimi biraz sonra söyleyeceğim- Yozgat,
Sivas, Erzurum, Kars hattına ağırlık verilmiştir. Verilsin, hepsi bizim
kardeşlerimiz; keşke en ücra yerlere kadar hızlı tren yapılabilse ama bir İzmir
hattı, bir Adana hattı ve oradan yine Habur’a kadar gidecek olan hatlar bu
hattın gerisine bırakılmıştır yani yatırım programlarında, projelendirmede
geriye bırakılmıştır. Tabii, Sayın Başbakan Erzincanlıdır, şu anki Sayın Ulaştırma
Bakanımız Karslıdır. İnsan kendi bölgelerine yatırım yapar, bunu da saygıyla
karşılamak lazım. Keşke her milletvekili kendi bölgesine de elinden geldiği
yatırımı yapsa eline güç geçtiği vakit ama memleketin ihtiyaçları, ana
arterler, elzem, mühim, ehem olan sırasını şaşırmadan. 
Değerli
arkadaşlar, yine, aynı şekilde, kara yollarına gelirsek, iktidarın en önemli
başarı hikâyelerinden biri duble yollardır ama inan edin Diyarbakır-Mardin
duble yolu beşinci seferdir yapılıyor değerli arkadaşlar, beşinci seferdir. 58
yaşındayım, işte aklım keseli beri, elli dört, elli beş senedir
Diyarbakır-Mardin yolu yapılıyor. Ve son duble yol, tekrar iddia ediyorum,
beşinci seferdir sökülüp tekrar yapılıyor. Önce parça parça bazı yerler
sökülüyor, sonra onun yerine öbür taraflar da sökülüyor ve en son şu an sıcak
karışım yani “beton asfalt” dediğimiz çalışma için beşinci seferdir tekrar
sökülüp yapılıyor. Bu memleketin bu kadar parası yok, bu kadar zenginliği yok.
Yani yapılan her güzel şeyi destekleyelim ama bu kadar israfa, bu kadar
çalakalem harcamaya da maalesef bütçe dayanmaz. 
Yine,
değerli arkadaşlar, üçüncü köprü işte iki yılda bitirildi, üç yılda bitirildi.
Yine, Bursa Osman Gazi Köprüsü çok kısa bir zamanda bitirildi. Ama dönüp
bakıyoruz, bir Adana’yı, Mersin’i ve bütün bir Güneydoğu Anadolu’yu, sahili
Ankara’ya, İstanbul’a bağlayan Ankara-Adana Otoyolu Niğde-Ankara kısmı
senelerdir bitmedi. Yani niye bitmedi? Bir köprüyü, üçüncü boğaz köprüsünü,
Bursa Osman Gazi Körfez Geçişi Köprüsü’nü bu kadar kısa zamanda bitirdiğini
söyleyen iktidar, neden mesela bu Niğde-Ankara otobanını hâlâ bitiremedi? Yine,
Türkiye’nin en önemli arterlerinden biri olan Ankara-İzmir otoyolu neden beklenilen
hızla gitmiyor?
Yine,
aynı şekilde, değerli arkadaşlar, Urfa’ya kadar gelen otoyol Habur’da durdu.
Biz geçen dönem, Sayın Binali Yıldırım Ulaştırma Bakanıyken defalarca geldik,
geçen dönemdeki Karayolları Genel Müdürünü burada -bu, dördüncü bütçedir bu
konuşmayı yapıyorum- geçemedik. Aynen, mevcut Urfa-Habur duble yoluna neredeyse
paralel sayılabilecek yani bazı yerlerde 20 kilometreye, bazı yerlerde 5
kilometreye, 3 kilometreye kadar -Nusaybin’de- yaklaşan bir güzergâhta yeni
otoban projesini getirdi, koydu; Diyarbakır bu işte devre dışı kaldı. Ve yine
defalarca iddia etmemize rağmen -bu mevcut duble yol neredeyse otoban
standardında Habur’a kadar- bunu yukarıya çekmeniz lazım dememize, alternatif
projeler hazırlatmamıza rağmen… Yani geçen dönem Batman AKP Milletvekili Ziver
Özdemir Bey de bir proje hazırlattı, Mehmet Şimşek Bey’e gittik, hatta şakayla
“Parayı veren benim, Batman-Diyarbakır hattına yakın bu proje geçemezse
korkmayın, bu iş olmaz.” dedi. Sayın Mehdi Eker, Sayın Kutbettin Arzu -ki Bakan
arkadaşlar bunlar- “Biz bu konuları görüştük, kesin böyle olacak.” demelerine
rağmen biz bir Karayolları Genel Müdürünü geçemedik ve önümüze sözde teknik
şeyler çıkardı -benim babam 1966’ya kadar Karayolcuydu, Diyarbakır Karayolları
Bölge Müdürlüğünde çalışıyordu- gösterdiği iddiaların, beş, altı iddianın
hiçbiri doğru değil, sırf o projeyi kendi bildiği gibi yapmak için Dargeçit’e
kadar, Kerboran’a kadar uzattı; Sayın Binali Yıldırım “Bu yol 40 kilometre
uzuyor, ikinci etüt yapın.” demesine rağmen ve yaptırtmasına rağmen -kendisine
de teşekkür ettim burada bunu yaptırdığı için- yine bu otoban projesi
Diyarbakır, Batman ve Siverek’i devre dışı bırakan bir güzergâhla gitti.
Diyarbakır bağlantısı 80 kilometre yani oraya gideceğinize zaten Irak
istikametinde Mardin’e iniyorsunuz, Urfa istikametinde Urfa’ya gidiyorsunuz
yani orayı kullanmanın bir gereği yok artık. 
Değerli arkadaşlar, bunun yanında, mesela Cizre, Şırnak
tünelleri bitmedi; hâlen bitmedi, yıllardır devam ediyor, bitmedi.
Bingöl-Diyarbakır yolu bitmedi; altıncı, yedinci sene, bitmedi. Diyarbakır
çevre yolları -en fazla üzerinde durduğumuz- dört sene evvel ihalesi yapıldı,
dört aşamalı bir çevre yoludur, ring şeklinde; dörtte 1’i hizmete açıldı birkaç
yıl önce, ikinci dörtte 1 yani ikinci kısım dört yıldır bitmedi. Batman-Mardin
bağlantısı ve oradan Bingöl, Bingöl-Elâzığ bağlantısınınsa projeleri bile hâlâ
tam anlamıyla bitmedi, ihaleye çıkmadı. Bunlar da bekliyor defalarca
konuşmamıza rağmen.
Yine,
Kızıltepe, Çınar, Ömerli ve Viranşehir çevre yollarında -bunları bire bir proje
üzerinde takip etmeme rağmen- değerli arkadaşlar, bunlarda da ihale safhasına
gelinemedi. 
En
fazla takip ettiğimiz yollardan biri Midyat çevre yolu, 26 kilometre. Buraya
gelmeden iki gün evvel tekrar Diyarbakır’a gittim, projelere baktım, kontrol
ederek geldim, bilgili olarak geldim; Sayın Bakana, Ulaştırma Bakanımız Sayın
Binali Yıldırım’a o dönemde rica etmemize rağmen, Midyat çevre yolunun da -26
kilometre-projesi bitmedi iki buçuk senedir arkadaşlar. Ve şu söyleniyor: “Bunlar
sizin bildiğiniz gibi böyle hemen olmuyor; etütleri var, prosedürleri var,
geçtikleri yollar var.” Ama, aynı Hükûmet “Çanakkale geçişini 18 Martta ihale
edeceğim.” diyor. Peki, siz bu kadar prosedürü üç ayda, beş ayda nasıl
bitirdiniz, nasıl bitiriyorsunuz? Demek ki istenildiği zaman oluyormuş değerli
arkadaşlar. Bu Midyat çevre yolunun da, diğer çevre yollarının da bir an evvel
olmasını istiyoruz. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederim Sayın Tan.
Halkların
Demokratik Partisi Grubu adına dördüncü konuşmacı Gaziantep Milletvekili Mahmut
Toğrul. 
Buyurunuz
Sayın Toğrul. (HDP sıralarından alkışlar) 
Süreniz
on sekiz dakikadır.
HDP
GRUBU ADINA MAHMUT TOĞRUL (Gaziantep) – Değerli arkadaşlar, ben de 2017 yılı
Bütçe Kanunu Tasarısı kapsamında Enerji ve Tabii Kaynaklar Bakanlığı bütçesi
üzerine grubum adına söz aldım. Bu vesileyle Genel Kurulu saygıyla
selamlıyorum.
Değerli
arkadaşlar, ben enerji konusuna geçmeden önce, Haberleşme Bakanımız buradayken…
Bugün HABER-SEN’den bana gelen bir şey var. Biliyorsunuz değerli arkadaşlar, 15
Temmuzdan sonra birçok kamu çalışanı görevden alındı ve bir hatadan dönülerek
önemli bir kısmı görevlerine iade edildi. Ama, HABER-SEN’in açığa alınan ya da
ihraç edilen 51 üyesi var, bugüne kadar bir teki görevine iade edilmedi. Başka
kamu çalışanları da var. 
HABER-SEN
şunu soruyor Sayın Bakan: “Bu darbeyi PTT çalışanları mı yaptı?” Bir an önce bu
arkadaşlarımızın görevine dönmesi gerekiyor. Bir hata var, bu hatayı lütfen bir
an önce düzeltin diye sizden ricada bulunuyorum.
Değerli
arkadaşlar, enerji konusuna gelince, modern dünyada enerji, hayatımızın en
vazgeçilmez yaşamsal ihtiyaçlarından biridir. Bu ihtiyacın halka sunumunda
hiçbir sıkıntının olmaması gerekir. Ancak, halkın çıkarından uzak, tamamen kâr
hırsına odaklanmış bir anlayış, şu anda yaşadığımız sorunların temel kaynağını
oluşturuyor. Enerjiyle ilgili en önemli sorunların başında dışa bağımlılığın
geldiği defaatle buralarda vurgulandı. 
Değerli
arkadaşlar, bugün itibarıyla petrol ürünlerinde yüzde 93, doğal gazda yüzde 99
oranında dışarıya bağımlı durumdayız. Enerji ithalatımızın yüzde 55’ini
Rusya’dan yapıyoruz, geriye kalan kısmını ise İran ve Azerbaycan’dan
karşılıyoruz. Rusya’dan alınan gaz miktarını kısa sürede başka bir alternatifle
sağlamak da mümkün görünmüyor. Türkiye doğal gaz ithalatında dünyada 5’inci
sırada, petrol ithalatında dünya 13’üncüsü, kömür ithalatında dünya 8’incisi,
petrokok ithalatında dünya 13’üncüsü; enerji ithalatında ise dünya liginde
11’inci sıradadır. Tüm bunlar enerji karnemizin gerçekten ne kadar kötü
olduğunu gösteriyor. 
Aslında,
her yeri eğri deve misali, hangi karnemiz iyi ki? Çift dikiş yapan talebeler
gibiyiz değerli arkadaşlar. Hükûmet her yıl sınıfta kalıyor. Geçen sene enerji
politikalarıyla ilgili ve dışa bağımlılıkla ilgili biz bunları nasıl
aşacağımızı uzun uzun anlatmaya çalıştık ancak muhalefete kulak veren bir
hükûmet maalesef karşımızda yok. Mevlâna’nın çok güzel bir sözü var: “Ne
anlatırsan anlat, anlattıkların karşındakinin anlayacağı kadardır." diyor.

Değerli
arkadaşlar, petrol ve doğal gaz, bugünün dünyasında sadece yakıt,
otomobilimizdeki yakıt, kombimizdeki ısı kaynağı değildir; dünya siyasetinde
dengeleri belirleyen en önemli ekonomik, siyasi, hatta askerî bir güç hâline
gelmiştir bugün. Bu bağlamda, AKP Hükûmetinin, petrol, doğal gaz gibi büyük
ölçüde ithal ettiğimiz enerji kaynakları konusunda siyasi, diplomatik hamleler
yapmak gibi bir lüksü bulunmamaktadır. Bu konuda, Türkiye ve bölge halklarının
yararına, akılcı ve barışçıl politikalara ihtiyaç var. 
Değerli
arkadaşlar, aslında kasım ayında uçağın düşürülmesinden sonra dışa bağımlılığın
ne kadar önemli olduğu ortaya çıktı. O dönem, Rusya Savunma Bakan Yardımcısı
Antonov, aslında Türkiye için, Sayın Cumhurbaşkanı ve oğlu için yenilmez
yutulmaz şeyler söyledi ve onunla ilgili, IŞİD’la petrol ticaretinde
ortaklaştığına dair bilgiler verildi. Şimdi düşünüyorum, değerli arkadaşlar,
bugün yüzde 55 Rusya’ya bağımlıyız ama bugün, her gün Rusya’ya gidiyoruz ve
Rusya’ya tavizler veriyoruz. Acaba Antonov’un bizi tehdit ettiği o
açıklamalarının ve uçak düşürülmesinin diyetini mi ödüyor bu halk? Bunu, Sayın
Bakan burada olsaydı açıklaması gerekir ama Sayın Bakan maalesef burada değil. 
Değerli
arkadaşlar, günümüzde artan enerji talebi, iklim değişikliği, fosil
kaynaklarının yoğun kullanımı ve yakın gelecekte bu kaynakların tükenecek
olması, yenilenebilir enerji kaynakları ve enerji verimliliği meselesinin
önemini arttırmış durumdadır. Fosil kaynakların çevreye ve insana verdiği
zararın açıkça bilindiğini biliyoruz. Problemlerin çözümünde çevre dostu,
yenilenebilir enerji kaynaklarının etkin ve verimli kullanımı önemli bir yere
sahiptir. Tüm dünyada yenilenebilir enerji teknolojilerinde ilerleme
yapılırken, maalesef, AKP iktidarı bunu göz ardı etmiş, yenilenebilir enerji
kaynaklarından jeotermal tamamen unutulmuş, rüzgâr ve güneş enerjisinden de
istenilen oranda yararlanılmıyor.
Değerli
arkadaşlar, Hükûmet için varsa yoksa enerji kaynağı olarak HES’ler ve nükleer
öne çıkarılmaya çalışılıyor. Bugün, özellikle İran ve kürdistan federal bölgesi
sınırında ağırlıklı olmak üzere yapılan, yapılmaya devam eden ve 2023’e kadar
tamamlanması beklenen HES sayısı proje olarak 2.500 projedir ve bunlar hem doğa
tahribatı yapıyor hem oradaki yatırları, inanç değerlerini, tarihsel değerleri
sular altına gömüyor. 
Değerli
arkadaşlar, bunların ömrü otuz-otuz beş yıldır. Otuz-otuz beş yıl için 2 bin,
2.500 HES açıklanabilir değil. 
Değerli
arkadaşlar, bunlar tamamlansa bile enerji ihtiyacının sadece yüzde 5’ini
karşılayacak. Sadece yüzde 5’i için biz bunu yapıyoruz. 
Aslında
bunları Hükûmet de açıkça itiraf ediyor, bu HES’lerin amacının enerji üretmek
olmadığını birkaç defa itiraf etmişti. Neydi itirafı? Bunlar güvenlik amaçlı
barajlardır. Güvenlik amacıyla yapılan barajlar olduğunu defaatle söyledi ve bu
güvenlik barajlarıyla doğamız talan ediliyor, binlerce, yüz binlerce ağacın
kesilmesine neden olunuyor. 
Değerli
arkadaşlar, özellikle Hakkâri, Dersim, Batman, Şırnak illerindeki bu barajların
büyük bir kısmı -dediğim gibi- güvenlik barajıdır. 
Hükûmetin
ısrarla üzerinde durduğu bir diğer enerji kaynağı da nükleerdir. Sayın Bakan
burada olsaydı ona sormak isterdik. Tezinde, doktora tezinde -gerçi doktora
teziyle ilgili de, bugün, biliyorsunuz, WikiLeaks ve RedHack’in ifşa ettiği
birçok sıkıntılı durum var ama ben onu geçiyorum- Sayın Bakan yenilenebilir
enerji kaynaklarının önemini öne çıkarırken, tezinde bunu savunurken ne oldu da
nükleer sevdalısı oldu?
Değerli
arkadaşlar, nükleerin bir felaket olduğunu herkes biliyor. Bakın, gerek
Fukuşima kazası gerekse Çernobil’den sonra ülkeler hızla bu enerjiden, bunun
bir enerji kaynağı olmasından vazgeçmeye başladılar. Size birkaç dünya örneği
söylemek isterim. Örneğin değerli arkadaşlar, Almanya hükûmeti 7 santralini
kapattı, 2022’ye kadar tüm nükleer santralleri kapatacağını açıkladı. İsviçre 3
yeni nükleer reaktör planını iptal etti ve 2034 yılına kadar nükleer
santrallerini kapatacağını açıkladı. Yine, Japonya yeni reaktörlerin inşasını
tamamen iptal etti. İtalya’da yapılan referandumda halkın yüzde 95’i nükleere
“Hayır.” dedi. Değerli arkadaşlar, bu örnekleri çoğaltmamız mümkün.
Biliyorsunuz, hükûmet ısrarla Mersin Akkuyu ve Sinop’ta nükleer planları
yapmakta. Mersin’de yapılan bir araştırmaya göre, Mersin halkının yüzde 86’sı nükleere
karşı olduğunu söylüyor. Biraz önce CHP’li hatip, Sinoplu hatip burada Sinop
halkının nükleere karşı olduğunu ifade etti. 
Değerli
arkadaşlar, her fırsatta millî irade diyen bunlar, bu AKP iktidarı neden acaba
nükleerde bu kadar gerçekten ısrar ediyor? Halkın “Nükleer istemiyorum.” demesi
acaba bir millî irade olarak değerlendirilmiyor mu? Millî irade, sadece AKP’nin
seçildiği seçimler olarak mı algılanıyor? Bunu böyle mi görüyoruz? 
Değerli
arkadaşlar, Mersin Akkuyu ihalesinin verildiği Rus şirket Rosatom sabıkalı bir
şirket. Bakın, Rusya federal savcılığı bu şirket hakkında soruşturma açmış
bulunuyor ve bu soruşturmanın nedeni: Şirket, yolsuzlukla ve nükleer reaktörler
için adi malzeme satmakla suçlanıyor ve şirketin müdürü gözaltında. 
Değerli
arkadaşlar, nükleerde bir sızıntının olmasının nelere gebe olduğunu hepimiz
biliyoruz. 
Değerli
arkadaşlar, bu nükleerin sonucunda plütonyum, sezyum, iyot ve stronsiyum gibi
ciddi hastalıklara neden olan atıkların üretildiğini biliyoruz ve Rusya’yla
yapılan anlaşmada bizim santralin kurulmasında, denetiminde, hatta orada
çalışacakların belirlenmesinde söz hakkımız yok, yetki tamamen Ruslarda.
Değerli
arkadaşlar, Enerji Bakanı burada olsaydı ona bir soru sormak isterdim.
Biliyorsunuz, Atom Enerjisi Kurumu tarafından hazırlanan rapor Mersin 1. İdare
Mahkemesi nezdinde raporun sivil toplum örgütlerine verilmesi beyan edilmesine
rağmen, Bakanlık bu raporu sivil toplum örgütlerine mahkeme kararı olmasına
rağmen vermiyor. 
Gelen
gideni aratıyor değerli arkadaşlar. Hatırlayın, Soma faciasında 301 madencimizi
kaybettiğimizde Enerji Bakanı Taner Yıldız’dı, en azından üzerine beyaz önlüğü
giyerek iki gün orada bulunmak zorunda kaldı. Ama bu dönemde Siirt’in Şirvan
ilçesinde biliyorsunuz bir felaket yaşandı. Bizim mevcut Bakanımız “turist
Ömer” gibi gitti, uzaktan sadece dürbünle olayı izledi ve geri döndü. Şimdi, bu
durumun nasıl olabileceği, bunun nasıl karşılanacağı gerçekten açıklanmaya
muhtaçtır. 
Sayın
Bakanın etkili ve yetkili olduğunu biliyoruz, hatta halk arasında torpilli
olduğunu biliyoruz ve aslında paralel bir başbakan gibi çalıştığını da
duyuyoruz, işitiyoruz. 
Sayın
Bakan döneminde bir diğer önemli sorunumuz değerli arkadaşlar, kayıp kaçak
meselesi. 2013 yılında Türkiye Büyük Millet Meclisinde çıkarılan bir kanunla
kayıp kaçak, Elektrik Piyasası Kurumu tartışmalıydı ve yargı “Kayıp kaçak
bedelleri halktan alınamaz.” diye bir karar verdi. Ne yaptı peki bu Hükûmet? Bu
yargı kararını boşa çıkarmak için hemen getirdi, burada bir yasa yoluyla
yargının kararı kapatıldı ve insanların yargı yoluna gitmesinin önü tıkandı,
faturalar gizlendi ve artık sizin ona itiraz etme şansınız bu yasayla ortadan
kaldırıldı.
Değerli
arkadaşlar, farkındayız, halka en yüksek bedelle elektrik satılan ülkeler
sıralamasında üst sıralardayız ama bölgede her gün elektrikler kesiliyor. En
basit bir doğa olayında, yağmurda, karda elektrikler kesiliyor. Günlerce
elektriğin verilmediği yerler oldu. Bu yaz Batman’ın köylerinde yaşanan durum
hepinizin bilgisi dâhilinde. Günlerce vatandaşın elektriği kesildi, tarlada
vatandaşın hasat yapması tamamen engellendi. 
Değerli
arkadaşlar, şu anda bu ülke -belki saraydan hissedilmiyor ama- çok ciddi bir
krizin eşiğinde. Ekonomik krizin en büyük nedeni siyasi istikrarsızlıktır. 1
Kasım seçimlerine giderken Hükûmet ne diyordu? “İstikrar.” Peki, değerli
arkadaşlar, soruyorum size: Şu anda istikrar var mı? İnsanlar önünü görebiliyor
mu? Bu ülkede “Üç tarafımız denizlerle çevrili.” diyoruz ya, üç tarafımız
krizlerle çevrili; siyasi kriz, ekonomik kriz, diplomatik kriz bizim kapımızda.
Siyasi kaos, ekonomik kaosu beraberinde getiriyor. Yatırımcı kaçıyor, buraya
uğramak bile istemiyor. Bakanlar, Başbakan, Cumhurbaşkanı her konuştuğunda
döviz kurları hızla artıyor.
Değerli
arkadaşlar, bu ülkeye yatırım gelmiyor. Niye gelmiyor peki? Siz yatırımcı
olsanız, değerli arkadaşlar, bir ülkeye yatırım yaparken önce bir fizibilite
çalışması yaparsınız, “Orada yatırım yapılabilir mi?” diye bir araştırma
yaparsınız. Peki, ülkemiz, ülkemiz demeyelim, diyelim ki A ülkesine yatırım yapmak
isteyen bir üretici, eğer o ülkeyle ilgili; bir sürü kent yakılmış yıkılmış,
her gün analar ağlıyor, eli güçlenen asker darbe girişiminde bulunmuş, Hükûmet
toplumsal uzlaşma temelinde toplumsal barış ve huzuru sağlayabilecekken,
kalkmış, OHAL ilan etmiş. Muhalif gördüğü her kesimi darbeci yaftasıyla hapse
tıkmış, tıkmaya devam ediyor. Her gün milletvekilleri üzerinde gördüğünüz gibi
bu tutuklama Demokles’in kılıcı gibi sallanıyor. Cezaevlerinde yer kalmamış, on
binlerce emekçi görevinden alınmış, görevlerinden uzaklaştırılmış, KHK üzerine
KHK çıkarılıyor. Yargıya güven yüzde 3’lere düşmüş.
En
büyük 3’üncü partinin eş başkanları, grup başkan vekilleri rehin alınmış. Bu
bir rehin alınmadır, bunu kesinlikle, gerçekten tartışmamak gerekiyor. Çünkü,
bakın, Türkiye'nin Meclis Başkan Vekili Almanya’da basit bir muameleye maruz
kaldı, biz bunu reddettiğimizi açıkladık. Eş başkanlarımızın yasama
faaliyetlerine katılması engelleniyor. Avrupa’dan gelen birçok ziyaretçi, parti
yöneticisi, milletvekili eş başkanlarımızı ziyaret edemiyor. Eş başkanlarımızın
tutuklanması hukuka aykırı ama yapılanların gerçekten, tamamen siyasi bir
mecrada yapıldığını biliyorum.
Değerli
arkadaşlar, Ahmet arkadaşım tabii ki iki dakikamı alınca… Tütün piyasasıyla
ilgili de birtakım şeyler söylemek istiyorum. Maalesef alkol ve tütün piyasası…
Hükûmetin “zam” deyince aklına alkol ve tütün geliyor. Bu da kaçağı tetikliyor.
Kaçağı tetikledikçe üretici ürettiğini satamıyor, zaten üreticinin binbir
sorunu var ve bu sorunların bir an önce çözüme kavuşturulması lazım.
Her
şeyden önce değerli arkadaşlar, bu kaotik ortamdan çıkmanın yolu oturup tekrar
barışı, huzuru konuşabilmenin zeminini sağlamaktır. Ancak görüyoruz ki AKP
Hükûmeti karşımızda duvardır, duymuyor, sağır ve kördür. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Toğrul. 
Şimdi
söz sırası Van Milletvekili Adem Geveri’de.
Buyurunuz
Sayın Geveri. (HDP sıralarından alkışlar) 
HDP
GRUBU ADINA ADEM GEVERİ (Van) – Sayın Başkan, değerli milletvekilleri; sizleri
saygıyla selamlıyorum. “…” (x)
Değerli
Başkan, saygıdeğer arkadaşlar; Meclis Başkanlığına önce bir talebim var: Ana
dilim olan Kürtçede, uluslararası haklardan kaynaklanan yükümlülükte, insani ve
İslami, vicdani ve ahlaki olan bütün prensipler çerçevesinde ana dilim Kürtçeyi
daha rahat kullandığım için burada kullanmak istiyorum müsaadenizle. 
BAŞKAN
– Sayın Geveri, şimdi, resmî dil Türkçedir. Ayrıca, siz tüm Genel Kurula ve tüm
vatandaşlarımıza, televizyon izleyen bütün vatandaşlarımıza hitap ediyorsunuz.
Ana diliniz Kürtçeyi kullanmak suretiyle sadece Kürtçe bilen, anlayan
vatandaşlarımıza hitap etmiş olacaksınız. Onun için, resmî dil olan Türkçeyle
lütfen konuşunuz. 
ADEM
GEVERİ (Devamla) – Sayın Başkan, bu dayatma ve bu uygulamayı protesto ediyorum.
(AK PARTİ sıralarından “Konuşma o zaman.” sesleri)
Bunu,
elbette ki özgür bir Mecliste kendi ana dilinde konuşacağım günlerin hatırına
burada elbette ki ana dil mücadelesini sürdüreceğiz.
TAHİR
ÖZTÜRK (Elâzığ) – Bu, nasıl özgürlük olacak ya? Dışarıda sürdür. 
ŞİRİN
ÜNAL (İstanbul) – Bundan daha fazla özgürlük olmaz ki.
ADEM
GEVERİ (Devamla) – Nasıl ki dışarıda, hakkımda açılan bütün soruşturmalar ve
hazırlanan fezlekeler Kürtçe konuşmamdan kaynaklanıyor ki bunlar yalan, yanlış
bir şekilde tercüme ediliyor ama maalesef, Türkiye Cumhuriyeti’nin yüce
Meclisinde bir tercüman bulunamıyor. Bu, hangi hukuka, hangi vicdana, hangi
uluslararası anlaşmaya sığıyor? 
ŞAHİN
TİN (Denizli) – Resmî dil Türkçe. “Resmî dil Türkçe.” diyor Başkan. 
TAHİR
ÖZTÜRK (Elâzığ) – Resmî dil Türkçe, ikinci birisi yok, sadece Türkçe.
ADEM
GEVERİ (Devamla) – Vicdanınıza, ahlakınıza ve Rabbülâlemin’in takdirine
sunuyorum. 
BAŞKAN
– Sayın Geveri, bu bir dayatma değil. Anayasa ve İç Tüzük’ün kurallarını ben
size hatırlattım. 
ADEM
GEVERİ (Devamla) – Hiçbir anayasa…
BAŞKAN – Ayrıca, bugüne kadarki teamüller de bu
şekildedir.
Buyurunuz.
ADEM
GEVERİ (Devamla) – Hiçbir hukuk ve Anayasa insani, İslami, vicdani…
SALİH
CORA (Trabzon) – Hangi Anayasada var?
ADEM
GEVERİ (Devamla) – …ahlaki ve uluslararası prensiplerin dışında ve üstünde
olamaz.
TAHİR
ÖZTÜRK (Elâzığ) – Anayasa’ya yemin ettin bir kere ya!
ADEM
GEVERİ (Devamla) – Hepiniz biliyorsunuz… 
ŞAHİN
TİN (Denizli) – Hiçbir ülkede öyle bir konuşma yok.
ADEM
GEVERİ (Devamla) – …burada nasıl ki yüzlerce milletvekili içinde Kürt olan
arkadaşlar varsa, Türkiye Cumhuriyeti’nin de milyonlarına tekabül eden Kürt
vatandaşı var ve bunların birçoğu Kürtçe bilmiyor. Sıradan birkaç kişinin dili
değil bu arkadaşlar. Onun için bunu herhangi bir polemik amacıyla söylemiyorum.
Burada ana dilim kadar Türkçeyi rahat kullanmıyorum. Kullanamadığımız için
maalesef düşüncelerimizi çok rahatlıkla dile getirmediğimiz gibi… 
ŞAHİN
TİN (Denizli) – Biz anlarız, sen konuş.
ADEM
GEVERİ (Devamla) – …bize vicdani olarak da bu aynı zamanda bir züldür. Bunu
tekrar insafınıza takdim ediyorum.
ŞAHİN
TİN (Denizli) – Siz Türkçe konuşun, biz anlarız onu, sorun yok.
ADEM
GEVERİ (Devamla) – Bu vesileyle, değerli arkadaşlar, konuşmalarımı rahat
yapamayacağım için metin üzerinden okumalarıma devam edeceğim. Ancak daha
öncesinde, maalesef, tutuklu olan eş başkanlar ve milletvekillerimiz ve yine,
bütün belediye eş başkanlarımız… Ahmet Türk’ün şahsında, buradan, özellikle de
Şivan Perver’in Sayın Cumhurbaşkanıyla birlikte düet yaparak söylediği o güzel
sözlerle, özellikle de saygı ve selamlarımı sunuyorum. Büyük ihtimalle çok
yakın zamanda biz de orada olacağız maalesef. “…”(x)
TAHİR
ÖZTÜRK (Elâzığ) – Böyle bir usul yok ya! Böyle bir şey yok ya!
ADEM
GEVERİ (Devamla) – Sayın Başkan, değerli milletvekilleri; 7 Haziran
seçimlerinden beri sahada günden güne kaybedilen ve yeni yenilgilere maruz
kalan AKP iktidarı bütün hıncını Kürt siyasetinden çıkartmak yoluna gitmiştir.
Bunun için de sarayın emrine girmiş olan yargıyı ve güvenlik güçlerini
kullanarak HDP’li, DBP’li siyasetçileri rehin almış ve Kürt halkının iradesiyle
birlikte diğer muhalif kesimlerin iradesini gasbetmiştir. Bugün itibarıyla,
Kürt ve Türk halklarının meşru oylarıyla seçilmiş olan 10 HDP’li
milletvekilini, 55 DBP’li belediye eş başkanı ve yüzlerce parti yöneticisini,
çalışanını rehin alan AKP iktidarı Kürt halkının ve AKP’ye muhalif olan tüm
kesimlerin iradesini gasbetmiş ve hiçe saymıştır. Daha düne kadar millet
iradesini çokça dillendirerek, mağdur edebiyatı yaparak ve toplumun büyük bir
kesiminin mağduriyetini kullanarak iktidara gelmiş olan kimselerin bugün daha
büyük bir mağduriyet ve daha kanlı sonuçlar yaratarak çöküşe geçmesi ve yok
olup gidecek olması trajik ve ibret verici bir örnek olarak tarihe geçecektir
ki yine bir yıl önceki bütçe görüşmelerinde “Gidicisiniz.” dediğimizde bizi
dalgaya, hafife alanlar, maalesef bugün yine aynı akıbetle karşı karşıya
olduklarının farkında değiller. 
Bugün
yapılan bütün bu hukuksuzluklar, başkanlık referandumuna giderken iç kamuoyunu
yanıltarak oyalamak, ırkçı, faşist kitleleri bütün motivasyonuyla ayakta
tutmaya çalışmaktadır. Ancak millet iradesini hiçe sayarak ve Kürt siyasetini
baskı, korku, şantaj ve aynı zamanda şiddet yoluyla sindirmeye ve teslim almaya
çalışan AKP iktidarının unuttuğu bir şey var ki o da Kürtlerin yüz yılı
aşkındır onurlu bir şekilde sürdürdüğü haklı mücadelesidir. Kürt halkı bütün bu
baskı, tehdit, şantaj ve şiddet sarmalı içinde mücadele ederek haklı davasını
bugüne taşımıştır ve bundan sonra da daha güçlü bir şekilde, daha kararlı bir
şekilde haklı ve onurlu mücadelesini sürdürmeye devam edecektir. 
İktidarın
baskı ve sindirme politikaları karşısında diz çökmeyeceğiz. Kime karşı
yapılıyor olursa olsun, her türlü haksızlık ve hukuksuzluk karşısında hukuksal
ve örgütsel mücadeleden geri durmayacağız. Bizleri çerçevesini Cumhurbaşkanı ve
Hükûmetin belirlediği sınırlar içinde hapsetmeye, yandaşlar gibi hizaya
getirmeye çalışanlar büyük bir yanılgı içerisindedir. Kimlerin hangi amaçlarla
bizleri sindirmek istediği er ya da geç mutlaka ortaya çıkacaktır. Bugün hukuku
ayaklar altına alarak hareket edenler, yarın yok saydıkları o hukuk karşısında
mutlaka halka hesap vereceklerdir. Unutmayın, adalet er ya da geç bir gün
tecelli eder.
Değerli
milletvekilleri, öncelikle bu bütçenin kimler için ve ne için hazırlandığı
sorularını sormak gerekiyor. Gördüğümüz ve anladığımız kadarıyla, bütçe
hazırlık sürecinde, bütçe gelir ve harcamalarının asıl muhatabı olan yoksul
halk, farklı toplumsal kesimler, meslek örgütleri, emekçiler, sendikalar, üretenler,
vesaire, her yıl olduğu gibi bu yıl da bütçe sürecinin dışında bırakılmış;
istişare ve demokratik katılımcılık esası tamamen göz ardı edilmiştir. İş
birlikçi sermaye çevrelerinin, patronların ve yandaşların dışında kalan halkın
büyük bir bölümünün, Parlamentoda görüşülen 2017 bütçe harcamalarına ilişkin
talep ve ihtiyaçları hiç de dikkate alınmamıştır. 
Değerli
milletvekilleri, 2001 krizi sonrasında oluşan siyasal kaos ortamı üzerine
iktidara gelen AKP, on beş yıl boyunca, önceki iktidarların uygulamalarını aşan
derecede sermaye dostu olduğunu her fırsatta göstermiştir. Kamu kaynaklarını,
teşvik paketleri üzerinden patronlara, iş birlikçi sermaye çevrelerine ve
yandaşlara aktarmış, geniş halk kesimlerini işsizliğe ve maalesef yoksulluğa
mahkûm etmiştir.
Değerli
milletvekilleri, akamete uğrayan çözüm süreci konusunda, Kürtlerin siyasetin
dışına itilmesi konusunda, Suriye ve Irak yönetimleriyle ilgili politikalar
konusunda, düşürülen Rus uçağı ve sonrasında yaşananlar konusunda, İsrail’le
yaşanan normalleşme ve Mavi Marmara davasının örtbas edilmesi konusunda, cinsel
istismara uğrayan çocuklar konusunda ve daha birçok konuda Cumhurbaşkanı
Erdoğan ve AKP Hükûmetinin tutarsız söylemleri ve ikiyüzlü politikaları
muhafazakâr kesimi oyalamaktadır, kandırmaktadır ve büyük bir vebal altına
sokmaktadır.
Bu
vesileyle, biz, özellikle de muhafazakâr bir tabana dayanan AKP Hükûmetinin,
muhafazakâr kitleler, özellikle de İslami cemaatler tarafından, mutlak bir
şekilde önünün alınması lazım. Aksi takdirde, bu veballe birlikte onlar da
tabii ki Rabbülâlemin’in huzurunda yine hesap vermek zorunda kalacaklar. Umut
ediyorum ki bu hesabı verebilmek için -elbette ki- yine yeryüzünde
Rabbülâlemin’in tanıdığı bu imtihanı başarılı bir şekilde yerine getirirler.
Hepinize
saygılar. (HDP sıralarından alkışlar)
BAŞKAN
– Teşekkür ederim Sayın Geveri.
MEHMET
MUŞ (İstanbul) – Sayın Başkan...
BAŞKAN
– Sayın Muş, buyurunuz.
MEHMET
MUŞ (İstanbul) – Hatip, AK PARTİ’nin mağdur edebiyatı yaparak iktidara
geldiğini, sermaye dostu olduğumuzu... Buradaki kasıt, ülkede fabrikaların
büyümesi değil, yandaşlara aktarım yaptığımızı... Partimizin ismini zikrederek
açık sataşmalarda bulunmuştur.
BAŞKAN
– Buyurunuz Sayın Muş. (AK PARTİ sıralarından alkışlar)
VII.- SATAŞMALARA İLİŞKİN KONUŞMALAR
(Devam)
6.- İstanbul Milletvekili Mehmet Muş’un,
Van Milletvekili Adem Geveri’nin 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın üçüncü
tur görüşmelerinde HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; burada hatibin yaptığı,
ortaya koyduğu iddiaların ve az önce bir başka hatibin de yaptığı iddiaların,
ortaya koyduğu iddiaların tamamını reddediyoruz. Bunu bir kere açıklıkla ifade
etmek istiyorum. 
Bir
kere, terörle mücadele vardır, teröristle mücadele vardır. Velev ki AK PARTİ
barajları güvenlik sebebiyle yapıyor, velev ki böyle bir sebep var ve velev ki
yollar yapıyor; bu sizi niye rahatsız ediyor? 
ÇAĞLAR
DEMİREL (Diyarbakır) – Yapılmadığından bahsettik.
MEHMET
MUŞ (Devamla) – Sizin derdiniz ne barajlarla; güvenlik sebebiyle olmasından
dolayı derdiniz ne? Yol yapılmasından dolayı derdiniz ne?
GARO
PAYLAN (İstanbul) – Çevre katliamı.
MEHMET
MUŞ (Devamla) – Ne kadar çevre dostu olmuşsunuz!
Değerli
milletvekilleri, bakın, burada grup başkan vekillerinin kullandığı ifade, bu
yenilir yutulur bir ifade değildir. Biz, PKK adına burada bir konuşma yapma ya
da eleştiri ya da bir değerlendirme yapma yetkisine sahip değiliz.
ÇAĞLAR DEMİREL (Diyarbakır) – Evet, değiliz.
MEHMET
MUŞ (Devamla) – Yöneten Başkan “Dil sürçmesi mi yaptınız?” diye ikazda
bulunuyor; hiç oralı olmuyor. Ya, sizin yetkiniz, sizin konuşma yapma imkânınız
bu kadar. Size ne kadar talimat verilirse o kadar konuşabilirsiniz, sizin başka
bir yetkiniz yok. (AK PARTİ sıralarından alkışlar) 
AHMET
YILDIRIM (Muş) – Sizin de IŞİD’le...
MEHMET
MUŞ (Devamla) – Demokrasiden dem vurmayın. Burada gelip demokrasi havarisi
olmayın, demokrasi havarisi kesilmeyin burada. Ne kadar söylerlerse o kadar
hareket ederler.
AHMET
YILDIRIM (Muş) – Biraz öfkeli çocukları anlatsana, öfkeli çocuklara biraz laf
söylesene.
MEHMET
MUŞ (Devamla) – Değerli arkadaşlar, hiçbir iradeleri bulunmuyor. Burada, bakın,
PKK’ya -ikaz ediyor Başkan Vekili- tek laf edemiyor, sonra kalkmış burada
demokrasi havarisi kesiliyor. Burada şov yapmayın arkadaşlar, şov yapmayın! 
ÇAĞLAR DEMİREL (Diyarbakır) – Siz yapıyorsunuz, siz!
BERDAN ÖZTÜRK (Ağrı) – Şov yapan sensin, sen!
MEHMET
MUŞ (Devamla) – Siz önce teröriste “terörist” diyeceksiniz, PKK’ya “PKK”
diyeceksiniz, net şekilde tavrınızı ortaya koyacaksınız. Bir daha da bizim
partimizdeki kongrelerle alakalı siz bir tek kelime kullanmayın çünkü sizde
neyin nasıl olduğu ortadadır. Parti kurulları bizim kongremizde kimin ne
olacağına, ne yapacağına karar vermiştir. Hiçbir iradeniz olmadan burada gelip
demokrasi havarisi kesilmeyin. (AK PARTİ sıralarından alkışlar) 
BAŞKAN
– Teşekkür ederim Sayın Muş. 
GARO
PAYLAN (İstanbul) – Reis karar verir. 
MEHMET
MUŞ (İstanbul) – Bak burada, bak, görüyor musunuz? Yetkiniz yok ki. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Sayın Başkan, bizim yapmış olduğumuz konuşmaları…
ZİYA
PİR (Diyarbakır) – Naci Hoca’nınkini de çıkarın o zaman. 
MEHMET
MUŞ (İstanbul) – Var mı yetkin? Var mı yetkin?
BAŞKAN
– Bir saniye sayın milletvekilleri…
ÇAĞLAR
DEMİREL (Diyarbakır) – Arkadaşlar, bir dakika…
BESİME
KONCA (Siirt) – Burada muhatap sizsiniz, Hükûmet eden sizsiniz.
BAŞKAN
– Sayın Demirel…
ÇAĞLAR
DEMİREL (Diyarbakır) – Bizim yapmış olduğumuz konuşmaları tamamen çarpıtan,
farklı yönlere çeken…
MEHMET
MUŞ (İstanbul) – Nasıl çarpıtan? Hadi oradan!
ÇAĞLAR
DEMİREL (Diyarbakır) – …bir yaklaşım ve bir anlayışla hareket ettiğini…
BAŞKAN
– Hangi cümlenizi çarpıttı Sayın Demirel?
AHMET
YILDIRIM (Muş) – Mehmet Bey, bakın, lütfen, düzgün konuşun, “Hadi oradan.”
demeyin, aynı üslupla karşılık veririm size. Ayıp bir şey ya! “Hadi oradan.” ne
demek bir kadına? Böyle bir cümle kullanılır mı ya?
ŞAHİN
TİN (Denizli) – Niye? Onlar da her şeyi söylüyorlar buraya, her şeye atıyorlar
lafı. Niye pozitif ayrımcılık yapıyorsunuz? 
ÇAĞLAR
DEMİREL (Diyarbakır) – Hem yolların yapılmasına neden izin vermediğimiz
üzerinden hem de Sayın Bostancı’nın sormuş olduğu bir soruya vermiş olduğum
cevapta iktidarın kim olduğunu… 
BESİME
KONCA (Siirt) – Muhatap sizsiniz burada, muhatap sizsiniz. 
ÇAĞLAR
DEMİREL (Diyarbakır) – Biz kimi eleştireceğiz burada, muhatabımız kim? 
MEHMET
MUŞ (İstanbul) – Ne demek yetkimiz… Böyle bir şey olur mu?
ÇAĞLAR
DEMİREL (Diyarbakır) – Muhatabımız AKP’dir yani. Muhatabımız iktidarda olan
AKP’dir. Eleştirimizi de AKP’ye yapacağız, bütün değerlendirmelerimizi de
iktidara, Hükûmete ve devlete yönelik yapacağız. Şu anda muhatabımız odur;
anlamından, bağlamından kopartan bir yaklaşım ve anlayış içerisindedir.
Sataşmadan söz talep ediyorum 69’a göre. 
BAŞKAN
– “PKK adına konuşma yetkisine sahip değilsiniz.” konusunda bir değerlendirme
yaptı. (AK PARTİ sıralarından alkışlar) O konuda da söz istiyor musunuz?
ŞAHİN
TİN (Denizli) – Ama, PKK’yı, teröristleri övmeyeceksiniz orada. Teröristleri
övmeyeceksiniz. 
MEHMET
MUŞ (İstanbul) – Burada tutanak, burada. 
ŞAHİN
TİN (Denizli) – Muhalefet yapabilirsiniz, teröristleri övmeyeceksiniz orada. 
ÇAĞLAR
DEMİREL (Diyarbakır) – Başkan, şimdi, çok açık ve net ifade edelim. 
BAŞKAN
– Buyurunuz Sayın Demirel, buyurunuz.
ÇAĞLAR
DEMİREL (Diyarbakır) – Şimdi, kendisi ifade ederken, Sayın Bostancı bize aynen
“PKK’ye yönelik bir aktarımda bulunun.” dedi yani böyle olmaz. 
ŞAHİN
TİN (Denizli) – Ya, PKK’ya yapıyor, size yapmıyor ki eleştiriyi. Siz niye
üzerinize alınıyorsunuz ki? 
BAŞKAN
– Buyurunuz Sayın Demirel. 
ÇAĞLAR
DEMİREL (Diyarbakır) – Ahmet Bey sataşmadan alacak, ben yerimden sonra alırım. 
ŞAHİN
TİN (Denizli) – Siz niye üzerinize alınıyorsunuz? PKK’ya yapıyor eleştiriyi,
sizin üzerinize alınmanıza gerek yok. 
BESİME
KONCA (Siirt) – “Cevap verin.” dedi.
ÇAĞLAR
DEMİREL (Diyarbakır) – Hayır, sordu, sordu, Bostancı sordu burada. 
ŞAHİN
TİN (Denizli) – Ya, siz muhalefet yapabilirsiniz, onda problem yok ama terörizm
adına yapmayın yani. 
BESİME
KONCA (Siirt) – Size karşı yapacağız muhalefeti, muhatabımız sizsiniz. 
BAŞKAN
– Sayın Yıldırım, buyurunuz efendim. 
7.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan. 
Allah’tan
Sayın Muş’un… Hani hep yemin etmekten söz edersiniz ya, şu üzerine yemin
ettiğiniz Anayasa’yı yerle bir ettiğiniz konuşmanızın üzerinden daha iki saat
geçmedi Sayın Muş. Siz ne dediniz? Bakın, yasamayı, yürütmeyi partinizle… 3
gücü birleştirerek konuştunuz. Ondan sonra biz bunu eleştirince “Konuşmamı niye
bağlamından koparıyorsunuz?” dediniz. Yasama, yürütme, parti sizin için bir,
onun üzerine de sarayı koyun, güçler ayrılığı falan yok. Arkadaşımız çok açık
söyledi. 
Bizim, bakın, eleştirilerimizin odağında siyasi
iktidarın uygulamaları var ve bu nedenle siyasi iktidarı eleştiriyoruz. Biz
siyasi iktidarın yaptığı iş ve işlemlerden ötürü başka bir yapıyı veya
organizasyonu hedefe oturtma gereksizliğiyle uğraşmıyoruz ve sözümüzün
arkasındayız. 
AYDIN ÜNAL (Ankara) – Yetkiniz yok.
AHMET YILDIRIM (Devamla) – Siz gelin önce burada… Hani
yetkiden söz ediyorsunuz ya…
ŞAHİN TİN (Denizli) – Siyasi iktidarın partisi kim?
AHMET
YILDIRIM (Devamla) – O “öfkeli çocuklar” deyip masumlaştırdığınız ve yüzlerce,
binlerce insanın kanına girmiş yapıyla ilgili daha son birkaç aydır eleştiri
hakkında bulunabiliyorsunuz. Daha DAİŞ’i eleştiremediniz yıllarca be!
HÜSEYİN
BÜRGE (İstanbul) – Hadi canım sen de! 
ŞİRİN
ÜNAL (İstanbul) – Hadi oradan!
HÜSEYİN
BÜRGE (İstanbul) – Hadi canım sen de!
AHMET
YILDIRIM (Devamla) – Öfkeli çocuklardı bunlar be! “Düşürdü, düşürüyorlar.”
diyordu be! 
İSMAİL
AYDIN (Bursa) – Yalan yanlış şeyler söylüyorsun.
HÜSEYİN
BÜRGE (İstanbul) – DAİŞ başından beri öyle. 
ŞAHİN
TİN (Denizli) – Burada milleti etkilemeye çalışma.
AHMET
YILDIRIM (Devamla) – O zaman söyleyeyim, rakamlarla konuşuyorum. Önümüzdeki
hafta Ekonomi Bakanlığında yapacağım konuşmayı şimdi söyleyeyim, rakam ortada,
hiç yoruma gerek yok.
İSMAİL
AYDIN (Bursa) – Yalan yanlış şeyler söylüyorsun.
AHMET
YILDIRIM (Devamla) – Bakın, 1 Ocak 2015 ile 30 Haziran 2015 arasındaki altı
aylık sürede Ekonomi Bakanlığının TÜİK’ten alarak bize verdiği bilgi. Elitaş o
zaman Ekonomi Bakanıydı. Akçakale ile Tel Abyad yani Gre Spi IŞİD’in elindeyken
7 milyon dolar ihracat yaptınız, PYD ele geçirdikten sonra o gün bugündür kesilmiş;
ticari ortaksınız be! (HDP sıralarından alkışlar, AK PARTİ sıralarından
gürültüler)
BAŞKAN – Teşekkür ederim Sayın Yıldırım. 
HÜSEYİN BÜRGE (İstanbul) – Laf ebeliği yapıyorsun.
AHMET YILDIRIM (Muş) – Ticaret yaptınız be! Rakam,
rakam!
MEHMET MUŞ (İstanbul) – Sayın Başkan…
İSMAİL AYDIN (Bursa) – Yalan yanlış şeyler söyleme.
BAŞKAN – Sayın Muş… (AK PARTİ sıralarından gürültüler)
Sayın milletvekilleri, lütfen efendim. 
AHMET YILDIRIM (Muş) – 7 milyon doları açıklayın
bakalım.
BAŞKAN – Sayın Muş, dinliyorum. 
MEHMET MUŞ (İstanbul) – Sayın Başkan, hatip direkt
ismimi zikrederek…
BAŞKAN – Buyurunuz Sayın Muş. 
ŞAHİN TİN (Denizli) – Kamuoyuna yalan söylemekten başka
bir şey yok yani.
AHMET YILDIRIM (Muş) – O zaman Elitaş yalan söylüyor;
Elitaş bize bilgiyi verdi, 7 milyon dolar ticaret…
BAŞKAN – Sayın Yıldırım, lütfen efendim. 
Sayın Muş kürsüde, lütfen efendim. 
8.- İstanbul Milletvekili Mehmet Muş’un,
Muş Milletvekili Ahmet Yıldırım’ın sataşma nedeniyle yaptığı konuşması
sırasında şahsına sataşması nedeniyle konuşması
MEHMET MUŞ (İstanbul) – Sayın Başkan, bu ülkede PKK’ya
da, DAİŞ’e de en kapsamlı operasyonları yapan iktidar AK PARTİ iktidarıdır.
Bizden önce de PKK’ya karşı çok önemli operasyonlar yapılmıştır. DAİŞ bu
dönemde ortaya çıktığı için buna karşı da en önemli operasyonları yapan ülke
Türkiye’dir. Şu an Suriye’de yürütülen operasyonlarla DAİŞ’in neye uğratıldığı
da ortaya çıkmıştır. 
AHMET YILDIRIM (Muş) – Devir teslim yapıyorsunuz, devir
teslim.
MEHMET MUŞ (Devamla) – Bakın, burada çok açık bir konu
var. Lafları farklı farklı formatlara sokup buradan haklı çıkmaya, kendilerini
haklı çıkarmaya çalışmak gibi bir çaba içerisine hiç kimse girmesin. (HDP
sıralarından gürültüler) 
Değerli
arkadaşlar, bakın, açık bir şekilde PKK’ya, KCK’ya tek laf söyleyemiyor,
teröriste terörist diyemiyor, PKK’ya terör örgütü diyemiyor, çıkmış buradan
demokrasi havarisi kesiliyor. Yok öyle bir şey arkadaşlar, öyle bir şey yok.
Bunu size bu kürsüden yaptırtmayız, PKK’nın sözcülüğünü yaptırtmayız sizlere.
(AK PARTİ sıralarından “Bravo” sesleri, alkışlar) Şuraya bak, açık açık
söylüyor. Böyle bir şey olur mu ya, böyle bir ifade olabilir mi? Bu ifadeyi
Türkiye Cumhuriyeti Meclisinde kimse kullanamaz arkadaşlar.
AHMET
YILDIRIM (Muş) – Kendi tutanaklarını da getir bakayım.
MEHMET
MUŞ (Devamla) - Askerimizi, polisimizi şehit eden, kalleşçe pusular kuran bir
terör örgütü noktasında burada bu sözleri söyleyemezsiniz. Terör örgütüne terör
örgütü diyeceksiniz, siyasi partiyseniz siyasi parti gibi hareket edeceksiniz,
farklı anlamları koparmayacaksınız.
ÇAĞLAR
DEMİREL (Diyarbakır) – Siz haddinizi bileceksiniz, bize böyle söylemek…
MEHMET
MUŞ (Devamla) - Değerli milletvekilleri, Hükûmet AK PARTİ’nin hükûmetidir, AK
PARTİ iktidarları olarak tarihe geçmiştir, kayda geçmiştir. AK PARTİ Grubundan çıktığı
için bunu söylememden daha doğal ne olabilir? Buradan Anayasa’yı ihlal etmişiz
de, yasaları ihlal etmişiz de, kendince bir çıkarsamada bulunmaya çalışıyor
sayın hatip.
AHMET
YILDIRIM (Muş) – Üç parti grubu da aynı şeyi söyledi.
MEHMET
MUŞ (Devamla) - Arkadaşlar, AK PARTİ Grubundan çıktığı için AK PARTİ
iktidarıdır. Yasama-yürütme-yargı bizden önce nasılsa şimdi de böyledir. Burada
bir değişiklik olmadı, Anayasa değişmedi ama herkes iktidarı AK PARTİ iktidarı
ve AK PARTİ Hükûmeti olarak bilir ve söyler. 
Değerli
milletvekilleri, Genel Kurulu selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Muş.
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Sayın Başkan, ayrıntıya girmeden söylüyorum, “Bunları, şunları
size ettirtmeyiz.” diyerek grubumuza açık sataşmıştır, İç Tüzük 69’a göre söz
istiyorum.
BAŞKAN
– Şimdi, Sayın Yıldırım…
ŞAHİN
TİN (Denizli) – PKK’ya, “Öldürmeyin.” diyor, daha ne olacak?
MEHMET
MUŞ (İstanbul) – Neyi söylemişim efendim?
(AK
PARTİ sıralarından gürültüler)
BAŞKAN
– Bir saniye sayın milletvekilleri...
Sayın
Yıldırım, şimdi, Sayın Muş birçok şey söyledi ve onları getirip son bir cümleye
bağladı. Daha önce söylediği sözler PKK’yla ilgili size yönelik bir tavır
eleştirisiydi, “Biz size bunları söyletmeyiz bu kürsüden.” dedi. 
AHMET
YILDIRIM (Muş) – Tamam, amenna.
BAŞKAN
- Sizin sataşma nedeniyle söz istemeniz hangi nedenle?
AHMET
YILDIRIM (Muş) – Bizi tehdit etti, açık tehdit etti, “Bunları yaptırmayız,
ettirmeyiz bu kürsüden.” dedi.
(AK
PARTİ sıralarından gürültüler) 
BAŞKAN
– Ha, bu cümleler nedeniyle, gerçekte…
AHMET
YILDIRIM (Muş) – Grubumuzu tehdit etti.
HASAN
BASRİ KURT (Samsun) – Sizin işiniz o, sizin işiniz.
YUSUF
BAŞER (Yozgat) – Avukatı mısın PKK’nın?
BAŞKAN
– Hayır, hayır, yani “Biz bunları ederiz.” anlamında siz söz istemiyorsunuz
sanıyorum.
AHMET
YILDIRIM (Muş) – Değil, tabii ki değil.
BAŞKAN
– Yani, sizin grubunuza ait olmayan veya ifade etmediğiniz bir düşünceyi size
atfen ifade mi etmiş oldu?
AHMET
YILDIRIM (Muş) – Aynen, evet.
BAŞKAN – Yani, onu bana net söylemeniz lazım.
AHMET YILDIRIM (Muş) – Evet, konuşmamın içeriği de öyle
olacak zaten. 
BAŞKAN – Yani, PKK’ya yönelik bir eleştiri yaptı. Bana
net söylerseniz, söz vereceğim.
AHMET YILDIRIM (Muş) – Yapsın.
BAŞKAN – Açık, net söyleyin.
AHMET YILDIRIM (Muş) – Tamam, yapsın.
BAŞKAN – Yani, terörle ilişkiniz olmadığı hâlde terörle
ilişkili mi gösterdi, buna mı itiraz ediyorsunuz?
AHMET YILDIRIM (Muş) – Evet, aynen öyle.
HASAN BASRİ KURT (Samsun) – Söylesin o zaman.
ŞAHİN TİN (Denizli) – Başkan “Kimin adına
konuşacaksın?” diye soruyor.
BAŞKAN – Buyurun Sayın Yıldırım.
9.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında Halkların Demokratik Partisine tekraren sataşması nedeniyle konuşması
AHMET YILDIRIM (Muş) – Teşekkür ederim Sayın Başkan.
Sayın Başkan, değerli milletvekilleri; çok açık
yüreklilikle söylüyorum. Partimizin geriye dönük özellikle siyaset yapma
biçiminin son üç yılına bakıldığında şu çok net görülecektir: Biz de parti
olarak AKP gibi, CHP gibi, MHP gibi ve Parlamentoda bulunmayan diğer siyasi
yapılar gibi şiddetin, silahın, kanın, ölümün hak arama sürecinin dışına
ilanihaye çıkarılmasını çok açık istiyoruz, diğer partiler gibi. Ama istemimiz
diğer partilerle aynı olmakla birlikte farklılaşan… Yani, silahın ve şiddetin
hak arama yöntemi dışına çıkarılması konusundaki metodolojimiz sizden farklı.
Siz imha üzerine, son ferdi öldürülünceye kadar…
MEHMET MUŞ (İstanbul) – Son terörist, ferdi değil.
FEVZİ ŞANVERDİ (Hatay) – Ferdi değil, son terörist.
AHMET YILDIRIM (Devamla) – …ve kan, ölüm üzerine bunu
kurguluyorsunuz.
HASAN BASRİ KURT (Samsun) – Silahla hak aranmaz. 
ŞAHİN TİN (Denizli) – Son terörist ölünceye kadar
diyoruz. 
AHMET YILDIRIM (Devamla) – Bizse dünya deneyimlerinden,
çağdaş dünyanın önümüze koyduğu özellikle tecrübeler üzerinden bunu yapmaya
çalışıyoruz.
KEMALETTİN YILMAZTEKİN (Şanlıurfa) – Terör bu, terör bu
işte.
AHMET YILDIRIM (Devamla) – İki buçuk yıl boyunca
partinizin yetkililerinin veya Dolmabahçe’de olduğu üzere 2 bakanınızın, 1 grup
başkan vekilinizin verdiği fotoğraftaki amacı, muradı, orada açığa çıkan metin
de bununla alakalıydı. Dünya tecrübelerinden istifade ederek işin içine kanı,
ölümü, imha konseptlerini katmadan özellikle şiddeti ve silahı hak arama
yönteminin dışına çıkarıp yüz yıllık bir toplumsal yarayı çözmek istedi. 
HASAN BASRİ KURT (Samsun) – Çukurları kim kazdırdı,
çukurları?
ŞAHİN TİN (Denizli) – “Hak arama” derken kim arıyor,
kimin hakkını arıyor, onu söyle.
AHMET YILDIRIM (Devamla) – Ama lügatiniz, kelime
dağarcığınız bu süreçlere, yüz yıllık soruna yaklaşma sürecine dair kelime
sayınız çok sınırlı olduğu için isteseniz de bunun dışında farklı bir şey
üretemezsiniz diyorum.
OKTAY ÇANAK (Ordu) – Sen aynaya bak, aynaya.
ŞAHİN TİN (Denizli) – PKK mı hak arıyor, onu söyle, PKK
hak mı arıyor?
AHMET YILDIRIM (Devamla) – Bütün Genel Kurulu saygıyla
selamlıyorum. (HDP sıralarından alkışlar)
BAŞKAN – Teşekkür ederim Sayın Yıldırım.
MEHMET NACİ
BOSTANCI (Amasya) – Sayın Başkanım, affedersiniz, yerimden kısa bir açıklama
yapabilir miyim?
BAŞKAN – Sayın
Bostancı, daha sonra söz vereyim size, uygun görür müsünüz?
MEHMET NACİ
BOSTANCI (Amasya) – Hay hay.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Hakların Demokratik Partisi Grubu adına altıncı konuşmacı Siirt Milletvekili
Besime Konca.
Buyurunuz
Sayın Konca. (HDP sıralarından alkışlar)
HDP
GRUBU ADINA BESİME KONCA (Siirt) – Sayın Başkan, Genel Kurulu saygıyla
selamlıyorum. 
2017
bütçesini doğru konuşmak, doğru sonuçları çıkarmak için rant ekonomisini,
hırsızlığı, yolsuzluğu önceden tartışmak lazım. Bunu netleştirmeden, insan
emeğine, insan kaynaklarına, doğaya saygıya dayalı bir ekonomik bütçe
oluşturmanın ve bunu tartıştırmanın ve Türkiye’yi kalkındırmanın bu koşullarda
imkânsız olduğunu biliyoruz. 
Eğer
2017 bütçesini tartışıyorsak bugün, Eş Genel Başkanımız Figen Yüksekdağ’ın da
bu Genel Kurulda bulunması gerekiyordu. 
Siz,
hem yasama faaliyetlerini gasbettiniz hem kişi hürriyeti ve siyasi kimliği 6
milyon seçmenin iradesi olarak rehin aldınız ve bugün, Figen Başkan burada
olsaydı konuşmasını yapacaktı. Ben, Eş Başkanıma bir dakika tahammül
edeceğinizi düşünüyorum. 
(Hatibin
tablet bilgisayardan bir ses kaydı dinletmesi)
MEHMET
MUŞ (İstanbul) – Bu ne ya!
ŞAHİN
TİN (Denizli) – Kime, ne mesajı verecek burada? Böyle bir şeyi kabul edemeyiz. 
MEHMET
MUŞ (İstanbul) – Sayın Başkan, lütfen müdahale edin. 
ŞAHİN
TİN (Denizli) – Ne olacak? Ne diyecek? Ne anlatacak burada? Terörizmi mi
anlatacak burada, teröristleri mi anlatacak?
KEMALETTİN
YILMAZTEKİN (Şanlıurfa) – Başkanım müdahale edin.
BAŞKAN-
Sayın Konca, lütfen efendim, Genel Kurula hitap edin. 
HASAN
BASRİ KURT (Samsun) – Söyleyecek sözün varsa konuşursun. 
BAŞKAN
- Tabletten bir şey dinletmek istiyorsunuz ama hiç anlaşılmıyor. Lütfen
efendim…
BESİME
KONCA (Devamla) – Dinlerlerse anlaşılacak Sayın Başkanım. (AK PARTİ sıralarından
gürültüler, sıra kapaklarına vurmalar)
BAŞKAN
– Sayın Konca, hiç anlaşılmıyor. Lütfen efendim…
Birleşime
otuz beş dakika ara veriyorum. 
Kapanma Saati: 18.37
DÖRDÜNCÜ OTURUM
Açılma Saati: 19.43
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Zihni AÇBA (Sakarya)
-----0-----
BAŞKAN – Sayın
milletvekilleri, Türkiye Büyük Millet Meclisinin 34’üncü Birleşiminin Dördüncü
Oturumunu açıyorum. 
2017 Yılı
Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
Komisyon?
Yerinde.
Hükûmet?
Yerinde.
Sayın
milletvekilleri, birleşime ara vermeden önce, Halkların Demokratik Partisi
Grubu adına Siirt Milletvekili Sayın Besime Konca konuşuyordu. Sayın Konca konuşması
sırasında mikrofonun yan tarafına bir şey koymaya çalışıyordu. Doğrusu, ben
onun ne olduğunu buradan fark edemedim, Kâtip Üyemiz Sayın Fehmi Küpçü’ye
sordum, acaba bir fotoğraf mı koymaya çalışıyor şeklinde bir tereddüdüm oldu.
Sonra “iPad”i oraya yerleştirmeye çalıştığını anladık ama “iPad”den dinletilmek
istenen konuşma da doğrusu hiçbir şekilde duyulmuyordu. 
Önceki
uygulamalara baktık, böyle bir uygulamanın olmadığını gördük geçmişte. Bir
istisnai örnekte böyle bir dinletmenin tutanaklara da yansımadığını gördük.
Yani sadece “Bir video kaydı izletilmiştir.” şeklinde bir kaydın tutanağa
geçtiği görülmüştür. Yani amaç bir konuşmanın tutanaklara yansıtılması ise,
böyle bir yansıma da gerçekleşmiyor. 
Ben
milletvekili arkadaşlarımı anlıyorum, tutuklu milletvekillerinin, özellikle de
eş genel başkanların sesini bir şekilde Genel Kurula duyurmak istiyorlar, bunu
anlayışla karşılıyorum, ancak bir de Meclisin kuralları var tabii ki kendisine
söz verilen milletvekili konuşur.
Evet,
şimdi Sayın Besime Konca’ya yeniden söz vereceğim, konuşmasının sekiz dakikalık
bölümü duruyor, iki dakikasını kullanmıştı.
Sayın
Konca…
ÇAĞLAR
DEMİREL (Diyarbakır) – Baştan başlatın Başkan, konuşamadı ki Başkan. Hiç
konuşamadı kendisi.
BAŞKAN
– Sayın Konca bir konuşmasına başlasın. 
ÇAĞLAR
DEMİREL (Diyarbakır) – 10 dakikasını... Hiç konuşulmadı Başkan. 
BAŞKAN
– Anlıyorum, belki sataşmalarla, laf atmalarla konuşması kesilmiş olabilir.
Kendisi bir konuşmasına başlasın, gerektiği takdirde ek süre veririm.
Buyurunuz
Sayın Konca. (HDP sıralarından alkışlar)
HDP
GRUBU ADINA BESİME KONCA (Siirt) – Sayın Başkan, kürsüde söz hakkımı keserek
ara vermenizin İç Tüzük’ün 66’ncı maddesine göre doğru olmadığını düşünüyorum. 
Ben
konuşmama başlarken, “Eş Genel Başkanımız burada olsaydı söz hakkını
kullanacaktı ve konuşacaktı.” diye açıklama da yaptım. Eş Genel Başkanımız
Sayın Selahattin Demirtaş’a dair de bu değerlendirmeyi yaparak konuşmasını
yayınladık. 
Şimdi,
mevcut yasamada dokunulmazlığı hâlen süren arkadaşlarımızdır, eş genel
başkanlarımızdır ve milletvekili arkadaşlarımızdır. Buna rağmen, konuşmalarda
da şunu dile getiren, “Aslında onların içerde olmaması gerekiyor.” diyen, ama
aynı zamanda bir dakikalık bütçeye dair konuşmasını, grup toplantımızda yaptığı
konuşmayı dinlemeye tahammül etmeyen bir zihniyet kabul edilebilir bir zihniyet
değil. 
Biz,
arkadaşlarımız burada bulunana kadar, burada yasama faaliyetlerini yürütene
kadar arkadaşlarımızı gündemde tutacağız, sesiyle de olsa, fotoğraflarıyla da
olsa arkadaşlarımız aramızda olacak, bu kürsülerde olacaklar. Bunu kabul etmek
zorundasınız. 
(Hatibin
tablet bilgisayardan bir ses kaydı dinletmesi)
AHMET
UZER (Gaziantep) – Var mı böyle bir şey ya! 
SEBAHATTİN
KARAKELLE (Erzincan) – Böyle bir usul yok Sayın Başkan. 
BAKİ
ŞİMŞEK (Mersin) – Sayın Başkan, yarın ben de bir film getireceğim, burada film
izlettireceğim. 
BAŞKAN
– Sayın Konca, lütfen konuşmanıza devam ediniz efendim. 
BESİME
KONCA (Devamla) – Zaten bitiyor. 
SALİH
CORA (Trabzon) – Konudan uzaklaşmıştır Sayın Başkan, İç Tüzük’e göre hareket
etmesi lazım, bütçe hakkında konuşması gerekiyor. 
MAHMUT
TOĞRUL (Gaziantep) – Oturun yerinize ya! 
BAŞKAN
– Sayın Konca, lütfen konuşmanıza devam ediniz. 
BESİME
KONCA (Devamla) – Evet, Eş Başkanımızın konuşması bitti ve bu Parlamento
demokratik olacaksa bunları dinlemek zorundadır. 
Şimdi,
ben Maden ve Tetkik Arama Genel Müdürlüğünün bütçesi hakkında söz hakkı aldım.
4 Aralık, Dünya Madenciler Günü’ydü ve 4 Aralıkta Siirt Şirvan’da gerçekleşen
maden cinayetinde 16 kişi yaşamını yitirdi, 2 kişi hâlâ göçük altında,
çıkarılmamış ve üstünden yirmi üç gün geçti. 
Maden
tetkik arama iş alanı, Türkiye’de en ağır çalışma koşulları olan iş koludur.
Şirvan’da gerçekleşen iş cinayetlerini bu Hükûmet Allah’ın takdiri olarak
değerlendirdi ve yağmura bağladı. Hiçbir iş alanı, hiçbir iş cinayeti, hiçbir
kaza ne Allah’ın takdiridir ne de yağmurdan kaynaklıdır. Bu alanlardaki
tedbirleri, bunun bağlı olduğu bakanlıklar almak zorundadır. Şirvan’da
gerçekleşen işçi cinayetinde, maden işçi cinayetinde tedbir alınmadığı gibi,
dört yıl önce Maraş’ın Afşin-Elbistan maden ocağında suçlu olanlara Şirvan’da
yetki verildi ve görevlendirildiler. Orada da 9 kişi hâlâ göçük altındadır ve o
iş ocağı o insanlara mezar olmuştur. Afşin-Elbistan göçüğünde yaşanan cinayetin
geçen aylarda 21’inci mahkemesi görüldü, dört yıldır bu mahkeme devam ediyor ve
hâlen netleşmiş, sorumlusunun kim olduğu açığa çıkarılmış değil ve oradan
sorumlu olanlar Şirvan’da maden çalıştırıyor. İşte, onun için, eğer doğru bir
bütçe oluşturacaksak bu yolsuzlukları, bu hukuksuzlukları, bu rantı tartışmak
zorundayız dedik.
2002
Kasımından 2016 Kasımına kadar AKP hükûmetleri döneminde 18.287 insan iş
cinayetlerinde hayatını kaybetmiş, 18.287. Bu iş cinayetlerinin, bu kadar işte
katledilen insanların hesabını… O süreçlerde kim hükûmetse ya onurlu davranır
istifa eder -hangi bakanlıklara, hangi yetkililere, müdürlüklere bağlıysa- ya
da yargılanır, yargı karşısında bunun hesabını verir fakat bunların hiçbiri
gerçekleşmemiştir. Biz bugün 15 Temmuz darbe girişiminde katledilen 260 kişiyi
her gün anıyoruz ve her zaman anmalıyız. Bunun bir darbe, bunun bir cinayet
olduğunu söylüyorsak… Hükûmetin denetiminde çalıştırılan hangi iş kolu, hangi
emek kolu olursa olsun eğer bu Hükûmetin denetiminde insanlar can veriyorsa,
insanlar cinayete kurban gidiyorsa bu Hükûmet o cinayetlerin sorumlusudur, o
katliamların sorumlusudur, bunun hesabını vermek zorundadır. 
Şimdi, Türkiye iş cinayetlerinde Avrupa’da 1’inci
sıradadır, dünyada da 3’üncü sıradadır. Kaldı ki bunlar da farklı biçimlerde
sivil toplum kurumlarının yaptığı istatistikler ve açıkladığı rakamlardır.
Esnek çalışma koşulları, yine son çıkarılan kölelik yasası, yine kayıt dışı
işçi çalıştırma durumunu da göz önünde bulundurursak bu rakamların, bu
cinayetlerin ve uygun olmayan koşullarda çalışmanın ne kadar suç olduğu ve ne
kadar yaygın olduğu çok daha fazla açığa çıkacak bir durumdur. 
4 Aralık Dünya Madenciler Günü vesilesiyle katledilen
bu 18.287 işçiyi de rahmetle, saygıyla anıyorum ve hâlen çıkarılmayan, göçük
altında olan canların da bir an önce çıkarılması gerektiğini belirtiyoruz ve
bu, Hükûmetin sorumluluğudur. 
Biz bu on dört yıla da değinmeden, son on bir ayın
içinde de 1.816 işçi -daha bir yıl olmamış- hayatını kaybetmiş ve bunların
hiçbirinin failiyle ilgili bugüne kadar açığa çıkarılmış ya da mahkeme edilmiş,
sorgulanmış, netleşmiş bir durum da söz konusu değil. 
Onun için oluşturulan bütçelerin ranta gideceği,
oluşturulan bütçelerin sermayeyi korumaya gideceği, oluşturulan bütçenin yer
altını, yer üstünü, doğayı, coğrafyayı katletme bütçesi olduğu açıktır ve
ortadır, daha Ermenek ortadadır, daha Soma ortadadır -belirttiğimiz gibi- daha
Şirvan ortadadır, daha Elbistan, Afşin cinayeti ortadadır ve hiçbir yetkili
bunlara dair sorumluluğunu, hesabını vermemiştir. 
Siyaseten de AKP gerçekliğinin bütçelerle, ekonomilerle
rakamlar açıklayarak ne kadar iyi siyaset yaptığı açığa çıkmayacaktır. Siz bu
rakamları rant için açıklıyorsunuz, bu rakamları Türkiye'nin yükselmesi,
büyümesi için yapmıyorsunuz.
(Mikrofon otomatik cihaz tarafından kapatıldı) 
BAŞKAN – Sayın Konca, bir dakika ek süre veriyorum
size.
BESİME
KONCA (Devamla) – Başbakan Rusya’da açıkladı, dedi ki: “Ben uluslararası
ilişkileri, sosyal bilimleri bilmem, ben yol yaparım, ben köprü yaparım, başka
işler yaparım.” Evet, AKP aslında bina yapmayı iyi bilir ama AKP şunu da
bilsin: Binanın temeli sağlam değilse bina sağlam olmaz. AKP her gün deprem
olduğunda sarsılacak ve yıkılacak bir parti kaygısı, korkusuyla yaşıyor.
AKP’nin kuruluşu da çürüktür. Millî görüş gömleğini giyerken... Keşke zamanım
olsaydı ESAM Türkiye konferansları, rahmetli merhum Erbakan’ın yaptığı ESAM
Türkiye konferanslarının 3’üncüsünü de burada dinletebilseydim. AKP neyle açığa
çıktı, nasıl parti oldu?
OKTAY
ÇANAK (Ordu) – Ona millet karar veriyor, millet!
BESİME
KONCA (Devamla) – Millî görüş gömleğini çıkarırken hangi gömleği giydi? Bir
hocaya sırtını dönerken hangi hocaya sırtını dayadı?
ABDULKADİR
YÜKSEL (Gaziantep) – Sen kendi gömleğine bak, kendi gömleğine! 
BESİME
KONCA (Devamla) – Hangi hocanın dualarıyla, paralarıyla, kadrolarıyla parti
oldu? 7 Haziran darbesini nasıl gerçekleştirdiler?
HAMZA
DAĞ (İzmir) – Size Erbakan’ı övdürdük ya o kürsüden, Erbakan’ı övüyorsunuz ya
yeter bize bu, bu bize yeter! 
BESİME
KONCA (Devamla) – 1 Kasımda Davutoğlu Hükûmetini nasıl götürdü? 
(Mikrofon
otomatik cihaz tarafından kapatıldı) 
BESİME
KONCA (Devamla) – 4 Kasımda nasıl siyasi bir darbe yaptı? Bunların hepsi sizin
deprem gerçekliğinizdir, bir siyasi depremi siz de yaşayacaksınız. (HDP
sıralarından alkışlar) 
BAŞKAN
- Teşekkür ederim Sayın Konca. 
Sayın
Erhan Usta buyurunuz. 
Mikrofonunuzu
açıyorum. 
VI.- AÇIKLAMALAR (Devam)
25.- Samsun Milletvekili Erhan Usta’nın,
kürsüde kendisine söz verilen milletvekilinin konuşmasının beklendiğine,
başkasının sesini veya görüntüsünü dinletmenin hiçbir şekilde uygun
olmayacağına ilişkin açıklaması
ERHAN
USTA (Samsun) – Teşekkür ederim Sayın Başkan.
Şimdi,
az önce hatip, kürsüde iPad’den bir ses dinletti, ondan önce bir milletvekili
de aynı davranışı gösterdi. Ben bunların son derece yanlış olduğunu
düşünüyorum. Kürsü hatibindir, söz verilen milletvekilinin konuşması beklenir
yani burada başkasının sesini veya görüntüsünü dinletmek hiçbir şekilde uygun
olmaz. Yarın bir milletvekili buradaki hiç kimsenin istemeyeceği birtakım
sesleri bize oradan dinletebilir, görüntüleri oradan bize gösterebilir.
Dolayısıyla, bu konuda, içeriğinden bağımsız olarak ilkesel anlamda böyle bir
şeye müsaade edilmesinin uygun olmadığını düşünüyorum ben. 
Teşekkür
ederim. 
BAŞKAN
– Teşekkür ederim Sayın Usta. 
Sayın
Yıldırım buyurun.
26.- Muş Milletvekili Ahmet Yıldırım’ın,
Samsun Milletvekili Erhan Usta’nın söylemlerini kabul etmenin mümkün olmadığına
ve ses kaydı dinletilen kişinin yasama organı üyesi olduğuna ilişkin açıklaması
AHMET
YILDIRIM (Muş) – Teşekkür ederim Sayın Başkan.
Şimdi,
Sayın Usta’nın söylemlerini kabul etmek mümkün değil. Herhangi bir kimse değil,
öyle gelip sıradan bir kişi de değil, şu Parlamentonun aynı Usta gibi, benim
gibi, sizin gibi aynı haklara sahip olan bir yasama organı üyesi ve bu
Parlamentonun 3’üncü büyük grubunun da eş genel başkanıdır ve bugünkü hâlleri
ellerinden bir siyasi darbeyle alınmış kişiden söz ediyoruz ve bunların, az
önce de söyledim, öyle bir yargı bağımsızlığıyla falan gerçekleştiğini de asla
kabul etmedik, etmiyoruz. Bunun iyi bilinmesi lazım ya değilse, işte sıradan
herhangi bir siyasi yorumu getirip burada arkadaşlarımız da biz de dinletmedik
diyorum. Bütün Genel Kurulu tekrar saygıyla selamlıyorum. 
BAŞKAN
– Teşekkür ederim. 
Sayın
Gök…
27.- Ankara Milletvekili Levent Gök’ün,
kürsünün hatip tarafından kullanılmasının esas olduğuna ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, daha önce almış olduğumuz ilke kararları çerçevesinde, kürsünün hatip
tarafından kullanılması esastır. Tabii, burada, bugün, bir partinin eş
başkanlarına ait olan seslerin dinletilmesi, partinin şu anda bir yargı
sürecinden geçmesi, belki bir insani boyut çerçevesinde, kısa sürede tutulan bu
çerçevede anlaşılabilir gibi gözükebilir ancak bundan sonraki tüm Meclis
konuşmalarında kürsünün hatip tarafından kullanılmasının esas olduğunun altını
çizmek istiyoruz. 
Teşekkür
ederiz. 
BAŞKAN
– Teşekkür ederim Sayın Gök. 
Sayın
Bostancı…
28.- Amasya Milletvekili Mehmet Naci
Bostancı’nın, İç Tüzük’te açık bir biçimde kürsünün hatibe ait olduğu hususunun
yer aldığına, bir başkasının konuşmasını dinletmenin hukuki mahiyetinin meçhul
olduğuna ve prensip olarak buna izin vermemek gerektiğine ilişkin açıklaması
MEHMET
NACİ BOSTANCI (Amasya) – Sayın Başkan, teşekkürler. 
Biraz
önce içeride de müzakere ettik, siz de o müzakerelere ilişkin temel bir unsuru
vurguladınız. Burada hatibin konuşmaları kayda geçiyor, tutanaklara geçiyor
fakat elektronik aletlerle verilen sesler ve anlatımlar geçmiyor dolayısıyla
bunun ayrıca hukuki problemlere yol açma durumu söz konusu. Hepsinin ötesinde,
mesele, içeriğinden, gerekçelerinden bağımsız olarak temelde, prensipte böyle
bir uygulamaya izin verilip verilemeyeceği. Eğer biz sayın vekillerin kürsüden
iPad marifetiyle farklı dinletiler sunmalarına imkân verecek bir uygulama
yapacak olur isek yarın nelerle karşılaşacağımızı bilemeyiz ve esasen, bu
bilememekten öte -herkes kendine göre gerekçeler söyleyebilir- İç Tüzük’e
baktığımızda İç Tüzük’te de açık bir biçimde kürsünün hatibe ait olduğu hususu
sarahatle yer alıyor.
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum. 
Buyurunuz
Sayın Bostancı.
MEHMET
NACİ BOSTANCI (Amasya) - Madde 60’ın başlığı “Söz alma, konuşmalar ve yazılı
konuşmalar” dedikten sonra, madde 60: “Adını önceden kaydettirmeyen veya oturum
sırasında Başkandan söz almayan hiç kimse konuşamaz.” Sayın konuşmacı sizden
söz alarak oraya geldi, konuşmaya başladı; kendisinin konuşması gerekir. 60’a
göre söz alarak, izin alarak gelmiş olduğu, yapacağı konuşma kendisine ait bir
konuşmadır. Eğer burada herhangi bir biçimde izin almaksızın bir başkasının
konuşmasını verdiğinde, üstelik tutanaklara geçmediği için hukuki mahiyeti de
meçhuldür. Uygun bir durum ortaya çıkmamaktadır. Yarın başka partiler başka gerekçelerle
benzeri yöntemi kullanabilirler. Bu bakımdan, prensip olarak buna izin vermemek
Meclisin çalışma selameti bakımından, birbirimizi anlamamız bakımından
uygundur. 
BAŞKAN
– Teşekkür ederim Sayın Bostancı.
AHMET
YILDIRIM (Muş) – Sayın Başkan, ben sadece kayıtlara girmesi açısından
söylüyorum. Elimde geriye dönük Meclis çalışmalarında buraya kürsünün tamamını
kapatacak şekilde bizzat Naci Bey’in partisinden kişilerin pankartlarla
çıktığı, farklı seslerin dinletildiği deneyimler vardır. Bu ilk kez yaşanan bir
durum değildir, birincisi bu.
İkincisi,
mevcut hâle son vermek istiyorsa siyasi iktidar, nasıl ki arkadaşlarımızı rehin
almışlarsa…
YUSUF
BAŞER (Yozgat) – Ne rehini be!
AHMET
YILDIRIM (Muş) – …onlar dışarıda olurlar, gelir kendileri konuşurlar diyorum. 
BAŞKAN
– Teşekkür ederim Sayın Yıldırım.
Tutanaklara
geçmiştir.
SEBAHATTİN
KARAKELLE (Erzincan) – Ne rehini be! Suçlarından dolayı tutuklular.
YUSUF
BAŞER (Yozgat) – Rehin değil tutuklu onlar be! 
ÇAĞLAR
DEMİREL (Diyarbakır) – Sayın Başkan…
MEHMET
NACİ BOSTANCI (Amasya) – Sayın Başkan, kayıtlara geçsin diye söylüyorum. Bu tür
uygulamalar farklı biçimlerde kullanıldığı için Meclis başkan vekilleri işin
nasıl yürüyeceğine ilişkin -her şey İç Tüzük’te geçmediğinden- bazı prensip
kararları aldılar ve Meclis içerisine, özellikle kürsüye birtakım eşyaların,
emtiaların çıkmaması konusunda bir prensip kararları da var. Dolayısıyla,
bunları da hatırlamak lazım. 
Ayrıca,
konu HDP’li arkadaşların hassasiyetinin ötesinde, bu içerikten bağımsız,
herkesi ilgilendiren hukuki bir problemdir. Uygun değildir elektronik bir
aletle bu tür konuşmaları yapmak. Bundan sonra buna dikkat etmek çalışmaların
İç Tüzük’e uygun bir şekilde sürdürülmesi bakımından önemlidir. 
BAŞKAN
– Teşekkür ederim Sayın Bostancı.
Tutanaklara
geçmiştir. 
AHMET
YILDIRIM (Muş) – Çözümü belli Naci Hoca, çözümü belli bu işin.
ÇAĞLAR
DEMİREL (Diyarbakır) – Sayın Başkan, İç Tüzük 60’a…
BAŞKAN
– Sayın Demirel, şimdi, her siyasi parti grubundan bir kişiye söz verdim.
ÇAĞLAR
DEMİREL (Diyarbakır) – Ama, ben grup adına söz istiyorum Başkan. 
BÜLENT
TURAN (Çanakkale) – Sayın Başkan, gündeme geçmemiz lazım.
ÇAĞLAR
DEMİREL (Diyarbakır) – İç Tüzük 60’a göre grup başkan vekili olarak söz
istiyorum.
BAŞKAN
– Hayır Sayın Demirel.
Sayın
Yıldırım ayağa kalktı, dahası oturduğu yerden söz alınca siz herhâlde söz
hakkınızı kendisine devrettiniz dedim. 
BÜLENT
TURAN (Çanakkale) – Biz çıkalım o zaman Sayın Başkan, konuşsunlar o zaman!
ÇAĞLAR
DEMİREL (Diyarbakır) – Sayın Başkan… Hayır Başkan, ben İç Tüzük hakkımdan
kaynaklı grup adına söz hakkı talep ediyorum.
BAŞKAN
– Sayın Demirel, her gruptan bir kişiye söz verdim.
ÇAĞLAR
DEMİREL (Diyarbakır) – Sayın Başkan, bu kadar değerlendirme bizim için yapıldı.
Onun için söyleyecek bir dakikalık sözümüz vardır Sayın Başkan. 
BAŞKAN
– Sayın Demirel, bakın, lütfen, bir hakkın suistimali diye bir şey söz konusu
olamaz, asla. 
ÇAĞLAR
DEMİREL (Diyarbakır) – Sayın Başkan…
BAŞKAN
– Bakın, her gruba söz verdim, sizin gruptan da Sayın Ahmet Yıldırım söz aldı,
konuştu. Ben düşündüm ki siz grup başkan vekili olarak Sayın Yıldırım’ı
görevlendirdiniz, o konuştu.
ÇAĞLAR
DEMİREL (Diyarbakır) – Sayın Başkan, ben 60’a göre, İç Tüzük hakkımı kullanarak
yerimden bir dakikalık söz talep ediyorum.
BAŞKAN
– Buyurunuz, veriyorum. 
29.- Diyarbakır Milletvekili Çağlar
Demirel’in, kürsüden sesi dinletilen kişinin şu anda yasama faaliyetine devam
eden eş başkanları olduğuna ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Sayın
Başkan, kürsüde konuşan hatipti, sözünü söyleyen de hatipti, aynı zamanda,
Halkların Demokratik Partisinin Eş Genel Başkanıydı ve şu anda burada olması
gerekirken rehin durumundadır. 
YUSUF
BAŞER (Yozgat) – Tutuklu, onu bir değiştirelim, tutuklu.
FUAT
KÖKTAŞ (Samsun) – Ne rehini be! Rehin ne ya! Herkes gibi tutuklu ya, ne rehini!
SEBAHATTİN
KARAKELLE (Erzincan) – Terörden!
FUAT
KÖKTAŞ (Samsun) – İsrail’le mi savaşmışlar da…
ÇAĞLAR
DEMİREL (Diyarbakır) – O yüzden, bir dakika bile sürmeyen bir konuşmaya
tahammül edemeyen yasamadaki parti organlarının ben bundan sonraki süreçte
nasıl davranacaklarını merak ediyorum. Onların bugün cezaevinde değil,
sözlerini söyleyecekleri yasama organında olmaları gerekiyordu, bunu ifade
ediyoruz. Kürsüden şimdiye kadar birçok kişi birçok konuşmayı dinletti ama şu
ayrıntıyı görmek lazım ki: Bu sesini dinlettiğimiz eş başkanlar şu anda yasama
faaliyetine devam eden eş başkanlarımızdır.
Teşekkür
ediyorum.
BAŞKAN
– Teşekkür ederim Sayın Demirel.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Halkların Demokratik Partisi Grubu adına son konuşmacı Mahmut Celadet
Gaydalı, Bitlis Milletvekili. 
Süreniz
on dakikadır. 
Buyurunuz
Sayın Gaydalı. (HDP sıralarından alkışlar)
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; Gıda, Tarım ve Hayvancılık Bakanlığının 2017 yılı bütçesi
üzerine Halkların Demokratik Partisinin görüşünü ve önerilerini sunmak üzere söz
almış bulunmaktayım. Sizleri ve kamuoyunu saygıyla selamlarım. 
Bütçeye
ilişkin görüşlerimizi ifade etmeden önce Türkiye’de emek, demokrasi ve özgürlük
mücadelesinin öncü kurumlarından biri olan KESK’in kuruluşunun 21’inci yılını
kutluyorum. 
Ülkemiz,
tarım ve hayvancılık açısından oldukça zengin bir potansiyele sahiptir fakat bu
potansiyel, yanlış politikalar ve plansız çalışmalar nedeniyle etkin bir
şekilde geliştirilememiştir. Türkiye dünyada tarım ve hayvancılık alanında
kendi kendine yeterli olma özelliği taşıyan nadir ülkelerden biri olmasına
rağmen, bugün yurt dışına bağımlı hâle getirilmiştir, AKP iktidarları döneminde
ise bu bağımlılık kronikleşmiştir. Tohumda dışa bağımlılık, artan mazot ve
gübre fiyatları, döviz kurundaki artış, desteklemelerin azalması, çiftçinin
çoğu zaman elde ettiği ürünü maliyetinin altında bir fiyata satmak zorunda
kalması, birçok nedenle birlikte çok sayıda çiftçinin tarım faaliyetlerini
sürdürülemez noktaya getirmiştir.
Sayın
Faruk Çelik’in son iki yılki Plan ve Bütçe Komisyonunda Bakanlığının bütçesi
üzerine yaptığı konuşmalar karşılaştırıldığında çiftçi sayısında 1 milyona
yakın bir düşüş olduğu görülmektedir. Tarım alanında yaşanan bu daralma
tarımsal istihdama da yansımaktadır. 2002 yılında tarımsal istihdam yüzde 35
iken bugün bu rakam yaklaşık olarak yüzde 20’ye gerilemiştir.
Yine,
çiftçiler için getirilen BAĞ-KUR’a bildirme zorunluluğu prim ödeme açısından
sıkıntı yaratmaktadır. Vatandaşın bir yıllık geliri sigortanın iki aylık
primine denk düşmektedir. Devletin verdiği tarım desteği sigorta ödemesine
gitmekte, devlet kaşıkla verip kepçeyle geri almaktadır.
Değerli
milletvekilleri, AKP iktidarının tarım alanında yarattığı en büyük
tahribatlardan biri hiç şüphesiz, tarım arazilerinin hızla yok edilmesidir.
Burada erozyonla etkin mücadele yapılamaması kadar tarım arazilerinin imara
açılmasının da büyük payı bulunmaktadır. Çukurova başta olmak üzere Türkiye'nin
en verimli toprakları imara açılmakta, yılda 3 farklı ürün verebilen binlerce
dekar arazi üzerinde inşaatlar yükselmektedir. Ne yazık ki ayrılan kaynak ve
desteklerin tarım alanında niteliğe ve istihdama dönüşmediği aşikârdır. Kendi
topraklarını imha eden anlayış bugün Sudan ve benzeri Afrika ülkelerinden tarım
alanları kiralayarak özel sektörü o bölgelere taşıyacaktır. İktidar bu
duruşuyla sömürgeci bir zihniyet sergilemektedir. 
Mazotun
litre fiyatı Ocak 2002’de 94 kuruştu, bu rakam Ocak 2015’te 3,7 lira oldu ve
bugün bakıldığı zaman 4 liranın üzerinde. On dört yıllık AKP iktidarı süresince
mazotun litre fiyatı yüzde 300’ün üzerinde bir artış sergilemiştir. 
Yıllık
et tüketimine baktığımız zaman, 1 milyon 300 bin ton ülkemizde et tüketilmekte,
ne yazık ki yıllık 300 bin ton et ithal edilmek durumunda kalınıyor. Bu sadece
satın alınan etin miktarı, alım gücünün yetersizliğinden herkes et tüketemiyor.
Türkiye nüfusuyla kıyaslandığı zaman bu sayı reel bir sayı değildir, gelişmiş
ülkelerle mukayese edildiğinde en az 2 katı olması gerekmektedir. Türkiye’de
hayvancılığın beşiği Doğu ve Güneydoğu Anadolu Bölgesi’dir. Bu ülkenin en
önemli sorunu olan Kürt sorunu güvenlikçi politikalarla derinleştirilmesi Kürt
illerinde hayvancılığı da bitirme noktasına getirmiştir. İlan edilen sayısız
askerî güvenlik bölgeleri nedeniyle meralar, yaylalar kapatılmaktadır,
köylülere bu alanlar yasaklanmakta ve meralar, ormanlar yakılmaktadır. 2023
hedefleri dışa bağımlılığın minimuma indirilmesi, kendi kendine yeten bir
ekonomik yapılanma gibi hayalî fikirler pratikte yok hükmündedir. 
Şimdi,
bir yetkilinin beyanatı var, “Rant hayattır.” diye bir beyanat vermiş bir
yetkilimiz. Tabii, yaşamı avanta olanlar için rant da hayattır. Rant ekonomisi
olduğu sürece insanları üretime yöneltemezsiniz çünkü rant ekonomisinde üretim
geri planda kalır, üretici ve emekçi para kazanamaz. Ekonominin tek çıkış yolu
vardır, insanları üretken hâle getirip üreticiyi de para kazanır kılmakla
sağlam ekonomik temelleri sağlamış olursunuz. Geçen yıl bu kürsüden hitaben
Sayın Ali Babacan’ın “Ekonomi, adalet ve hukuk temelleri üzerine
oturtulmalıdır.” bağlamındaki ifadesi, adalet ve hukuk temellerine oturtulmayan
yapıların çökeceğinin net bir ifadesidir. Bunu sağlamak için kalkınmanın kırsal
alandan başlatılması şarttır. Kırsal alandaki insanların refahının artması ve
zenginleşmesi demek kaza ve şehir merkezlerinin de otomatikman zenginleşmesi
anlamına gelir. Sosyal dengeyi sağlamak ve sosyal barışı sağlamak istiyorsak bu
kural çok önemlidir. Aksi takdirde, ne sosyal denge sağlanır ne de toplumsal
barış sağlanabilir. Kırsal alanda para kazanan insan bu parayı merkezlerde harcayacaktır.
Aksi takdirde, şehirlerde zenginleşen insanlar hiçbir zaman kırsal alanda para
harcamazlar. Kırsal alan insan vücudundaki kılcal damarlar gibidir. Kılcal
damarlar nasıl hücrelere oksijen taşıyıp bünyeyi canlı tutarsa kırsal alandaki
üretim de toplumsal bünyeyi dinamik ve sağlıklı kılar. Kırsal alanda altyapısı
sağlam, yol, su, elektrik, konut, su ve sulama olan yerleşim alanları yaratır,
üretim ve pazar konusunda bilinçli bir toplum inşa edebilirsek bu ekonomik kriz
sarmalından kurtulabiliriz. Aksi takdirde, her defasında suçladığınız gibi, dış
güçlerin ürettiği GDO’lu mamulleri satın alarak toplumu tek şükrettiği
sağlığından da mahrum bırakırız.
Gerçi
bu soruyu İçişleri Bakanına soru önergesi olarak yöneltmiştim ama henüz cevap
alamadım, Sayın Bakanım belki bir açıklama yapar: Köylere hizmet götürme
birliği fonundan güvenlik güçleri için alınan insansız hava araçları köylere ne
gibi bir kalkınma sağlar, bunu lütfen izah edebilirler mi?
Değerli
milletvekilleri, elli altmış yıldır “Hangi ırk hayvanı memleketimizin hangi
yöresinde yetiştirirsek et ve süt kalitemizi artırır?” sorusuna hâlâ bir cevap
bulunamamışa benziyor. Havza bazlı tarımsal destekleme modeline yeni geçiliyor,
bence geç bile kalındı. Devlet patates, domates yetiştirmez ama bu üretimin
trafiğini yönlendirebilir, üretim-tüketim dengesini sağlar. Devletin
belirlenmiş bir tarım ve hayvancılık politikasının olmadığı bariz olarak
görülmektedir. Planlı bir çalışma olmazsa, iç talep ve ihracat miktarları
belirlenmezse bütün emekler heba olur; geçmiş yıllarda bu çok yaşandı.
Üreticiye “saldım çayıra Mevla’m kayıra” mantığıyla bakarsanız her yıl bir
önceki yılın etkisinde kalarak… Soğan iyi para getiriyorsa üretici soğan
üretimine yöneliyor ve üretim fazla olunca fiyat düşüyor. Dolayısıyla, üretim
fazlası da tarlada çürümeye bırakılıyor. Bu piyasa düzeniyle üretici piyasaya
yıllarca ezdirildi, tek kazanan her zamanki gibi aracı oldu; emekçinin alın
teri para olarak aracının cebini doldurdu. 
Değerli
milletvekilleri, Bakanlığın bütün sorunlarına buradan değinmek için yeterli
süremiz yok fakat özellikle mevsimlik işçilerin sorunlarına da değinmek
istiyorum. Mevsimlik gezici tarım işçiliği çalışma koşulları, aldıkları
ücretler ve maruz kaldıkları ayrımcı politikalar nedeniyle en güvencesiz
işçiliktir. Bu nedenle, mevsimlik gezici tarım işçiliğine yol açan neden ve
koşulların ortadan kaldırılması, köylere dönüşlerin etkin biçimde
gerçekleştirilerek bu insanların kendi topraklarında kendilerinin yöneteceği
üretim faaliyetlerinin önünün açılması, mevsimlik gezici tarım işçilerinin
kaçınılmaz olduğu hâllerde demokratik örgütlülük ve bilinç temelinde onurlu
yaşam ve çalışma koşullarının sağlanması gerekmektedir. 
Zamanım
çok az kaldı, bazı konulara değinmek istiyordum ama… Bir de güvenlik hususunda,
yapılan bazı inşaatlar hakkında bazı şeyler söylemek istiyorum. Dünyanın hiçbir
yerinde olmayan güvenlik yolu Bitlis’te iki yerde uygulanıyor ve ucu açık, açık
çekle yandaş müteahhitlere veriliyor. Biz talebeyken bir hocamızın mühendis
tarifini size anlatayım: “Bir aptalın 2 liraya yaptığı işi 1 liraya…
(Mikrofon
otomatik cihaz tarafından kapatıldı)
MAHMUT
CELADET GAYDALI (Devamla) -…yapan bir insandır.” derdi. Yani, ekonomi
mühendisin temel taşıdır. Bırakın, 2 lirayı sizin 3, 4, 5 liraya da bazı işleri
yaptırdığınız durumları biliyoruz. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Gaydalı. 
Siyasi
parti grupları adına yapılan konuşmalar sona ermiştir. 
Şimdi,
şahsı adına lehinde konuşmak isteyen Kırıkkale Milletvekili Mehmet Demir’e söz
vereceğim. 
Buyurunuz
Sayın Demir. (AK PARTİ sıralarından alkışlar) 
Sayın
Demir, süreniz beş dakikadır. 
MEHMET
DEMİR (Kırıkkale) – Sayın Başkan, değerli milletvekilleri; 2017 yılı Merkezî
Yönetim Bütçe Kanunu Tasarısı’nın üçüncü turunda şahsım adına söz almış
bulunmaktayım. Bu vesileyle yüce heyetinizi ve ekranları başında bizleri
izleyen aziz milletimizi saygıyla selamlıyorum. 2017 yılı bütçe görüşmelerinin
ülkemize, milletimize, demokrasimize ve ekonomimize hayırlı olmasını Yüce Allah’tan
temenni ediyorum. 
Geçen
hafta Kırıkkale’mizden 2 genç kardeşimizi, İsa Nazlım ve Özgür Mutlu
kardeşlerimizi şehit olarak Hakk’ın rahmetine uğurladık. Buradan şehit
kardeşlerimin ailelerine ve ülkemize başsağlığı diliyorum, Allah rahmet eylesin
diyorum. 
Konuşmamın
hemen başında, 2017 yılı Bütçe Kanunu Tasarısı’nın hazırlanmasında emeği geçen
başta Maliye Bakanımız olmak üzere Bakanlığın tüm mensuplarına, Plan ve Bütçe
Komisyonunun Başkan ve üyelerine, tüm bakan ve milletvekili arkadaşlarıma,
bürokratlarımıza teşekkür ediyorum. 
Sayın
Başkan, değerli milletvekilleri; Cumhurbaşkanımız Sayın Recep Tayyip Erdoğan’ın
çağrısıyla 15 Temmuz darbe girişimi gecesi sokağa çıkan milletimiz, tanklara,
uçaklara, helikopterlere karşı göğsünü siper ederek ülkemizin bağımsızlığına,
birliğine sahip çıkmıştır. (AK PARTİ sıralarından alkışlar) yediden yetmişe
milletimizin destansı girişimiyle püskürtülen, darbe girişiminde başarılı
olamayan şer odakları, Türkiye aleyhine, özellikle ekonomik alanda birtakım
girişimlerle operasyon yapmaya çalışıyorlar. 2002 yılından bugüne değin
uygulamaya koyduğumuz reformlar sayesinde ülkemiz ekonomisinin güçlü temellere
dayalı sağlam bir ekonomi olduğu içinden geçtiğimiz bugünlerde bir kez daha
ortaya çıkmıştır. 
2008
yılındaki küresel krizi hafif atlatan ülkemiz, son zamanlardaki ekonomik
hareketlenmeleri, kur dalgalanmalarını da hafif şekilde atlatacaktır. Ne Avrupa
Birliği ne uluslararası derecelendirme kuruluşları ne başka bir örgütlenme
bizim bu kutlu davada yürüyüşümüzü engelleyemeyecek, bu şer odakları diğer
alanlarda başarılı olamadıkları gibi ekonomik alanda da başarılı olamayacaklar,
bizi mağlup edemeyeceklerdir. (AK PARTİ sıralarından alkışlar) 
Sayın
Başkan, değerli milletvekilleri; daha önce denediler, başaramadılar çünkü milletine
inanan bir liderimiz var, liderine güvenen de bir milletimiz var. Ne yapsalar
boş, bu ülkeyi zafiyete düşüremeyecekler, bu ülkeyi bölemeyecekler. Bu da böyle
biline! (AK PARTİ sıralarından “Bravo” sesleri, alkışlar) 
Sayın
Başkan, değerli milletvekilleri; on dört yıllık AK PARTİ iktidarlarında ülkemiz
çağ atladı, gerek demokratikleşmede gerekse ekonomik gelişmelerde ülkemiz
dünyanın sayılı ve saygın bir ülkesi hâline geldi. 
Sayın
milletvekilleri, bu, hiç de kolay olmadı. Hafızamızı tazelersek: 27 Nisan
e-muhtırasını yayınladılar. 363 kişilik AK PARTİ Grubuna Cumhurbaşkanını
seçtirmemek için 367 garabetine imza attılar. AK PARTİ’yi kapatma davası
açtılar. Gezi ayaklanmasına kalkıştılar. 6-7 Ekimde haince milleti sokaklara
çağırdılar. 17-25 Aralık ve 15 Temmuz darbe girişiminde bulundular ama
liderimizin cesaretiyle, milletimizin de büyük desteğiyle başaramadılar. (AK
PARTİ sıralarından alkışlar) Çünkü AK PARTİ, milletten yetki alan, milletin ta
kendisidir. 
Sayın
Başkan, değerli milletvekilleri; 3 Kasım 2002’den önce ekonomik krizlerin
yaşandığı, Anayasa kitapçıklarının havada uçuştuğu, IMF kapısında yatıp kalkan
bir Türkiye’den IMF’ye borç veren, IMF’ye borcunu kuruşuna kadar ödeyen,
katrilyonluk nemaları ödeyen, uzaya uydu gönderen, yerli savaş helikopterlerini
üreten, yerli tankları üreten, ilk yerli savaş gemilerini yapan, ilimiz
Kırıkkale’nin de gururla ürettiği, gururu olan millî piyade tüfeğini yapan,
insansız hava araçlarını üreten, Marmaray’ı yapan, Avrasya Tüneli’ni yapan,
havaalanları yapan, duble yollar yapan bir ülke hâline geldi. Ülkemizi dünyanın
sayılı ülkelerinden biri hâline getiren liderimiz Sayın Recep Tayyip Erdoğan’a
teşekkür ediyorum. (AK PARTİ sıralarından alkışlar) 
Bu
duygu ve düşüncelerle bakanlıklarımızın ve ilgili, bağlı kurumlarının 2017
bütçesinin hayırlı olmasını, bakanlıklarımızın daha nice günler hizmet
vermesini diliyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Demir.
Bugün
en çok alkışı siz aldınız Sayın Demir. (AK PARTİ sıralarından alkışlar)
Şimdi
Hükûmete söz vereceğim.
LEVENT
GÖK (Ankara) – Sayın Başkan…
BAŞKAN
- Hükûmet adına ilk konuşmacı Başbakan Yardımcısı Sayın Nurettin Canikli.
Buyurunuz
Sayın Canikli. (AK PARTİ sıralarından alkışlar)
LEVENT
GÖK (Ankara) – Sayın Başkan, benim bir söz talebim vardı. 
BAŞKAN
– Sayın Gök, hükûmete söz verdim. Lütfen efendim.
Sayın
Bakan, konuşma süreniz yirmi dakikadır.
BAŞBAKAN
YARDIMCISI NURETTİN CANİKLİ (Giresun) – Teşekkür ederim Sayın Başkan.
Sayın
Başkan, değerli milletvekili arkadaşlarım; hepinizi saygıyla selamlıyorum.
Değerli
arkadaşlar, Başbakan Yardımcılığıma bağlı Sermaye Piyasası Kurulu ve BDDK’nın
bütçeleri, faaliyetleriyle alakalı huzurlarınızdayım. Bunların ayrıntılarına
geçmeden önce izin verirseniz ve âdet olduğu üzere genel küresel ekonomiyle
ilgili, daha önce çok konuşulan ayrıntılara elbette girmeden, onları tekrar
etmeden birkaç boyutunu, hususunu sizlerle paylaşmak istiyorum. Bunlardan bir
tanesi, genel anlamda biliyorsunuz reel piyasalarda bir aşağı yönlü hareket söz
konusu. Yani büyüme, istihdam piyasalarında, özellikle ihracatta negatif
küresel bir gelişme söz konusu. Bunların hatırlatılması önemli çünkü sonuç
itibarıyla bir değerlendirme yapılırken küresel gelişmelerden bağımsız bir
ekonomi analizi ve tahlili yapmak mümkün değil, doğru da değil çünkü sonuç
itibarıyla dünyanın herhangi bir ekonomisinde meydana gelen göreceli olarak,
küçük olarak nitelendirebileceğimiz, tanımlayabileceğimiz bir ekonomi için de
geçerli bu. Böyle bir ekonomide dahi meydana gelen çok ufak sarsıntılar, bütün
küresel ekonomilerde çok ciddi dalgalanmaları, sarsıntıları ve gelişmeleri
beraberinde getirmektedir. Yani bunların son dönemlerde yaşadığımız en ilginç
örneklerinden bir tanesi, Avrupa Birliği üyesi olan Yunanistan ekonomisinde
nispeten yine küçük boyutta diyebileceğimiz bir hareketlenme, özellikle finans
piyasalarıyla alakalı normalin ötesinde bir gelişme, dünyadaki bütün gelişmiş
ekonomiler dâhil hepsini, Avrupa Birliği üyesi bir ülkedeki bu gelişmeler bütün
küresel ekonomilerde ciddi sıkıntıları, tartışmaları ve dalgalanmaları
beraberinde getirmiştir. 
Son
dönemde yaşadığımız dalgalanma faktörleri, gerekçeleri, dalgalanmayı tetikleyen
faktörler daha büyük boyutludur. Özellikle Amerika’yla alakalı beklentiler,
biliyorsunuz, faiz artırımları, reel verilerle ilgili olumlu gelişmeler,
burada, özellikle uluslararası alandaki sermayenin, başta gelişmiş ülkeler ama
özellikle Amerika’ya dönme eğiliminin artması, gelişmekte olan, sadece
gelişmekte olan değil bütün piyasalarda bu anlamda finansal bir daralmanın,
darlığın da kapısını aralamıştır. Bunun da altını çizmekte fayda var.
Bütün
bunlara bağlı olarak, Amerika piyasalarındaki bütün rakamlar en üst seviyeye
çıkma eğilimindedir. Trump’ın başkan seçilmesinden sonra, Wall Street’in dört
temel endeksi son on yedi yılın en yüksek düzeyine ulaşmış ve seçim sonrası
Amerikan hisse senedi piyasalarına 1 trilyon dolar dışarıdan taze para girişi
gerçekleşmiştir. 
Tabii, bu gelişmelerin diğer bütün ülkelerde ve buna
bağlı olarak Amerika’da aynı zamanda, istisnasız bütün piyasalarda, beklenti
yoluyla reel piyasalarda ama o anda da finansal piyasalarda dalgalanmaları da
beraberinde getirdiğini hep birlikte görüyoruz. Zaten bu gelişmelerden sonra
başka bir beklenti oluşması söz konusu değil ve yine aynı şekilde para
piyasalarında da bu dalgalanma geçerli. İşte, TL’nin biliyorsunuz dolar
karşısında bir değer kaybı son ayda diyelim, söz konusu ama sadece TL değil,
diğer yabancı para birimleriyle kıyaslandığında bir miktar daha fazla olmak
üzere ama esas itibarıyla, ağırlıklı olarak tamamen bu küresel gelişmelerden
kaynaklanan bir erozyon söz konusu. Fakat bunu başka türlü tanımlamamak
gerekiyor. Bu bir dalgalanmadır, bu bir “cycle”dır, yani dalgalanmanın bir
noktasıdır. Bu, şunun için önemli: Yani “değer kaybetti.”, “Şu oldu bu oldu.”
gibi ya da şu anda ismini bile tekrarlamayacağım bazı tanımlamalar yapmak bu
gelişmeye doğru değil, ekonomik olarak doğru değil. Esasında bu tür “cycle”lar,
bu tür dalgalanmalar açık ekonomilerde belirli dönemlerde belirli periyotlarla
bütün ekonomileri -bütün piyasalar için, sadece para piyasaları için değil-
gelir yoklar ve etkisini gösterir, sonra sakinleşir. 
Ha,
geldiğimiz bu aşama itibarıyla şunu söyleyebiliriz: Bu dalgalanmanın dip
noktası geçmiştir, Türkiye açısından söylüyorum, Türkiye ekonomisi açısından
söylüyorum, dip noktası görülmüştür. Yani, bütün piyasalar için söylüyorum. Bu,
TL’nin ya da dövizlerin fiyatlarının dalgalanması için bir fiyat tahmini falan
değildir kesinlikle. Yani buradan yola çıkarak “TL şöyle olmaz, dolar şu
şekilde olabilir.” falan gibi bir tahmin yapmak veya bir belirleme yapmak
anlamına gelmez. Böyle bir şey de yapılamaz zaten özellikle uygulanan serbest
piyasa ekonomisi çerçevesinde, dalgalı kur politikaları çerçevesinde dövizle
ilgili ya da TL’yle ilgili, TL’nin fiyatıyla alakalı bir tahminde bulunmak, bir
öngörüde bulunmak kesinlikle hem doğru değildir hem de mümkün değildir. Bu
anlama gelmez. 
Şimdi,
elbette bu gelişmeler birçok ülkede birtakım makro göstergelerle alakalı hem
beklentiler açısından tahminleri değiştiriyor hem de bazılarında da günlük cari
rakamları etkileyebiliyor ama burada önemli olan şu: Bakın, bütün bu
gelişmeleri bir tarafa bırakalım, bu sarsıntının ortasında, kamu borçları
açısından değerlendirildiğinde -ki önemli bir kriterdir sonuç itibarıyla, çok
belirleyici bir göstergedir- kamu borçları açısından bakıldığında, bütün
dünyada -gelişmekte olan piyasalar, gelişmiş piyasalar, hepsi için geçerli-
kamu borcunun millî gelire oranı trendi yukarı yönlüdür ve bu, bu şekilde devam
etmektedir yani hem yüksektir hem yükselme trendi artarak devam etmektedir.
Sadece Türkiye bu trendin dışındadır, pozitif olarak ayrışmıştır; yani uzun
yıllardan beri, son on dört yıldan beri bu trend sürekli aşağı yönlüdür Türkiye
için, Türkiye ekonomisi için, hem düşmüştür hem de düşmeye devam etmektedir.
Bu, gerçekten, sarsıntıların da minimum seviyede hissedilmesini sağlayacak, ona
katkı sağlayacak çok önemli bir gelişmedir, bunun da altının çizilmesi
gerekiyor. Diğerleri daha kolay esnetilebilir; bütün makrolar için geçerli,
yani istihdam piyasaları için geçerli, diğer büyüme beklentileri ya da
gerçekleşmeleri için geçerli ama kısa, hatta orta vadede esnetilmesi hemen
hemen mümkün olmayan kamu borç stoklarıdır, kamu borç stoku eğilimidir, trendidir.
Bunun yönünü değiştirmek, hem oranı, rakamı düşürmek hem de yönünü değiştirmek
gerçekten çok zordur. O açıdan, Türkiye ekonomisi, bu yönüyle bakıldığında,
riski en az olan ülkelerden, ekonomilerden bir tanesidir. Buna bir de,
özellikle bankalar başta olmak üzere finansal kuruluşlar ve finansal
piyasalarla alakalı bir rakamı da eklediğimizde bunun ne kadar önemli olduğu,
ne kadar kıymetli olduğu bir kez daha anlaşılır, o da şudur: Gelişmiş
ekonomilerde reel sektör ile finansal sektör arasındaki kaldıraç oranı -ya da
oran- yaklaşık 1/8, 1/9 oranındadır. Şöyle söyleyelim: Yani, millî gelirin
karşılığı olarak ya da millî geliri temsil eden menkul kıymetlerin, ihraç
edilen menkul kıymetlerin oranı 1/8, 1/9 civarındadır. Bunun anlamı şudur: Çok
ciddi bir şişkinlik, fiktif, sanal bir alan söz konusudur finansal piyasalarda
ve mali alanda, bütün ekonomiler için. Mesela, Amerikan ekonomisi için bu oran
1’e 9’dur. Bunun anlamı şudur: Bu 1’den fazlası yani 8’lik kısım, 8 katlık
kısım sanal, reel olmayan, fiktif bölümü tanımlamaktadır. Bu şekilde ihraç
edilen menkul kıymetler büyük oranda bu ülkelerin bankalarının aktiflerinde yer
almaktadır. Yani bu menkulleri aktiflerinde taşıyan finansal kuruluşların
esasında çok “fragile”, çok kırılgan bir yapılarının olduğunun kabul edilmesi
gerekir. Türkiye'de bu oran 1’e 1,1’dir yani hemen hemen eşittir. Yani köpük
yoktur, sanal, reel olmayan bir alan yoktur mali alanda, Türkiye için
söylüyorum. Bu anlamda, bankalarımız da bu şekilde fiktif olan ve ciddi anlamda
şişkinlik içeren menkul kıymetleri taşımamaktadır, Türk bankaları ama buna
mukabil diğer bütün bankalar, gelişmiş ekonomilerdeki bütün bankalar 1’e 8’lik,
1’e 9’luk gerçek olmayan, fiktif, reeli tanımlamayan, reeli temsil etmeyen
aktiflerle doludur. Bu, gerçek anlamda bir sanal âlemdir ve en ufak bir
dalgalanmada zaten yapısı itibarıyla çok hassas olan bankacılık sektörünün
gelişen piyasalarda, gelişen ekonomilerde çok hızlı bir şekilde, olumsuz bir
şekilde etkilenebileceğini göstermektedir. Nitekim, isim vermeyelim, bazı büyük
ülkelerin, gelişmiş ülkelerin bazı büyük bankalarıyla ilgili en ufak bir
problem gündeme geldiğinde, spekülasyon söz konusu olduğunda kısa zamanda mali
yapılarında çok ciddi, çok güçlü bozulmalar meydana gelebilmektedir. Tekrar
banka ismi vermeyelim. Bunlar, o tarafta bu gelişmeler yaşanırken Türkiye
finansal sistemi ve bankaları özellikle, yaşanan inanılmaz çalkantılara ve
finansal sektörü çok derinden etkileme kapasitesi olan gelişmelere rağmen zerre
kadar etkilenmemiştir, göstergelerinde en ufak bir bozulma yaşanmamıştır.
Dünyanın hiçbir ülkesinde, mesela 2016 yılında çok kısa bir zaman dilimi
içerisinde karşı karşıya kaldığımız siyasi ve ekonomik, dışarıdan ve içeriden
gelen şokları birlikte düşündüğünüzde, o sistemin finansal kesiminin ya da bankaların
bu gelişmelerden etkilenmemesi hemen hemen imkânsızdır. Ama Türkiye bankaları
-saymaya gerek yok- 2016 yılı içerisinde gerçekten finansal sektörü çok
kuvvetli bir şekilde etkileme kapasitesi, potansiyeli olan bu gelişmelerin
hiçbir tanesinden yara almadan, en ufak bir olumsuzluk yaşamadan sağ salim
çıkabilmiştir. Stres testlerini biz aslında gerçek olaylarla yapıyoruz,
sonuçlandırıyoruz Türkiye bankaları açısından. O nedenle zaten bütün bu
gelişmeler sonucunda Türkiye'de bu alanda herhangi bir olumsuzluk yaşanmıyor,
bunun da çok önemli bir kıymet olduğunun, ayrıcalık olduğunun ve münhasıran
Türkiye finans sektörü ve Türk bankalarına ait olduğunun altını çizmek
gerekiyor. Yani bunu kesinlikle bir siyasi söylemin bir parçası olarak ifade
etmiyorum, hepsi reel datalarla, rakamlarla beslenen, desteklenen hususlar,
ayrıca fiilî olarak da zaten test edilmiş. 2008’den beri Türkiye finans
sektörü, bankacılık kesimi inanılmaz sarsıntılarla, gerçek olaylarla test
ediliyor. Yani bir taraftan, bakın, işte, ciddi anlamda çok büyük bir mücadele
veriyoruz doğu ve güneydoğuda, Türk Silahlı Kuvvetleri Suriye’de ve Irak’ta
yani bir açıdan bakıldığında savaşın ortasındayız; içeride inanılmaz siyasi
dalgalanmalar söz konusu olabiliyor, işte, bunlardan bir tanesi 15 Temmuzda
yaşanan hadiseler -biliyorsunuz- ve dışarıdan kaynaklanan şoklar; bütün
bunların hepsi 2016 yılı içerisinde gerçekleşiyor ve Türkiye bankacılık
sistemi, Türkiye ekonomisi bunlardan hemen hemen hiç etkilenmiyor. Bu,
gerçekten çok önemli bir değerdir, bu kıymeti hepimiz paylaşabilmeliyiz; hem
kabullenmeliyiz hem de paylaşabilmeliyiz, göğsümüzü gere gere her yerde bunu
söyleyebilmeliyiz. Yani bunu şunun için de özellikle vurgulamaya çalışıyorum
çünkü hep olumsuz şeyler ifade ediliyor, satın alınmaya çalışılıyor, hâlbuki
gözümüzün önünde cereyan eden, tamamen bize ait olan ve doğru politikalar nedeniyle bu şekilde güçlü mali yapısını
sürdüren bir finansal sistem söz konusu ve bu finansal sisteme zaman zaman
yöneltilen saldırılar söz konusu. Bütün bunlara rağmen ayakta kalabiliyor ve
biz bunu her anlamda, muhalefetiyle iktidarıyla değerlendirmeliyiz yani bu,
sonuç itibarıyla ülkenin bir mekanizmasıdır, müessesesidir. Hepimizin sahip
çıkması gerekiyor, hepimizin buna destek olması gerekiyor. Bütün bu olaylar yaşanırken,
finansal kesim, bankalar bu şekilde; reel anlamda da güçlü büyüme
performansımızdan da taviz vermemek için, onu aşağıya çekmemek için her türlü
tedbiri aldık, her türlü çalışmayı yaptık, orada da kararlıyız. Yani küresel
büyüme beklentileri sürekli olarak aşağı yönlü revize ediliyor, istihdam
piyasalarında sıkıntı var, koruma eğilimleri var vesaire ama bunlar olurken
biz, güçlü büyüme trendimizi de sürdürmemiz gerektiğine hem yeni istihdam
imkânları oluşturmak açısından hem de büyümeyi, geliri artırabilmek açısından… 
Bakın, 2017 bütçesi hazırlanırken bütçe açığı gayrisafi
yurt içi hasıla oranı normalde başlangıçta 1,6 olarak planlanmıştı –tabii,
2’nin altında kalması da son derece önemli, onun altında kalmasına da dikkat
ediyoruz- 1,9’a çıkardık. Aradaki 0,3’lük fark tamamen yatırım harcamalarına
ilave kaynak olarak konuldu. Yani bu güçlü büyümeyi desteklemek açısından, bu
da gerçekten son derece önemli. 
Yine, tabii, küresel plandaki gelişmeleri elbette
hepsini tamamen yönlendirme ve kontrol altına alma imkânınız olamayabiliyor.
Elbette tedbirlerinizi alıyorsunuz ya da tahribatın en az seviyede kalması için
gereken her türlü tedbir alınıyor. 
Yine,
özellikle bu döviz piyasalarında yaşanan son gelişmelere bağlı olarak
Türkiye'de genel olarak -içeride ve dışarıda- TL’nin kullanım alanının
genişletilmesine yönelik biliyorsunuz, yoğun bir çaba da var. Özellikle Sayın
Başbakanımızın bu konudaki talimatları neticesinde burada ciddi adımlar atıldı,
ciddi mesafe katedildi. Bu da son derece ekonomik ve mantıklı bir öneridir ve bir politikadır. Yani, Türkiye’de elbette TL
kullanılacak ya da şöyle söyleyelim: TL’nin diğer yabancı paralar karşısındaki
dalgalanmalarının oranını, boyutunu azaltmak amacıyla TL’nin kullanımını ne
kadar yaygınlaştırabilirsek o kadar bu dalgalanmanın boyutu düşük olur yani bu
açıdan gerçekten son derece güçlü bir ekonomik hedeftir ve argümandır. Bununla
ilgili olarak da son günlerde alınan tedbirlerle önemli adımlar atıldı. İşte,
başta, bundan sonra yapılacak olan tüm kamu ihaleleri zorunlu hâller dışında TL
cinsinden yapılacaktır, hatta şu an ilana çıkmış olanlarda döviz cinsinden
ilana çıkmış olanların zarfı açılmadığı takdirde henüz gerçekleşmemiş, tahakkuk
etmemiş, tamamlanmamış olan ihale süreçleri iptal edilmekte ve onların TL cinsinden
ihaleye çıkması sağlanmaktadır. Birçok kurum bununla ilgili gereken tedbirleri
aldı; ayrıntılara girmeyeceğim, zamanım da kalmadı. 
Sadece
bugün Sayın Başbakanımız tarafından açıklanan son olarak birkaç tedbir var.
Onlarla ilgili, daha iyi anlaşılmasını sağlamak amacıyla bazı bilgileri
sizlerle paylaşmak istiyorum. Ama, oraya geçmeden önce, biliyorsunuz, FETÖ
terör örgütünün finansman kaynaklarının kurutulması çerçevesinde yine
çalışmalar yapılıyor çünkü terör örgütüne kaynak aktarmak, finansman sağlamak
suçtur. Bu çerçevede bugüne kadar TMSF bünyesine 46 grup olarak toplam 692
şirket devredildi. Bu şirketlerde -toplam istihdam kapasitesi- 37.850 kişi
çalışıyor şu anda. Enerjiden, tarımdan, gıda, tekstil, madencilik vesaire… Bu
şirketler ceza soruşturması, yargılaması sonuna kadar TMSF tarafından rasyonel
ilkeler çerçevesinde yönetilecek, zarar edip içi boşalanlar hariç; onun
dışındakiler mahkeme sonucuna kadar yönetilecek. Bu şirketlerin toplam aktif
büyüklüğü 34,1 milyar lira civarında, ciroları 14,2 milyar ve öz kaynakları
toplamı da 16 milyar liradır. Bunlar son derece önemli kuruluşlardır ve bu
önemlerine binaen o anlamda çok dikkatli bir şekilde TMSF tarafından
yönetilmektedirler. Eğer TMSF’ye devredilmemiş olsaydı genel kurallar
çerçevesinde bunların kayyum sıfatıyla yönetilmeleri sistemi müdahale edilmeden
devam ettirilmiş olsaydı, bunların önemli bir bölümünün mali yapısında çok
ciddi bozulmalar meydana gelebilecekti.
Evet,
şimdi, bugün 250 milyar lira tutarında bir kredi kapasitesi oluşturulduğunu
Sayın Başbakanımız kamuoyuyla paylaştı. Bunun toplam üç yıl içerisinde kamuya
maksimum maliyeti, yani bütün risklerin gerçekleşmesi hâlinde maksimum maliyeti
17,5 milyar liradır; üç yıl içerisinde yani 2017, 2018, 2019 içerisinde.
Bununla ilgili gerekli kaynak tahsisleri de yapılmıştır, onu da söyleyelim. 250
milyar lira özellikle bu dalgalanmalar nedeniyle ya da nakit dengesinde
bozulmalar nedeniyle finansman ihtiyacı içerisinde olacak olan firmalara bu
kaynaklar Hazine garantisi, Kredi Garanti Fonu’nun garantisi altında
aktarılacaktır, kullandırılacaktır, kullanacaklardır. Dolayısıyla, bu son
derece önemlidir. Bir başka ifadeyle, bu dalgalanmalardan hiçbir firma olumsuz
yönde etkilenmeyecek…
(Mikrofon
otomatik cihaz tarafından kapatıldı) 
BAŞKAN
– Sayın Bakan, mikrofonunuzu açıyorum.
Buyurunuz.

BAŞBAKAN
YARDIMCISI NURETTİN CANİKLİ (Devamla) – Bu gelişmelerden reel sektörün,
imalattaki firmaların, üretim yapan firmaların hiçbir tanesinin olumsuz yönde
etkilenmemelerini sağlamak amacıyla bu imkân getirilmiştir ve bu nedenle hiçbir
firma iflas etmeyecektir. 250 milyar liralık, gerçekten inanılmaz bir kaynaktır
bu. Kredi Garanti Fonu üzerinden kullandırılacağı için, kullanacak olan
firmaların teminat bulma gibi ya da ilave teminat sağlama gibi bir yükümlülükleri
–işte, ipotek veya buna benzer- olmayacaktır çünkü bu işlem Hazine tarafından
Kredi Garanti Fonu vasıtasıyla yapılacaktır. Bu, gerçekten, reel sektörün bu
gelişmelerden etkilenme, olumsuz etkilenme ihtimalini tamamen ortadan
kaldırmakta, sıfırlamaktadır; bu da son derece yerinde, zamanında, önemli bir
tedbirdir.
Yine,
özellikle istihdamda yeni kapasiteler oluşturmak amacıyla bugün Sayın
Başbakanımız tarafından yine bir açıklama yapılmıştır. 
(Mikrofon
otomatik cihaz tarafından kapatıldı) 
BAŞKAN
– Sayın Bakan, bir dakika daha ilave süre veriyorum. 
Buyurunuz.
BAŞBAKAN
YARDIMCISI NURETTİN CANİKLİ (Devamla) – Bununla da 2017 yılında özel sektörün
500 bin kişilik yeni iş kapasitesi oluşturmak için gerekli bütün teşvik
mekanizmaları devreye sokulacaktı, sokulmuştur, yani şu andan itibaren
yürürlüğe girmiştir. Ayrıca, 100 bin kişilik yeni, toplum yararına çalışma
kapasitesi oluşturulmuştur. Bunun anlamı şudur: 2017 yılında, diğerleri hariç,
bu iki mekanizmayla en az 600 bin kişilik ilave istihdam kapasitesi; 500 bini
özel sektör olmak üzere 100 bini de kamu tarafından sağlanmak üzere en az 600
bin tane yeni istihdam kapasitesi oluşturulmuştur. 
MUSA
ÇAM (İzmir) – Nerden alacaksınız onları? 
BAŞBAKAN
YARDIMCISI NURETTİN CANİKLİ (Devamla) – Son olarak, evet, kaynağını da
söyleyeyim… 
MUSA
ÇAM (İzmir) – İşsizlik Sigortası…
BAŞBAKAN
YARDIMCISI NURETTİN CANİKLİ (Devamla)) – Bunlarla ilgili kaynak İşsizlik
Sigortasının gelirlerinden finanse edilecektir. 
MUSA
ÇAM (İzmir) – Yapmayın. 
BAŞBAKAN
YARDIMCISI NURETTİN CANİKLİ (Devamla) – Evet, İşsizlik Sigortasında biriken
fonları burada kullanmayıp nerede kullanacağız Allah aşkına? (AK PARTİ
sıralarından alkışlar) 
BÜLENT
YENER BEKTAŞOĞLU (Giresun) – Oraya değmeyin, oraya değmeyin.
MUSA
ÇAM (İzmir) – Yapmayın, yapmayın, İşsizlik Sigortası Fonu’na dokunmayın. 
BAŞBAKAN
YARDIMCISI NURETTİN CANİKLİ (Devamla) – Tamamen istihdamla alakalı; tamamen
kullanım amacına uygundur, teoriye uygundur, pratiğe uygundur, bu bakımdan
hiçbir sıkıntı yoktur. (AK PARTİ sıralarından alkışlar)
MUSA
ÇAM (İzmir) – AKP ilçe binalarından alıyorsunuz işçileri toplum yararına. 
BAŞKAN
– Başbakan Yardımcısı Sayın Nurettin Canikli’ye teşekkür ediyorum. 
Şimdi
Hükûmet adına ikinci olarak Ulaştırma, Denizcilik ve Haberleşme Bakanı Sayın
Ahmet Arslan konuşacaktır. 
Buyurunuz
Sayın Bakan. (AK PARTİ sıralarından alkışlar) 
BÜLENT
YENER BEKTAŞOĞLU (Giresun) – Bakan inşallah demir yollarından da bahseder. 
BAŞKAN
– Sayın Bakan, süreniz yirmi dakikadır. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Sayın Başkanım,
saygıdeğer milletvekili arkadaşlarım; ben de hepinizi saygıyla selamlıyorum. 
Bakanlığımız,
Bakanlığımızın bağlı kuruluşu Karayolları Genel Müdürlüğü, Sivil Havacılık
Genel Müdürlüğü ve ilişkili kuruluşu Bilgi Teknolojileri ve İletişim Kurumunun
bütçeleriyle ilgili görüşlerimi sizlerle paylaşmaya çalışacağım. 
Tabii
ki sabahtan beri birçok değerlendirme, birçok öneride bulunuldu. Bunları da
dilimin döndüğünce cevaplayacağım, elbette ki demir yollarından da bahsetmek
şartıyla. 
Tabii
ki yol boylarında 81 ilin her yerinde 100 bin kişisi kendi çalışma arkadaşım,
100 bin kişisi yüklenici elemanı, 40 bin de hizmet aldığımız eleman olmak üzere
240 bin kişiyle iş yaptığımızı, buradan onlara selam ve saygılarımı ilettiğimi,
teşekkür ettiğimi bir kere de sizin huzurlarınızda belirtmek isterim. 
Değerli
Başkanım, biz bütün bu çalışmaları yaparken şunu öngörüyoruz, şuna göre
planlamalarımızı yapıyoruz: Bulunduğumuz coğrafyada üç ila dört saatlik uçuş
mesafesinde 1,5 milyon insan, 35 trilyon dolarlık gayrisafi yurt içi hasıla, 7
trilyon dolarlık bir ticaret hacmi var. İşte, ulaştırmayla ilgili, haberleşme
ve denizcilikle ilgili bütün planlamaları yaparken bu pazara erişme, bu pazarın
içerisinde Anadolu coğrafyasının Asya ile Avrupa arasındaki köprü konumunu
pekiştirme gayretimiz var.
Peki,
bu gayret çerçevesinde bugüne kadar ne yaptık? Ulaştırma, denizcilik ve
haberleşme alanında on dört yılda harcadığımız para 308 milyar 700 milyon -eski
parayla 308 katrilyonluk yapıtım yapmışız- ve bunun ulaştırma artı bilgi ve
iletişim sektörünün gayrisafi yurt içi hasıla içindeki payı yüzde 13,7’lerden
bugün yüzde 14,7’ye gelmiş durumda. Bu memnuniyetimi özellikle ifade etmek
istiyorum. Bunun için, Cumhurbaşkanımız -ki dönemin Başbakanı- ve Başbakanımız
başta olmak üzere, bütün hükûmetlerimize, bütün paydaşlara çok teşekkür
ediyorum.
Kara
yollarında bugüne kadar 196 milyar para harcamış durumdayız ki ülkemizin her
yerinde insanlar yolları kullanarak bunu görüyor. Ne yapmışız? 6.100
kilometrelik bölünmüş yolun üzerine 18.900 kilometre yapmışız. Bugün itibarıyla
25 bin kilometreyi 34 kilometre de geçmiş durumdayız. Yine, 6 ilimiz bölünmüş
yolla birbirine bağlanırken bugün itibarıyla 76 ilimiz birbiriyle bağlanmış
hâle gelmiş, yakıt ve iş gücü tasarrufundan yılda 16.7 milyar tasarruf
yapıyoruz. 
Değerli
arkadaşlar, bizden önce trafikteki ortalama seyir hızı 40 kilometre/saatken
bugün 80 kilometre/saate gelmiş durumda. Taşıt hareketliliği çok artmış
olmasına rağmen, 100 milyon taşıt/kilometre başına düşen kazada yüzde 60’lık
azalma olmuş, 100 milyon taşıt/kilometreye 5,2 -ne yazık ki- ölümcül kaza
oluyorken bugün bu oran 2,6’ya düşmüş durumda. Yine, otoyollarda 1.714
kilometrelik otoyol ağımız 2.489 kilometreye gelmiş, şu anda 631 kilometre
inşaat çalışmalarımız devam ediyor ve 1915 Çanakkale Köprüsü Malkara’ya kadar
98 kilometre. Menemen-Aliağa-Çandarlı 76 kilometre ve burada çok konuşuldu,
Ankara-Niğde’nin YPK’sını ve Bakanlar Kurulu kararını tamamladık, bugünlerde
-inşallah- ihalesine çıkıyoruz. 
Tabii
ki Aydın-Denizli’yle ilgili de YPK süreci devam ediyor, ihaleye çıkacağız.
Ankara-Kırıkkale-Delice’de hakeza, ihale süreciyle ilgili hazırlıklarımızı
yapıyoruz. Mersin-Erdemli-Taşucu da onun devamında yapacağımız iş. 
Burada
sorularla özellikle Akdeniz Sahil Yolu’nun yürümediği söylendi. Akdeniz Sahil
Yolu’nun hepsinde tüneller, viyadükler, köprüler, bölünmüş yollar dâhil
çalışmalarımız devam ediyor. 2018 sonuna kadar yüzde 90 üzerinde, 2019’da da
tamamını bitirmiş olacağız. 
Özellikle
bölünmüş yollardan bahsetmişken İstanbul-İzmir Otoyolu’nu -ki Osmangazi
Köprüsü’nü içine alıyor- 30 Haziranda açtık. Dünyanın orta açıklık anlamında
4’üncü köprüsü. Ve yine, Orhangazi’ye kadar olan 58 kilometre şu an hizmette.
Sene sonunda Bursa kısmını bitireceğiz ve inşallah, İzmir tarafından da 25
kilometresini hizmete açmış olacağız. 
Yavuz
Sultan Selim Köprüsü sadece köprü değil, beraberinde 215 kilometrelik bölünmüş
yolu da bitirdik. 215 kilometre bölünmüş yolu hiç kimse gündeme getirmiyor,
bunun da bilinmesinde fayda var. Üzerinde raylı sistem de olan dünyanın en
geniş köprüsü. Dünyanın raylı sistem olan ayak açıklığı en uzun köprüsü ve kule
yüksekliği en yüksek olan köprüsü. 
Hakeza
“Tüneller yapılmıyor." dendi. Bizim iktidarlarımıza kadar ülkemizin sahip
olduğu tünel miktarı 50 kilometre iken -Bolu Dağı Tüneli 3.250 metre, on yedi
yıl sürmüşken- biz bunu bugün 314 kilometreye çıkarmış durumdayız. Sadece
2016’da yaptığımız tünel uzunluğu 52 kilometre. Henüz Avrasya’ya gelmedim.
Köprü için de aynı şey geçerli. Özellikle köprüde bugün itibarıyla 198
kilometre, ülkemizde toplam köprü uzunluğuna sahibiz. Ve yine Avrasya Tüneli
-20 Aralıkta açacağız inşallah- dünyanın en derin tüneli olacak; iki kıtayı
birleştiren, günde 120 bin aracın geçeceği bir tünel. Ovit ışık gördü, Zigana
başlandı, Ilgaz inşallah açılmaya hazır, yakında açacağız, Cankurtaran hakeza,
Geminbeli hakeza. 
Özellikle
kara yollarından bahsetmişken; çok eleştirildi, Osmangazi ve Yavuz Sultan Selim
köprüleriyle ilgili, “Niye köprüler bitiyor da otoyollar bitmeden açılıyor?”
Önce köprüyü yapacaksınız, sonra otoyol. Bu işin mantığı bu; bir. 
İkincisi,
garantilerle ilgili burada çok eleştiri yapıldı. Elbette ki garantileri
verirken projenize güveninizi ortaya koyacaksınız. Otoyolun tamamı bittiğinde
beraberinde trafiğini oluşturacak, bunu da ortaya koyacaksınız. Çanakkale,
Osmangazi, Yavuz Sultan Selim köprüleri bağlantı otoyollarıyla birlikte Marmara
etrafında bir ring oluşturuyor, bunu hesaba katacaksınız. Daha da önemlisi, biz
bir yolu yaparken sadece yolun üzerinden geçen araçlardan elde ettiğimiz parayı
değil, onun bulunduğu mahalle ticaret ve ekonomik olarak katma değerini,
insanımızın sosyal yaşamını, refahını ne kadar artırdığını da hesaba katıyoruz,
bütün planları, programları buna göre yapıyoruz; bunu özellikle vurgulamak isterim.

Ve
yine, burada -Aladağ yangını keşke olmasaydı- özellikle hayatını kaybeden
çocuklarımıza rahmet, ailelerine sabır diliyoruz. Ancak, Aladağ, Karayolları
Genel Müdürlüğü yol ağında olan bir proje değil. Büyükşehir belediyesinin
yapması gereken bir şey; kaldı ki aynı gün biz, “Karayolları olarak size ne tür
destek verebiliriz, yollarla ilgili ne yapabiliriz?” diye aynı gün bölge
müdürümüzü gönderdik, araçlarımızı gönderdik. Onun müsebbibi Karayolları Genel
Müdürlüğü değildir, bunun böyle bilinmesini -özellikle yüce heyetin bilmesini-
isterim. 
Ve
yine, demir yolları konusu çok konuşuldu. Demir yollarına on dört yılda
harcadığımız para yaklaşık 55 milyar Türk lirası. 
Değerli
milletvekili arkadaşlarım, demir yollarının ihmal edildiği bir vakıa; Osmanlı’dan
başlayarak cumhuriyetin ilk dönemlerinde demir yolu seferberliği yapılmış,
ancak AK PARTİ hükûmetlerine kadar (1950-2003) demir yolları kaderine terk
edilmiş. AK PARTİ’yle birlikte -biz demir yolcular müteşekkiriz ki- demir
yolları tekrar devlet politikası hâline geldi. Nasıl geldi? 10.950 kilometrelik
demir yolu ağı 12.532 kilometreye çıkarıldı. 2.100 kilometrelik elektrikli
kısmı 3.338 kilometreye çıkarıldı, 2.300 kilometresinde şu an inşaat devam
ediyor. Sinyalli hat uzunluğu 2.449 kilometreyken 5.008 kilometreye çıkarıldı,
şu an 2.889 kilometresinde çalışmalar devam ediyor. Yol yenileme kapsamında,
Kars’ın Ermenistan sınırındaki Akyaka’ya kadar olan demir yollarına 1950’den
beri el vurulmamıştı. Size bir örnek vermiş olayım; burası da dâhil, 9.880 kilometresini
yeniledik, yenilemeye devam ediyoruz. 
Yüksek
hızlı tren hepimizin gururu, herkes yaşayarak görüyor. 1.213 kilometrelik
yüksek hızlı treni haiziz ve 30 milyon insanı taşıdık, 30 milyon insan. Yüksek
hızlı tren de artık ülkemizin gurur duyduğu, özellikle birçok projenin
inşaatının devam ettiği bir sektör. Ankara-Sivas devam ediyor, Ankara-İzmir
devam ediyor, Bursa-Bilecik devam ediyor, Konya-Karaman devam ediyor;
Karaman’dan başlayarak Mersin’e, Adana’ya çalışma devam ediyor, Gaziantep
istikametinde devam ediyor.
Ve
yine burada değerli bir hatip dedi ki: “Efendim, bakanlar Erzincanlı, Karslı;
onun için sadece o hatları düşünüyorlar, hâlbuki ana arterleri düşünmeleri
lazım.” Tam da bunu yapıyoruz. (AK PARTİ sıralarından alkışlar) Edirne’den
Kars’a demir yolu ülkemizin ana omurgasını oluşturuyor. Sebebi ne? Başlangıçta
bir ticaret rakamından bahsettim. Ondan yararlanabilmemiz için, ülkemizin köprü
konumundan yararlanabilmemiz için Avrupa’yı Asya’ya kesintisiz bağlamamız
lazım; bağlarken bölünmüş yol, bağlarken demir yolu, bağlarken deniz limanı,
bağlarken havalimanı yapmanız lazım ki coğrafyanın hakkını verelim. Tam da bunu
yapıyoruz. 
BÜLENT
YENER BEKTAŞOĞLU (Giresun) – Sayın Bakan, Doğu Karadeniz var mı efendim?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Biz coğrafyanın
hakkını verdiğimiz için birileri rahatsız oluyor. (AK PARTİ sıralarından
alkışlar) Birileri rahatsız olduğu için de “İstanbul-İzmir otoyolu yapılmasın,
üçüncü havalimanı yapılmasın, Yavuz Sultan Selim Köprüsü ve bağlantı yolları
yapılmasın.” dendi.
ÖMER
FETHİ GÜRER (Niğde) – Onu diyen kim Sayın Bakan? Onu diyen yok. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Ve yetmedi,
“Bakü-Tiflis-Kars demir yolu da yapılmasın.” dendi. 
MUSA
ÇAM (İzmir) – Yapıyorsunuz da cebinizden mi yapıyorsunuz? Ödediğimiz vergilerle
yapıyorsunuz. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Değerli milletvekili
arkadaşlarım, Kazakistan’a gidiyorum Bakü-Tiflis-Kars deniyor, Azerbaycan’a
gidiyorum Bakü-Tiflis-Kars deniyor, Türkmenistan’a gidiyorum Bakü-Tiflis-Kars
deniyor. Neden? Biliyorlar ki Türkiye, Orta Asya ile Avrupa arasındaki
ulaştırma koridorunu tamamlayarak bu koridordaki süreyi çok kısaltmış olacak.
Kısaltmakla yetinmeyecek, hem insanına hizmet edecek hem ülke olarak gelir elde
edecek. Bu konuda bir şeyi daha söyleyeyim değerli milletvekilleri, demir
yollarında şu an 3.387 kilometrede inşaat çalışmalarımız devam ediyor. Bunu
özellikle vurgulamış olayım. 
Yine,
Marmaray… Elbette ki emeği geçen herkese teşekkür ediyoruz. Marmaray’da şu an
172 milyon yolcu taşımış durumdayız. (AK PARTİ sıralarından alkışlar) Dünyanın
projesi, dünyanın gıptayla izlediği proje.
Bakü-Tiflis-Kars’ı
söylemiştim. 
Yüksek
hızlı tren garı yaptık. Gerçekten hepimizin, Türkiye’nin neresine yolculuk
edersek edelim gideceğimiz, huzurla bekleyeceğimiz, trenimize bineceğimiz,
yolcumuzu karşılayacağımız, uğurlayacağımız bir yer. 
BÜLENT
YENER BEKTAŞOĞLU (Giresun) – Doğu Karadeniz’i unuttunuz Bakanım, Doğu
Karadeniz’i.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Yine, demir yollarını
ihmal etmediğimizi vurgulamak adına bir şey söyleyeyim: Avrupa Birliği hibe
fonlarından yararlanırken 585 milyon Euro kullanmışız, tamamını demir yollarına
ayırmışız. Bu konuyu herkes bilsin ki demir yolları AK PARTİ’yle birlikte
tekrar devlet politikası hâline gelmiştir, tekrar öncelikli sektör hâline
gelmiştir.
ÖMER
FETHİ GÜRER (Niğde) – Kaç işletmeyi kapattınız Sayın Bakan, onu da söyleyin.
ULAŞTIRMA, DENİZCİLİK VE HABERLEŞME BAKANI AHMET ARSLAN
(Devamla) - Yetinmiyoruz, demir yollarını organize sanayi bölgeleriyle bağlamak
için lojistik merkezleri yapıyoruz ki 7 tanesi işletmeye açıldı, 20 tane
planladığımız var. Sadece bunların kapasitesi yılda 27 milyon ton. Yine, Yenice
lojistik merkezi burada konuşuldu. Evet, 2017’de bitiyor, 2018’de inşallah
ikinci etabını yapacağız. Yerli demir yolu sanayisiyle ilgili, millî vagonu
yaptık, önümüzdeki yıl bitiyor; millî elektrikli dizel tren setini yaptık,
2018’de bitiriyoruz; yetinmiyoruz, artık millî yüksek hızlı treni konuşuyoruz
ve onun da konsept tasarımlarını tamamladık.
Yük taşımasında, 16 milyon ton yük taşıyorken bugün 26
milyon tona gelmiş durumdayız. Blok tren taşımacılığıyla, on beş günde gidilen
bir mesafeyi üç güne indirmiş durumdayız. Şehir içi raylı sistemlerinde de
bütün şehirlere katkı veriyoruz. Keçiören metrosunu da inşallah bu sene sonunda
açıyoruz. Gayrettepe-üçüncü havalimanı metrosu da bu anlamda yaptığımız bir
metrodur. Bir an önce bitip bir buçuk sene sonra bitecek olan üçüncü
havalimanına yolcuların daha kolay erişimi ve o havalimanının hakkını vermek
adına da davetiye usulü gittik ve bu tip bir projeyi yapabilecek Türkiye’de ne
kadar firma varsa hepsini davet ettik. Herkes bilsin ki bu konuda bizim önceliğimiz
insanımız, insanımızın hizmetini yerine getirmektir.
BÜLENT YENER BEKTAŞOĞLU (Giresun) – Sayın Bakanım,
Karadeniz’e bir şey yok mu, Karadeniz’e?
ULAŞTIRMA, DENİZCİLİK VE HABERLEŞME BAKANI AHMET ARSLAN
(Devamla) – Hava yolu sektöründe… Şöyle bir ifade kullanıldı, dendi ki:
“Havacılığın geldiği nokta dehşet verici.” Arkadaşlar, doğrudur, dehşet verici.
(AK PARTİ sıralarından alkışlar) Niye? 
KAMİL AYDIN (Erzurum) – Zarar ediyor.
ULAŞTIRMA, DENİZCİLİK VE HABERLEŞME BAKANI AHMET ARSLAN
(Devamla) - 34 milyon kişi Türkiye’de hava yoluyla yolculuk yaparken biz bunu
181 milyona çıkarmışız, dehşet verici.
KAMİL AYDIN (Erzurum) – 4 milyon zarar ediyor.
LEVENT GÖK (Ankara) – Kâr var mı, kâr var mı Sayın
Bakan, hava yollarında kâr var mı?
ULAŞTIRMA, DENİZCİLİK VE HABERLEŞME BAKANI AHMET ARSLAN
(Devamla) - Dünyanın 60 noktasına uçarken bugün 283 noktasına uçuyoruz, dehşet
verici. 26 havalimanı varken 55 havalimanına çıkarmışız, dehşet verici.
BÜLENT YENER BEKTAŞOĞLU (Giresun) – Ama çok zarar
ettiniz, çok.
ULAŞTIRMA, DENİZCİLİK VE HABERLEŞME BAKANI AHMET ARSLAN
(Devamla) – 65 bin kişiyi istihdam ederken 192 bin kişiyi istihdam ediyoruz,
dehşet verici. 
ZİYA PİR (Diyarbakır) – Zararınız da dehşet verici,
zararınız.
ULAŞTIRMA, DENİZCİLİK VE HABERLEŞME BAKANI AHMET ARSLAN
(Devamla) - Ülkemizin 2 merkezinden 26 merkezine uçuluyorken bugün 7 merkezden
6 hava yolu şirketiyle uçuyoruz. Dünya gıptayla izliyor bizi, bunu bilesiniz.
BÜLENT YENER BEKTAŞOĞLU (Giresun) – Uçak seferlerini
kaldırdınız Bakan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Üçüncü havalimanıyla
ilgili dendi ki: “Birilerine peşkeş çektiniz.” Doğrudur, kömür çıkarılan
bataklıkları dolduruyoruz, 10 milyar euroluk yatırım yaptırıyoruz, yirmi beş
yılda da 25 milyar dolar kira alacağız. Doğrudur… (AK PARTİ sıralarından
alkışlar) 
Zafer
Havalimanından burada bahsedildi. Arkadaşlar, 10’un üzerinde yap-işlet-devret
modeliyle yaptığımız havalimanı var, garantiden kaynaklı bugüne kadar
ödediğimiz para 41 trilyon veya 41 milyon dolar, garantiden kaynaklı ödediğimiz
41 milyon. Ancak aldığımız 411 milyon. (AK PARTİ sıralarından alkışlar) 41
milyon para ödemişiz, 411 para almışız. 
LEVENT
GÖK (Ankara) – Arada bize de bakın. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - 411’i görmeyip sadece
40’tan bahsederseniz söyleyecek bir şeyim yok. 
BÜLENT
YENER BEKTAŞOĞLU (Giresun) – Bize de bakın Sayın Bakan. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Size de bakayım.
Değerli
bir milletvekili, sizden, çıktı dedi ki: “Türkiye, Avrupa Birliğinin havacılık
otorite birliğinden çıktı.” Avrupa Birliğinin havacılık otorite birliğinde
olabilmeniz için Avrupa Birliği üyesi olmanız lazım. Bugüne kadar hiç orada
değildik ki. Ancak Avrupa Birliğinin özellikle teşkilat konsey başkanı kim
biliyor musunuz? Türkiye’den Sivil Havacılık Genel Müdür Yardımcısı.
Eurocontrol’ün Başkanı Türkiye’den. (AK PARTİ sıralarından alkışlar) 
BÜLENT
YENER BEKTAŞOĞLU (Giresun) – On dört senedir Başkan Vekili hâlâ, on dört
senedir. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Avrupa’nın değil
dünyanın sivil havacılık teşkilatının konsey üyeliğine Türkiye 172 üyeden
156’sının oyunu alarak seçilmiştir. Geldiğimiz nokta budur. (AK PARTİ
sıralarından alkışlar) 
Avrupa
Havacılık Otoritesine Avrupa Birliği dışında hiç kimseyi almadıkları hâlde, biz
oradayız, sadece oy hakkımız yok üye olmadığımız için ama bütün kararlarında
etkiniz.
KAMİL
AYDIN (Erzurum) – Başka neyiniz var oy hakkınız yoksa? 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Yine, dendi ki:
“Zonguldak-Çaycuma’ya uçuş yok.” Uçuş var, 26 bin kişi uçmuş durumda ancak
serbest rekabette arz-talep dengesiyle olabilir. 
Çukurova
Havalimanı burada konuşuldu. Çukurova Havalimanıyla ilgili, ihalesini yaptık. Kamu
İhale Kurumuna itirazda bulunuldu, idare tekrar kararını verdi, sözleşmeye
davet etti. Bunu da söylemiş olayım. 
BÜLENT
YENER BEKTAŞOĞLU (Giresun) – Doğu Karadeniz’e bir şey var mı? Tren yolu…
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Doğu Karadeniz’e olmaz
mı? Hemen gelelim Doğu Karadeniz’e. Doğu Karadeniz’de Ordu-Giresun Havalimanı
yapıldı, malumunuz. Rize-Artvin Havalimanı yapılıyor. 
BÜLENT
YENER BEKTAŞOĞLU (Giresun) – Demir yolu, demir yolu… 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Samsun Havalimanıyla
ilgili de burada bir paylaşımda bulunayım: 
Değerli Grup Başkan Vekiliyle biz bürokratlığımızdan
tanışırız. Beni aradılar, aramışlar. Ben, Cep telefonundan aradım, Grup Başkan
Vekilimizin telefonu cevap vermedi, bir kere daha aradım, cevap vermedi,
arkadaşlara dedim ki: “Numarayı bir teyit edin, numarayı yanlış almış
olabilirim.” Numarayı teyit ettiler, numaranızı aradım, tekrar cevap vermeyince
size mesaj attım “Değerli Başkanım, hayırlı akşamlar, ben Ahmet Arslan,
selamlar.” Bunu söyleyeyim, ben nezaketsizlik yapmam hiçbir zaman. (AK PARTİ
sıralarından alkışlar) 
Samsun havalimanıyla ilgili yine size bir eksik bilgi
verilmiş. Samsun havalimanı için şöyle denir: “Pist kapatılıncaya kadar
yapacağınız işlerde havalimanında uçuşlara engel olmayacaksınız. Kapandıktan
sonra da bir yıl kapalı kalacak.” Biz havalimanında uçuşlara engel olmayacak
şekilde her şeyi altı ayda yaptıracağız, hatta altı ayda değil, dört ayda
yaptıracağız, inşallah mart ile mayıs arasında da bir yılda yapılması gereken
işi üç ayda yapacağız ki, Samsun’u, Samsunluyu mağdur etmeyip tam tersine bir
an önce havalimanını en iyi şekilde hizmetlerine sunalım. 2’nci pistle ilgili,
elbette ki bütün havalimanlarımızda olduğu gibi, havalimanları büyüdükçe
inşallah 2’nci pist ihtiyacı da olacak, onun da gereğini yerine getireceğim.
BÜLENT
YENER BEKTAŞOĞLU (Giresun) – Ordu-Giresun hatları, Ordu-Giresun hatları…
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Denizcilikte çok şey
vardı, haklarını helal etsinler, PTT’de çok şey vardı, haklarını helal
etsinler.
MAHMUT
TOĞRUL (Gaziantep) – Sayın Bakan, açığa aldığınız kamu görevlileriyle ilgili
bir soru sormuştum
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Özellikle bilişim
sektöründe çok şey vardı, arkadaşlar haklarını helal etsinler.
PTT’yle
ilgili tek şey söyleyeyim: PTT, asırlık…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, son cümlelerinizi alayım Sayın Bakan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Çok teşekkür ediyorum
Başkanım.
PTT’yle
ilgili tek cümle söyleyeyim: PTT, bu ülkenin istikbal ve istiklali her neyi
gerektirmişse bir buçuk asırdır buna göre davranıyor, bugün de neyi
gerektiriyorsa ona göre davranacak. Arkadaşlar, şüpheniz olmasın, biz inşallah
250 bin kişiyle birlikte sizin hizmetinizde olmaya devam edeceğiz. Sizin bize
verdiğiniz yetki çerçevesinde bütçemizi en iyi şekilde kullanarak, bugüne kadar
olduğu gibi, bundan sonra da en iyi işleri yapacağız diyorum.
Saygılar
sunuyorum. (AK PARTİ sıralarından alkışlar) 
BAŞKAN
– Ulaştırma, Denizcilik ve Haberleşme Bakanı Sayın Kazım Arslan’a teşekkür
ediyorum.
MAHMUT
TOĞRUL (Gaziantep) – Sayın Bakan, açığa aldığınız kamu görevlileriyle ilgili
bir cümle söylemediniz.
BÜLENT
YENER BEKTAŞOĞLU (Giresun) – Sayın Bakan, demiryollarında bir şey yok mu
Karadeniz’e, Giresun’a?
MUSA
ÇAM (İzmir) – Açığa aldığınız PTT memurlarını ne yapacaksınız Sayın Bakan?
ERHAN
USTA (Samsun) – Sayın Başkanım…
BAŞKAN
- Sayın Usta, buyurunuz, mikrofonunuzu açıyorum.
Pardon,
Arslanlar çok olunca karışıyor, özür diliyorum. Ulaştırma, Denizcilik ve
Haberleşme Bakanımız Sayın Ahmet Arslan’a teşekkür ediyorum.
BÜLENT
YENER BEKTAŞOĞLU (Giresun) – Bir kelime Karadeniz’den bahsetmediniz
demiryolunda.
BAŞKAN
- Sayın Usta, buyurunuz.
İnşallah
ileride Sayın Kazım Arslan bakan olur. 
NECDET
ÜNÜVAR (Adana) – Çok çalışması lazım, çok!
BAŞKAN
– Buyurun Sayın Usta.
ERHAN
USTA (Samsun) – Sayın Başkan, ayrıca bir başka söz talebim olacak.
Şimdi,
Sayın Bakan, benim… 
BAŞKAN
– Şimdi, Sayın Usta, bir saniye…
Mikrofonunuzu
açtım…
ERHAN
USTA (Samsun) – Hayır, ben burada sataşmadan söz isteyecektim, onun için ayağa
kalkmıştım. Ayrıca, Sayın Canikli’nin açıklamalarına ilişkin yerimden bir söz talebim
var. 
İkisini
birleştireceksek iki dakika süre verebilirseniz. 
BAŞKAN
– Buyurunuz, yerinizden. 
VI.- AÇIKLAMALAR (Devam)
30.- Samsun Milletvekili Erhan Usta’nın,
Başbakan Yardımcısı Nurettin Canikli ile Ulaştırma, Denizcilik ve Haberleşme
Bakanı Ahmet Arslan’ın 433 sıra sayılı 2017 Yılı Bütçe Kanunu Tasarısı ile 434
sıra sayılı 2015 Yılı Kesin Hesap Kanunu Tasarısı’nın üçüncü tur görüşmelerinde
Hükûmet adına yaptıkları konuşmalarındaki bazı ifadelerine ilişkin açıklaması
ERHAN
USTA (Samsun) – Tamam.
Önce
Sayın Canikli’yle ilgili olan kısmı söyleyeyim o zaman Sayın Başkan. 
Şimdi,
Sayın Canikli çok hoş bir üslupla, bankaların bugün sağlamlığının ülkemizin bir
varlığı olduğunu ve iktidarıyla muhalefetiyle hepimizin buna sevinmemiz
gerektiğini ifade ettiler. 
Tabii,
bu üslubun bir devamı olarak ben şunu da söylemesini beklerdim. Bankalarımız
bugün bu kadar sağlamsa, bu sağlamlığı ortaya çıkaran reformlar ne zaman
yapıldı? 1999 yılının Haziranında, daha iki aylık hükûmet döneminden başlanarak
bir dizi reformlar sonrasında, bu bankaların bugünkü sağlamlığı ortaya
çıkmıştır, bunu mutlaka söylememiz gerekirdi. Hatta burada bir de şöyle bir şey
var: Tabii ki bu reformlar yapıldı, çok sancılıydı, yılların birikmiş sorunları
halloldu, bunun bir siyasi ve ekonomik maliyeti oldu. O siyasi ve ekonomik
maliyet üzerinden sürekli siyaset yaptılar, sürekli “O günkü hükûmet şu kadar
borçlandırdı.”, “Şu kadar banka battı.” şeklinde siyaset yapıldı, ama o
reformların ürünü olan sağlam bankacılık sistemiyle bugün övünülüyor. Burada,
ben biraz daha dengeli olmaya davet ediyorum Sayın Bakanı.
Şimdi,
Sayın Ulaştırma Bakanımıza da teşekkür ederim, hakikaten bürokrasiden
tanışırız. Yani “Ben nezaketsizlik yapmam kimseye.” dedi. Ben nezaketsizlik
yaptığını filan söylemedim. Ancak ben, kendisini, yaklaşık bir ay boyunca
neredeyse 3-4 defa aradım. Hakikaten, sonra baktım, kendisinin bir mesajı var.
Numarası bende kayıtlı değil. “İyi akşamlar Başkanım. Ahmet Arslan.” demiş.
Herhâlde 100 bin tane filan Ahmet Arslan vardır Türkiye'de, hem Ahmet hem
Arslan çok yaygın bir isim. Belki tevazusundan “Ulaştırma Bakanı” şeklinde bir
şey söylememiştir, ben hakikaten onun farkında değilim. 
Bu
işin bir yanı, ama diğer taraftan 5 şartname benim elimde. Sayın Bakan şunu
ifade etti: Şimdi, şartnameye göre, bir yıl içerisinde, 1 Ekim 2016’dan
başlayıp 5 Ekim 2017’ye kadar havaalanı kapatılmadan oradaki hizmet verilecek,
o tadilat yapılacak diye…
(Mikrofon
otomatik cihaz tarafından kapatıldı) 
BAŞKAN
– Buyurunuz, tamamlayınız Sayın Usta. 
ERHAN
USTA (Samsun) – Teşekkür ederim Sayın Başkan, hemen bitiriyorum. 
Yani,
bir yılda tamamlanması ve hava ulaşımının engellenmemesi söyleniyor. Şartname
böyle bizim bildiğimiz ama başka bir maddesi varsa bizim bilmediğimiz, lütfen
söylesinler. Ama, şu anda yapılan şey… Hatta basına şöyle düştü, doğru mudur
bilmiyorum, “Biz o şekilde ihaleye uymayacağız, bu işi üç ayda bitireceğiz.”
şeklinde bir şey söylendi. Bilmiyorum, belki o gazetelerde yanlış da olabilir,
orada Sayın Bakanı suçlamak istemiyorum ama şu anda yapılan odur. Üç ay
içerisinde bitirilmek isteniyor fakat üç ay da havaalanı trafiğe kapatılacak,
500 bin yolcu kaybı olacak demektir. Biz burada şunu söylüyoruz: Yani,
ihaledeki orijinal şartlara uygun olarak -çünkü zaten öyle ihale edilmiştir bu-
hava trafiğine kapatılmadan, aslında hemen bu Ekimde başlaması gereken işe
başlanmış olsaydı zamanında bu yapılabilirdi, hiçbir aksama olmazdı. Hiç aksama
olmadan bu tür tamiratların yapıldığına ilişkin de birçok örnek var. 
İkinci
husus da şu: Zaten ikinci pistin de bugüne kadar planlanmış olması gerekirdi. 
Bunu
ifade etmek istedim, teşekkür ederim. 
BAŞKAN
– Teşekkür ederim Sayın Usta. 
Sayın
Gök, buyurunuz. 
31.- Ankara Milletvekili Levent Gök’ün,
PTT’nin neden döviz hesabı olduğunu öğrenmek istediğine, Doğu ve Güneydoğu
Anadolu Bölgelerinde yaşanan elektrik kesintilerine ve Enerji ve Tabii
Kaynaklar Bakanı Berat Albayrak’ın hakkındaki iddialarla ilgili kamuoyunu
aydınlatmasını beklediğine ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, ben Sayın Ulaştırma Bakanı konuşmadan önce PTT’nin bugün açıklamış
olduğu bir habere ilişkin de görüşünü öğrenmek isterdim. Millî bir kuruluşumuz
olan PTT, bugün yaptığı açıklamada, hesabında bulunan 171 milyon dolar ve 20
milyon avroyu Türk lirasına geçirdiğini ifade etti. Ben de şunu ifade ettim:
Yani, bir millî kuruluş hesabındaki parasını niye kendi parasında tutmuyor da
bir yabancı döviz üzerinden tutuyor? Bunun açıklanması gerekiyor çünkü bu
Hükûmet sürekli millîlikten bahsediyor ama millî olunca, önce, bir millî
kuruluşun kendi parasına itibar etmesi gerektiği çok açıktır. 
Sayın
Enerji Bakanı burada yoktu, arkasından konuşmuş gibi olmayayım. Sayın Bakan,
ben geçen hafta Hakkâri Yüksekova’daydım. Doğu’nun en büyük sorunu elektrik
kesintisi yani günde sayısız defalar elektrik kesintisi var. Bu, bütün
ekonomiyi çok olumsuz yönde tahrip ediyor ve çok ciddi şikâyetler var. 
İkincisi
-bu konuya umarım değinirsiniz- bugün gazetelerde hakkınızda çok önemli
iddialar var. Ben bu iddiaları dile getirmeyi uygun bulmuyorum ama sizin okumuş
olabileceğinizi düşünüyorum. Bu konuda da -yani, diplomanızdan tutun, birçok
konuda yayınlanan birtakım belgeler var- kamuoyunu bir aydınlatmanızı sizlerden
bekliyorum. 
Teşekkür
ederim. 
BAŞKAN
– Teşekkür ederim Sayın Gök. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Sayın Başkan, çok özür
diliyorum ama bir açıklama yapmam lazım, çok eksiklikler var.
BAŞKAN
– Buyurunuz Sayın Bakan.
32.- Ulaştırma, Denizcilik ve Haberleşme
Bakanı Ahmet Arslan’ın, Samsun Milletvekili Erhan Usta’nın yaptığı
açıklamasındaki bazı ifadelerine ilişkin açıklaması
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Sayın Başkanım, sadece
açıklığa kavuşması adına Samsun’la ilgili kısmını söyleyeyim.
Orada
iki madde vardır, 1’inci maddesi şunu der: “Pist onarılıncaya kadar onun
dışında yapılması gereken işleri öyle yapacaksınız ki uçuşlar engellenmeyecek.”
Buna yüzde yüz uyuyoruz, uyacağız. 2’nci maddesi de der ki: “Bütün bunları
bitirdikten sonra pisti kapatacaksın, onaracaksın.” Oradaki süre de bir yıldır.
Ben Samsun’da bunu açıkladım, “Biz bu bir yıla uymayacağız, üç ay içerisinde
bitireceğiz.” diye. Dolayısıyla, ayrı iki maddesi vardır, iki maddeyle ilgili
cümlem vardır. Birinde “Süreyi kısaltacağız.”, birinde de “Üç ayda bitireceğiz,
o maddeye uymayacağız.” dedim ama o yanlış algılandı; sanki kurum aleyhine,
Samsunlular aleyhine biz şartnameye uymayacakmışız gibi. Hayır, Samsunlular ve
kurumlar lehine şartnameye uymamak adına her türlü zorlamayı yapacağız ki yüklenici
bir an önce bitirsin.
Teşekkür
ederim.
BAŞKAN
– Teşekkür ederim Sayın Bakan.
Sayın
Başbakan Yardımcısına söz veriyorum.
33.- Başbakan Yardımcısı Nurettin
Canikli’nin, Samsun Milletvekili Erhan Usta’nın yaptığı açıklamasındaki bazı
ifadelerine ilişkin açıklaması
BAŞBAKAN
YARDIMCISI NURETTİN CANİKLİ (Giresun) – Teşekkür ederim Sayın Başkanım.
Sayın
Usta biraz önce bankacılık sektörünün gerçekten çok güçlü bir yapısı olduğunu,
bu noktaya gelmesinde AK PARTİ iktidarından önceki dönemde yapılan reformların
da bunda önemli ve belirleyici olduğunu, bunun da söylenmesi gerektiğini ifade
etti. 
2002 yılının sonunda AK PARTİ hükûmetleri devraldığında
kamu bankalarının takibe dönüşüm oranı ortalama olarak yüzde 24’ün üzerindeydi
Sayın Usta, siz de biliyorsunuz; hatta Halk Bankasında bu oran -yanlış
hatırlamıyorsam- yüzde 40’ın üzerindeydi. Yani uluslararası alanda normal
takibe dönüşüm oranı yüzde 3,5-4 civarındadır. Devraldığımızda kamu
bankalarında yüzde 24 olan takibe dönüşüm oranı yani batak oranı -öyle söyleyelim-
yani AK PARTİ iktidarlarının yönetimi döneminin sonunda bugüne geldiğimizde
ortalama olarak yüzde 3,5 civarındadır. Bu, çok önemli bir gelişmedir.
(Mikrofon otomatik cihaz tarafından kapatıldı) 
BAŞKAN – Buyurunuz, mikrofonunuzu açıyorum Sayın Bakan.
BAŞBAKAN YARDIMCISI NURETTİN CANİKLİ (Giresun) –
Ayrıca, elbette, düzenlemeler önemli, regülasyonlar önemli, onların önemsiz
olduğunu söylememiz kesinlikle söz konusu değil, orada ciddi kararlar alındı.
Ancak, yine daha önceki dönemde çok kısa -yani, bir spekülasyon yapmak amacıyla
söylemiyorum bunları, bir tartışma alanı ama bir vakıa olarak ifade etmeye
çalışıyorum- zaman dilimi içerisinde, dört ya da beş yıllık zaman dilimi
içerisinde, geçmiş dönemde kamu bankalarında bu şekilde inanılmaz bir batak
oranı ortaya çıkarıldı, âdeta mali yapıları tamamen çöktü. Demek istediğim şu:
Elbette, kurallar önemlidir, yapılan düzenlemelerin yerinde olması son derece
önemlidir ama esas olan yönetimdir yani uygulamadır, yönetimdir. Eğer burada
yanlış yapılırsa, yanlış kararlar uygulanırsa, yanlış şekilde uygulanırsa
sonunda kamu bankalarının ve bankacılık sisteminin ne hâle geldiği görülüyor.
Dolayısıyla, on dört yıllık uygulama döneminin sonu ise gerçekten parlak bir
sondur, başarılıdır ve parlaktır; yüzde 24 olan oran 3,5’a düşürülmüştür,
normalleştirilmiştir, kurtarılmıştır, güçlendirilmiştir.
KAMİL AYDIN (Erzurum) - Teorik bir katkınız yok, onu
kabul ediyorsunuz. Uygulamada varsınız ama teoride hiçbir katkınız yok.
BAŞKAN – Teşekkür ederim Sayın Bakan.
Sayın milletvekilleri, şimdi bir konuyu açıklığa
kavuşturalım. Bütçe görüşmelerini yürütüyoruz. Siyasi parti grupları adına
yapılan konuşmalar tamamlandı. Şahsı adına lehte konuşmak isteyen sayın
milletvekiline söz verdim, ondan sonra sıra Hükûmete geldi. Şimdi, Hükûmet konuşma
yaparken sayın grup başkan vekilleri söz istedi. Belli bir esneklik
çerçevesinde bu sözü kendilerine verdim. Ama, şöyle bir usul yoktur sayın
milletvekilleri: Sayın bakanların, Hükûmetin konuşmasını müteakip aleyhte olmak
üzere bir sayın milletvekiline daha söz vereceğim, ondan sonra yirmi dakikalık
soru-cevap işlemi vardır. Sayın grup başkan vekillerine verdiğim sözün bir
soru-cevap yöntemine dönüşmesi İç Tüzük’e aykırı sayın milletvekilleri. Yani,
göstermiş olduğum esnekliği lütfen başka bir alana taşımayın.
Şimdi, Milliyetçi Hareket Partisi Grubuna söz
vermiştim, Cumhuriyet Halk Partisi Grubuna söz verdim, eşitliği sağlamak
açısından HDP Grubundan da Sayın Toğrul’a söz vereceğim.
ERHAN USTA (Samsun) – Sayın Başkan, söz vermeden önce
tutanaklara geçmesi açısından o zaman ayakta ifade edeyim.
BAŞKAN
- Buyurunuz Sayın Usta. 
ERHAN
USTA (Samsun) – Sayın Bakanın söylediği o sıkıntıları çözmek için zaten o
reformlar yapılmıştır. Sayın Bakan yanlış hatırlıyor, o 2002’de değil, o
1999’daki rasyolardır kamu bankalarında. O sorunlar çözülmüştür, ciddi bir
sermaye ilavesi yapılmıştır oralara, özerkleştirilmiştir. Bugün övündüğü
yönetim de 2001 yılında yapılmıştır, 57’nci Hükûmet döneminde yapılmıştır.
Bunlara dikkat etmemiz lazım. 
BAŞKAN
– Teşekkür ederim Sayın Usta. 
BAŞBAKAN
YARDIMCISI NURETTİN CANİKLİ (Giresun) – O rasyolar 2002 rasyolarıdır. 
ERHAN
USTA (Samsun) – Ya, yapmayın. Bunları çözün, gözünüzü seveyim, getirin o zaman
rasyoyu. 
BAŞKAN
– Sayın Toğrul, buyurunuz. 
Mikrofonunuzu
açıyorum. 
60’ıncı
maddeye göre bir dakika süreyle söz veriyorum. 
34.- Gaziantep Milletvekili Mahmut
Toğrul’un, Başbakan Yardımcısı Nurettin Canikli’nin 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın üçüncü tur görüşmelerinde Hükûmet adına yaptığı konuşmasındaki
bazı ifadelerine ve PTT çalışanlarının durumunu Ulaştırma, Denizcilik ve
Haberleşme Bakanı Ahmet Arslan’ın dikkatine sunmak istediğine ilişkin
açıklaması
MAHMUT
TOĞRUL (Gaziantep) – Teşekkür ediyorum Sayın Başkan.
Sayın
Başkan, Başbakan Yardımcımız kurdaki dalgalanmayı ve ekonomik sıkıntıların
tamamını yurt dışındaki gelişmelere bağladı. Herkes biliyor ki bu ülkede ciddi
bir istikrarsızlık var ve istikrarsızlığın temeli de siyasi istikrarsızlıktır.
Bunu görmeden, ülkenin yatırım yapılamaz hâlini göz önünde bulundurmadan bu
mevcut dalgalanmanın devam edeceği anlaşılıyor. Yani bu istikrarsızlık siyasi
bir istikrarsızlıktır, siyasi istikrarsızlığın devamı yatırımsızlık ve buna
bağlı olarak da ekonomik istikrarsızlıktır, bunu özellikle belirtmek isterim. 
Sayın
Ulaştırma Bakanımıza bir sorum olmuştu, kürsüde de sormuştum ama maalesef cevap
vermedi. Kamu çalışanları, PTT çalışanları bir an önce görevine dönmek istiyor
ve “15 Temmuzun sorumlusu olarak...
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) - ...bizi mi gördü Hükûmet?” diye ifade ediyor. Ben bunu
Sayın Bakanın dikkatine sunmak istedim. 
Tekrar
teşekkür ediyorum. 
BAŞKAN
– Teşekkür ederim Sayın Toğrul. 
VIII.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak UEFA Avrupa Ligi’nde bir üst
tura çıkan Osmanlıspor’u kutladıklarına ilişkin konuşması
BAŞKAN
– Sayın milletvekilleri, Osmanlıspor UEFA Avrupa Ligi birinci grubundaki son
maçında İsviçre temsilcisi Zürih’i 2-0 yenmiştir. (AK PARTİ sıralarından
alkışlar) Bu sonuca göre, Osmanlıspor grubunu 10 puanla lider tamamlayarak bir
üst tura çıkmıştır. Osmanlıspor’u, Türkiye Büyük Millet Meclisi Başkanlık
Divanı olarak kutluyoruz, bir üst turdaki mücadelesinde başarılar diliyoruz.
(AK PARTİ, CHP ve MHP sıralarından alkışlar)
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası Düzenleme
Kurumu 2015 Yılı Merkezî Yönetim Kesin Hesabı
BAŞKAN
– Şimdi, Hükûmet adına üçüncü konuşmacı Enerji ve Tabii Kaynaklar Bakanı Sayın
Berat Albayrak. 
Buyurunuz
Sayın Bakan. (AK PARTİ sıralarından alkışlar) 
Sayın
Bakan, süreniz yirmi dakikadır. 
ENERJİ
VE TABİİ KAYNAKLAR BAKANI BERAT ALBAYRAK (İstanbul) – Saygıdeğer Başkan,
kıymetli milletvekilleri; hepinizi saygıyla selamlıyorum. 
Malumunuz,
enerji önemli; Türkiye'nin büyümesinde, gelişmesinde, ekonomik istihdam
sürecine katkısında önemli. Tabii, birileri rahatsız oluyor, sürekli “Ya, on
dört yılı niye kıyaslıyorsunuz?” Hafızayı beşer nisyan ile maluldür. On dört
senede neler yaptık? Hatırlamamız açısından, Türkiye'nin büyümesi noktasında,
enerji noktasında nereden nereye geldiğini ifade ederek başlamak önemli. 
On
dört yıllık iktidarımızda, enerjide, Türkiye ekonomisinde olduğu gibi yaklaşık
3 katı bir büyüme gerçekleştirirken hep bir düsturumuz vardı, politikalarımızı
her zaman şunun üzerine inşa ettik: Türkiye büyüyecekse enerji alanında da
yatırımlarıyla birlikte büyümeli. Büyüme için hep yeterli miktarda ve düşük
maliyetle elektrik enerjisi üretiminin gayretinde olduk. 2003 yılı başından bu
yana yaklaşık 75 milyar dolarlık yatırımla, özel ve kamu birlikte, Türkiye'nin
kurulu gücünü 32 bin megavattan bu yıl sonu itibarıyla 80 bin megavata
ulaştırdık. Strateji ve politikalarımız kaynak çeşitliliğinin sağlanması, yerli
ve yenilenebilir kaynakların ekonomiye kazandırılması, sürdürülebilirlik,
enerji piyasalarında serbestleşme, enerji verimliliği, enerji üretiminde
teknoloji transferi ve yerli teknolojinin geliştirilmesi temelleri üzerine
kuruldu. Stratejimizin başında enerji arzı ve güvenliği var. Bölgemizdeki
çalkantılara, dünyadaki ekonomik istikrarsızlığa rağmen ihtiyacımız olan enerji
kaynaklarının teminini en doğru, en güvenli ve en düşük maliyetle sağlamak,
ithalatımızı azaltmak, bunun yanında ülkemizin potansiyelini kullanarak enerji
alanında kullanılan teknolojilerin ülkemizde üretilmesi noktasında önümüzdeki
dönemdeki stratejimiz bu haritanın özetini oluşturuyor. 
Doğal
gaz enerji arz güvenliği… Altyapıyı güçlendirerek daha çok vatandaşımıza doğal
gaz konforunu yaşatmak durumundayız. 2015’e kadarki süreçte Türkiye’de 78’e
yakın ile doğal gaz getirdik. Yaklaşık 13 milyon aboneyle Türkiye’de doğal gaz
seferberliğini yıllık 13 milyar metreküp tüketimle şehirlerimizin ve
ilçelerimizin temiz bir enerjiyle de tanışması noktasında büyük yatırımlar
gerçekleştirdik. Sadece 2016’da, bu yıl sonu itibarıyla 600 milyon TL’yi geçen
bir yatırım ortaya koyduk. 351 kilometre yüksek basınçlı doğal gaz boru hattı
döşedik. 5 ile daha, Tunceli, Sinop, Mardin, Muş ve Bingöl’e arzı sağladık. 17
ilçeyi doğal gaz arzı noktasında hazır hâle getirdik. 2 yeni OSB’ye ve birçok
farklı noktaya doğal gaz sağladık. 
2016
yılında yapım çalışmaları sürdürülen Tuz Gölü Doğal Gaz Yeraltı Depolama
Projesi’nde birinci grup depolamanın kaverninin açılışını inşallah önümüzdeki
ay gerçekleştireceğiz. 
İktidarımız
döneminde arz güvenliği için gelişen teknolojilerin ve pazarın kaymakta olduğu
LNG teknolojileriyle ilgili önemli yatırımlar, önemli adımlar attık. Sadece LNG
terminallerinin genişletilmesi noktasında değil “FSRU” denilen mobil gemilerin
içerisinde farklı noktalara götürüp altyapıyı doğal gaz arzının acil talebini
karşılayacak teknolojileri ilk defa Türkiye’ye getirdik ve bu ay, yıl sonu
bitmeden, bu yıl bitmeden onun da açılışını inşallah İzmir’de
gerçekleştireceğiz. 
Doğal
gaz alımında arz güvenliğimizi garanti altına alma, altyapıyı geliştirmenin
yanında stratejik konumumuzu da güçlendirme noktasında avantajlı kazan-kazan
projelere daha fazla odaklanmaya başladık. 
Üç
tane kriterimiz var dedik, bölgesel çerçevedeki uluslararası projelerin
içerisinde yer almak noktasında Türkiye'nin olmasını istiyorsak. Bir: Bir proje
Türkiye için, taraflar noktasında, her iki tarafın kazanmasını ortaya koymalı.
İki: Bölgenin enerji arz güvenliğine katkı sağlamalı. Üç: Bölgesel ve küresel
barışa katkı sağlamalı. Bunları sağlayan her projenin içerisinde Türkiye olarak
oluruz dedik. Nitekim, TANAP bu stratejinin uygulanması noktasında son on yılda
dünyada gerçekleşen en başarılı projelerden bir tanesi. Bunu müteakip, bununla
ilişkili baktığımızda, TürkAkımı sahneye geliyor. Malumunuzdur, ekim ayında,
Dünya Enerji Kongresi vesilesiyle, Rusya’yla çok önemli bir anlaşma olan
TürkAkımı’nı imzalamış olduk. TürkAkımı’yla Türkiye, Rusya’ya doğal gaz
bağımlılığı noktasında bir artışa gitmemektedir. Tam tersine, Batı Akımı’ndan
Türkiye’ye tedarik edilen gazın -aradaki ülkelerin baypas edilerek artık-
direkt üreticiden Türkiye’ye girmesini sağlaması noktasında arz güvenliğini,
Türkiye üzerinden ikinci ve üçüncü pazarlara taşınmasıyla ilgili de Türkiye’yi
önemli bir bölgesel merkez hâline getirecek önemli bir proje olarak karşımıza
çıkmıştır. 
Bir
diğer proje, Doğu Akdeniz gazı. Doğu Akdeniz gazı son yıllardaki keşifleriyle
birlikte bölge tüketimi açısından ciddi bir önem arz ediyor. Nitekim, bu
projede de son birkaç aydır önemli görüşmelerle ciddi adımlar atmaya başladık.
Ki bu projenin de başta saydığım üç amaca hizmet edecek olması itibarıyla
Türkiye'nin enerji piyasasında sadece bölgenin en büyük tüketicisi değil,
bölgede istikrarlı ekonomisi ve altyapısıyla alternatif pazarların önünü açacak
bir proje olması itibarıyla ve bu projenin Türkiye’ye katma değeri itibarıyla
önemli bir gündemimizi teşkil ediyor. Sadece iş birlikleriyle değil, sahip
olduğumuz kaynakların çıkarılması ya da yurt dışında arama, üretim çalışmaları
için de hız kesmeden çok önemli, yoğun bir mesai ortaya koyuyoruz. 
Stratejimizin
ikinci ayağı elektrik arz güvenliği. Demin bahsedildi ve benzeri sorular
sıklıkla geliyor. Türkiye bu büyümesini gerçekleştirirken sadece kapasite
artışı değil, altyapısını da iyileştirmek zorunda. Türkiye'nin yaşlı altyapısı
ve büyümeye dayalı kapasite artışı ihtiyacını karşılamak için bu yıl beş yıllık
yatırım planı çerçevesi içerisinde, 18 milyar TL’si özel sektör, 21 dağıtım
şirketi eliyle, 12 milyar TL’si de TEİAŞ, kamu eliyle, yaklaşık 30 milyar
TL’lik iletim hattı altyapısı, kablolama, direkler, trafolar dâhil olmak üzere,
bir bütçe açıkladık. Bu tabii ki Türkiye'nin büyümesi ve bölgesel yaşanabilecek
geri kalmışlıkların da iyileştirilmesine dayalı. Önümüzdeki yıllarda
Türkiye'nin özellikle -farklı bölgelerden bahsedildi- tüm bölgelerini kuşatacak
iyileştirmelerle inşallah, her sektörde olduğu gibi bu alanda da Türkiye’yi
yeniden başarılı kılacak bir noktaya taşıyacak. Diğer bakanlıklarımızda olduğu
gibi Enerji Bakanlığında da bunu hayata geçireceğiz inşallah.
ÖMER
FETHİ GÜRER (Niğde) – Şu anda ne kadar yapıldı Sayın Bakan?
ENERJİ
VE TABİİ KAYNAKLAR BAKANI BERAT ALBAYRAK (Devamla)- Bu çerçevede, 2016 yılında
sadece 36 adet, 380 kilovatlık, 1.444 kilometrelik enerji üretim hattı altyapı
yatırımı yaptık, sadece 41 adet 380 kilovatlık 4.975 megavatamper/trafo gücünde
trafo merkezi tamamladık, sadece kamu-özel eliyle, 2,5 milyarı TEİAŞ, yaklaşık
3 küsur milyarı da özel sektör eliyle, 6 milyar TL’ye yakın, eski parayla 6
katrilyonluk iletim hattı altyapı yatırımları ortaya koyduk. Peki, bu kadar mı
kaynak çeşitliliği? İlk günden beri hep şunu söylüyoruz: Daha çok yerli ve daha
çok yenilenebilir. Kaynak çeşitliliğinin Türkiye’nin potansiyeli noktasında
dışa bağımlılığı düşürme noktasında Türkiye özellikle yenilenebilir noktasında
da önemli adımlar atmak zorunda. Nitekim, güneş ve rüzgâr potansiyelinin sadece
üretim kapasitesi olarak hayata geçirilmesi noktasında değil, aynı zamanda
üretim kapasitesinin dışında Türkiye’de yerli teknoloji ve yerli mühendislerin
de işin içine sokularak Türkiye’nin bir yenilenebilir üretim merkezi olmasıyla
alakalı YEKA Projesi’mizi anons ettik. İlk anonsumuz, bir kısmınızın malumudur,
Konya Karapınar’daki güneş YEKA’sı çerçevesindeki açıkladığımız projeydi.
Burada biz yerlilik ve yerli üretim noktasında ilk yıl için yüzde 65, ikinci
yıl için yüzde 75 yerli üretim standardı koyduk, bunun içerisinde montaj yok.
Birileri diyor ya: “Geliyorlar, montaj yapıyorlar, yerli üretim.” Öyle değil,
en az yüzde 80 yerli mühendis şartı koyduk, bunun benzerini önümüzdeki yılın
ilk çeyreğinde inşallah rüzgâr enerjisi üretimindeki yerlilerde de devreye
alacağız. 
Peki, yerli? Yerli deyince kömür dedik. Kömürle alakalı
şu resmi çok net görmemiz lazım: Dünyada elektrik üretiminde yüzde 40’dan fazla
bir kömür kaynağı söz konusu. Birincil enerji tüketimine baktığımızda bile
kömür yüzde 30’larda. Bize birileri hep akıl veriyor, “temiz enerji, Avrupa”
falan diyor ama şu rakamları ben -insan nisyan ile malul- yine ifade etmem
lazım. Avrupa’nın elektrik üretimindeki kömür payı, Polonya yüzde 84, Almanya
yüzde 45, İngiltere yüzde 39, Romanya yüzde 38, Danimarka yüzde 34 -dünyaya
dönelim- Çin yüzde 75, Hindistan yüzde 73, Amerika yüzde 35. Peki, bizde? 15,5
milyar ton kömürümüz var, kurulu gücümüzün en az bir misli daha yani 10 bin
megavatın üzerine bir 10 bin megavat daha yapabilecek kapasitemiz varken “Aman,
yok.”, nereye dokunsak “Yok.” 
Şimdi, geçen seneye kıyasla yüzde 13’ten 18’lere
çıkardığımız yerli kömürden üretim elektrik portföyü oluştu. Bu sene yüzde
13’leri yüzde 18’lere çıkardık, güzel bir noktaya doğru taşıyoruz; daha
artıracağız bunu, bundan herkes müsterih olsun, hele de yeni yatırımlarımız.
Ancak, tüm bu çerçevede, temiz enerjiden, çevre faktörlerinden -diyor ya
birileri bize, bunu da ifade etmek lazım- yeni kaynaklarımızdan ki hakikaten
son yıllarda bulduğumuz yaklaşık 7,5 milyar tonluk kömür rezervi ile sadece son
on yılda bulduğumuz; Afyon, Eskişehir, Trakya, Konya, bu bölgelerdeki
kömürlerimizi daha fazla ekonomiye kazandırma stratejisi çerçevesi içerisinde
çevresel faktörlerden taviz vermeyeceğiz. Bakın, son termik santral
şartnamemizdeki çevresel faktörleri ifade edeyim hızlıca: Avrupa’nın 2024 ve
sonrası için kriter aldığı 1 metreküp normal hava için sınır değerlerine
baktığımızda partikül maddede günlük 40 mikrogram, bizim şartnamemizde 23
mikrogramı geçemez. Kükürt, yine 1 metreküp havada 125 mikrogram, bizde üst
sınır 33,7. Azot oranı 200 mikrogram, bizde 134. Şimdi, kim daha fazla çevreci
noktasına herhâlde bu rakamlar çok ciddi bir ışık tutuyor ve tutacak. (AK PARTİ
sıralarından alkışlar) 
Şimdi,
bu keşifler yeterli mi? Değil. Büyük bir sondaj hamlesi süreci başlattık.
Cumhuriyet tarihi boyunca yaklaşık 25 milyon metre sondaj yapan bir Türkiye ve
derinlik ortalama 200-300 metre. Bugün Kanada’da yılda 10 milyon metre,
Avustralya’da 6 milyon metre maden arama sondajı yapılıyor. Bu rakam bizde
toplam kamu, özel 2 milyon metre. Bunun 350 bin metresi... Ki AK PARTİ
iktidarında yine büyük bir başarı ortaya koyduk, 2002 yılında 30 bin metrelerde
sondaj yapan Türkiye geçmiş dönem bakanlarımızın da üstün performansıyla yıllık
300-350 bin metrelere çıkarak çok başarılı bir performans sergiledi. Ama, yeni
dönem dedik ki artık AK PARTİ olarak kendimizi aşmak zorunda olduğumuzdan
hareketle, bunu artık en az yılda 1 milyon metre kamu (MTA) özelle birlikte 3
milyon metre hedefine çıkarmalıyız. 2017’de 3 milyon metreye, 2018’den sonra en
az 5 milyon metrelere çıkma hedefiyle bu süreci Türkiye’nin yer altı
zenginliklerini, sondaj faaliyetlerini artırmak zorundayız. 
Şimdi,
madencilikte 2016’da çok önemli iki hususu hayata geçirdik. Biri: Maden arama
ve üretimi esnasında elde edilen verilerin ve karotların arşivlenmesi amacıyla
Türkiye yer bilimleri veri ve karot bilgi bankasını kurduk, inşallah Temmuz
ayında, fiziksel mekân olarak da açılışı bu yaz itibarıyla gerçekleşecek. Ve
bunun dışında, madencilik sektöründeki faaliyetlerin uluslararası standartlara
göre yapılmasını teminen ulusal madenlerde kaynak ve rezerv raporlama
sistemlerini UMREK’i kurarak Mart ayında faaliyetlerini hızlı bir şekilde
başlatacağız. Yeterli mi? Hayır. Havadan ve karadan jeofizik ve jeokimya
haritalarını, inşallah 2018’e kadar tüm Türkiye haritasını çıkararak
tamamlayacağız. 
Yeni
dönemde hedeflerimizin ve stratejilerimizin ana başlıklarını değerlendirdiğimiz
şu çerçevede genel olarak bahsetmek istediğimiz husus, birçok eksenli birçok
konuyu Türkiye’nin ali menfaatlerine hizmet edecek şekilde kurgulayıp,
planlayıp bu stratejiyi uygulamak. Bu çerçevede, önemli bir birlik olarak
değerlendirdiğimiz ve yakından takip ettiğimiz birliklerden biri olan Şanghay
İşbirliği Teşkilatında diyalog ortaklığında olan Türkiye’ye 2017 yılı
itibarıyla Enerji Kulübü’nün Başkanlığını aldık. Bu ne demek? Şanghay İşbirliği
Teşkilatı, özellikle enerji alanında belki de dünyanın en büyük teşkilatlarının
başında geliyor. Özellikle, elektrik üretiminde dünya elektrik üretiminin yüzde
36’sı, doğal gaz üretiminin yüzde 23’ü, ham petrolünün de yaklaşık yüzde 21’ini
üreten bir teşkilat. 
Tabii,
süremin sonuna yaklaşırken konuşacak birçok konu var. Türkiye olarak biz, hele
de enerji alanında son dönemde çok önemli adımlar atıyoruz, atmaya da devam
edeceğiz.
BÜLENT
YENER BEKTAŞOĞLU (Giresun) – O kadarı da fazla efendim, çok fazla o kadarı da.
ENERJİ
VE TABİÎ KAYNAKLAR BAKANI BERAT ALBAYRAK (Devamla) – Kapalı kapılar ardında
bizi tehdit etmeye çalışsalar da, gölgelerden, gölgelerin arkasından kahpece
tehditleriyle korkutmaya çalışsalar da Allah’ın izniyle biz hiçbir şeyden
korkmayacağız. (AK PARTİ sıralarından “Bravo” sesleri, alkışlar) 
Burada,
çok önemli bir nokta var. Biz önce kendimizi bileceğiz, milletimizi bileceğiz,
Rabb’imizi bileceğiz, söylenen söze bakacağız bir muhatap var mı? Gölgelerden
havlayanlara değil, o havlayanların ipini elinde tutan kahpelere mesaj
vereceğiz. (AK PARTİ sıralarından “Bravo” sesleri, alkışlar) Ne mesajı vereceğiz
biliyor musunuz? Önümüzdeki dönemde bu kahpeleri daha da kudurtacak bir gelişme
açıklayacağım şimdi size.
BÜLENT
YENER BEKTAŞOĞLU (Giresun) – Bu konuşma pek iyi olmadı Bakan. O iyi bir konuşma
olmadı. 
ENERJİ
VE TABİÎ KAYNAKLAR BAKANI BERAT ALBAYRAK (Devamla) – Ne açıklayacağım biliyor
musunuz? Önümüzdeki dönemde Türkiye enerji ticaretinde özellikle ve özellikle… 
METİN
KÜLÜNK (İstanbul) – Üzerine alınanlar var.
HAYDAR
AKAR (Kocaeli) – Mesela, tezi açıkla da öğrenelim madem. (AK PARTİ ve CHP sıralarından
gürültüler)
BAŞKAN
– Sayın milletvekilleri… 
ENERJİ
VE TABİÎ KAYNAKLAR BAKANI BERAT ALBAYRAK (Devamla) – Yarası olan gocunur.
Yarası olan gocunur, kimin yarası varsa o gocunur. (AK PARTİ sıralarından
alkışlar, CHP sıralarından gürültüler)
METİN
KÜLÜNK (İstanbul) – Yarası olan gocunur. Müstemlekeciler!
HAYDAR
AKAR (Kocaeli) – Tezi açıklasın, tezi, tezi açıklasın. 
METİN
KÜLÜNK (İstanbul) – Ya seni ilgilendirmiyor, bırak sen ya! Sen müstemlekeci
misin, sömürgeci misin!
HAYDAR
AKAR (Kocaeli) – Bırakın Allah aşkına ya, bırakın ya! Bırak ya, bırak Metin
Külünk be! Tezi açıkla burada tezi!
ENERJİ
VE TABİÎ KAYNAKLAR BAKANI BERAT ALBAYRAK (Devamla) – Özellikle bakın, özellikle
karşınızda bir muhatap olur onu muhatap alırsınız. İnsan olan, adam olan
karşınıza gelir, varsa bir iftirası, varsa bir ispatı... (AK PARTİ ve CHP
sıralarından gürültüler) 
METİN
KÜLÜNK (İstanbul) – Bağımsızlıktan bahsediyor, özgürlükten bahsediyor.
BAŞKAN
– Sayın milletvekilleri, lütfen efendim.
ENERJİ
VE TABİÎ KAYNAKLAR BAKANI BERAT ALBAYRAK (Devamla) – Biz bunlara pabuç
bırakmayız, biz kendimizi de, aslımızı da, Rabb’imizi de biliyoruz, geçelim.
Şimdi,
o birilerini kudurtacak bir adım daha atıyoruz, Bakın, herkes burada dinlesin,
millî muhalefete de sesleniyorum yani millî olan muhalefet varsa onlar da
dinlesin, ülkenin ali menfaatine bir şey söylüyorum. (AK PARTİ sıralarından
alkışlar, CHP sıralarından gürültüler)
HAYDAR
AKAR (Kocaeli) – Önce millî bir iktidar lazım.
ENERJİ
VE TABİÎ KAYNAKLAR BAKANI BERAT ALBAYRAK (Devamla) – Şimdi, Türkiye özellikle
enerji politikalarında yeni dönemde büyük enerji hacmi oluşturduğu ülkelerle
millî parayla ticarete başlıyor. (AK PARTİ sıralarından “Bravo” sesleri,
alkışlar) Bu ne demek biliyor musunuz? 
HAYDAR
AKAR (Kocaeli) – Bunu on dört senedir yapmadınız. Gayrimillî miydi o zaman?
MAHMUT
TOĞRUL (Gaziantep) – Ne kadar dolar biriktirdiniz bu arada?
ENERJİ
VE TABİÎ KAYNAKLAR BAKANI BERAT ALBAYRAK (Devamla) – Bu çok önemli bir şey
demek. Ha, biz yine korkmuyoruz. Ben, yine, o iplerini, havlattıklarının iplerini
elinde tutanlara sesleniyorum: Biz Allah’tan başka hiçbir şeyden korkmayız. 
Allah’ın
izniyle Allah’a emanet olun. (AK PARTİ sıralarından alkışlar) 
BAŞKAN
– Teşekkür ederim Sayın Bakan. 
HAYDAR
AKAR (Kocaeli) – Niye tezini açıklamadın Allah’tan başka korkmuyorsan? Nasıl
yaptığını açıklasana.
BÜLENT
YENER BEKTAŞOĞLU (Giresun) – Hiç elektrik fiyatlarından bahsetmediniz,
tüketimden bahsetmediniz.
HAYDAR
AKAR (Kocaeli) – Her şeyiniz sahte be! Diplomanız da sahte, teziniz de sahte!
BÜLENT
YENER BEKTAŞOĞLU (Giresun) – Çok sıradan bir konuşma.
BAŞKAN
- Şimdi, söz sırası Gıda, Tarım ve Hayvancılık Bakanı Sayın Faruk Çelik’te. 
Buyurunuz
Sayın Bakan. (AK PARTİ sıralarından alkışlar) 
GIDA,
TARIM VE HAYVANCILIK BAKANI FARUK ÇELİK (Şanlıurfa) – Sayın Başkan, değerli
milletvekilleri; Gıda, Tarım ve Hayvancılık Bakanlığımızın 2017 bütçesi
vesilesiyle huzurlarınızdayız. Sizleri saygıyla, sevgiyle selamlıyorum. 
Öncelikle,
burada söz alan muhalefetiyle iktidarıyla bütün arkadaşlara çok teşekkür
ediyorum. Tarım, tabii ki, takdir edersiniz, stratejik bir sektör ve alan,
millî bir mesele ve geleceğimizi de yakinen ilgilendiren bir konu. Onun için,
burada ne bugün ne dün ne gelecekte tarımla ilgili konu gündeme geldiği zaman
politik bir yaklaşım içerisinde olmayacağımı ifade etmiştim, aynen tekrar
ediyorum ve bundan sonra da olmayacağımızı ifade ediyorum. 
Bu
tarım meselesi ve tarımın geleceği meselesi hepimizin meselesidir. Burada
olumlu, yol gösterici, deneyimlerine dayanarak fikirlerini ortaya koyan
arkadaşlara çok teşekkür ediyorum. Bunlardan yararlanacağımızı ifade ediyorum
ama politik bazı değerlendirmeler de oluyor. Bunların bütçede olabilirliği
çerçevesinde bunları da saygıyla karşıladığımı belirtmek istiyorum. 
Şimdi,
burada yapılan değerlendirmelere geçmeden önce, tarımla ilgili, madem stratejik
bir sektör, bu sektörün bugünü ve geleceğiyle ilgili birkaç hususa değinip,
daha sonra burada söz alan değerli arkadaşlara cevap olsun değil, bir aydınlığa
kavuşturmak açısından konulara değineceğimi ifade etmek istiyorum.
Sanayileşme
devrimi sonrası bildiğiniz gibi tarım biraz ikinci sınıfa itilmiş, biraz geride
bırakılmış, sanayi daha öne çıkmış ve bunun neticesinde böyle gider diye
düşünülürken, böyle gitmeyeceği görülmüş. Neden? Artan dünya nüfusu var,
dolayısıyla gıdaya ihtiyaç var. Tarım arazilerinde küçülme var dünyada. Bu
çerçevede sıkıntı oluşuyor. İklim değişiklikleri var, su kısıtı var ve gıdaya
erişimde ciddi zorluklar var. İşte bunları dikkate aldığınız zaman tarımın
önemi gün geçtikçe daha da artmaya başlıyor. 
Dünya
nüfusunun yüzde 40’ı tarımda istihdam ediliyor. Dünyadaki yoksulların yüzde
75’inin ise birincil geçim kaynağı tarım sektörü. Bunun yanında 1 milyar insan
aşırı yoksul, 800 milyon insan aç, resmen aç, açlıkla karşı karşıya, iç içe.
Buna mukabil 1,4 milyar insanın da aşırı kilolu olduğunu görüyoruz. Her yıl 1,4
milyar ton gıda israf ediliyor ve dünyadaki en zengin yüzde 20’lik dilimde yer
alanlar toplam gıdanın yüzde 77’sini tüketiyor; yüzde 20’lik zengin dilim yüzde
77’lik gıdayı tüketiyor. 34 ülkede gıda, 80 ülkede ise su sorunu var.
Eşitsizliklerle dolu bir dünyada yaşıyoruz. Bu mevcut hâlimizin tespitidir.
Peki, yarınlarda tarım konusunda, gıda konusunda bizi, dünyayı, insanlığı neler
bekliyor? Baktığımız zaman, 2030 yılına kadar 700 milyon insanın yaşadığı yeri
terk edeceği tahmin ediliyor. 2050’de dünya nüfusu 9,5 milyara ulaşacak,
tarımsal üretimin yüzde 60 oranında artmaması hâlinde dünya insanlığının daha
büyük açlıklarla, büyük felaketlerle karşı karşıya kalacağını bütün ilgili
kesimler ve araştırmalar ortaya koymaktadır. Bugün petrol ve gaz için kopan
fırtınaların çok yakın bir gelecekte gıda ve su için kopacağı gerçeğiyle karşı
karşıyayız. İşte, bu çerçeveden kendi ülkemize bakmamız gerekiyor. 
“Biz
neyiz?” diye baktığımız zaman, 24 milyon hektarlık tarıma elverişli bir
arazimiz var, 14,6 milyon hektarlık meramız var, 1 milyon hektarlık su alanımız
var, 2 milyonun üzerinde ÇKS’ye kayıtlı çiftçimiz var ve bunun neticesinde de
115 milyon ton bitkisel üretim gerçekleştiriyoruz, 24 milyon ton hayvansal
üretim gerçekleştiriyoruz, 147 milyar TL’lik tarımsal hasılamız var, 16,8
milyar dolarlık da ihracatımızı gerçekleştirmiş bulunuyoruz ve bunları
yaparken, tarım kesimine 90 milyar liralık, yani AK PARTİ iktidarları
döneminde, on dört yıllık dönem içerisinde tarım kesimine 90 milyarlık bir
destek verdiğimizi burada belirtmek istiyorum. 
Şimdi,
burada söz alan değerli arkadaşlarımızın yine sözüne geçmeden önce, 1 Kasım
seçimlerinden önce, biliyorsunuz, aldığımız bazı kararlar vardı, dedik ki:
“Gübreden KDV’yi kaldıralım, yemden KDV’yi kaldıralım.” Yemden yüzde 8,
gübreden yüzde 18’lik KDV’leri kaldırdık. 
Sertifikalı
fidan üretimini, zeytin bahçelerinin rehabilitasyonunu, 5 dekarın altında olan
tarımsal arazilerde meyve ve sebze yetiştiriciliği yapan işletmeleri ilk kez
2016 yılında destek kapsamına almış bulunduk. 
Fındıkla
ilgili: Üreticilere dekar başına 170 TL destek vermeye devam ediyoruz. Şu anda
fındık fiyatları çok iyi. 
BÜLENT
YENER BEKTAŞOĞLU (Giresun) – Yok, değil. 
GIDA
TARIM VE HAYVANCILIK BAKANI FARUK ÇELİK (Devamla) –Fındıkla oynayanlarla
oynayacağımızı ifade ediyorum. Bunu da açıkça burada ifade ediyorum. (AK PARTİ
sıralarından “Bravo” sesleri, alkışlar)
Genç çiftçilere hibe projesi çerçevesinde 2016’da 15
bin proje destek kapsamına alındı ve 450 milyon TL’lik bir hibe desteği 2016,
2017, 2018’de devam edecek. 
BÜLENT YENER BEKTAŞOĞLU (Giresun) – Ürün bazlı yapalım,
ürün bazlı. 
GIDA, TARIM VE HAYVANCILIK BAKANI FARUK ÇELİK (Devamla)
- Bu hibe çerçevesinde çiftçiliği özendirmek, çiftçilik yapan kardeşlerimize
destek verme adına devletimizin, Hükûmetimizin uzatmış olduğu bir el olduğunu
burada belirtmek istiyorum ve burada bir pozitif ayrımcılık da yaptık, yüzde 80
bayan çiftçilerimize bu pozitif ayrımcılığın neticesinde bayan çiftçilerimizi
desteklediğimizi de bu vesileyle belirtmek istiyorum. (AK PARTİ sıralarından
alkışlar)
BÜLENT YENER BEKTAŞOĞLU (Giresun) – Ürün bazlı destek
verelim Bakanım. 
GIDA, TARIM VE HAYVANCILIK BAKANI FARUK ÇELİK (Devamla)
- Şimdi, değerli arkadaşlar, burada tabii ki değerlendirme yapan arkadaşların
yaptıkları değerlendirmelerde haklı bazı hususlar var, onları da hakkı teslim
ederek ifade etmem gerekiyor. Deniliyor ki “Topraklarımızın korunması
gerekiyor.” Burada hemen hemen bütün konuşmacılar bunu ifade ettiler. Çok haklı
bir eleştiri, doğru bir eleştiri ama dedim ya, bu, bir millî mesele; bu, şu
dönemin bu dönemin, bu partinin şu partinin meselesi değil, çocuklarımızı ve
nesillerimizi ilgilendiren bir mesele.
Şimdi ben rakamlara bir bakıyorum, 1989-2002 arasında yani
on üç yıllık dönemde tarım dışı kalan arazinin toplamı 1,5 milyon hektar.
Şimdi, 2002-2016 arasında, yine on üç yıllık dönemde -ki ağırlıklı olarak bizim
dönemimiz- bu bizim dönemde de 1,2 milyon hektarlık arazi tarım dışı kalmış.
Efendim, bizde 300 bin hektar daha düşük, sizde 300 bin hektar daha fazla gibi
bir yaklaşım doğru değil. Netice itibarıyla, tarım arazileri gitgide daralıyor,
azalıyor. Nerede? Dünyada. Nerede? Türkiye’de. O hâlde ne yapmamız gerekiyor?
Bunları konuşmaktan ziyade almamız gereken önlemleri almamız gerekiyor. Şu an
itibarıyla 184 ova tespit ettik ve bu tespitlerimiz devam ediyor. 184 ovanın
140’ı şu anda Bakanlar Kurulunda imzaya açıldı ve buraları tarımsal sit alanı
olarak ilan ediyoruz ve buraya bir çivi dahi çakılamayacağını özellikle
belirtmek istiyorum. (AK PARTİ sıralarından alkışlar)
İkincisi,
toprağın bize değil bizim toprağa ihtiyacımız var; topraktan geldik netice
itibarıyla toprağa gideceğiz. Ee, bizim toprağa ihtiyacımız var, o hâlde
toprağı iyi korumamız gerekiyor. Yalnız ölçek itibarıyla, büyüklük itibarıyla
tarımsal arazileri korumamız güzel ama aynı zamanda toprağın niteliği de son
derece önemli. Eğer toprak niteliğini kaybederse, verimsiz olursa bunun hiçbir
anlamı yok; toprak ha var ha yok anlamındadır. Onun için, 941 havza belirledik,
bu 941 havzada gübre kullanım kılavuzunu her havza için şu anda belirliyoruz.
Neden? Toprağın niteliği açısından bunu sağlamak durumundayız. Onun için,
toprağın ihtiyacına göre organik, mikrobiyal ve kimyasal gübrelerin formüle edildiği,
o havzada nasıl bir formatta gübreye ihtiyaç varsa onu formüle eden o kılavuzu
çiftçilerimize ulaştıracağız. Yani, toprağı korumak birinci görevimiz ama
toprağın niteliğini korumanın da çok daha önemli bir durum olduğunu belirtme
adına bunu ifade ediyorum.
“Üretimin
planlaması yapılmıyor.” dedi burada arkadaşlarımız. E, şimdi, bizim havza
açığımız olan ürünler var; bunun yanında, stratejik ve bölgesel ürünler var.
Bunları dikkate alarak Türkiye’yi 941 havzaya böldük ve Havza Bazlı Destek
Modeli’ne geçmemizin sebebi bu bahsedilen hususu, eksikliği giderme adınadır.
Onun için, şu anda “Uygulamaya girecek.” filan demiyoruz, uygulamaya girdi;
Türkiye, Havza Bazlı Destekleme Modeli’ni uygulamaya koydu. Bu destekler
kapsamında 19 ürün vardı, 2 ürün daha ilave ettik. Nevşehir’e, Niğde’ye selam
olsun; patates ile soğanı da bu destek kapsamına aldığımızı belirtmek
istiyorum. (AK PARTİ sıralarından alkışlar)
MUSA
ÇAM (İzmir) - Mandalinacılar ne olacak, mandalinacılar? 
GIDA,
TARIM VE HAYVANCILIK BAKANI FARUK ÇELİK (Devamla) - Şimdi, tabii,
hayvancılıkta, kırmızı ette açığımız var. Yani, dedik ya, bu hepimizin
meselesi, birlikte konuşmamız gerekiyor. Daha çok et tüketiyoruz, kişi başı 15
kiloya kadar geldi tüketim, 7 kilolardan 15 kilolara kadar geldi.
BÜLENT
YENER BEKTAŞOĞLU (Giresun) - Yapmayın Bakan, yapmayın. 
GIDA,
TARIM VE HAYVANCILIK BAKANI FARUK ÇELİK (Devamla) - Turizm bu yıl belki iyi
geçmedi ama turizm açısından baktığınız zaman çok ciddi bir tüketim söz konusu.
Mülteciler var. Bunları dikkate alınca, Türkiye 1 milyon 150 bin ton et
üretiyor, 1 milyon 300 bin ton da et tüketiyor; arada ne kadar açığımız var?
150 bin ton açığımız var. İşte, biz Millî Tarım Projesi çerçevesinde 30 ilde
şimdi mera hayvancılığını teşvik ediyoruz. Çok ciddi destekler var. Çok değerli
konuşmacı arkadaşlarımız burada ifade ettiler. 30 ilde düve merkezleri
oluşturuyoruz. Yine, koç, teke merkezleri ve damızlık manda merkezleri
oluşturuyoruz 11 ilde. Amacımız ne? Amacımız, hayvancılık yapmak isteyen
vatandaş gidip bu merkezlerden dilediği ırktan, cinsten hayvanı alıp aracısız
ve çok uygun bir fiyatla -çünkü desteklediğimiz için uygun bir maliyet var-
bunları alacak. 
Yine,
önemli bir husus var. Buzağı ölümleri burada ifade edildi. Doğrudur, önemli bir
sorundur. Nasıl çocuk ölümlerini engelleme konusunda uzun yıllar çalışma yapıp
bugün dünya standardından daha olumlu bir noktaya geldiysek hayvan yavrularıyla
ilgili, buzağılarla ilgili de çalışmalarımızı çok ciddi bir şekilde
gerçekleştirdik ve inşallah bu konudaki ciddi kayıplarımızı, ekonomimiz
açısından da dezavantajlı durum oluşturan kayıpları önleyecek teşvikler
veriyoruz. 
ÖMER
FETHİ GÜRER (Niğde) – Doğumlar bitti Sayın Bakan.
GIDA,
TARIM VE HAYVANCILIK BAKANI FARUK ÇELİK (Devamla) - Yani siz aşılar
yaptıracaksınız, dört aya kadar büyüteceksiniz, 750 TL’ye kadar da desteği
alacaksınız gibi.
Yine,
başka konu, “Tarımsal desteklerin gayrisafi millî hasıla içerisindeki payı
yüzde 1’in altındadır.” eleştirisi. Arkadaşlar, Tarım Kanunu’nun 21’inci
maddesi çok açık, diyor ki: “Tarımsal destekleme.” Demiyor ki “Nakdî
destekleme.” Tarımsal desteklemeden kasıt ne? 12,8 milyar liralık bizim nakdî
desteğimizin yanında ihracat teşvikleri, kredi sübvansiyonları, TMO’nun ve
ESK’nın gerçekleştirmiş olduğu alımlar, arazi toplulaştırma ve tarla içi geliştirme
gibi birçok kaleme dikkat ettiğiniz an 2015 yılında 1 trilyon 953 milyar TL
olan gayrisafi yurt içi hasıla karşısında 19,592 milyon TL’lik bir tarımsal
destek ki yüzde 1’e tekabül etmektedir. Yani bu hesabı da dikkatle yaptığımızı
ifade etmek için bunu özellikle ifade ediyorum.
BÜLENT
YENER BEKTAŞOĞLU (Giresun) – Yani gıda sıkıntımız yok!
GIDA,
TARIM VE HAYVANCILIK BAKANI FARUK ÇELİK (Devamla) - “Girdi maliyetleri çok
yüksek.” Doğrudur, girdi maliyetleri yüksekse Hükûmet var; iktidar var,
Bakanlık var. Yani gündemine hâkim bir Hükûmet olduktan sonra bir şeyin yüksek
olması, alçak olması çok önemli değil ki. Bugün mesela Ekonomik Kurul toplandı;
Türkiye'deki malum süreçlerden dolayı Türk ekonomisine dönük saldırılar,
salvolara karşı önlemleri alıyor. Niye? Gündemine hâkim Hükûmet çünkü. (AK
PARTİ sıralarından alkışlar)
MUHARREM
ERKEK (Çanakkale) – Hâkim olmasa yandık. Hâkim hâli buysa hâkim olmasa ne
olacaktı?
GIDA,
TARIM VE HAYVANCILIK BAKANI FARUK ÇELİK (Devamla) – Ee, şimdi, burada da ne
yapıyoruz? Gübrede yüzde 18 KDV inmiş, yemde yüzde 8 KDV inmiş, mazotta da
demişiz ki biz devlet olarak, Hükûmet olarak çiftçimizin yanındayız ve yüzde 50
desteği vereceğimizi ifade ediyoruz. Tarım kredi kooperatifleri mazotla ilgili
beş ay kadar faizsiz mazot veriyor. Ayrıca belki önümüzdeki günlerde
açıklayacağımız tohumla ilgili destek ve gübreyle ilgili yeni değerlendirmeleri
de sizlerle paylaşmış olacağız.
Tarımda
dışa bağımlılığımız ifade ediliyor. Arkadaşlar, Türkiye net tarımda ihracatçı
bir ülkedir. Yani böyle bilgiye dayalı olmayan değerlendirmeler yapıp ülkemize
yanlışlık yapmayalım.
ÖMER
FETHİ GÜRER (Niğde) – Domatesin tohumunu bile dışarıdan alıyoruz Bakanım.
GIDA,
TARIM VE HAYVANCILIK BAKANI FARUK ÇELİK (Devamla) – Mesela özellikle buğdayla
ilgili örnek verdiniz. Ben de şu örneği vereyim: Buğday dış ticaretinde 7,5
milyar liralık artı var bu dönemimiz içerisinde. Efendim, mamul madde neyse… 
ÖMER
FETHİ GÜRER (Niğde) – Niye ithal ediyoruz? Tohum ithal ediyoruz Sayın Bakanım.
Domatesin tohumunu bile İsrail’den alıyoruz. 
GIDA,
TARIM VE HAYVANCILIK BAKANI FARUK ÇELİK (Devamla) –Bakın, buğday ticaretinde,
artı eksi çıktıktan sonra kalan 7,5 milyar lira var. Dolayısıyla bu konularda
keyfî bir değerlendirme değil, işe bakmak gerekiyor.
ÖMER
FETHİ GÜRER (Niğde) – Tohumu dışarıdan alıyoruz. 136 üniversitemiz var.
GIDA,
TARIM VE HAYVANCILIK BAKANI FARUK ÇELİK (Devamla) – Müsaade edin. 
Şimdi,
Hollanda örnek veriliyor. Arkadaşlar, Hollanda’nın tarımsal hasılası 14,5
milyar dolar. Tarımsal ithalatı ne kadar? 
MUHARREM
ERKEK (Çanakkale) – Aman “dolar” kelimesini kullanmayalım lütfen!
GIDA,
TARIM VE HAYVANCILIK BAKANI FARUK ÇELİK (Devamla) – 62,5 milyon dolar. Tarımsal
ihracatı ne kadar? 92,5 milyon dolar. Şimdi, 30 milyon dolar artıları var.
Nereden? Ham maddeyi mamul maddeye dönüştürüyor Hollanda. Bu, tarımsal hasılası
değil. Yani Hollanda’nın 100 milyar dolarlık bir tarımsal hasılası yok,
Hollanda’nın 14,5 milyar dolar hasılası var. 
MUHARREM
ERKEK (Çanakkale) – Sayın Başkan, Türk lirasına çevirip söyleyelim.
GIDA,
TARIM VE HAYVANCILIK BAKANI FARUK ÇELİK (Devamla) –Sizin tenkit ettiğiniz yani
“Buğdayı alıyorsunuz, una dönüştürüyorsunuz.” Dönüştürüyoruz da 7,5 milyar
liralık bir kâr elde ediyoruz yani. Bu yanlış bir bakış açısı değil, onu ifade
etmek için söylüyorum.
BÜLENT
YENER BEKTAŞOĞLU (Giresun) – Hollanda yanlış mı yapıyor?
GIDA, TARIM VE HAYVANCILIK BAKANI FARUK ÇELİK (Devamla)
–Burada saman alımıyla ilgili bir şey söylendi. Arkadaşlar, bakınız, 2015
yılında Türkiye 26 milyon ton saman üretmiş. Yani 4 bin ton bir işletmeci -bir
vatandaş- saman almış, dillere dolanmış
bu. 4 bin ton nere, 26 milyon ton nere! 
ÖMER FETHİ GÜRER (Niğde) – Açılalı on sene oldu, onu
anlatıyor Bakan.
GIDA, TARIM VE HAYVANCILIK BAKANI FARUK ÇELİK (Devamla)
- Bu bilgi eksikliğini gidermek için bunu ifade ettim. Ya, söyleyeceksiniz
tabii, muhalefetin görevi söylemek, biz de bunu düzeltmek ihtiyacı açısından
söylüyoruz yani. (AK PARTİ sıralarından alkışlar)
BÜLENT YENER BEKTAŞOĞLU (Giresun) – Susalım bari
Bakanım!
GIDA, TARIM VE HAYVANCILIK BAKANI FARUK ÇELİK (Devamla)
- Tarım envanteri çalışmasını 2017 yılında yapacağımızı, bu konuyla işletme
bazlı bir yönetim anlayışını geliştirdiğimizi daha önce de ifade etmiştim, bunu
ifade edeyim: Yani tarım envanteri 2017’de yapılıyor, bunu sizlerle paylaşmış
olacağız.
“Meralar yağmalanıyor…” Doğru değil, çok hassas
davranıyoruz. Bütün milletvekili arkadaşlarımızın “sanayi bölgesi olacak”,
“organize sanayi bölgesi olacak” şeklinde yoğun bir şekilde, Türkiye'nin dört
bir yanında talepler var ama meralar -önümüzdeki günlerde kanun önünüze
gelecek- hayvancılık yapanlara tahsis edilecek. Yalnız hayvancılık yapanlara
tahsis edileceğini buradan belirtmek istiyorum. (AK PARTİ sıralarından
alkışlar) 
Et ve Süt Kurumu önemli görevler görüyor. 
ÖMER FETHİ GÜRER (Niğde) – Hayır hayır, oturur
konuşuruz, hayır.
GIDA, TARIM VE HAYVANCILIK BAKANI FARUK ÇELİK (Devamla)
- Cumhuriyet tarihinde ilk kez, bakın, Et ve Süt Kurumu tarihinde ilk kez
regülasyon olarak, süt fiyatlarındaki düşüşten dolayı müdahale etti. Ulusal Süt
Konseyi’nin belirlediği fiyat var. 
BÜLENT YENER BEKTAŞOĞLU (Giresun) – Kaç para?
GIDA, TARIM VE HAYVANCILIK BAKANI FARUK ÇELİK (Devamla)
- 1 lira 15 kuruş. 
BÜLENT YENER BEKTAŞOĞLU (Giresun) – “40 kuruş” diyor
ya, bugün birisi.
GIDA, TARIM VE HAYVANCILIK BAKANI FARUK ÇELİK (Devamla)
– Şimdi, fiyatı belirliyor. Kim? Süt Konseyi, orada biz yokuz. Orada sektörün
temsilcileri var, bunu belirliyorlar. 
BÜLENT YENER BEKTAŞOĞLU (Giresun) – Arkadaşın birisi
“40 kuruş” dedi. 
GIDA, TARIM VE HAYVANCILIK BAKANI FARUK ÇELİK (Devamla)
- Bu düştüğü an, bunun regülasyonu için Et ve Süt Kurumu geçtiğimiz yıl devreye
girdi. Önümüzdeki yıllarda da devam edecek, üreticimizi koruyacağız. Ama
arkadaşlar bir de Avrupa’daki gelişmelere bakın, etrafımızdaki gelişmelere
bakın. Avrupa’da yüzde 20’nin üzerinde süt fiyatlarında düşüş meydana geldi.
Fiyatlar orada düşünce, ister istemez bütün piyasaların etkilendiği de gerçek.
ÖMER FETHİ GÜRER (Niğde) – Et ve Balık Kurumunun
Sayıştay raporlarını okuyun Sayın Bakan.
GIDA, TARIM VE HAYVANCILIK BAKANI FARUK ÇELİK (Devamla)
- Bir diğer konu -son dakikalarım- bakın, satın alma paritesi. Dediler ki:
“Tarımda şöyle şöyle oluyor.” Ee? “Satın alma paritesine baktığınız zaman
çiftçi kesimi dezavantajlı.” Yok böyle bir şey. Bak, bir örnek vereyim. Buğdayla
traktör alacaksınız. 
ÖMER FETHİ GÜRER (Niğde) – Mazota bakalım, mazota.
GIDA, TARIM VE HAYVANCILIK BAKANI FARUK ÇELİK (Devamla)
- Eğer 2001’de, 2002’de alacaksanız, 65 ton buğday vereceksiniz ki 1 traktör
alasınız. Şimdi ne kadar? 44 ton. Şimdi, 44 tonla 1 traktör alıyorsunuz.
ÖMER FETHİ GÜRER (Niğde) – Mazottan hesap yapın.
GIDA, TARIM VE HAYVANCILIK BAKANI FARUK ÇELİK (Devamla)
- İki: Buzdolabı alacaksınız. Buzdolabı alacaksanız 4 ton, 4,5 ton buğday
vereceksiniz.
EMRE KÖPRÜLÜ (Tekirdağ) – Sayın Bakan, mazotu hesapla
mazotu! Bırak onu, mazotu hesapla!
GIDA, TARIM VE HAYVANCILIK BAKANI FARUK ÇELİK (Devamla)
- Ama şimdi 2 ton buğdayla buzdolabını alma imkânınız var. Bu rakamlar çok, bu rakamlar çok. 
EMRE
KÖPRÜLÜ (Tekirdağ) – Mazotu kıyasla, mazotu kıyasla! 
GIDA,
TARIM VE HAYVANCILIK BAKANI FARUK ÇELİK (Devamla) – Efendim, “Çiftçi 1 milyon
azalmış.” Böyle bir şey söz konusu değil. “1 milyon azalmış.” Böyle bir rakam
yok.
ÖMER
FETHİ GÜRER (Niğde) – 1,5 milyon çiftçinin bıraktığı köyler boşaldı.
GIDA,
TARIM VE HAYVANCILIK BAKANI FARUK ÇELİK (Devamla) – Efendim, “Sudan’da ne
işiniz var?” deniyor. Arkadaşlar, eğer sizin ülkenizin ekolojisinde bir ürünü
üretemiyorsanız, yeteri kadar üretme imkânınız yoksa neden istifade
etmeyeceksiniz?
ÖMER
FETHİ GÜRER (Niğde) – Hayır, araziyi kiraya veriyor Sayın Bakanım, olur mu öyle
şey? Hayır Sayın Bakanım, özel sektör Sudan’a gidiyor. Yapmayın! TİGEM’i bir
gün oturalım konuşalım.
GIDA,
TARIM VE HAYVANCILIK BAKANI FARUK ÇELİK (Devamla) – Dünyadaki gelişmiş ülkeler,
kalkınmış ülkeler Afrika’yı parsel parsel parsellerken sizin izlemeniz doğru
olur mu? Ben muhalefetin de ufkunun açılacağı inancı içerisindeyim. Biraz
bakalım, ne oluyor ne bitiyor bakalım yani. (AK PARTİ sıralarından alkışlar)
(Mikrofon
otomatik cihaz tarafından kapatıldı)
BÜLENT
YENER BEKTAŞOĞLU (Giresun) – Çok pembe oldu Bakanım, çok pembe!
GIDA,
TARIM VE HAYVANCILIK BAKANI FARUK ÇELİK (Devamla) – Şimdi, kırsal kalkınmada…
BAŞKAN
– Sayın Bakan, son cümleleriniz lütfen, bir dakika ek süre veriyorum.
EMRE
KÖPRÜLÜ (Tekirdağ) – Ama, mazotu da bir kıyaslasın Sayın Bakan.
GIDA,
TARIM VE HAYVANCILIK BAKANI FARUK ÇELİK (Devamla) – Efendim, tabii, tarımda
söylenecek sorunlar bitmez ama şunu ifade edeyim…
ÖMER
FETHİ GÜRER (Niğde) – Gıdayı da konuşalım Sayın Bakanım.
GIDA,
TARIM VE HAYVANCILIK BAKANI FARUK ÇELİK (Devamla) –…2017 yılı bütçemiz 19
milyar 537 milyon 920 bin liradır. 12 milyar 838 milyon TL’si çiftçiye destek
yani yüzde 66’sı destek.
Ben
burada Meclis Divanımıza ve parti gruplarına, Bakanlığımızın çok değerli çalışanlarına,
Plan ve Bütçe Komisyonumuza ve Maliye Bakanlığının tüm bürokrasisine, emeği
geçen buradaki çalışan bütün arkadaşlara ve milletvekillerimize şükranlarımı
sunuyorum. 
BÜLENT
YENER BEKTAŞOĞLU (Giresun) – Muhalefete yok mu?
GIDA,
TARIM VE HAYVANCILIK BAKANI FARUK ÇELİK (Devamla) –Hayırlı uğurlu olmasını
diliyorum. Sağ olun, var olun. (AK PARTİ sıralarından alkışlar)
BAŞKAN
– Şimdi aleyhte olmak üzere…
DİRAYET
TAŞDEMİR (Ağrı) – Sayın Başkan, 60’a göre söz istiyorum.
ERHAN
USTA (Samsun) – Sayın Başkan, madde 69’a göre sataşmadan söz istiyorum efendim.
BAŞKAN
– Sayın milletvekilleri, bir saniye efendim. 
Şimdi
aleyhte söz vereceğim. Dinleyeceğim sizleri.
Şimdi
aleyhinde olmak üzere Burdur Milletvekili Sayın Mehmet Göker’e söz veriyorum.
Buyurunuz
Sayın Göker. (CHP sıralarından alkışlar)
Sayın
Göker, süreniz beş dakikadır.
MEHMET
GÖKER (Burdur) – Sayın Başkan, değerli milletvekilleri; yüce heyetinizi
saygıyla selamlıyorum.
Az
önce bakanları dinledikten sonra şahsen aynı ülkede mi yaşıyoruz merak içerisindeyim.
Bizim gördüğümüz, karşılaştığımız tablolarla bunların hiçbir alakası yok. Zira,
bütçe bir öngörüdür, bir hedeftir. Peki, size soruyorum: Geçmiş dönemlerde
yaptığınız bütçelerde enflasyonu, büyümeyi, işsizlik öngörülerinden hangi
birini tutturabildiniz, hangi birinde başarı sağladınız? Hatta, “Dolara yatırım
yapan yaya kalır.” dediniz, gelinen nokta itibarıyla vatandaş yaya kaldı.
Az
önce Bakan ifade etti, “Duruma hâkimiz.” dedi. Eğer ki hâkimiyet buysa, biz
hâkim olmadığınız durumu düşünemiyoruz bile. (CHP sıralarından “Bravo” sesleri,
alkışlar) 
Sayın
Cumhurbaşkanının kendi beyanına göre, seçime girmeden önceki tarihte, bankada
200 bin doları olduğunu öğrenmiş bulunmaktayız. Bu beyan ile bozdurulduğu iddia
edilen tarih arasında kur farkından dolayı 280 bin lira kazanç elde etmiştir.
Şimdi buradan sormak istiyorum: Bir ülkenin millî Cumhurbaşkanı, kendi parasına
yatırım yapmak yerine, başka bir ülkenin parasına mı yatırım yapar? (CHP
sıralarından alkışlar) 
Sayın
Cumhurbaşkanına buradan bir çağrıda bulunuyorum: Bu parayla terörle mücadele
ederken şehit olan askerlerimizin sıvasız evlerde oturan ailelerine yardım
yapması bizce çok uygun olacaktır.
Yaptığınız
düzenlemelerle verginin vergisini alıyorsunuz, ÖTV’nin KDV’sini alıyorsunuz;
yetmedi, boğaz köprüsü yapıyorsunuz, geçişi dolar kuruna bağlıyorsunuz;
adınızda adalet var, uygulamalarınızda yok. 
Sayın
Başbakanın açıklamalarından öğreniyoruz ki Genelkurmay Başkanı FETÖ’cü bir
astsubaydan emir aldığını söylediği bir albaya söz geçiremiyor. Bu, aslında en
ufak tabirle görevi ihmal suçuna girer. Şimdi, “Dere geçilirken at
değiştirilmez.” tabirinize biz de katılıyoruz ancak bu kafayla bu at, bu
dereden geçer mi? (CHP sıralarından alkışlar) 
LEVENT
GÖK (Ankara) – Geçmez Mehmet.
MEHMET
GÖKER (Devamla) - Bildiğiniz üzere, Burdur tarım ve hayvancılık kenti. Et ve
süt deposu olan Burdur’da üreticimiz sorunlarla boğuşuyor. Sayın Bakan, bundan
önceki, bir yıl önceki bütçede de buradan iletmiştim “Sütün üst fiyatı 1,15”
diye ve hâlâ süt 1,15’ten üst limit olarak satılıyor. Çiftçi bunca mazot, bunca
gübre zammı karşısında eziliyor, giderlerini karşılayamıyor. Gelen artışların
dikkate alınmadığının zaten farkındayız. Ayrıca, 1 lira 15 kuruşluk fiyatın
tavan fiyat olup serbest piyasada çiğ sütün litresinin ortalama 80-90 kuruştan
alıcı bulduğu düşünüldüğünde durumun vahameti daha net bir biçimde ortaya
çıkmaktadır. Unutulmasın ki köylü milletin efendisidir, köylü biterse hepimiz
biteriz. Hadi diyelim üretici bir şekilde sütünü sattı, bedelini zamanında
alamıyor, üç aya kadar uzayan vadelerle karşı karşıya kalıyor. Çiftçi ekonomik
olarak zarara girmekte. Ek olarak, bazı firmalar “Sütünü alırım ama
karşılığında benim yemimi alırsan.” dayatmasını getiriyor ve bu yöntemi hâlâ
uyguluyor. Üstelik verilen yemin kalitesi ve içeriği konusunda süt
üreticilerinin ciddi endişeleri ve şikâyetleri bulunmaktadır. 
Gelelim
sona. Bu bütçeyi çözemediğim gibi bana üç gün önce bir seçmenim tarafından
sorulan bilmeceyi de çözemedim. Bütçeyi yapanlar olarak burada bizlere yardımcı
olursanız bu bilmeceyi çözmede sizlere minnet duyacağız. 
Soru
ve bilmece şu: Sarayı var, kral değil; uçakları var, kaptan değil; parası var,
helal değil; diploması var, gerçek değil. (CHP sıralarından alkışlar) 
HİKMET
AYAR (Rize) – Hadi oradan be! 
AHMET
GÜNDOĞDU (Ankara) – Yüzde 52 de oyu var, onu da söyle. 
HÜSNÜYE
ERDOĞAN (Konya) – Yüzde 52 oyu var, Cumhurbaşkanı. Bunu da ekleyin oraya,
olmuyor yani böyle. Yüzde 52, Cumhurbaşkanı, bunu da ekleyin. 
AHMET
GÜNDOĞDU (Ankara) – Hiç şık olmadı. 
MEHMET
GÖKER (Devamla) - Beyler, biliyorsanız cevaplayın. 
İnanın
ki üç gün düşündüm arkadaşlar, cevabını bulamadım. Bugün aynı seçmenimi tekrar
aradım, dedim ki: “Bir ipucunuz var mı? Bize bu ipucunu verebilir misin?” Bana
şunu söyledi: “Telefonu var kriptolu, kasası var dolar dolu, pek uzundur eli
kolu, etrafı FETÖ’cü dolu.” 
Saygılarımla.
(CHP sıralarından alkışlar, AK PARTİ sıralarından gürültüler)
HÜSNÜYE
ERDOĞAN (Konya) – Yüzde 52 oyu var, Cumhurbaşkanı.
FATMA
BENLİ (İstanbul) – Hiç yakışmıyor.
İSMAİL
AYDIN (Bursa) – Bunların Genel Başkanının danışmanı FETÖ’cü çıkmadı mı? 
BAŞKAN
– Teşekkür ederim Sayın Göker. 
ERHAN
USTA (Samsun) – Sayın Başkan…
BAŞKAN
– Sayın Usta, buyurunuz, dinliyorum. 
ERHAN
USTA (Samsun) – Sayın Başkan, Sayın Enerji Bakanı konuşmasında Grubumuza
bakarak “Millî muhalefet varsa…” şeklinde bir ifadesi oldu, biraz müstehzi,
biraz kinayeli. Buna ilişkin sataşmadan 69’a göre söz istiyorum. 
BAŞKAN
– Şimdi, Sayın Usta, Enerji ve Tabii Kaynaklar Sayın Bakanı bir “millî
muhalefet” kavramını kullandı. Siz onu sizin grubunuza bakarak söylediği için
sizin grubunuza yönelik bir sataşma olarak mı alıyorsunuz? 
ERHAN
USTA (Samsun) – Evet efendim, sataşmadan söz istiyorum. 
BAŞKAN
– Sayın Usta, ben sadece bakışlardan dolayı bir sataşma olduğunu düşünmüyorum. 
ERHAN
USTA (Samsun) – Cümlenin içerisinde de var efendim.
BAŞKAN
– Efendim?
ERHAN
USTA (Samsun) – Sadece bakış değil; bakış ve cümle, ikisi birlikte konsepti
içerisinde düşündüğünüz zaman. 
BAŞKAN
– Yani, “millî muhalefet” diyerek… Siz de bir muhalefet partisi olduğunuz için
kendinize pay çıkartıyorsunuz.
ERHAN
USTA (Samsun) – Evet.
BAŞKAN
– Böyle derseniz söz verebilirim tabii ki ama “Bakarak bizi kastetti.” derseniz
veremem. 
ERHAN
USTA (Samsun) – Evet, aynen dediğiniz gibi diyorum efendim.
BAŞKAN
– Buyurunuz. (MHP sıralarından alkışlar) 
Süreniz
iki dakikadır.
VII.- SATAŞMALARA İLİŞKİN KONUŞMALAR
(Devam)
10.- Samsun Milletvekili Erhan Usta’nın,
Enerji ve Tabii Kaynaklar Bakanı Berat Albayrak’ın 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın üçüncü tur görüşmelerinde Hükûmet adına yaptığı konuşması
sırasında Milliyetçi Hareket Partisine sataşması nedeniyle konuşması
ERHAN
USTA (Samsun) – Teşekkür ederim.
Bizim
millî olduğumuz konusunda herhâlde hiç kimsenin şüphesi yoktur. 
Şimdi,
bu yerli para üzerinden ticaret meselesinde öncelikle şunu söyleyeyim: Şu,
bizim 1 Kasım seçim beyannamemiz. Bunun 124’üncü sayfasında şöyle bir ifade
var, politika var: “Türk lirasına istikrar kazandırılarak dış ticarette ikili
anlaşmalar çerçevesinde millî paranın daha fazla kullanımı sağlanacaktır.”
Yani, zaten bu bizim politikamız, bizim taahhüdümüz; bu bir. 
İkincisi:
Tabii, Sayın Bakanın bu politikasını ben doğru buluyorum, destekliyorum.
AKP'nin veya Sayın Bakanın da bu noktaya gelmiş olması sevindirici, takdire
şayan. Yoksa, biz onların milliliğe, milliyetçiliğe bakış açısını biliyoruz
yani nerede konumlandırdığını biliyoruz. Ama, bu durum, bizim açımızdan gayet
takdire şayan bir durum, mutlu oluruz. 
Yalnız,
burada iktisaden bir sorun olduğunu da bilmenizi isterim. Şimdi, örneğin,
Rusya’ya ihracatımız, 2015 rakamını söylüyorum, 3,6 milyar dolar, ithalatımız
20,4 milyar dolar. Ciddi bir dış ticaret açığımız var. Şimdi, ithalat yaparken
ruble vereceksiniz, ihracatta TL alacaksınız. 17 milyar dolar açık var. Bu
rubleyi nereden bulacağız? Yani, TL vererek… Sizin TL’nizi ne yapsın, 17 milyar
dolar karşılığı TL’yi? Dolar bozdurarak o rubleyi alacaksınız. Dolayısıyla, bu
doğru bir politika olmakla birlikte, bu politikanın sınırının da olduğunu
bilmenizi isterim.
MUHARREM
ERKEK (Çanakkale) – Milleti kandırıyorlar işte. 
ERHAN
USTA (Devamla) – Şimdi, Sayın Ulaştırma Bakanıyla az önceki tartışmamızdaki
belgeyi getirdim, kendisinden de belge istiyorum. 
KAMİL
AYDIN (Erzurum) – Nerede o 2’nci madde?
ERHAN
USTA (Devamla) – Burada ifade şu: “Şartname konusu işlerin yapımı esnasında
hava limanı, yolcu ve hava trafiğinin aksatılmaması için gerekli tedbirler
yüklenici firma tarafından alınacaktır.” Bu şartname. Yani “aksatılmayacak”
deniliyor fakat şu anda yapacakları uygulamada üç ay aksatmayı söylüyorlar.
Videoyu da kendisine gönderdim. Videoda da “Ben şartnameye uymayacağım zaten
kardeşim." diye görüntüsü var, kendisine gönderdim, isteyen
milletvekilleri varsa onlara da gönderebilirim. 
Diğer
bir husus: Şununla övünmenizi anlıyorum Sayın Bakan, şimdi, diyorsunuz ki, bunu
Sayın Cumhurbaşkanı da dedi, Sayın Başbakana da söylettirdiniz bu ifadeleri:
Hükûmetimiz döneminde elektrik enerjisi üretimi yüzde 102,3 artmıştır.”
(Mikrofon
otomatik cihaz tarafından kapatıldı) 
ERHAN
USTA (Devamla) – Bitireceğim Sayın Başkan.
Doğru,
güzel, on üç yıl ama şimdi, bunu söylerken, bununla övünürken bir önceki on üç
yıla bakmak lazım. Önceki on üç yılda ne kadar artmış? Yüzde 149,6 artmış. Yani
onu görmeyip öyle sadece kendi dünyanızda bir şeyler ortaya koyup hiç kimseyi
de rakamdan anlamıyor gibi konumlandırmanız son derece yanlıştır.
Genel
Kurulu saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Usta.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve Denetleme
Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu 2015
Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Sayın milletvekilleri, üçüncü turdaki konuşmalar tamamlanmıştır. 
Şimdi,
soru-cevap işlemine geçiyoruz.
Soru
işlemini başlatıyorum. 
Sayın
Bayraktutan…
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Ulaştırma Bakanına soru soruyorum: 29 Ekim 2010 tarihinde Artvin’de Cankurtaran
Tüneli’nin açılış töreninde ben de il başkanı olarak bulunuyordum. O dönemin
Ulaştırma Bakanı, şimdiki Başbakan dedi ki: “İhale şartnamesine göre dokuz yüz
on günde teslim edilecek.” Bu ihale şartnamesinde yüklenici firmanın
sahiplerini çağırdı, isimlerini de vereyim: Biri Esat Ulu, biri de Bilal Çelik
diye bir beyefendi. Pazarlık yaptılar. Dedi ki: “Yedi yüz doksan günde teslim
edeceksin.” Bu iki ihaleyi alan şirket temsilcileri Sayın Başbakanı
yanılttılar. Aradan iki bin yüz altmış gün geçti, yetmiş iki ay geçti ortada
tünel diye bir şey yok Sayın Bakan. Ne diyeceksiniz merak ediyorum. Demin çok
pembe tablo çizdiniz, “Avrasya Tüneli” dediniz, şunu dediniz, bunu dediniz.
Cankurtaran Tüneli’ni niye açmıyorsunuz? Yetmiş iki ayda niye açmadınız?
Başbakanı yanıltan, kandıran iş adamları da acaba FETÖ’cü müydü merak ediyorum
çünkü herkes herkesi kandırıyor o nedenle merak ediyorum bu bir…
(Mikrofon
otomatik cihaz tarafından kapatıldı)
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Ben Tarım Bakanına soruyorum.
1)
2017 yılı için kaç tane ziraat mühendisi, veteriner, su ürünleri mühendisi ve
gıda mühendisi atamayı düşünüyorsunuz?
2)
Çiftçiler düşük piyasa fiyatlarından oldukça mağdur oldular. Zaten birçoğu
ipotekli krediler kullanarak ciddi olarak borçlular. Acaba, çiftçi borçlarını
silme, erteleme ya da taksitlendirme düşünüyor musunuz? 
3)
356 yetkilendirilmiş veterinerin görev süresi 20 Mart 2017’de bitiyor. Bunların
durumu hakkında bilgi verebilir misiniz? 
4)
Geçtiğimiz günlerde tüm Türkiye genelinde hazine arazileri satışı yapılmıştır. Hazine
arazileri öncelikle işledikleri kişilere satılmıştır, ancak bu şahıslar
ürünlerdeki düşük fiyatlar karşısında çok zor durumda kalmışlardır. Satın
aldıkları arazilerin bedellerini ya da taksitlerini ödeyememişlerdir. Bu
şahısların hak kaybına uğramaması için borçların yeniden yapılandırılması
hakkında yeni bir düzenleme yapmayı düşünüyor musunuz? 
Teşekkür
ederim. 
BAŞKAN
– Sayın Necati Yılmaz….
NECATİ
YILMAZ (Ankara) – Sayın Bakan, bir iktidarın meşruiyetinin en önemli ölçütü
insan haklarına dayalı olmasıdır. Siz duymaktan rahatsız olsanız da ben
hatırlatmak istedim. 10 Aralık Dünya İnsan Hakları Günü’ne sadece iki gün
kaldı. O gün tüm dünya, insan haklarını ihlal eden zalim ve despotik
yönetimlerin zulmünü ve yolsuzluklarını konuşacak, maalesef iktidarınızı ve
eserlerinizi de çok konuşacaklar. 
72.104,
440 bin, 5.406, 7 milyon, 20 milyon, 18.502… Bu rakamlar sadece rakam değil
Sayın Bakan, aynı zamanda insan; işten atılmış çalışan, anne olmuş çocuk,
cinayete kurban giden kadın, işsiz, yoksul, iş kazasından ölen insan;
hatırlatmak istedim Sayın Bakan. Dünya sizi, yani OHAL’i, yani tutuklu 146
gazeteciyi, yani bilim insanlarını, yani kapatılan basın kuruluşlarını, yani
milletvekillerini çok konuşacak; hatırlatmak istedim. 
BAŞKAN
– Sayın Doğan Türkmen…
ELİF
DOĞAN TÜRKMEN (Adana) – Teşekkür ederim Başkanım. 
Son
iki seçimdir bölgemize verilen sözler var; bölgesel Çukurova havalimanı, Adana
hızlı tren -bu arada Bursa hızlı treni de soracağım- bunların akıbeti ne
durumdadır? Adana mitingi için hemşehrilerime gönderdiğim davet mektupları ne
yazık ki Adana PTT tarafından engellenmiş ve bugünden sonra dağıtılmaya
başlanmıştır. Bu konuda sorumlular hakkında herhangi bir şey yapacak mısınız?
Ve
yine, arazi toplulaştırmalarının başarılarından bahsedildi. Adana Karataş,
Tuzla’da ne yazık ki tüm vatandaşlarımız mağdur durumdadır ve hepsi isyan
etmektedir. Bu konudaki mağduriyeti gidermek için bir şey yapmayı düşünüyor
musunuz?
720
bin taşeron işçisine kadro sözü verdiniz. Geçen yıl kasım ayında sözünüzü
yerine getirecektiniz. On üç ay oldu, ne yapacaksınız?
BAŞKAN
– Sayın Mehmet Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
İlk
sorularım Sayın Ulaştırma Bakanına: Muğla’daki vatandaşlarımız Göcek
Tüneli’nden ne zaman bedava geçecekler?
Gene,
Muğla’da 2 tane havalimanımız var, ancak Ankara ve İstanbul dışında hiçbir
büyük şehrimize yaz döneminde uçuş yapılmadığı için turizmcilerimiz iç
turizmden hiçbir pay alamamaktadır.
Yine,
nakliyeciler alfabenin harflerinin yetmediği belgelere verdikleri paralardan,
efendim, sigorta primlerinden ve mazot fiyatlarından dolayı size sevgi ve
saygılarını iletiyorlar.
Sayın
Tarım Bakanı, yine, seracılar ve narenciye üreticileri eğer paraları olsaydı
bugün Meclisin kapılarını satamadıkları ürünleriyle kapatmak istiyorlardı. Bal
üreticileri de maalesef, ürünlerini satamıyorlar, ürettikleri balın kilosu
Muğla’da şu anda 6-7 liraya kadar düşmüş durumda. Bu çiftçilerimizin,
üreticilerimizin sorunlarını çözmek konusunda verdiğiniz desteklerin
hiçbirisinin üreticiye hayrı yoktur. Pazarlama konusunda destek bekliyorlar.
BAŞKAN
– Sayın Tanal…
MAHMUT
TANAL (İstanbul) – Teşekkür ediyorum Sayın Başkan.
Kamu
İhale Yasası bugüne kadar kaç sefer değişti?
Soru
2) Şanlıurfa ili Eyyübiye Belediyesinde kaç personel çalışıyor? Bu çalışan personelden
kaç kişi Belediye Başkanı ve Belediye Başkan Yardımcısının akrabaları?
Soru
3) Eyüp Belediyesindeki araç ihalesi yasaya uygun yapılmış mıdır?
Soru
4) Cumhurbaşkanı bas bas bağırıyor, “Dolar bozun, bozun, bozun.” diyor. Fakir
fukara, eğer varsa dolarını bozuyor. Ancak, Türk Hava Yolları 78 milyon dolarla
uçak ihalesi alıyor. Bu, halkı aldatmak mıdır?
Soru
5) 4 bakan da devlet işlerinde, yazışmalarında kendi şahsi mail’lerini mi
kullanıyorlar; yoksa devlete ait, bakanlığa ait tüzel mail’ler mi kullanılıyor?
Teşekkür
ediyorum.
BAŞKAN
– Sayın Aksu…
İSMAİL
FARUK AKSU (İstanbul) – Teşekkür ederim.
Osmangazi
Köprüsü için, ilk rakamlara göre, haftalık 10 milyon dolar garanti kapsamında
firmaya ödeniyor. Bu durum iki yıl içinde köprü maliyetinin ödeneceği anlamına
geliyor. Yol bağlantılarının sürdüğünü ifade ettiniz. O hâlde, iki yıl içinde
önceden bu kadar garanti paranın ödenmesi bir planlama hatası, bir kaynak
israfı değil midir? 
Piyasa
faiz hadlerinin artması durumunda, bankalarımızın sermaye yeterlilik rasyoları
üzerindeki etkileri ne olacak? Bankacılık sektörüyle ilgili bir risk analizi
yapılıyor mu, bunlarla ilgili bir çalışma var mı, varsa bizimle de paylaşır
mısınız?
İthalatta
Rusya’ya ilave bağımlılık yerine Türkmen ve Azerbaycan gazına yönelmeyi neden
düşünmüyorsunuz? Kaynak ülke tercihinizde Hazar’ın statüsüyle ilgili
problemlerin etkisi var mıdır?
Teşekkür
ediyorum.
BAŞKAN
– Sayın Çamak…
HÜSEYİN
ÇAMAK (Mersin) – Teşekkür ederim Sayın Başkan.
Sayın
Bakana iki sorum var. Bir: Turunçgillerin ana zararlısı Akdeniz meyve sineğiyle
başta Mersin ve çevre illerde zamanında ve toplu mücadele yapılmakta olduğunu
sunumuzun 75’inci sayfasında belirttiniz. Önümüzdeki yıl üreticilerimiz Akdeniz
meyve sineği dolayısıyla gördükleri olumsuzluklardan kurtulabilecekler mi?
Bilinçsiz ilaç kullanımı deneniyle ihraç ürünlerinin iadesi son bulacak mı?
İki:
Sağlık Bakanlığı ile Gıda, Tarım ve Hayvancılık Bakanlığı arasında mekik
dokuyan laborant ve veteriner sağlık bölümü mezunları büyük bir umutsuzluk
içindeler. İş tanımlarının yapılmasını bekliyorlar. Büyük umutlarla bu bölüme
giren gençlerimiz mezun olduktan sonra iş bulamadıkları için hayal kırıklığına
uğruyorlar. Bu hâliyle devam edecekse, mademki bu bölüme ihtiyaç yok,
kapatılması gerekmez mi?
Teşekkür
ederim.
BAŞKAN
– Sayın Gökdağ…
MEHMET GÖKDAĞ (Gaziantep) – Sayın Bakan, Diyanet İşleri
Başkanlığı ile İnsan Hakları ve Eşitlik Kurumu bütçelerini görüştük. Bu
görüşmelerde hatırlamak istemediğiniz önemli bir konu var: Sayın Bakan, bu
ülkenin milyonlarca Alevi inançlı yurttaşı var. Onlar da diğer tüm
yurttaşlarımız gibi vergilerini tıkır tıkır ödüyor, bütçeye katkı sunuyorlar.
Ancak, Alevi inancı hükûmetleriniz tarafından görmezden gelinmeye devam ediyor.
Yüksek mahkeme içtihatları ve Avrupa İnsan Hakları Mahkemesi kararlarıyla
cemevlerinin Alevilerin inanç merkezi olduğu yargısal anlamda da tescil edilmiş
durumda. Bir önceki Hükûmet programında cemevlerine yasal statü verileceği
taahhüt edilmişti, bu Hükûmet konuyu programına dahi almadı. Aleviler
cemevlerine yasal statü istiyor. Bu, en temel insan haklarındandır. Daha ne
kadar kulaklarınızı tıkayacaksınız, daha ne kadar görmezden geleceksiniz?
Teşekkür ediyorum. 
BAŞKAN – Sayın Turpcu…
ŞERAFETTİN TURPCU (Zonguldak) – 32 milyon ton taş
kömürünün ülkemize maliyeti yaklaşık 4 milyar dolardır. Bu anlamda, TTK’nın
işçi açığını giderip Türkiye’nin ihtiyacı olan taş kömürünün ekonomiye
kazandırılmasıyla ilgili düşünceleriniz nelerdir? Yani millî olmada sözde
değil, özde olma noktasına gelecek misiniz?
Zonguldak Çaycuma Saltukova Havaalanı yurt içi
seferlere açılacak mıdır, Bakanlığın bununla ilgili bir çalışması var mıdır?
Zonguldak ilimizin kara yolu altyapısının
tamamlanamamasının ve iktidarınızın bu konuda yeterince katkıda bulunamamasının
nedeni nedir?
Gayrettepe-üçüncü havaalanı metrosuyla ilgili de, bu,
niye davetiye usulüyle yapılmıştır? Dünyadaki ortalama birim fiyatları
kilometre ve istasyon başına nedir? Bu işin aceleye getirilmesiyle ilgili,
Gayrettepe orada durduğuna göre, üçüncü havaalanının yeri mi değişmiştir?
Teşekkür ederim.
BAŞKAN - Sayın Gürer…
ÖMER FETHİ GÜRER (Niğde) – Teşekkürler Sayın Başkan.
Ulaştırma Bakanına soruyorum: Niğde on dört yıldır
havaalanı için umutla bekliyor. 2017 yılında Niğde’ye havaalanı yapılması
konusunda kesin bir şey söylüyor musunuz?
Niğde Merkez ilçe yüksek hızlı tren projesi var mı?
Niğde-Ankara otoyolunun yapılacağını söylüyorsunuz,
2017 yılında ne kadar, kaç kilometre Niğde sınırları içinde yapılacak?
Enerji Bakanına soruyorum: Niğde Bor Enerji İhtisas
Bölgesi için 2017 yılında herhangi bir yatırım yapılacak mı?
Bunun dışında, Niğde’deki Zengen-Pozantı arasındaki
yolun duble yol yapılması düşünülüyor mu?
Teşekkür ediyorum.
BAŞKAN – Teşekkür ederim Sayın Gürer.
Şimdi, cevaplar için Hükûmete söz vereceğim. 
LEZGİN BOTAN (Van) – Sayın Başkan…
BAŞKAN – İlk söz Sayın Başbakan Yardımcısının. 
LEZGİN BOTAN (Van) – Sayın Başkan…
BAŞBAKAN YARDIMCISI NURETTİN CANİKLİ (Giresun) –
Teşekkür ederim Sayın Başkan.
BAŞKAN – Bir saniye Sayın Başbakan Yardımcısı…
LEZGİN BOTAN (Van) – Van’ın çok önemli bir sorunu var.
BAŞKAN – Şimdi, sayın milletvekilleri, bakınız,
soru-cevap işlemine…
LEZGİN BOTAN (Van) – Sıra gelmedi, Bakanı bulmuşken
mutlaka sormam lazım.
BAŞKAN – Efendim?
LEZGİN BOTAN (Van) – Sayın Bakanı bulmuşken mutlaka
soruyu sormam lazım.
BAŞKAN – Duyamadım söylediğinizi.
LEZGİN BOTAN (Van) – Sayın Bakana soru sormak istiyorum
Van’la alakalı, Van’ın çok önemli bir sorunu var. 
BAŞKAN – Şimdi, sayın milletvekilleri, soru-cevap
işleminin süresi yirmi dakikadır.
LEZGİN BOTAN (Van) – Ben sizden bir tolerans istiyorum,
Van’ın ciddi bir sorunu var.
BAŞKAN – Bunun on dakikası sorulara ayrılmıştır, on
dakikası da cevaplara ayrılmıştır; on dakikalık süre bitti.
LEZGİN BOTAN (Van) – Ulaştırma Bakanımızı bulmuşken
sormam lazım.
BAŞKAN – Lütfen, bakın, sırada birçok milletvekili var,
kimseye söz vermedim.
LEZGİN BOTAN (Van) – Ben çok kısa okuyacağım.
BAŞKAN
- Buyurunuz Sayın Başbakan Yardımcısı. 
BAŞBAKAN
YARDIMCISI NURETTİN CANİKLİ (Giresun) – Teşekkür ederim Sayın Başkan. 
Sayın
Aksu’nun “Bankacılık sektörünün sermaye yeterlilik rasyosuyla ilgili olarak
gelişen olaylar çerçevesinde değerlendirmeler yapılıyor mu ve tedbirler
alınıyor mu?” şeklinde, özellikle dövizdeki gelişmeler nedeniyle…
Tabii,
bu çalışmalar sürekli olarak yapılıyor. Şu an itibarıyla, biliyorsunuz,
sektörün SYR oranı yüzde 16 civarında yani bu gelişmelerin yansımaları, onların
nasıl etkileyeceği, etkileme ihtimali söz konusu olduğunda tekrar yükseltmek
için hangi tedbirlerin alınacağı, bütün bunlar sürekli olarak çalışılıyor. Şu
an itibarıyla, bu anlamda herhangi bir risk yok yani çok daha ileri noktalar
için dahi tehlike sınırına bile yaklaşmıyor sistem sermaye yeterlilik rasyosu
itibarıyla. Ayrıca, özellikle reel sektör üzerinden olumsuz yönde yani
gelişmelerin reel sektörü, onun üzerinden de bankacılık sektörünü etkilemesi
ihtimali için de bu çalışmalar yapılıyor, ayrıca tedbirler de alınıyor. Bugün,
kürsüde de arz etmeye çalıştım, Sayın Başbakanımızın açıkladığı 250 milyar
liralık kredi hacmi, esas itibarıyla, bu anlamda muhtemel riskleri de büyük
oranda ortadan kaldıracak bir düzenlemedir. Dolayısıyla, orada herhangi bir
sıkıntı yok. 
Sayın
Tanal’ın “Hep ‘Dolar bozdurun.’ deniliyor ama Türk Hava Yolları en son
ihalesini, THY uçak alımıyla alakalı dövizle yaptı.” şeklinde… Başka çaresi yok
bildiğim kadarıyla, birkaç firma var zaten dünyada, onların da hangi para
cinsinden satış yaptıkları belli. Dolayısıyla, orada başka bir seçenek yok. Bu
uygulama, şu andaki genel uygulamaya bir aykırılık teşkil etmiyor. 
Yine,
Hanımefendinin -alamadım soy ismini, kusura bakmasın- 720 bin taşeron işçisiyle
alakalı olarak “Onların durumu ne olacak?” sorusu… 
Tabii,
takdir edersiniz ki çok önemli bir düzenleme, bu gerçekten, 720 bin civarında
bir taşeron işçisinin kamuya aktarılmasını konuşuyoruz.
BÜLENT
YENER BEKTAŞOĞLU (Giresun) - Söz verildi. 
BAŞBAKAN
YARDIMCISI NURETTİN CANİKLİ (Giresun) – Elbette. 
Kesin olarak bu yerine getirilecektir. Bundan yana
hiçbir kuşku söz konusu değil ancak bunun teknik düzenlemeleri için ciddi
çalışmalar yapılıyor. Yani orada genel sistemi bozmayacak şekilde mevcut şu
anda sisteme entegrasyonunun en sancısız şekilde yapılmasını sağlayacak çalışma
yapılıyor.
ELİF
DOĞAN TÜRKMEN (Adana) – Bir süre verecek misiniz?
BAŞBAKAN
YARDIMCISI NURETTİN CANİKLİ (Giresun) – Sona gelindi, onu söyleyeyim, sona
gelindi. İnşallah en kısa süre içerisinde verilen söz harfiyen yerine
getirilecektir.
Teşekkür
ediyorum.
BAŞKAN
– Sayın bakanlardan başka söz isteyen? Ulaştırma, Denizcilik ve Haberleşme
Bakanı Sayın Ahmet Arslan’a söz veriyorum.
Buyurunuz
Sayın Bakan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Değerli Başkanım,
teşekkür ediyorum.
Ben
hemen Sayın Toğrul’un sorusuna cevap vereyim. HABER-SEN üyesi 51 kişiyle ilgili
sormuşlardı, zamanım yetmemişti. Soruşturması devam edip açıkta olan 168 kişi
var, soruşturma bittikçe gereği yapılıyor. Sorunun devamı, “Darbeyi PTT
çalışanları mı yaptı?” şeklindeydi. Elbette ki, 40 bin kişilik PTT çalışanları
ülkesinin hizmetindedir ama içinde her yerde olduğu gibi FETÖ’ye iltisak etmiş
yanlış kişiler varsa onunla ilgili de gereği yapılmaktadır.
Sayın
Levent Gök’ün sorusu vardı “PTT, millî kuruluştur, hesabında niye döviz
tutuyor?” diye. Özellikle PTT’nin son yıllarda yaptığı işlemlerin çok
yükseldiğini biliyoruz. Yurt dışından döviz geliyor, kişi eğer karşılığında
Türk lirası almak istiyorsa döviz PTT’nin hesabında kalıyor veya bir kişi gelip
Türk lirası yatırıp “Bunu dövize çevirin, başka yere gönderin.” derse PTT yine
bunu yapıyor. PTT’nin yaptığı günlük hesaplarında bu işlemleri yapabilmek için,
cari işlemleri için dolar ve euro tutmak şeklindedir. Onun dışında bir hesabı
yoktur, cari işlemleri yapmak amaçlıdır bu paralar, onu söyleyelim.
Yine,
Sayın Bayraktutan’ın sorusu vardı Cankurtaran Tüneli’yle ilgili. Tünel bitti
ancak devamında 2 tane tünel ve viyadük vardı, onların çalışmaları nedeniyle
ihale yaptık ve ihale süreçlerine itirazlardan dolayı çok uzadı, bunu daha önce
ben kendilerine de arz etmiştim. Özellikle 2017 yılında altyapı tamamen bitmiş
olacak, diğer ihalenin sonuçlanmasını bekliyoruz.
UĞUR
BAYRAKTUTAN (Artvin) – Kırk ay gecikti Sayın Bakan, kırk ay, hâlâ bekliyoruz.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Sizinle paylaşmıştık,
oradan çok fazla söz atabilirsiniz ama...
Sayın
Doğan Türkmen’in Çukurova Havalimanı’yla ilgili sorusu vardı, ben konuşmamda
söylemiştim. İtirazlar bitti, Kamu İhale Kurumundan bize dönüş oldu, idare
kararını verdi, şu an yükleniciyi belirledi, ancak yine yasal süreçleri var,
onlar devam ediyor. 
Adana
hızlı trenle ilgili -ben yine konuşmamda söyledim- Adana Mersin arası, tabii ki
Konya’ya kadar bağlanacak olan hızlı trenle ilgili çalışmalar başladı, 2019’da
inşallah bitirmeyi hedefliyoruz. Bursa hızlı treninde de diğer etabının
ihaleleri şu an yapılıyor, işlem yürüyor. 
Süremin
ne kadar olduğunu bilmiyorum, ama “Zonguldak’a hiçbir şey yapılmadı.” dedi
Sayın Turpcu. Sayın Turpcu, 155 kilometre bölünmüş yol…
BAŞKAN
– Kalan beş dakikalık süreyi iki Sayın Bakana vereceğim. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – …2,6 milyar para
harcandı, yarın 500 milyon liralık Filyos Limanı’nın temelini Zonguldak’ta
atıyoruz. Bu, iş yapıldığının göstergesidir. (AK PARTİ sıralarından alkışlar)
Diğerlerine
ben uygun görürseniz yazılı cevap vereyim. 
Teşekkür
ederim. 
BAŞKAN
– Teşekkür ederim Sayın Bakan. 
ÖMER
FETHİ GÜRER (Niğde) – Niğde’yle ilgili de söyleyin Sayın Bakanım, yalnızca söz
veriyorsunuz, yapmıyorsunuz on dört yıldır. Yalnızca demeç verdiniz, yalnızca
demeç!
BAŞKAN
– Şimdi, söz sırası Enerji ve Tabii Kaynaklar Bakanı Sayın Berat Albayrak’ta. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Yaptıklarımız ortada, söz
verip yapıp yapmadığımızı vatandaş biliyor. 
ÖMER
FETHİ GÜRER (Niğde) – Ne yaptınız? Niğde’ye bir şey yapmadınız. Yüksek hızlı
treni bile geçirmiyorsunuz, havaalanını yapmadınız, otoyolları söylüyorsunuz…
BAŞKAN
– Sayın milletvekilleri, lütfen… 
Lütfen,
Hükûmet konuşacak. 
Buyurunuz
Sayın Bakan. 
ENERJİ
VE TABİİ KAYNAKLAR BAKANI BERAT ALBAYRAK (İstanbul) – İki tane soru vardı, bir
tanesi Niğde Bor konusu. GES’le ilgiliydi soru zannediyorum. Bu çerçevede, biz
GES ihalelerinin ilkini Konya Karapınar’da yaptık.
ÖMER
FETHİ GÜRER (Niğde) – Yok, Enerji İhtisas Bölgesi Sayın Bakan. 
ENERJİ
VE TABİİ KAYNAKLAR BAKANI BERAT ALBAYRAK (İstanbul) – Enerji İhtisas Bölgesi
içerisinde, Niğde Bor’da ilk değerlendirilen husus, güneş enerjisi
potansiyelinin hayata geçirilmesi. Bununla ilgili olarak Türkiye'deki ilkini
Konya Karapınar’da başlattık, ilk çeyrek içerisinde bu tamamlandıktan sonra,
ikinci ihaleyi 2017’nin ikinci yarıyılında inşallah yapacağız. Niğde Bor da
bunlardan bir tanesi. Tüm Türkiye haritası içerisinde en verimli, yani üç
altyapı kriteri içerisinde en verimli hangi il çıkarsa ki Niğde Bor kapasitesi
itibarıyla çok ciddi, inşallah, ikinci ihaleyi de Niğde Bor’da yapacağız. 
ÖMER
FETHİ GÜRER (Niğde) – İnşallah.
ENERJİ
VE TABİİ KAYNAKLAR BAKANI BERAT ALBAYRAK (İstanbul) – Taş kömürü konusu, yerli,
millî enerji konusu noktasında çok önemli. Türkiye'nin zaten kısıtlı linyit,
düşük kalorili kömür kaynakları içerisinde taş kömürünün çok daha fazla ve
yoğun bir şekilde kullanılması bizim en önemli önceliklerimizden bir tanesi. 
Bu
çerçevede, Zonguldak’ın dönüşümünde çok önemli bir yere sahip. Tabii, burada,
on yıllardır süregelen, maalesef, farklı paydaşların uyguladığı yanlış
stratejilerin ortaya koyduğu olumsuz bir resim var, inşallah, tüm paydaşlarla
2017 içerisinde bunu tamamlayıp, güzel, pozitif bir dönüşümü hayata geçireceğiz
ve daha fazla Zonguldak’ın taş kömüründen daha güvenli, daha fazla istihdamı da
öncelikleyerek ve üretim kapasitesinin daha da artırıldığı bir modelle -ismini
tanımlamıyorum- inşallah hayata geçireceğiz. 
Teşekkür
ederim. 
BÜLENT
YENER BEKTAŞOĞLU (Giresun) – Şu elektrik dağıtım şirketlerinin de kulağını
çekin biraz. 
BAŞKAN
– Teşekkür ederim Sayın Bakan. 
Son
olarak Gıda, Tarım ve Hayvancılık Bakanına söz vereceğim. 
Buyurunuz
Sayın Bakan. 
GIDA,
TARIM VE HAYVANCILIK BAKANI FARUK ÇELİK (Şanlıurfa) – Çok teşekkür ederim Sayın
Başkanım. 
2017
yılında tahsis edilecek açıktan atama kontenjanı henüz açıklanmadığı için
personel alımıyla ilgili net bir şey söylemenin mümkün olmadığını ifade etmek
istiyorum. 
İkinci
sorunuzda ürün alımlarındaki fiyatların düşüklüğünü ifade ettiniz. 1.675 TL
çeltiğin alımı, 910 TL buğdayın alımı. Dünya fiyatları ortada bildiğiniz gibi.
Burada üreticilerin memnuniyetini bizzat gelip Edirne’de de, Konya’da, Kars’ta
da gördüğümü ifade etmek istiyorum. Böyle bir sorun yaşamıyoruz çok şükür. 
BÜLENT
YENER BEKTAŞOĞLU (Giresun) – Karadeniz’de de var mı? 
GIDA,
TARIM VE HAYVANCILIK BAKANI FARUK ÇELİK (Şanlıurfa) – Tarımsal borçların
ertelenmesiyle ilgili olarak bir yıl ertelendiğini, bir yıl ötelendiğini burada
belirtmek istiyorum. 
Bu
mezbahalardaki veterinerlerle ilgili Anayasa Mahkemesinin iptali var.
Hazine
arazileriyle ilgili konu ise Maliye Bakanlığını, Millî Emlakı ilgilendiren bir
konu. Arazi toplulaştırılmasıyla ilgili 5,3 milyon hektarlık araziyi
toplulaştırdık, 1,7 milyon hektarlık arazi şu anda devam ediyor, 7 milyon
hektarlık arazinin ise 2023 yılına kadar toplulaştırmasını tamamlayacağız. Bir
diğer konu, malum, bu Adana’daki yer ise… Adana’daki toplulaştırma DSİ
tarafından yapılmaktadır. İlgileneceğimizi ifade ediyorum. 
Ürünlerin
ihracatla ilgili sorun yaşadığı, piyasayla ilgili… Bu doğrudur -etrafımız ateş çemberi-
Irak, Suriye ve Rusya’yla yaşadığımız krizlerden dolayı bazı sıkıntılar
yaşandı. Bu çerçevede destekler önemlidir. “Önemsiz.” dediniz ama destekler
aksine çok önemlidir. Bu destekleri sürdüreceğiz ama Tarım İş Forumu
çerçevesinde Ukrayna’yla, Gürcistan’la, İran’la ve Çin de başta olmak üzere
diğer ülkelerle şu anda pazar çeşitlenmesi konusunda yoğun bir çalışma
içerisinde olduğumuzu belirtmek istiyorum. 
Turunçgillerle
ilgili, Akdeniz meyve sineğiyle ilgili hem biyolojik hem biyoteknik olarak
topyekûn bir çalışmayı sürdürdüğümüzü belirtmek istiyorum. 
İlaçların
bilinçli kullanılması meselesi son derece önemli. Bununla ilgili, az önce
bahsettim, havza bazlı destekleme modelimizin amaçlarından bir tanesi de…
Ürünlerimizin dış piyasaya gidişte ve iç piyasada kendi vatandaşlarımıza
sunarken her türlü atıktan, kimyasaldan arınmış sağlıklı ürünler olarak,
güvenli gıda olarak sofraya gelmesi konusunda bilinç son derece önemlidir. Bu
konudaki eğitim çalışmalarımızı hızlandırdığımızı belirtmek istiyorum.
Sayın
Başkan, genelde sorulan sorular bunlar. Çok teşekkür ediyorum.
BAŞKAN
– Teşekkür ederim Sayın Bakan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Sayın Başkan, vakit varsa
bir soruya cevap verebilir miyim?
BAŞKAN
– On iki saniye var.
Buyurunuz
Sayın Bakan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – On iki saniyeyi
değerlendireceğim.
Sayın
Usta’nın bir cümlesi vardı burada: “Samsun’da şartnameye uyacak mısınız?”
dediler. Ben de dedim ki: Şartnameye uyarsam bir yıl sürecek. 
(Mikrofon
otomatik cihaz tarafından kapatıldı) 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Ben dolayısıyla üç ayda
gereğini yapacağım, şartnameye uymayacağım. Bu cümle bu anlamdadır.
Saygılar
sunuyorum.
BAŞKAN
– Teşekkür ederim Sayın Bakan.
Soru-cevap
işlemi sonuçlanmıştır.
ERHAN
USTA (Samsun) – Sayın Başkan, kayıtlara geçmesi açısından…
Şimdi,
bir yıllık süreyi üç aya düşürürse burada şartnameye uymasın, burada kamu
yararı var. Bir yıllık süreyi üç aya düşürüyor ama şartnamede havalimanının
kapatılmaması var. Bir yılda yapılacak, havalimanı kapatılmayacak, bunun
üzerinden bir ihale yapılıyor. Bakın, belgesini gösterdim ben, belgesi burada.
Aksi bir belge varsa bana göstersin Sayın Bakan.
BAŞKAN
– Teşekkür ederim Sayın Usta.
ERHAN
USTA (Samsun) – Sayın Başkanım, bitmedi.
Şimdi,
“Ben şartnameye uymayacağım…” Evet, ne olur? Evet, bir yıldı, üç ay; buna
kimsenin itirazı yok ama üç ay da kapatıyorsunuz. Biz havalimanının
kapatılmasını istemiyoruz, şartnamede kapatılmaması yönünde. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Erhan Bey, böyle bir şey
mümkün değil. 
BAŞKAN
– Tutanaklara geçmiştir.
Teşekkür
ederim.
MAHMUT
TANAL (İstanbul) – Sayın Başkan…
BAŞKAN
- Sayın Tanal…
MAHMUT
TANAL (İstanbul) – Sayın Başkan, sayın bakanlar sorularımıza cevap vermediler
ancak yazılı mı cevap verecekler?
BAŞKAN
– Sanıyorum yazılı cevap vereceklerdir, değil mi? Sayın bakanlara soralım.
BAŞBAKAN
YARDIMCISI NURETTİN CANİKLİ (Giresun) – Evet. 
Eğer
süreyi uygun görürseniz şimdi cevap verelim.
MAHMUT
TANAL (İstanbul) – Mesela “Kamu İhale Kanunu kaç sefer değişti?” Buna cevap
verilmedi.
BAŞKAN
– Şimdi, Sayın Tanal, Sayın Başbakan Yardımcısı diyor ki: Soru-cevap için
ayrılmış olan İç Tüzük’ün belirlediği zaman kısıtlı. On dakika Hükûmete söz
hakkı düşüyor. “Eğer siz zaman verirseniz ben memnuniyetle cevaplandırırım.” 
MAHMUT
TANAL (İstanbul) – Verelim bence.
BAŞKAN
– Sayın milletvekilleri, ama İç Tüzük’ün bir kuralı var.
MAHMUT
TANAL (İstanbul) – O zaman yazılı cevap versin hepsi.
BAŞKAN
- On dakikalık cevap süresini Danışma Kurulunda siz bu şekilde belirlediniz,
grupların mutabakatıyla belirlendi. 
MAHMUT
TANAL (İstanbul) – Değerli Başkan, o zaman yazılı cevap versinler. 
BAŞKAN - Sayın bakanlar bu sorulara yazılı cevap
vereceklerdir.
MAHMUT TANAL (İstanbul) – Tamam yani bunu istiyoruz.
BAŞKAN - Sayın milletvekilleri, şimdi sırasıyla 3’üncü
turda yer alan bütçelerin bölümlerine geçilmesi hususunu ve bölümlerini ayrı
ayrı okutup oylarınıza sunacağım.
Bankacılık Düzenleme ve Denetleme Kurumu 2017 merkezî
yönetim bütçesinin bölümlerine geçilmesini oylarınıza sunuyorum: Kabul edenler…
III.- YOKLAMA
(HDP sıralarından bir grup milletvekili
ayağa kalktı)
MAHMUT TOĞRUL (Gaziantep) – Yoklama talebimiz var
Başkanım. 
KEMALETTİN YILMAZTEKİN (Şanlıurfa) – Artık oylamaya
geçtik Başkanım.
BAŞKAN – Hayır, oylamaya geçmedim daha sayın
milletvekilleri.
Oylamadan önce bir yoklama talebi olmuştur. 
Yoklama talebinde bulunan sayın milletvekillerini ismen
tespit edeceğim, daha sonra da yoklama işlemini gerçekleştireceğim.
Sayın Taşdemir, Sayın Demirel, Sayın Botan, Sayın
Toğrul, Sayın Yıldırım, Sayın Konca, Sayın Ataş, Sayın Adıyaman, Sayın
Yıldırım, Sayın Özkan, Sayın Başaran, Sayın Atalan, Sayın İrmez, Sayın Dilek
Öcalan, Sayın Önlü, Sayın Becerekli, Sayın Yıldırım, Sayın Paylan.
Tabii, 10 kişi ayrılınca gruptan, saymakta zorluk
çekiyoruz.
Şimdi, yoklama için iki dakikalık süre veriyorum ve
süreyi başlatıyorum.
(Elektronik cihazla yoklama yapıldı) 
BAŞKAN
– Toplantı yeter sayısı vardır. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca Hazırlanan
2015 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN - Bankacılık
Düzenleme ve Denetleme Kurumu 2017 merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.04) BANKACILIK DÜZENLEME VE
DENETLEME KURUMU
1) Bankacılık Düzenleme ve Denetleme Kurumu 2017 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 17.619.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.000.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 365.381.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 385.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 05 Diğer Gelirler 385.000.000
BAŞKAN – Kabul
edenler… Etmeyenler… Kabul edilmiştir.
 TOPLAM 385.000.000
BAŞKAN – Kabul
edenler... Etmeyenler... Kabul edilmiştir.
Bankacılık
Düzenleme ve Denetleme Kurumu 2017 yılı merkezî yönetim bütçesinin bölümleri
kabul edilmiştir.
Bankacılık
Düzenleme ve Denetleme Kurumu 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Bankacılık Düzenleme ve Denetleme Kurumu 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 282.000.000,00
Bütçe Gideri 106.155.027,10
İptal Edilen Ödenek 175.844.972,90
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:

(B) CETVELİ






(TL)



Bütçe Geliri Tahmini 282.000.000,00
Tahsilat 291.951.841,15
BAŞKAN – (B)
cetvelini kabul edenler… Etmeyenler… Kabul edilmiştir.
Bankacılık
Düzenleme ve Denetleme Kurumu 2015 yılı merkezî yönetim kesin hesabının
bölümleri kabul edilmiştir.
Sermaye Piyasası
Kurulu 2017 merkezî yönetim bütçesinin bölümlerine geçilmesini oylarınıza
sunuyorum… 
III.-
YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Başkan, yoklama talebimiz var. 
BAŞKAN
– Bir yoklama talebi vardır. 
Aynı
usul dairesinde yoklama işlemini gerçekleştireceğim.
Sayın
Demirel, Sayın Taşdemir, Sayın Toğrul, Sayın Botan, Sayın Adıyaman, Sayın
Konca, Sayın Yıldırım, Sayın Atalan, Sayın Ataş, Sayın Taşdemir, Sayın Çelik
Özkan, Sayın Dilek Öcalan, Sayın İrmez, Sayın Öztürk, Sayın Başaran, Sayın
Paylan, Sayın Ayhan, Sayın Dora, Sayın Doğan, Sayın Pir, Sayın Becerekli, Sayın
Önlü.
Evet, yoklama
için iki dakika süre veriyorum, yoklama işlemini başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır.

V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI DÜZENLEME
KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Sermaye Piyasası Kurulu 2017 merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri okutuyorum:
42.03) SERMAYE PİYASASI KURULU
1) Sermaye Piyasası Kurulu 2017 Yılı Merkezî Yönetim
Bütçesi



Kodu


Açıklama


(TL)



 01 Genel Kamu Hizmetleri 42.140.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 10.130.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 75.322.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 127.592.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 102.142.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 25.450.000
BAŞKAN – Kabul
edenler… Etmeyenler… Kabul edilmiştir.
 TOPLAM 127.592.000
BAŞKAN – Kabul
edenler... Etmeyenler... Kabul edilmiştir.
Sermaye Piyasası
Kurulu 2017 yılı merkezî yönetim bütçesinin bölümleri kabul edilmiştir.
Sermaye Piyasası
Kurulu 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Sermaye Piyasası Kurulu 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 191.665.000,00
Bütçe Gideri 168.498.984,73
İptal Edilen Ödenek 23.166.015,27
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini  109.496.000,00
Tahsilat 222.345.079,47
Ret ve İadeler 426.319,87
Net Tahsilat 221.918.759,60
BAŞKAN – (B)
cetvelini kabul edenler… Etmeyenler… Kabul edilmiştir.
Sermaye Piyasası
Kurulu 2015 yılı merkezî yönetim kesin hesabının bölümleri kabul edilmiştir.
Ulaştırma, Denizcilik ve Haberleşme Bakanlığı 2017 yılı
merkezî yönetim bütçesinin bölümlerine geçilmesini oylarınıza sunuyorum…
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR DEMİREL (Diyarbakır) – Başkan, yoklama talebimiz var.

BAŞKAN – Evet, bir yoklama talebi vardır.
Yoklama işlemini gerçekleştireceğim.
Sayın
Demirel, Sayın Taşdemir, Sayın Toğrul, Sayın Botan, Sayın Adıyaman, Sayın
Konca, Sayın Yıldırım, Sayın Atalan, Sayın Öcalan, Sayın Ataş, Sayın Çelik
Özkan, Sayın İrmez, Sayın Öztürk, Sayın Başaran, Sayın Paylan, Sayın Ayhan,
Sayın Dora, Sayın Doğan, Sayın Pir, Sayın Becerekli.
Yoklama
için iki dakika süre veriyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca Hazırlanan
2015 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Oylarınıza sunuyorum: Kabul edenler… Etmeyenler… Kabul edilmiştir.
VIII.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili
Mehmet Akif Hamzaçebi’nin, istem üzerine kısa aralıklarla yoklama yapılıp
yapılmaması hususunun hakkın suistimaline mahal vermemek kaydıyla Başkanın
takdirinde olduğuna dair mutabakat metni olduğuna ve bundan sonraki yoklama
taleplerinde bu takdir hakkını kullanacağına ilişkin konuşması
BAŞKAN
- Sayın milletvekilleri, bir konuyu bilginize sunmak istiyorum. Şu ana kadar
bütün yoklama taleplerini yerine getirdim, her yoklama talebinde de Genel
Kurulda toplantı yeter sayısının olduğu anlaşılmıştır. 5/10/1998 tarihinde
Meclis Başkanı ve Başkan Vekilleri mutabakat metni içerisinde yer alan bir
cümleyi okuyorum: “İstem üzerine kısa aralıklarla yoklama yapılıp yapılmaması
hususu hakkın suistimaline mahal vermemek kaydıyla Başkanın takdirindedir.” (AK
PARTİ sıralarından alkışlar) 
Ben,
bundan sonraki taleplerde bu takdir hakkımı kullanacağımı ifade ediyorum. (AK
PARTİ sıralarından alkışlar) 
ÇAĞLAR
DEMİREL (Diyarbakır) – Sayın Başkan… Sayın Başkan…

V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE İLETİŞİM
KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı

BAŞKAN -
Bölümleri okutuyorum:
34) ULAŞTIRMA, DENİZCİLİK VE
HABERLEŞME BAKANLIĞI
1) Ulaştırma, Denizcilik ve Haberleşme Bakanlığı 2017
Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 13.517.619.200
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 1.613.800
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 10.645.263.600
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 323.400
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 24.164.820.000
BAŞKAN – Kabul
edenler... Etmeyenler... Kabul edilmiştir.
Ulaştırma,
Denizcilik ve Haberleşme Bakanlığı 2017 yılı merkezî yönetim bütçesinin
bölümleri kabul edilmiştir.
Ulaştırma,
Denizcilik ve Haberleşme Bakanlığı 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2) Ulaştırma, Denizcilik ve Haberleşme Bakanlığı 2015
Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 27.457.552.263,11
Bütçe Gideri 26.176.271.164,03
İptal Edilen Ödenek 1.281.281.099,08
Ertesi Yıla Devredilen Ödenek 1.127.459.332,51
BAŞKAN – (A)
cetvelini kabul edenler... Etmeyenler... Kabul edilmiştir.
Ulaştırma,
Denizcilik ve Haberleşme Bakanlığı 2015 yılı merkezî yönetim kesin hesabının
bölümleri kabul edilmiştir.
Karayolları
Genel Müdürlüğü 2017 merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.52) KARAYOLLARI GENEL MÜDÜRLÜĞÜ
1) Karayolları Genel Müdürlüğü 2017 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 180.582.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 23.738.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 14.803.314.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 1.968.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 15.009.602.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 1.493.731.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 13.484.279.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 31.148.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 444.000
BAŞKAN – Kabul
edenler… Etmeyenler… Kabul edilmiştir.
 TOPLAM 15.009.602.000
BAŞKAN – Kabul
edenler... Etmeyenler... Kabul edilmiştir.
Karayolları
Genel Müdürlüğü 2017 yılı merkezî yönetim bütçesinin bölümleri kabul
edilmiştir.
Karayolları
Genel Müdürlüğü 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Karayolları Genel Müdürlüğü 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 22.875.610.995,25
Bütçe Gideri 22.825.797.145,03
Ödenek Üstü Gider 103.743,75
İptal Edilen Ödenek 49.889.201,93
Ertesi Yıla Devredilen Ödenek 28.392,04
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 7.246.304.000,00
Tahsilat 16.771.181.368,34
Ret ve İadeler 1.547.737,41
Net Tahsilat 16.769.633.630,93
BAŞKAN – (B)
cetvelini kabul edenler… Etmeyenler… Kabul edilmiştir.
Karayolları Genel
Müdürlüğü 2015 yılı merkezî yönetim kesin hesabının bölümleri kabul edilmiştir.
Bilgi
Teknolojileri ve İletişim Kurumu 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
42.02) BİLGİ TEKNOLOJİLERİ VE
İLETİŞİM KURUMU
1) Bilgi Teknolojileri ve İletişim Kurumu 2017 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 395.556.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 51.000.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 2.438.444.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 2.885.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 2.632.281.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 252.719.000
BAŞKAN – Kabul
edenler… Etmeyenler… Kabul edilmiştir.
 TOPLAM 2.885.000.000
BAŞKAN – Kabul
edenler... Etmeyenler... Kabul edilmiştir.
Bilgi
Teknolojileri ve İletişim Kurumu 2017 yılı merkezî yönetim bütçesinin bölümleri
kabul edilmiştir.
Bilgi
Teknolojileri…
ÇAĞLAR
DEMİREL (Diyarbakır) – Sayın Başkan, İç Tüzük 60’a göre yerimden söz talep
ediyorum. 
BAŞKAN
– Buyurunuz Sayın Demirel. 
VI.- AÇIKLAMALAR (Devam)
35.- Diyarbakır Milletvekili Çağlar
Demirel’in, İç Tüzük’e göre bütün grupların her zaman yoklama isteyebileceğine
ilişkin açıklaması
ÇAĞLAR
DEMİREL (Diyarbakır) – Sayın Başkan, siz, bahsettiğiniz konuyu daha önceden
alınan bir karar olarak ifade ettiniz. Oysa, İç Tüzük açıktır, yoklama talebi
bütün grupların her zaman isteyebileceği bir durumdur. Bugün, yoklama
talebimizi bundan sonraki süreç için kabul etmediğinizi ifade ettiniz; bunu
doğru bulmadığımı ifade ediyorum. Eğer bu tutumunuzda devam ederseniz ben usul
tartışması isteyeceğim. Bu konuda çünkü bahsettiğiniz durum… Biz de zaten sık
aralıklarla değil, belli aralıklar üzerinden istedik. Sizin bu tutumunuzla,
bundan sonraki süreçte sayının tam olup olmayacağı konusunda bir garanti
yoktur. O yüzden, ya bundan sonraki süreçlerde bizim yoklama taleplerimiz
geçerli kılınır ya da İç Tüzük’e göre biz de buna ilişkin İç Tüzük haklarımızı kullanmak zorunda kalacağız diyorum. 
Teşekkür
ediyorum, takdiri size bırakıyorum.
VIII.- OTURUM BAŞKANLARININ KONUŞMALARI
(Devam)
4.- Oturum Başkanı TBMM Başkan Vekili
Mehmet Akif Hamzaçebi’nin, talep edilerek yapılan tüm yoklamalarda toplantı
yeter sayısının bulunduğunu gördüğüne ve bütçe görüşmelerinin tüm partilerin
mutabakatıyla yapıldığına ve bundan sonraki yoklama taleplerini yerine
getirmeyeceğine ilişkin konuşması
BAŞKAN
– Sayın Demirel, Genel Kurul çalışmalarını Parlamento hukukunun kuralları çerçevesinde
yönetiyoruz. 
ÇAĞLAR
DEMİREL (Diyarbakır) – Biz de İç Tüzük…
BAŞKAN
– Bir saniye efendim, bir saniye… Ben sizi dinledim, lütfen… 
Parlamento
hukuku demek sadece İç Tüzük demek değildir. Parlamento hukuku, Anayasa,
kanunlar, İç Tüzük, Başkanlık Divanı kararları, teamüllerden oluşur. Teamüller
Meclis başkan vekillerinin, grup başkan vekillerinin kendi aralarında yaptığı
mutabakatlardan da kaynaklanabilir, bir mutabakat olmaksızın da
kaynaklanabilir. Örneğin, karar yeter sayısı istenmesi hâlinde oylamanın zaman
zaman elektronik cihazla yapılması yönündeki uygulama İç Tüzük’te yer
almamasına rağmen, daha doğrusu yoklama talebine yönelik olarak elektronik
cihazla yapmış olduğumuz oylamanın İç Tüzük’te herhangi bir dayanağı yoktur.
Bu, nereden kaynaklanıyor? Yanlış hatırlamıyorsam, yine, 1998 yılında siyasi
parti grup başkan vekilleri arasındaki bir mutabakattan kaynaklanır. Şimdi,
size biraz önce sözünü ettiğim uygulama da 1998 yılında Meclis Başkanı ile
başkan vekilleri arasındaki mutabakat metninde yer almaktadır. 
Şimdi,
talep etmiş olduğunuz yoklamaları gerçekleştirdim, hepsinde burada toplantı
yeter sayısı olduğunu gördüm. Eğer herhangi bir şekilde toplantı yeter sayısı
olmadığına Başkanlık Divanı olarak kani olsak memnuniyetle o taleplerinizi
yerine getiririz. Yani, burada toplantı yeter sayısı olmadığı hâlde biz yoklama
talebinizi yerine getirmezsek eleştiri yapmakta haklısınız. (AK PARTİ
sıralarından alkışlar) Biliyorsunuz, Meclis başkan vekilleri Genel Kurulu
açarken gözlem usulüyle tespit yapar, toplantı yeter sayısı olduğuna kanaat
getirirse Meclis başkan vekili birleşimi açar. Uygulamam bu şekildedir. 
BEHÇET
YILDIRIM (Adıyaman) – Sabah 3 kişiyle açtın.
BAŞKAN
– Şunu da hatırlatmak isterim, bütçe görüşmeleri bugüne kadar siyasi parti
grupları arasında varılan mutabakatla gerçekleşir ve benim bildiğim, bütçe
görüşmelerinde bu mutabakat uyarınca hiçbir siyasi parti grubu yoklama talep
etmez. (AK PARTİ sıralarından alkışlar) Tabii, bu mutabakata uymamak sizin
takdirinizde, buna benim söyleyebileceğim bir şey olmaz. “Bu mutabakata
uymadınız.” diye ben sizi Meclis Başkan Vekili olarak eleştiremem ama bugüne
kadarki teamülün dışına çıkmış olduğunuzu tespit ederim sadece Sayın Demirel.
ÇAĞLAR
DEMİREL (Diyarbakır) – Sayın Başkan… 
BAŞKAN
- Eğer yoklama talebinde bulunursanız bunu gerçekleştirmeyeceğim çünkü Genel
Kurulda şu anda toplantı yeter sayısı vardır. (AK PARTİ sıralarından alkışlar) 
ÇAĞLAR
DEMİREL (Diyarbakır) – Tamam. 
O
zaman, Sayın Başkan, sizin değerlendirmenize ilişkin, bilginiz olmadığı bir hususu…

BAŞKAN
– Duyamıyorum Sayın Demirel. 
Mikrofonunuzu
açayım, buyurunuz, oradan konuşun. 
Buyurunuz.

VI.- AÇIKLAMALAR (Devam)
36.- Diyarbakır Milletvekili Çağlar
Demirel’in, yasama faaliyetlerini sürdürmesi gereken HDP milletvekillerinin şu
anda rehin tutulduklarına ve bu nedenle diğer gruplarla aralarında teamüllere
göre hareket etmek anlamında herhangi bir ortak tavır bulunmadığına ilişkin
açıklaması
ÇAĞLAR
DEMİREL (Diyarbakır) – Sayın Başkan, sizin bahsettiğiniz durumdaki teamülleri
biz de biliyoruz. Geçmiş dönemlerde biz de Parlamentoda yer aldık ve bu
teamüller doğrultusunda hareket ettik ama şu anda, bu süreçte bizim, öyle ortak
bir teamülümüz yok yani böyle bir ortaklaşmamız yok. Dolayısıyla, bütün gruplar
bunu çok net olarak biliyor. Biz bunu daha önce de ifade ettik çünkü bu süreç
çok farklı bir süreç bizim açımızdan. Şu anda eş genel başkanlarımızın, grup
başkan vekilimizin ve milletvekillerimizin rehin tutulduğu bir süreçte böyle
bir durum… 
ZEHRA
TAŞKESENLİOĞLU (Erzurum) – Rehin değil, cümleyi düzelt, rehin değil, suçlular,
suçlu. Kabul edeceksiniz baştan onu. 
ÇAĞLAR
DEMİREL (Diyarbakır) – Bu hâliyle konuşmam… 
MAHMUT
TOĞRUL (Gaziantep) - Suçlu sensin be! 
DİRAYET
TAŞDEMİR (Ağrı) – Sensin suçlu, sen suçlu! Senin şu an telefonuna bakayım, byLock’cu
musun, değil misin? 
MAHMUT
TOĞRUL (Gaziantep) - Hâkim misin, yargıç mısın? 
ÇAĞLAR
DEMİREL (Diyarbakır) – Böyle bir teamülümüz, birlikte ortaklaştığımız bir durum
yok Başkan. Biz, bunu, daha önce grup başkan vekilleriyle bir araya geldik,
yaptığımız istişare ve yapmış olduğumuz…
(Mikrofon
otomatik cihaz tarafından kapatıldı) 
BAŞKAN
– Olabilir yani… 
ÇAĞLAR
DEMİREL (Diyarbakır) – Başkan, ben cümlemi bitireyim… 
BAŞKAN
– Böyle bir mutabakat yok ise bunun var olduğunu iddia edecek ben değilim tabii
ki. 
ÇAĞLAR
DEMİREL (Diyarbakır) – Ben cümlemi bitireyim. 
BAŞKAN
– Buyurunuz.
Mikrofonunuzu
açıyorum, tamamlayınız lütfen, oylamadayız çünkü. 
ÇAĞLAR
DEMİREL (Diyarbakır) – Şimdi, daha önce siz de bahsettiniz, evet, teamüller
üzerinden bir ortaklaşma, değerlendirme yapılır ve ona göre bütçe döneminde
ortak bir tavır ortaya konulurdu. Şimdi, bu süreçte bizim, öyle ortak bir
tavrımız yok. Kendilerine, daha önce de parti grup başkan vekillerine daha önce
de bu durumumuzu ifade ettik çünkü süreç bizim açımızdan çok farklı bir süreç.
Şu anda burada yasama faaliyetlerini sürdürmesi gereken milletvekillerimiz, eş
başkanlarımız ve grup başkanvekilimiz şu anda burada değiller ve rehin
altındalar. 
METİN
KÜLÜNK (İstanbul) – Sayın Başkan, “rehin” diye bir kavram yok. Kendilerini
rehin hissediyorlarsa bu Parlamentoda durmayacaklar. Kendilerini rehin
hissedenler bu ülkede de durmayacak.
ÇAĞLAR
DEMİREL (Diyarbakır) – O yüzden bu işletilen sürecin hukuki olmadığını tamamen
siyasi olduğunu bildiğimiz için biz de kötü niyetli değil tamamen İç Tüzük ve
yaşanan… Haklarımız sadece İç Tüzük olmasa da biz de haklarımızdan faydalanarak
bu süreci ele aldık. Ama sizin bu süreçte işi kötüye…
(Mikrofon
otomatik cihaz tarafından kapatıldı)
ÇAĞLAR
DEMİREL (Diyarbakır) – …kullanma olarak değerlendirmenizi doğru bulmuyoruz.
Çünkü sık aralıklarla değil, belli aralıklarla biz yoklama istedik. 
BAŞKAN
– Sayın Demirel, teşekkür ederim efendim. 
ÇAĞLAR
DEMİREL (Diyarbakır) – Bu salonda öyle önünü kestiniz. Eğer bundan sonra sayı
azalırsa bizim yoklama talebimizin bile önüne geçmiş oldunuz. Kabul
etmeyeceğinizi ifade ettiniz. Dolayısıyla bu tutumunuzu belirlediniz.
Tutumunuza ilişkin de ben usul tartışması açılmasını öneriyorum.
BAŞKAN
– Şimdi, Sayın Demirel, bir tecrübeyle ifade ediyorum. Usul tartışmasını talep
edip etmemek sizin elbette kendi bileceğiniz bir şeydir. Her usul tartışmasını
Meclis Başkan Vekili açacak diye bir kural da yoktur. 
Üçüncü
söyleyeceğim şudur: Bu tip konularda usul tartışması açıldığı zaman Başkanın
uygulaması daha bir güç kazanmış olur. Onun için ben size usul tartışması
talebinde bulunmamanızı tavsiye ederim. Usul tartışması açmıyorum. (AK PARTİ
sıralarından alkışlar)
ÇAĞLAR
DEMİREL (Diyarbakır) – O zaman, siz, usul tartışması açmadığınızı ifade
ediyorsunuz.
BAŞKAN
– Sayın Demirel, bakınız, mutabakat metnini okudum. Mutabakat metni Parlamento
hukukunun bir parçasıdır.
MAHMUT
TOĞRUL (Gaziantep) - Mutabakat metni bu Tüzüğün üzerinde olamaz Sayın Başkan.
BAŞKAN
- Hukuka uygun hareket ediyorum. 
MEHMET
UĞUR DİLİPAK (Kahramanmaraş) – Ya, size göre mi hukuk ayarlanacak kardeşim?
ÇAĞLAR
DEMİREL (Diyarbakır) – Bu hukuk size göre hiç ayarlanmayacak! Kendinize göre
hukuk mu ayarlıyorsunuz! İktidar sayınız fazla diye kendinize göre hukuk mu
ayarlıyorsunuz! 
MEHMET
UĞUR DİLİPAK (Kahramanmaraş) – Bağırma otur yerine!
METİN
KÜLÜNK (İstanbul) - Arkadaşlar, sona geldik, sakin olalım.
ÇAĞLAR
DEMİREL (Diyarbakır) - O zaman susun yani. Biz Başkana ifade ediyoruz. Siz niye
oradan laf atıyorsunuz?
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma Enstitüsü
2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN
– Evet, kaldığımız yerden devam ediyoruz.
Bilgi Teknolojileri ve İletişim Kurumu 2015 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
2) Bilgi Teknolojileri ve İletişim Kurumu 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 2.300.000.000,00
Bütçe Gideri 2.102.584.282,23
İptal Edilen Ödenek 197.415.717,77
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 2.000.000.000,00
Tahsilat 2.277.123.840,21
Ret ve İadeler 10.831.709,67
Net Tahsilat 2.266.292.130,54
BAŞKAN – (B)
cetvelini kabul edenler… Etmeyenler… Kabul edilmiştir.
Bilgi
Teknolojileri ve İletişim Kurumu 2015 yılı merkezî yönetim kesin hesabının
bölümleri kabul edilmiştir.
Sivil Havacılık
Genel Müdürlüğü 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.49) SİVİL HAVACILIK GENEL
MÜDÜRLÜĞÜ
1) Sivil Havacılık Genel Müdürlüğü 2017 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 4.167.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 650.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 33.739.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 38.556.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 46.396.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 23.604.000
BAŞKAN – Kabul
edenler… Etmeyenler… Kabul edilmiştir.
 TOPLAM 70.000.000
BAŞKAN – Kabul
edenler... Etmeyenler... Kabul edilmiştir.
Sivil Havacılık
Genel Müdürlüğü 2017 yılı merkezî yönetim bütçesinin bölümleri kabul
edilmiştir.
Sivil Havacılık
Genel Müdürlüğü 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Sivil Havacılık Genel Müdürlüğü 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 35.951.170,00
Bütçe Gideri 33.386.938,12
İptal Edilen Ödenek 2.564.231,88
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 68.500.000,00
Tahsilat 59.546.599,33
Ret ve İadeler 406.653,05
Net Tahsilat 59.139.946,28
BAŞKAN – (B)
cetvelini kabul edenler… Etmeyenler… Kabul edilmiştir.
Sivil Havacılık
Genel Müdürlüğü 2015 yılı merkezî yönetim kesin hesabının bölümleri kabul
edilmiştir.
Enerji ve Tabii
Kaynaklar Bakanlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
20) ENERJİ VE TABİİ KAYNAKLAR
BAKANLIĞI
1) Enerji ve Tabii Kaynaklar Bakanlığı 2017 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 679.018.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 38.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 4.200.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 433.310.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 1.217.024.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 2.333.590.000
BAŞKAN – Kabul
edenler... Etmeyenler... Kabul edilmiştir.
Enerji ve Tabii
Kaynaklar Bakanlığı 2017 yılı merkezî yönetim bütçesinin bölümleri kabul
edilmiştir.
Enerji ve Tabii
Kaynaklar Bakanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Enerji ve Tabii Kaynaklar Bakanlığı 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 1.750.023.000,00
Bütçe Gideri 1.478.847.148,45
İptal Edilen Ödenek 271.175.851,55
BAŞKAN – (A)
cetvelini kabul edenler... Etmeyenler... Kabul edilmiştir.
Enerji ve Tabii
Kaynaklar Bakanlığı 2015 yılı merkezî yönetim kesin hesabının bölümleri kabul
edilmiştir.
Enerji Piyasası
Düzenleme Kurumu 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir. 
Bölümleri
okutuyorum:
42.05) ENERJİ PİYASASI DÜZENLEME
KURUMU
1) Enerji Piyasası Düzenleme Kurumu 2017 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 16.015.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 35.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.000.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 222.486.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 241.536.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 207.501.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 36.035.000
BAŞKAN – Kabul
edenler… Etmeyenler… Kabul edilmiştir.
 09 Ret ve İadeler -2.000.000
BAŞKAN – Kabul
edenler… Etmeyenler… Kabul edilmiştir.
 TOPLAM 241.536.000
BAŞKAN – Kabul
edenler... Etmeyenler... Kabul edilmiştir.
Enerji Piyasası
Düzenleme Kurumu 2017 yılı merkezî yönetim bütçesinin bölümleri kabul
edilmiştir.
ÇAĞLAR DEMİREL
(Diyarbakır) - Sayın Başkan, tutanaklara geçmesi için bir ifadede bulunacağım. 
BAŞKAN -
Oylamayı bitireyim, söz vereceğim Sayın Demirel. 
Enerji Piyasası
Düzenleme Kurumu 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Enerji Piyasası Düzenleme Kurumu 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 321.049.917,88
Bütçe Gideri 201.344.348,77
İptal Edilen Ödenek 119.705.569,11
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 248.136.000,00
Tahsilat 286.288.236,18
Ret ve İadeler 29.548.924,30
Net Tahsilat 256.739.311,88
BAŞKAN – (B) cetvelini
kabul edenler… Etmeyenler… Kabul edilmiştir.
Enerji Piyasası
Düzenleme Kurumu 2015 yılı merkezî yönetim kesin hesabının bölümleri kabul
edilmiştir.
Ulusal Bor
Araştırma Enstitüsü 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.26) ULUSAL BOR ARAŞTIRMA
ENSTİTÜSÜ
1) Ulusal Bor Araştırma Enstitüsü 2017 Yılı Merkezî
Yönetim Bütçesi



Kodu


Açıklama


(TL)



 04 Ekonomik İşler ve
Hizmetler 15.532.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 15.532.000
BAŞKAN – Kabul
edenler... Etmeyenler... Kabul edilmiştir.
ÇAĞLAR DEMİREL
(Diyarbakır) – Sayın Başkan…
BAŞKAN - (B)
cetvelini okutuyorum:
GELİR CETVELİ



Kodu


Açıklama


(TL)



 04 Alınan Bağış ve Yardımlar
ile Özel Gelirler 10.532.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 5.000.000
ÇAĞLAR DEMİREL
(Diyarbakır) – Sayın Başkan… Sayın Başkan…
BAŞKAN – Bir
saniye Sayın Demirel…
Kabul edenler…
Etmeyenler… Kabul edilmiştir.
 TOPLAM 15.532.000
BAŞKAN – Kabul
edenler... Etmeyenler... Kabul edilmiştir.
ÇAĞLAR DEMİREL
(Diyarbakır) – Sayın Başkan…
BAŞKAN –
Buyurunuz Sayın Demirel.
ÇAĞLAR DEMİREL
(Diyarbakır) – Ben sadece İç Tüzük’teki hakkımız olan durumu sizlerle paylaşmak
istiyorum. Direkt tutanaklara geçmesini istiyorum. Açarsanız… 
BAŞKAN –
Buyurunuz, açıyorum.
VI.- AÇIKLAMALAR (Devam)
37.- Diyarbakır Milletvekili Çağlar
Demirel’in, İç Tüzük’ten kaynaklanan taleplerinin yerine getirilmediğine
ilişkin açıklaması
ÇAĞLAR
DEMİREL (Diyarbakır) – Teşekkür ediyorum. Usul hakkındaki konuşma, İç Tüzük
madde 63’te çok nettir: “Görüşmeye yer olup olmaması, Başkanı gündeme veya
Türkiye Büyük Millet Meclisinin çalışma usullerine uymaya davet, bir konuyu öne
alma veya geriye bırakma gibi usule ait konular, diğer işlerden önce
konuşulur.” Yani siz burada bir bütçe oylaması yaptığınızı ifade ettiniz. Oysa
ki 63’üncü maddede çok net olarak ifade ediliyor ki görüşülen konunun önüne
alınma durumu söz konusudur. O yüzden, siz bütçe görüşmesinin oylamaları
sırasında böyle bir durumun gerçekleşmemesi gerektiğine karar verdiniz. Bunun
İç Tüzük’e de aykırı olduğunu ifade ediyorum. “Bu yolda bir istemde
bulunulursa, onar dakikadan fazla sürmemek şartıyla, lehte ve aleyhte en çok
ikişer kişiye söz verilir. Bu görüşme sonucunda oya başvurmak gerekirse, oylama
işaretle yapılır.” diye ifade ediyor. İç Tüzük 63’e göre normalde usul
hakkındaki konuşma talebimiz bunu içeriyordu. Oysa, siz, bütçe görüşmelerinin
oylaması sırasında böyle bir talebin olmayacağını ifade ettiniz. Bu da, İç
Tüzük 60 hakkımızdan kaynaklı talebimizi bir kez daha dile getirdik. Eğer bu
şekliyle devam edecekse biz de ona göre değerlendireceğimizi ifade ediyorum.
BAŞKAN
– Sayın Demirel, şimdi, hangi gerekçeyle usul tartışması açtığınızı ben net olarak anlayamadım. Bir şey söylediniz; “Bir konuyu
öne almak…” dediniz, “Bu, bir konuyu öne almaktır.” dediniz.
ÇAĞLAR
DEMİREL (Diyarbakır) – Şimdi, usul tartışmasıyla ilgili konunun var olan
görüşmede mutlaka öne alınarak usul tartışması yapıldıktan sonra gündeme devam
edilir anlamında ifade ettim. Siz teamüller üzerinden değerlendirdiniz. Biz de
size öyle bir durumun olmadığını ifade ettik. 
BAŞKAN
– Hayır, ben şöyle söyledim: Siz beni İç Tüzük’e uyma konusunda eleştirerek
usul tartışması açmak istiyorsunuz, öyle anladım.
ÇAĞLAR
DEMİREL (Diyarbakır) – Evet, İç Tüzük haklarımızdan yararlanarak yoklama
talebinde bulunduk. 
BAŞKAN
– Hayır, şimdi bir gerekçe ortaya koydunuz oysa ben şöyle ifade ettim: 1998
yılında zamanın Türkiye Büyük Millet Meclisi Başkanı ile başkan vekilleri
arasında varılmış olan mutabakat uyarınca…
ÇAĞLAR
DEMİREL (Diyarbakır) – 1998 yılında…
BAŞKAN
– Evet, 1998 yılında. “Eğer yoklama işlemi sık sık tekerrür ediyorsa bunun bir
hakkın suistimali olup olmadığı konusu birleşimi yöneten Meclis başkan
vekilinin takdirindedir.” diyor. 
BURCU
ÇELİK ÖZKAN (Muş) – 1998’de Parlamentonun 10 üyesi rehin alınmış mıydı Başkan?
Buna cevap verin isterseniz. 
BAŞKAN
– Ben talep etmiş olduğunuz bütün yoklamaları gerçekleştirdim ve hepsinde Genel
Kurulda 200’ün üzerinde sayın milletvekilinin olduğunu tespit ettim, 20 kişilik
sizin yoklama talebinde bulunan sayın milletvekilleri bu sayıya dâhil değil ve
hâlen Genel Kurulda böyle bir sayının varlığını biz Başkanlık Divanı olarak
tespit ediyoruz. 
ÇAĞLAR
DEMİREL (Diyarbakır) – Başkan… 
BAŞKAN
– Şimdi, bir saniye, bitireyim. (AK PARTİ sıralarından alkışlar) Bir saniye
değerli milletvekilleri… 
İkinci
söylediğim husus tali bir husustur. Yani ayrıca dedim bütçenin böyle bir
teamülü vardır, gruplar arasında yoklama istenmemesi konusunda bir mutabakat
vardır ama bunu değerlendirmek durumunda değilim ben dedim.
AHMET
YILDIRIM (Muş) – Tamam o zaman daha sonra… 
BAŞKAN
– Efendim, ikinci konuyu ben konu dışı bırakıyorum, bunu değerlendirecek olan
siyasi parti gruplarıdır, ben sadece eski bir teamülü hatırlattım. Benim
dayandığım 1998 yılındaki mutabakattır.
BURCU
ÇELİK ÖZKAN (Muş) – Teamüller kanunların önünde değildir Başkan.
ÇAĞLAR
DEMİREL (Diyarbakır) – Tamam, şimdi…
BAŞKAN
– Bir saniye, bir saniye Sayın Demirel… 
Ayrıca son bir şey daha söyledim. Bu tip usul
tartışmalarında usul tartışması sonucunda eğer Başkanın tutumu değişmez ise bu
uygulama çok daha güç kazanmış olur, size bunu hatırlattım. Siz hâlâ ısrar ediyorsanız açacağım usul tartışmasını.
ÇAĞLAR DEMİREL (Diyarbakır) – Sayın Başkan…
AHMET YILDIRIM (Muş) – Yoklama istiyoruz.
BAŞKAN – Hayır hayır, hemen söyleyin.
ÇAĞLAR DEMİREL (Diyarbakır) – Açık değil de Sayın
Başkan.
BAŞKAN – Sayın Demirel, söyleyin, duyuyorum ben.
ÇAĞLAR DEMİREL (Diyarbakır) – Açık değil de o yüzden.
Sayın Başkan, şimdi, şunu net olarak söyleyeyim: Hiçbir
zaman teamüller İç Tüzük’ün önüne geçemez. Hani bu net bir durumdur. Bizim usul
tartışması talebimizden önce bizim yoklama taleplerimizin dikkate alınması
gerektiğini ifade ettik çünkü sadece teamüller üzerinden değerlendirilmemesi
gerektiğini ifade ettik. Bu da sürekli değil, belli aralıklarla yoklama
talebimizin göz önünde bulundurularak ele alınması gerektiğini sizden talep
ettik. Bizim talebimiz çok net. Hiçbir zaman için teamüller İç Tüzük’ün önüne
geçemez.
BAŞKAN – Sayın Demirel, bakınız. “Parlamento hukuku”
diye bir kavram var, bundan söz ettim. Teamüller Parlamento hukukunun bir
parçasıdır. Ayrıca, Meclis başkan vekilleri ya da grup başkan vekilleri
arasında yapılmış olan bazı mutabakatlar İç Tüzük’ün de önündedir.
ÇAĞLAR DEMİREL (Diyarbakır) – Şu anda öyle bir
mutabakat olmadığını size ifade ediyorum.
BAŞKAN – Bakın, İç Tüzük’ün de önünde olan bazı
mutabakatların bir örneğini ben size açıkladım. Lütfen, rica ediyorum.
ÇAĞLAR DEMİREL (Diyarbakır) – Şu anda öyle bir
mutabakatın olmadığını biz de size ifade ediyoruz.
BAŞKAN – Hayır, 1998 yılındaki bir mutabakattan söz
ediyorum ben size.
ÇAĞLAR DEMİREL (Diyarbakır) – 1998 yılında bu
Parlamentoda 10 tane milletvekili rehin alınmamıştı Başkan. 
BAŞKAN – Sayın Demirel…
ÇAĞLAR DEMİREL (Diyarbakır) – Şimdi, hani süreçleri
değerlendirirken geçmiş dönemde de biz bunları değerlendirdik.
BAŞKAN – Sayın Demirel, bakınız efendim, son kez bir
açıklama daha yapacağım, işleme kaldığımız yerden devam edeceğiz. Ben size şu
ana kadar gerekli bütün toleransı gösterdim, bütün söz haklarını tanıdım.
DİRAYET TAŞDEMİR (Ağrı) - O sizin görevinizdi, tolerans
değil.
BAŞKAN - İç Tüzük’ün vermiş olduğu bütün olanakları
esnek bir şekilde kullandım, lütfen efendim. Oylamaya kaldığımız yerden devam
ediyoruz. (AK PARTİ sıralarından alkışlar)
ÇAĞLAR DEMİREL (Diyarbakır) – Sayın Başkan, yoklama
talebimiz var. Yoklama talebimizi kabul ediyor musunuz?
AYŞE ACAR BAŞARAN (Batman) – Başkan, şu anda yoklama
talebimiz var.
BEHÇET YILDIRIM (Adıyaman) – Yoklama talebimizi kabul
ediyor musunuz, etmiyor musunuz?
AYŞE ACAR BAŞARAN (Batman) – Yoklama talebimize bir
cevap verin Başkan.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2017 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2015 Yılı Merkezî Yönetim Kesin Hesabı

B) SERMAYE PİYASASI KURULU (Devam)
1) Sermaye Piyasası Kurulu
2017 Yılı Merkezî Yönetim Bütçesi
2) Sermaye Piyasası Kurulu
2015 Yılı Merkezî Yönetim Kesin Hesabı

C) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2017 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Kesin Hesabı

Ç) KARAYOLLARI GENEL
MÜDÜRLÜĞÜ (Devam)

1) Karayolları Genel Müdürlüğü
2017 Yılı Merkezî Yönetim Bütçesi
2) Karayolları Genel Müdürlüğü
2015 Yılı Merkezî Yönetim Kesin Hesabı

D) BİLGİ TEKNOLOJİLERİ VE
İLETİŞİM KURUMU (Devam) 
1) Bilgi Teknolojileri ve
İletişim Kurumu 2017 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2015 Yılı Merkezî Yönetim Kesin Hesabı

E) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2017 Yılı Merkezî Yönetim Bütçesi
2) Sivil Havacılık Genel
Müdürlüğü 2015 Yılı Merkezî Yönetim Kesin Hesabı

F) ENERJİ VE TABİİ KAYNAKLAR
BAKANLIĞI (Devam)

1) Enerji ve Tabii Kaynaklar
Bakanlığı 2017 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2015 Yılı Merkezî Yönetim Kesin Hesabı

G) ENERJİ PİYASASI DÜZENLEME
KURUMU (Devam)
1) Enerji Piyasası Düzenleme
Kurumu 2017 Yılı Merkezî Yönetim Bütçesi
2) Enerji Piyasası Düzenleme
Kurumu 2015 Yılı Merkezî Yönetim Kesin Hesabı

Ğ) ULUSAL BOR ARAŞTIRMA
ENSTİTÜSÜ (Devam)
1) Ulusal Bor Araştırma
Enstitüsü 2017 Yılı Merkezî Yönetim Bütçesi
2) Ulusal Bor Araştırma
Enstitüsü 2015 Yılı Merkezî Yönetim Kesin Hesabı

H) TÜRKİYE ATOM ENERJİSİ
KURUMU (Devam) 
1) Türkiye Atom Enerjisi
Kurumu 2017 Yılı Merkezî Yönetim Bütçesi
2) Türkiye Atom Enerjisi
Kurumu 2015 Yılı Merkezî Yönetim Kesin Hesabı

I) MADEN TETKİK VE ARAMA
GENEL MÜDÜRLÜĞÜ (Devam) 
1) Maden Tetkik ve Arama Genel
Müdürlüğü 2017 Yılı Merkezî Yönetim Bütçesi
2) Maden Tetkik ve Arama Genel
Müdürlüğü 2015 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI (Devam) 
1) Gıda, Tarım ve Hayvancılık
Bakanlığı 2017 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2015 Yılı Merkezî Yönetim Kesin Hesabı

J) TÜTÜN VE ALKOL PİYASASI
DÜZENLEME KURUMU (Devam) 
1) Tütün ve Alkol Piyasası
Düzenleme Kurumu 2017 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2015 Yılı Merkezî Yönetim Kesin Hesabı
BAŞKAN - Ulusal Bor Araştırma Enstitüsü 2017 yılı
merkezî yönetim bütçesinin bölümleri kabul edilmiştir.
BEHÇET
YILDIRIM (Adıyaman) – Yoklama talebimizi kabul ediyor musunuz, etmiyor musunuz?
BAŞKAN
– Yoklama talebini bir hakkın suistimaline yönelik bir talep olarak
değerlendirdiğimden dikkate almayacağım. (AK PARTİ sıralarından alkışlar)
BEHÇET
YILDIRIM (Adıyaman) – Biz de bu tutumunuzu protesto ediyoruz.
BAŞKAN – Ulusal Bor Araştırma Enstitüsü 2015 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir. (HDP sıralarından sıra kapaklarına
vurmalar)
2) Ulusal Bor Araştırma Enstitüsü 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 11.643.782,00
Bütçe Gideri 9.836.990,30
İptal Edilen Ödenek 1.806.791,70
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum: 
(B) CETVELİ






(TL)



Bütçe Geliri Tahmini 11.603.000,00
Tahsilat 9.703.458,79
Ret ve İadeler 7.230,58
Net Tahsilat 9.696.228,21
BAŞKAN – (B)
cetvelini kabul edenler… Etmeyenler… Kabul edilmiştir.
Ulusal Bor Araştırma
Enstitüsü 2015 yılı merkezî yönetim kesin hesabının bölümleri kabul edilmiştir.
(HDP sıralarından sıra kapaklarına vurmalar)
AHMET YILDIRIM
(Muş) – Sayın Başkan, İç Tüzük’ü ihlal ettiğinizi bilin. İç Tüzük’ü ihlal
ettiniz.
ÇAĞLAR DEMİREL
(Diyarbakır) – Bir grubun talebini ihlal etmiş durumdasınız. Biz de bu
tutumunuzu asla kabul etmiyoruz.
BAŞKAN – İç
Tüzük’ü ihlal etmedim. Ben sizi Parlamento hukukuna uymaya devam ediyorum. (AK
PARTİ sıralarından alkışlar) Ben size gerekli bütün esneklikleri gösterdim.
AHMET YILDIRIM
(Muş) – Sayın Başkan, teamüller İç Tüzük’ün üzerinde değildir. Teamüllere uyup
uymamak sizin tasarrufunuzdadır.
BAŞKAN – Biraz
Parlamento hukuku çalışmanızı tavsiye ediyorum size. (AK PARTİ sıralarından
alkışlar)
AHMET YILDIRIM
(Muş) – Siz teamülleri İç Tüzük’ün önüne alamazsınız. Protesto ediyoruz,
kınıyoruz sizi.
(HDP
milletvekillerinin Genel Kurul salonunu terk etmesi)
BAŞKAN – Türkiye
Atom Enerjisi Kurumu 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.27) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2017 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 20.718.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.345.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 150.715.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 174.778.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 16.955.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 157.598.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 225.000
BAŞKAN – Kabul
edenler… Etmeyenler… Kabul edilmiştir.
 TOPLAM 174.778.000
BAŞKAN – Kabul
edenler... Etmeyenler... Kabul edilmiştir.
Türkiye Atom
Enerjisi Kurumu 2017 yılı merkezî yönetim bütçesinin bölümleri kabul
edilmiştir.
Türkiye Atom
Enerjisi Kurumu 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türkiye Atom Enerjisi Kurumu 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 152.912.241,69
Bütçe Gideri 120.772.499,57
İptal Edilen Ödenek 32.139.742,12
Ertesi Yıla Devredilen Ödenek 8.028.198,58
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 136.875.000,00
Tahsilat 138.739.292,00
Ret ve İadeler 376.142,47
Net Tahsilat 138.363.149,53
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Atom
Enerjisi Kurumu 2015 yılı merkezî yönetim kesin hesabının bölümleri kabul
edilmiştir.
Maden Tetkik ve
Arama Genel Müdürlüğü 2017 merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.40) MADEN TETKİK VE ARAMA GENEL
MÜDÜRLÜĞÜ
1) Maden Tetkik ve Arama Genel Müdürlüğü 2017 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 77.437.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 59.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.233.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 597.023.000
BAŞKAN – Kabul
edenler… Etmeyenler… Kabul edilmiştir.
 06 İskan ve Toplum Refahı
Hizmetleri 1.329.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 679.081.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 63.850.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 481.081.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 129.150.000
BAŞKAN – Kabul
edenler… Etmeyenler… Kabul edilmiştir.
 TOPLAM 674.081.000
BAŞKAN – Kabul
edenler... Etmeyenler... Kabul edilmiştir.
Maden Tetkik ve
Arama Genel Müdürlüğü 2017 yılı merkezî yönetim bütçesinin bölümleri kabul
edilmiştir.
Maden Tetkik ve
Arama Genel Müdürlüğü 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Maden Tetkik ve Arama Genel Müdürlüğü 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 418.281.161,78
Bütçe Gideri 353.973.421,50
İptal Edilen Ödenek 64.307.740,28
Ertesi Yıla Devredilen Ödenek 1.017.210,94
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 402.471.000,00
Tahsilat 517.692.148,41
Ret ve İadeler 76.741.359,17
Net Tahsilat 440.950.789,24
BAŞKAN – (B)
cetvelini kabul edenler… Etmeyenler… Kabul edilmiştir.
Maden Tetkik ve
Arama Genel Müdürlüğü 2015 yılı merkezî yönetim kesin hesabının bölümleri kabul
edilmiştir.
Gıda, Tarım ve
Hayvancılık Bakanlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
30) GIDA, TARIM VE HAYVANCILIK
BAKANLIĞI
1) Gıda, Tarım ve Hayvancılık Bakanlığı 2017 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 162.274.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 7.000.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 19.105.323.000
BAŞKAN – Kabul
edenler... Etmeyenler... Kabul edilmiştir.
 05 Çevre Koruma Hizmetleri 4.000.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 200.311.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 43.288.000
BAŞKAN – Kabul edenler...
Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 15.724.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 19.537.920.000
BAŞKAN – Kabul
edenler... Etmeyenler... Kabul edilmiştir.
Gıda, Tarım ve
Hayvancılık Bakanlığı 2017 yılı merkezî yönetim bütçesinin bölümleri kabul
edilmiştir
Gıda, Tarım ve
Hayvancılık Bakanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul edilmiştir.
2) Gıda, Tarım ve Hayvancılık Bakanlığı 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 14.977.428.280,00
Bütçe Gideri 14.840.028.229,50
İptal Edilen Ödenek 137.400.050,50
BAŞKAN – (A)
cetvelini kabul edenler... Etmeyenler... Kabul edilmiştir.
Gıda, Tarım ve
Hayvancılık Bakanlığı 2015 yılı merkezî yönetim kesin hesabının bölümleri kabul
edilmiştir.
Tütün ve Alkol
Piyasası Düzenleme Kurumu 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.09) TÜTÜN VE ALKOL PİYASASI
DÜZENLEME KURUMU
1) Tütün ve Alkol Piyasası Düzenleme Kurumu 2017 yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 49.245.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 90.755.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 140.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 135.530.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 4.470.000
BAŞKAN – Kabul
edenler… Etmeyenler… Kabul edilmiştir.
 TOPLAM 140.000.000
BAŞKAN – Kabul
edenler... Etmeyenler... Kabul edilmiştir.
Tütün ve Alkol
Piyasası Düzenleme Kurumu 2017 yılı merkezî yönetim bütçesinin bölümleri kabul
edilmiştir.
Tütün ve Alkol
Piyasası Düzenleme Kurumu 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Tütün ve Alkol Piyasası Düzenleme Kurumu 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 120.000.000,00
Bütçe Gideri 116.731.510,09
İptal Edilen Ödenek 3.268.489,91
BAŞKAN – Kabul
edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 96.000.000,00
Tahsilat 117.569.328,87
Ret ve İadeler 837.818,78
Net Tahsilat 116.731.510,09
BAŞKAN – Kabul
edenler… Etmeyenler… Kabul edilmiştir.
Tütün ve Alkol
Piyasası Düzenleme Kurumu 2015 yılı merkezî yönetim kesin hesabının bölümleri
kabul edilmiştir.
Böylece
3’üncü turda yer alan kuruluşların bütçeleri ve kesin hesapları kabul
edilmiştir. Hayırlı olmalarını diliyorum. (AK PARTİ sıralarından alkışlar) 
Sayın
milletvekilleri, 3’üncü tur görüşmeleri tamamlanmıştır.
Programa
göre kuruluşların bütçe ve kesin hesaplarını sırasıyla görüşmek için 9 Aralık
2016 Cuma günü saat 11.00’de toplanmak üzere birleşimi kapatıyorum. 
İyi
geceler diliyorum.
Kapanma Saati: 23.29




(x) 433, 434 S. Sayılı Basmayazılar ve
Ödenek Cetvelleri 05.12.2016 tarihli 31’inci Birleşim Tutanağı’na eklidir.



(x) Bu bölümde hatip tarafından Türkçe
olmayan bir kelime ifade edildi.



(x) Bu bölümde Hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.




