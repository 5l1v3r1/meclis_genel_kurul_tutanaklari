



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 30’uncu
Birleşim
 20
Ocak 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İzmir Milletvekili Ali Yiğit’in, İzmir
İl Özel İdaresinin taşınır ve taşınmaz mallarının devredilmesine ilişkin gündem
dışı konuşması
2.- Iğdır Milletvekili Nurettin Aras’ın,
Azerbaycan Cumhuriyeti’nde “20 Yanvar” olarak adlandırılan 20 Ocak olaylarının
yıl dönümüne ilişkin gündem dışı konuşması
3.- İstanbul Milletvekili Filiz
Kerestecioğlu Demir’in, basın ve ifade özgürlüğü ile Cumhurbaşkanına hakaret
suçuna ilişkin gündem dışı konuşması
B) Hükûmetin Gündem Dışı Açıklamaları
1.- Başbakan Yardımcısı Lütfi Elvan’ın,
Güneydoğu Anadolu Bölgesi’nde terör örgütüne yönelik yapılan mücadeleye ve
Cizre’de yaşanan olaylara ilişkin gündem dışı açıklaması ve MHP Grubu adına
Manisa Milletvekili Erkan Akçay, HDP Grubu adına Diyarbakır Milletvekili Çağlar
Demirel, CHP Grubu adına İstanbul Milletvekili Engin Altay ve AK PARTİ Grubu
adına Amasya Milletvekili Mehmet Naci Bostancı’nın aynı konuda konuşmaları 

V.- AÇIKLAMALAR
1.- Manisa Milletvekili Erkan Akçay’ın, 20
Ocak 1990’da Sovyetler Birliği tarafından Azerbaycan halkına karşı yapılan
katliamın 26’ncı yıl dönümüne ilişkin açıklaması
2.- İzmir Milletvekili Oktay Vural’ın, doğu
ve güneydoğuda terör örgütünün baskı, tehdit ve zulmüne rağmen eğitimlerine
devam ederek TEOG sınavında başarılı olan çocukları tebrik ettiğine ilişkin
açıklaması
3.- İstanbul Milletvekili Engin Altay’ın,
terörle mücadele sürecinin hukuk çerçevesinde olması gerektiğine, Cizre’de
Şırnak Milletvekili Faysal Sarıyıldız ile bazı yerel yöneticilerin ateş altında
kaldığına ve Hükûmetin Cizre’de yaşanan olaylarla ilgili Parlamentoyu bilgilendirmesinden
sonra çalışmalara devam edilmesinin uygun olduğuna ilişkin açıklaması
4.- Çanakkale Milletvekili Bülent Turan’ın,
Meclisin gündemine hâkim olduğuna ve İç Tüzük gereği çalışmalara devam edilmesi
gerektiğine ilişkin açıklaması
5.- Diyarbakır Milletvekili Çağlar
Demirel’in, Cizre’de Şırnak Milletvekili Faysal Sarıyıldız ile bazı yerel
yöneticilerin üzerine ateş açılmasına, İçişleri Bakanlığının bu duruma derhâl
müdahale etmesi ve Parlamentoya bilgi vermesi gerektiğine ilişkin açıklaması
6.- Ankara Milletvekili Levent Gök’ün, bir
milletvekilinin yaşamının tehdit altında olduğu bir durumda Meclisin bundan
daha acil bir gündemi olamayacağına ve Hükûmetin bu konuda bilgi vermesi gerektiğine
ilişkin açıklaması
7.- Çanakkale Milletvekili Bülent Turan’ın,
Cumhuriyet Halk Partisi ile Halkların Demokratik Partisinin Meclis
çalışmalarına ara verilmesiyle ilgili taleplerini doğru bulmadığına, Meclisin
gündemine devam etmesi gerektiğine ve Cizre’de yaşanan olaylarla ilgili Hükûmetin
bilgi vereceğine ilişkin açıklaması
8.- İzmir Milletvekili Oktay Vural’ın,
İstanbul Milletvekili Engin Altay’ın Hükûmetin gündem dışı konuşmasıyla ilgili
CHP Grubunun görüşlerini açıkladığı konuşmasındaki bazı ifadelerine ilişkin
açıklaması
9.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın Hükûmetin gündem dışı konuşmasıyla
ilgili AK PARTİ Grubunun görüşlerini açıkladığı konuşmasındaki bazı ifadelerine
ilişkin açıklaması
10.- Diyarbakır Milletvekili Çağlar Demirel’in,
Başbakan Yardımcısı Lütfi Elvan’ın sataşma nedeniyle yaptığı konuşması ile
Amasya Milletvekili Mehmet Naci Bostancı’nın Hükûmetin gündem dışı konuşmasıyla
ilgili AK PARTİ Grubunun görüşlerini açıkladığı konuşmasındaki bazı ifadelerine
ilişkin açıklaması

11.- Manisa Milletvekili Erkan Akçay’ın,
Başbakan Yardımcısı Lütfi Elvan’ın sataşma nedeniyle yaptığı konuşması ile
Amasya Milletvekili Mehmet Naci Bostancı’nın Hükûmetin gündem dışı konuşmasıyla
ilgili AK PARTİ Grubunun görüşlerini açıkladığı konuşmasındaki bazı ifadelerine
ilişkin açıklaması
12.- Başbakan Yardımcısı Lütfi Elvan’ın,
Diyarbakır Milletvekili Çağlar Demirel ile Manisa Milletvekili Erkan Akçay’ın
yaptıkları açıklamalarındaki bazı ifadelerine ilişkin açıklaması
13.- Başbakan Yardımcısı Lütfi Elvan’ın,
Şırnak Milletvekili Faysal Sarıyıldız, belediye başkan vekili ve birlikte
oldukları kişilerin belediyeye intikal ettiğine, yaralıların da hastaneye sevk
edildiğine ilişkin açıklaması
14.- Malatya Milletvekili Veli Ağbaba’nın,
Malatya’nın sorunlarına ve yapılan yatırımların yetersizliğine ilişkin
açıklaması
15.- İstanbul Milletvekili Mahmut Tanal’ın,
jandarma astsubaylara uygulanan ek gösterge rakamının polisler için de
uygulanmasını ve aralarındaki eşitsizliğin giderilmesini talep ettiğine ilişkin
açıklaması
16.- Mardin Milletvekili Ceyda Bölünmez
Çankırı’nın, Mardin Gençlik Spor İl Müdürlüğünün, polise taş atan çocuklarla
ilgili örnek bir çalışmaya imza attığına ilişkin açıklaması
17.- Mersin Milletvekili Serdal
Kuyucuoğlu’nun, Millî Eğitim Bakanlığının mağdur durumda olan dershane
öğretmenleriyle ilgili ne gibi çalışmalar yaptığını öğrenmek istediğine ilişkin
açıklaması
18.- Kocaeli Milletvekili İlyas Şeker’in,
20 Ocak 1990’da Sovyetler Birliği tarafından Azerbaycan halkına karşı yapılan
katliamın 26’ncı yıl dönümüne ilişkin açıklaması
19.- Antalya Milletvekili Niyazi Nefi
Kara’nın, Gıda, Tarım ve Hayvancılık Bakanlığının Antalya’nın bazı ilçelerinde
doğal afet nedeniyle hasar gören seralar için ne kadar destek vereceğini
öğrenmek istediğine ilişkin açıklaması
20.- Balıkesir Milletvekili İsmail Ok’un,
Balıkesir-Havran yolunun durumuna ilişkin açıklaması
21.- İstanbul Milletvekili Sibel
Özdemir’in, Millî Eğitim Bakanlığının, eğitim sisteminde yaşanan ciddi
sorunlara karşı duyarsız ve kayıtsız tutumunun daha ne kadar devam edeceğini
öğrenmek istediğine ilişkin açıklaması
22.- Manisa Milletvekili Mazlum Nurlu’nun,
çırak ve öğrencilerin staj başlangıç tarihlerinin sigorta başlangıcı olarak
kabul edilmesi için vermiş olduğu kanun teklifine tüm milletvekillerinin destek
vermesini arzu ettiğine ilişkin açıklaması
23.- Mersin Milletvekili Hüseyin Çamak’ın,
Maraş katliamında öldürülenlerin cenaze yerleri ve defin işlemleriyle ilgili
bilgi almak istediklerine ilişkin açıklaması
24.- Balıkesir Milletvekili Ahmet Akın’ın,
Balıkesir’deki süt üreticilerinin sorunlarına ilişkin açıklaması
25.- Bursa Milletvekili Erkan Aydın’ın,
zorunlu trafik sigortasındaki artışlar nedeniyle araç sahiplerinin mağdur
olduğuna ilişkin açıklaması
26.- Hatay Milletvekili Hilmi Yarayıcı’nın,
ülkenin iç savaşa sürüklenmesine seyirci kalınmaması ve bir an önce barış
dilinin tüm ülkeye egemen olmasının yollarının bulunması gerektiğine ilişkin
açıklaması
27.- Ordu Milletvekili Seyit Torun’un,
fındık fiyatlarında yaşanan düşüş nedeniyle fındık üreticilerinin mağdur
olduğuna ve iktidarın bu konuda ne düşündüğünü öğrenmek istediğine ilişkin
açıklaması
28.- Balıkesir Milletvekili Mehmet Tüm’ün,
Balıkesir’in Bandırma ilçesi ve çevresinde kanser hastalığının sürekli artış
göstermesine ilişkin açıklaması
29.- İstanbul Milletvekili Ali Şeker’in,
Kürt sorununun çözümü için Türkiye Büyük Millet Meclisinde bir komisyon
oluşturulması ve göç ve sürgün politikalarıyla çözüm bulunamayacağını AKP’nin anlaması
gerektiğine ilişkin açıklaması
30.- Adıyaman Milletvekili Adnan
Boynukara’nın, PKK terör örgütünün 2 kez bombaladığı Şemdinli Atatürk
Ortaokulunda okuyan ve TEOG sınavında 1’inci olan Sidem Gül’ü kutladığına
ilişkin açıklaması
31.- Ankara Milletvekili Şenal Sarıhan’ın,
rektörlerin kararnamelerle atanması önerisinin üniversitelerin bilimsel,
çoğulcu, özerk, bağımsız özelliklerini ortadan kaldırmaya yönelik bir anlayışın
ürünü olduğuna ilişkin açıklaması
32.- Bursa Milletvekili Orhan Sarıbal’ın,
Bursa Büyükşehir Belediyesinin, meslek odalarının başkanlarını zulüm ve sürgün
politikasıyla yerlerinden etmesini kınadığına ilişkin açıklaması
33.- İstanbul Milletvekili Serap Yaşar’ın,
Genel Kurulda Cumhurbaşkanını hedef alan hakaretamiz sözlerin sarf edildiğine
ve bu konuda duyarlı olduklarına ilişkin açıklaması
34.- Uşak Milletvekili Özkan Yalım’ın,
kamyonetçilerden şehir içi nakliyesi için K3 belgesi istenmesinin
mağduriyetlere sebep olduğuna ve bu düzenlemeden vazgeçilmesi gerektiğine
ilişkin açıklaması
35.- Muğla Milletvekili Nurettin Demir’in,
Marmaris Kalesi’nin duvarlarının klima takmak için delinmesi konusunda Kültür
ve Turizm Bakanlığının ve Milas’ın Karacahisar Mahallesi’nde özel bir firmaya
ait arazideki yaklaşık 80 bin ağacın kesilmesi konusunda Orman ve Su İşleri
Bakanlığının bilgi sahibi olup olmadığını öğrenmek istediğine ilişkin
açıklaması
36.- Manisa Milletvekili Tur Yıldız
Biçer’in, bazı antigribal ilaçların uzun süredir piyasada bulunmadığına ilişkin
açıklaması
37.- Giresun Milletvekili Bülent Yener
Bektaşoğlu’nun, Ulaştırma, Denizcilik ve Haberleşme Bakanından Eğribel
Tüneli’yle ilgili bilgi almak istediğine ilişkin açıklaması
38.- Antalya Milletvekili Çetin Osman
Budak’ın, Antalya’da yaşanan afet sonrası seraların zarar gördüğüne ve acilen
yaraların sarılması gerektiğine ilişkin açıklaması
39.- İstanbul Milletvekili Gülay
Yedekci’nin, Türkiye’de sürdürülebilir enerji kaynaklarının neden
kullanılmadığını öğrenmek istediğine ilişkin açıklaması
40.- Niğde Milletvekili Ömer Fethi
Gürer’in, Niğde’nin Altunhisar ilçesinde bir meslek yüksekokulunun açılmasının
ilçenin gelişimine önemli katkı sağlayacağına ilişkin açıklaması
41.- Konya Milletvekili Hüsnüye Erdoğan’ın,
vatanın her karış toprağında ibadet aşkıyla ve şerefle hizmet eden sağlık
çalışanlarını ve güvenlik güçlerini tebrik ettiğine ilişkin açıklaması
42.- Iğdır Milletvekili Mehmet Emin
Adıyaman’ın, Oltu Özel Tip Cezaevindeki tutsaklara Ceza İnfaz Kanunu ve
yönetmeliklerle tanınan hakların gasbedildiğine ilişkin açıklaması
43.- Bolu Milletvekili Tanju Özcan’ın,
Bolu’da Orman Genel Müdürlüğüne ait bir araziyle ilgili yapılan ihaleye ilişkin
açıklaması
44.- İzmir Milletvekili Oktay Vural’ın,
Meclis Başkanlığının, kendilerinin 17-25 Aralık sürecindeki yolsuzluklarla
ilgili önergelerini geri çevirirken Halkların Demokratik Partisinin meşru
düzenle ilgili önerisini kabul etmesini çelişkili gördüğüne ilişkin açıklaması
45.- Diyarbakır Milletvekili İdris
Baluken’in, Cizre’de yaşanan olaylara, Bakanlık yetkililerinin talimatlarına
rağmen orada milletvekilini, belediye başkanını ve sivil insanları katliamdan geçirmek
isteyen zihniyeti kınadığına ve Meclisin bu duruma bir an önce müdahil olması
gerektiğine ilişkin açıklaması
46.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklaması ile
Ağrı Milletvekili Dirayet Taşdemir’in HDP grup önerisi üzerinde yaptığı konuşmasındaki
bazı ifadelerine ilişkin açıklaması
47.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
48.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
49.- İzmir Milletvekili Oktay Vural’ın,
çözüm sürecinde nelerin müzakere edildiğinin açıklanması gerektiğine ve millet
birliğini bozmaya yönelik yapılanmalarla siyasi çözüm arayışlarının aslında
terör örgütünün istek ve arzularını meşrulaştırmak olduğuna ilişkin açıklaması
50.- Amasya Milletvekili Mehmet Naci
Bostancı’nın, çözüm sürecinin, demokrasi zemininde ülkenin toplumsal birliğini
sağlama çabası olduğuna ilişkin açıklaması
51.- Diyarbakır Milletvekili İdris
Baluken’in, İzmir Milletvekili Oktay Vural’ın yaptığı açıklamasındaki bazı
ifadelerine ilişkin açıklaması
52.- Amasya Milletvekili Mehmet Naci
Bostancı’nın, Şanlıurfa Milletvekili Osman Baydemir’in sataşma nedeniyle
yaptığı konuşmasındaki bazı ifadelerine ilişkin açıklaması
53.- Gaziantep Milletvekili Mahmut
Toğrul’un, AKP’nin bu kirli savaşa derhâl son vermesi ve müzakere masasına
oturması gerektiğine ilişkin açıklaması
54.- İstanbul Milletvekili Mustafa Sezgin
Tanrıkulu’nun, ölümlerin olması istenmiyorsa çözümün yeni baştan bu
Parlamentoda başlatılması gerektiğine ilişkin açıklaması

VI.- SATAŞMALARA İLİŞKİN KONUŞMALAR
1.- Çanakkale Milletvekili Bülent Turan’ın,
İstanbul Milletvekili Engin Altay’ın Hükûmetin gündem dışı konuşmasıyla ilgili
CHP Grubunun görüşlerini açıkladığı konuşması sırasında şahsına sataşması
nedeniyle konuşması
2.- İstanbul Milletvekili Engin Altay’ın,
Çanakkale Milletvekili Bülent Turan’ın sataşma nedeniyle yaptığı konuşması
sırasında CHP Grubuna sataşması nedeniyle konuşması
3.- İstanbul Milletvekili Filiz
Kerestecioğlu Demir’in, Çanakkale Milletvekili Bülent Turan’ın sataşma
nedeniyle yaptığı konuşması sırasında Halkların Demokratik Partisine sataşması
nedeniyle konuşması
4.- Başbakan Yardımcısı Lütfi Elvan’ın,
Manisa Milletvekili Erkan Akçay’ın Hükûmetin gündem dışı konuşmasıyla ilgili
MHP Grubunun görüşlerini açıkladığı konuşması sırasında şahsına sataşması nedeniyle
konuşması
5.- Iğdır Milletvekili Mehmet Emin
Adıyaman’ın, Başbakan Yardımcısı Lütfi Elvan’ın yaptığı açıklaması sırasında
Halkların Demokratik Partisine sataşması nedeniyle konuşması
6.- Diyarbakır Milletvekili İdris
Baluken’in, Ankara Milletvekili Levent Gök’ün HDP grup önerisi üzerinde yaptığı
konuşması sırasında şahsına ve Halkların Demokratik Partisine sataşması
nedeniyle konuşması
7.- Ankara Milletvekili Levent Gök’ün,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına ve Cumhuriyet Halk Partisine sataşması nedeniyle konuşması
8.- Şanlıurfa Milletvekili Osman
Baydemir’in, Aksaray Milletvekili Cengiz Aydoğdu’nun HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
9.- Şanlıurfa Milletvekili Osman
Baydemir’in, Amasya Milletvekili Mehmet Naci Bostancı’nın yaptığı açıklaması
sırasında Halkların Demokratik Partisine sataşması nedeniyle konuşması
10.- Amasya Milletvekili Mehmet Naci
Bostancı’nın, Şanlıurfa Milletvekili Osman Baydemir’in sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
11.- İstanbul Milletvekili Engin Altay’ın,
Çalışma ve Sosyal Güvenlik Bakanı Süleyman Soylu’nun 68 sıra sayılı Kanun Tasarısı’nın
birinci bölümü üzerindeki soru-cevap işleminde yaptığı konuşması sırasında CHP
Grup Başkanına sataşması nedeniyle konuşması
12.- Tokat Milletvekili Coşkun Çakır’ın,
Van Milletvekili Bedia Özgökçe Ertan’ın 68 sıra sayılı Kanun Tasarısının 5’inci
maddesiyle ilgili önerge üzerinde yaptığı konuşması sırasında Adalet ve Kalkınma
Partisine sataşması nedeniyle konuşması
13.- Diyarbakır Milletvekili İdris
Baluken’in, Tokat Milletvekili Coşkun Çakır’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, bütün grup başkan vekillerine ve milletvekillerine eşit ve
adil bir şekilde söz hakkı vermeye gayret ettiğine ve ara verme sebebinin
olağanüstü bir durumdan kaynaklandığına ilişkin konuşması

VIII.- GEÇEN TUTANAK HAKKINDA KONUŞMALAR
1.- İzmir Milletvekili Necip Kalkan’ın,
19/1/2016 tarihli 29’uncu Birleşimdeki bazı ifadelerini düzelttiğine ilişkin
konuşması

IX.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 22 milletvekilinin, taksicilerin ve minibüsçülerin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/66)
2.- İstanbul Milletvekili Mustafa Sezgin
Tanrıkulu ve 22 milletvekilinin, çocukların cinsel istismar ve saldırılardan
korunması konusunun araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/67)
3.- İstanbul Milletvekili Mustafa Sezgin
Tanrıkulu ve 22 milletvekilinin, çocuğa karşı şiddetin tüm boyutlarıyla
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/68)

X.- ÖNERİLER
A) Siyasi Parti Grubu Önerileri
1.- HDP Grubunun, AKP hükûmetinin
politikalarıyla birlikte çeşitli valilikler tarafından hukuka aykırı bir
biçimde ilan edilen sokağa çıkma yasakları boyunca yapılan operasyonlarda
öldürülen sivillerin tüm boyutlarıyla araştırılarak alınması gereken önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/48) esas numaralı Meclis Araştırması Önergesi’nin ön görüşmelerinin Genel
Kurulun 20 Ocak 2016 Çarşamba günkü birleşiminde yapılmasına ilişkin önerisi

XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma Partisi
Grup Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/517, 2/434) (S. Sayısı: 68)
2.- Suç Gelirlerinin Aklanması,
Araştırılması, El Konulması, Müsaderesi ve Terörizmin Finansmanına İlişkin
Avrupa Konseyi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/323) (S. Sayısı: 51)
20 Ocak 2016
Çarşamba
BİRİNCİ
OTURUM
Açılma Saati:
14.00
BAŞKAN:
Başkan Vekili Pervin BULDAN
KÂTİP ÜYELER: Emre KÖPRÜLÜ
(Tekirdağ), Mücahit DURMUŞOĞLU (Osmaniye)
------0-----
BAŞKAN
– Türkiye Büyük Millet Meclisinin 30’uncu Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağız.
Yoklama
için üç dakika süre vereceğim.
Sayın
milletvekillerinin oy düğmelerine basarak salonda bulunduklarını
bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla üç dakikalık süre içerisinde Başkanlığa
ulaştırmalarını rica ediyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
beş dakika ara veriyorum.
Kapanma Saati: 14.05
İKİNCİ OTURUM
Açılma Saati:
14.12
BAŞKAN: Başkan
Vekili Pervin BULDAN
KÂTİP ÜYELER:
Emre KÖPRÜLÜ (Tekirdağ), Mücahit DURMUŞOĞLU (Osmaniye)
------0------
BAŞKAN – Sayın
milletvekilleri, Türkiye Büyük Millet Meclisinin 30’uncu Birleşiminin İkinci
Oturumunu açıyorum.
III.- YOKLAMA
BAŞKAN
– Açılışta yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım.
Yoklama
için üç dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, İzmir’de İl Özel İdaresinin devredilen taşınır ve taşınmazları
hakkında söz isteyen İzmir Milletvekili Sayın Ali Yiğit’e aittir.
Buyurun
Sayın Yiğit. (CHP sıralarından alkışlar) 
Süreniz
beş dakika.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İzmir Milletvekili Ali Yiğit’in, İzmir
İl Özel İdaresinin taşınır ve taşınmaz mallarının devredilmesine ilişkin gündem
dışı konuşması
ALİ
YİĞİT (İzmir) – Sayın Başkan, değerli Meclis üyesi arkadaşlarım; İzmir’de Özel
İdare mallarının devredilmesiyle ilgili gündem dışı söz almış bulunuyorum. Yüce
Meclisi saygıyla selamlarım.
Değerli
milletvekilleri, farkında mısınız bilmiyorum ama bugün İzmir ayakta. Urla
Ovacık’ta binlerce zeytin ve çam ağacı RES için katledilmektedir. Dün
Karadeniz’de HES için, bugün İzmir’de RES için yapılmaktadır bu katliam.
Doğanın intikamını devamlı aldığını biliyoruz. Hepinizin bildiği gibi… Daha dün
Artvin ve Hopa’da yaşananları hepiniz gördünüz. Meclisin bu konuya mutlaka el
atması gerekir. En azından yargı kararı çıkana kadar katliamın durdurulmasını
İzmirliler adına sizlerden talep ediyorum.
Değerli
milletvekilleri, on üç yıldır tek başına iktidar olan AKP, partizanca
uygulamalarına adaletsizce devam etmektedir. Bunun en iyi örneğini de İzmir’de
verdi. Bu yaklaşımın ve bu anlayışın en çarpıcı örneklerinden biri, İl Özel
İdaresinin mallarının dağıtımında oldu. Şimdi bu çifte standardı, AKP’nin
partizanca yaklaşımını çeşitli örneklerle sizlere sunmaya çalışacağım.
6360
sayılı Yasa’yla kapatılan özel idarelerin sahip olduğu malların paylaşımında
AKP’li belediyelere farklı, CHP’li belediyelere farklı davranılmıştır. Örneğin,
Bursa, Denizli, Trabzon, Samsun, Balıkesir gibi illerde özel idarenin malları
ve varlıkları o kentteki belediyelere devredildiği hâlde, İzmir’de bunun tam
tersi olmuştur. 4,5 milyar lira değerindeki serveti, İzmir Valiliği bünyesinde
kurulan bir paylaşım komisyonu tarafından, İzmir Büyükşehir Belediyesi dışarıda
tutularak Maliye hazinesine devredilmiştir. Aralarında Balçova Termal
Tesisleri, Kaya Termal Otel, Şaşal Kaynak Suyu Tesisleri, Selçuk Havaalanı,
Pınarbaşı yarış pisti, Çeşme Barajı, eski Sümerbank Basma Fabrikası, Tavşan
Adası olan değerli arazilerin ve gayrimenkullerin tamamı hazineye veya
bakanlıklara bağlı kurumlara devredilmiştir. 30 Mart seçimlerinden sonra
kapatılan yüz kırk bir yıllık Alaçatı Belediyesinin malları ve dükkânları,
meydanı, tamamı Diyanete devredilmiştir. Yıllarca köy muhtarlarının kullandığı,
köy odası diye kullandığı odalar muhtarlardan alınarak Diyanete devredilmiştir
ve Diyanetin hiçbir işine de yaramamaktadır değerli arkadaşlar. Camisi var,
lojmanı var, niye Diyanete devredilir, niye köylüler bundan mahrum edilir,
anlamakta güçlük çekiyorum. 
Yine,
Özel İdarenin bünyesinde bulunan ne kadar araç gereç varsa Karayollarına devredildi
ve kalan personeliyse belediyeye devredildi. 
Bu
hukuksuzluklara karşı İzmir Belediyesi 197 tane dava açtı. Bu 197’nin 153’ü
iptal edildi, süreç devam etmektedir. 
İzmir’de
yaşananların tam tersi Balıkesir’de yaşanılmıştır değerli arkadaşlar. Oradaki
valilik, bünyesinde bulunan malların tamamını yerel yönetimlere devretmiş,
Trabzon’da aynı şey yapılmış, Denizli’de benzer bir uygulama yapılmıştır.
İzmir’in bütün suçu oy vermemesi midir? İzmir’in bütün suçu laik demokratik
cumhuriyete sahip çıkması mıdır? Nedir İzmir’den alıp veremediğiniz? Aynı yasa,
aynı kanun AKP’li belediyelere farklı, CHP’lilere farklı uygulanıyor. Bursa,
Trabzon, Denizli Valileri nasıl yapıyor da İzmir Valiliği yapamıyor? Niye
oradaki uygulama farklı, İzmir’deki uygulama farklı oluyor? Kazanılmış davalara
rağmen, mallar teslim edilmiyor. 
On
üç yıldır İzmir’in ve İzmirlinin dik duruşunu kırmak için her türlü yola
başvuranlar bilmelidirler ki bu kafa yapısını, bu anlayışı değiştirmedikleri
sürece İzmir’i yanlarında göremeyeceklerdir. 
Bu
düşüncelerle hepinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Yiğit. 
Gündem
dışı ikinci söz, Azerbaycan Cumhuriyeti’nde “20 Yanvar” olarak adlandırılan 20
Ocak olaylarının yıl dönümü münasebetiyle söz isteyen Iğdır Milletvekili Sayın
Nurettin Aras’a aittir. 
Buyurun
Sayın Aras. 
Beş
dakika süreniz var. 
2.- Iğdır Milletvekili Nurettin Aras’ın,
Azerbaycan Cumhuriyeti’nde “20 Yanvar” olarak adlandırılan 20 Ocak olaylarının
yıl dönümüne ilişkin gündem dışı konuşması
NURETTİN
ARAS (Iğdır) – Sayın Başkan, değerli milletvekilleri; hepinizi saygıyla
selamlıyorum. 
Bugün
20 Ocak 2016, tam yirmi altı yıl olmuş, Azerbaycanlı kardeşlerimizin “20
Yanvar”, “Kanlı Yanvar” dedikleri hüzün ve gurur günü, istiklalin kanlı ve
şanlı sayfası, Azerbaycan'ın hürriyet ve bağımsızlık tarihinin önemli bir
merhalesi olarak da adlandırdıkları, aynı zamanda bir facianın günü, hem hüzün
hem de kahramanlık günü. Ben, bu günü anmak, öz kardeşimiz olan Azerbaycan
Türklerinin acılarına ortak olmak ve bundan yirmi altı yıl önce yaşanan
olayları kısaca hatırlatmak için söz almış bulunuyorum.
20
Ocağa giden yol, suni olarak oluşturulan Dağlık Karabağ problemiyle
başlamıştır. Aslında, 28 Mayıs 1918 tarihinde kurulan Azerbaycan Cumhuriyeti,
Bakü, Gence, Karabağ ve Nahçıvan adlı dört büyük idari bölgeyi bir bütün olarak
bünyesinde barındırmaktaydı. 114 bin kilometrekare de bir toprağı vardı.
Cumhuriyetin sınırları içinde Karabağ da, Nahçıvan da bir bütün olarak
Azerbaycan'ın vilayetleriydi. Şark’ın bu ilk Türk ve Müslüman cumhuriyeti olan
Azerbaycan Halk Cumhuriyeti, iki yılını doldurmadan, 27 Nisan 1920 tarihinde
Kızıl Ordu tarafından işgal edilerek Moskova’ya bağlı kukla bir Sovyet
cumhuriyetine dönüştürüldü. 1921 Temmuzunda Azerbaycan'ın Zengezur bölgesi ile
Göyçe Mahalli Ermenistan Sovyet Sosyalist Cumhuriyeti’ne bağlandı. 7 Temmuz
1923 tarihinde Azerbaycan'ın Karabağ vilayetinin içinde, günümüze kadar süren
ihtilafların, çatışmaların ana sebebini teşkil eden Dağlık Karabağ Muhtar
Vilayeti ve 9 Şubat 1924 tarihinde de Nahçıvan Muhtar Sovyet Sosyalist
Cumhuriyeti kuruldu.
Yetmiş
sene süren Sovyetler döneminde cumhuriyet topraklarının 28 bin kilometrekaresi
ellerinden alınan Azerbaycan Türkleri öz vatanlarında azınlık durumuna
düşürülmekle karşı karşıya bırakıldı. Bu süre içinde Ermenistan’ın yönetici ve
aydınları, Moskova’da etkin görevlerde bulunan diaspora Ermenileri, suni olarak
kurulan Dağlık Karabağ’ı Azerbaycan'dan koparmak için çabalayıp durdular.
1980’li
yılların başına gelindiğinde Sovyet rejimi yaşama gücünü kaybetmişti.
Gorbaçov’un hâkimiyeti sırasında uygulamaya başladığı yeniden kurma ve açıklık
siyaseti aslında Sovyet rejiminin ömrünü uzatmak ve rejime yeni bir nefes
vermek için insani bir maskeydi; her yola başvurarak Sovyet hâkimiyetini esaret
altındaki cumhuriyetlerde devam ettirmek, sınırları yeniden çizmek amacına
yönelikti. Moskova’nın bu siyasetinden en çok himaye gören Ermeniler 1987
yılında Karabağ’ın Ermenistan’a verilmesi için mitingler düzenledi. Hem
Ermenistan sınırları içinde hem de Dağlık Karabağ’da dede, baba topraklarında
yaşayan Azerbaycan Türklerini kovup çıkarmaya başladılar, katliamlara
başvurdular. 
Moskova’nın
bunları yapan Ermenileri cezalandırmaması, Azerbaycan’ın toprak bütünlüğünü
bozucu kararlar alması, Azerbaycan’a düşmanca davranması 1988 yılından itibaren
Azerbaycan halkının bir araya gelmesini, toplantılar ve protestolar yapmasını
sağladı. İlk önce Dağlık Karabağ için protesto yapan Azerbaycan halkı, sonra
Azadlık Meydanı’nda toplanarak Azerbaycan’ın bağımsızlığını talep etti. Moskova
ise bir adım daha ileri giderek, Azerbaycan’a gözdağı vermek için zırhlı
araçlar, tanklar ve özel kuvvetlerden oluşan 66 bin kişilik bir askerî güçle
Bakü’yü muhasara altına aldı ve Bakü’de sokağa çıkma yasağı ilan etti. Baltık cumhuriyetlerinde,
Gürcistan’da ve Ermenistan’da protesto eden, bağımsızlık talep eden
kalabalıklara yumuşak davranan Gorbaçov Azerbaycan’ın demokrasi talebini ve
demokrasi isteğini kanla boğma arzusundaydı ve öyle de yaptı, Alfa ve DTK-a
imha birlikleriyle o vahşi katliamı gerçekleştirdi.
İlham
Aliyev özellikle Ermenilerin işgali altında bulunan Azerbaycan topraklarının
sulh yoluyla Azerbaycan’a iade edilmesi için büyük bir gayret sarf etmektedir.
Bu çabalar da Türkiye Hükûmeti ve Türk kamuoyu tarafından şartsız
desteklenmektedir. Bütün alanlarda devam ettirilen Türkiye-Azerbaycan
ilişkileri, Türkiye-Azerbaycan kardeşliği bugün altın çağını yaşamaktadır. Gazi
Mustafa Kemal Atatürk’ün “Azerbaycan’ın sevinci sevincimizdir, Azerbaycan’ın
kederi kederimizdir.”, Haydar Aliyev’in…
(Mikrofon
otomatik cihaz tarafından kapatıldı) 
NURETTİN
ARAS (Devamla) - …“bir millet, iki devlet” sözleriyle aslını bulan bu
Azerbaycan-Türkiye dostluğuna yaşasın diyor, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Aras.
Gündem
dışı üçüncü söz, basın ifade özgürlüğü ve Cumhurbaşkanına hakaret suçu hakkında
söz isteyen İstanbul Milletvekili Sayın Filiz Kerestecioğlu’na aittir.
Sayın
Kerestecioğlu, süreniz beş dakika. 
Buyurun.

3.- İstanbul Milletvekili Filiz
Kerestecioğlu Demir’in, basın ve ifade özgürlüğü ile Cumhurbaşkanına hakaret
suçuna ilişkin gündem dışı konuşması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri, gördüğünüz gibi sıralarımızda şu anda hiçbir arkadaşımız
bulunmuyor, çünkü Faysal Sarıyıldız Vekilimiz, bulunduğu evde, Cizre’de ateş
altında. Yani öncelikle, Meclis olarak, gerçekten hepimiz milletvekiliysek -bu
sizin de başınıza başka bir dönemde gelebilir, sizin de gelebilir, sizin de
gelebilir- bir şey yapmamız lazım. 
KEMALETTİN
YILMAZTEKİN (Şanlıurfa) – Bize gelmez. 
FİLİZ
KERESTECİOĞLU DEMİR (Devamla) – Size de gelebilir, gelmiştir zamanında ya da
gelmiyorsa, tamam, vicdanınızı bırakın, size hitap etmiyorum o zaman, ama anlayan
insanlara hitap ediyorum. 
İLYAS
ŞEKER (Kocaeli) – Teröristlerle aynı evde mi bulunuyordu?
BAŞKAN
– Lütfen dinleyelim sayın milletvekilleri.
FİLİZ
KERESTECİOĞLU DEMİR (Devamla) – Ben, şu anda bir milletvekilinin ateş altında
olduğundan bahsediyorum, elinde silah olduğundan bahsetmiyorum. Buna karşı
sessizseniz sessiz kalmaya devam edin. Meclisi buna ilişkin görev yapmaya
çağırıyorum. 
Konuşma
konum bu değildi, ama şu anda gerçekten tehlike altında olduğunu, Cizre’de aynı
şekilde 10 kişinin yaralı olduğunu, yaralılardan 7 kişinin cenaze aracında üst
üste konularak götürüldüğünü, 3 kişinin ise hâlen yaralı olduğunun bilgisini
veriyorum; isteyen istediğini yapar, isteyen istediğini yapmaz, gerisi size
kalmış olan bir şey.
Evet…
HÜSEYİN
KOCABIYIK (İzmir) – PKK’ya silah taşıyan arkadaş değil mi o?
FİLİZ
KERESTECİOĞLU DEMİR (Devamla) – PKK yönetmiyor bu ülkeyi Beyefendi, devlet
yönetiyor.
HÜSEYİN
KOCABIYIK (İzmir) – Öyle mi?
FİLİZ
KERESTECİOĞLU DEMİR (Devamla) – İktidar var, o nedenle muhatap olan sizsiniz.
Onlar yönetiyor olsaydı onlara söylerdik “Ateş altında vekilimiz” diye ama siz
yönettiğiniz için size söylüyoruz. 
İLYAS
ŞEKER (Kocaeli) – Teröristlerle aynı mekânı mı paylaşıyordu?
OKTAY
VURAL (İzmir) – Keşke müzakere etmeseydi de bu noktalara gelmeseydik. Zararın
neresinden dönülürse dönsün kârdır, ibret almışlarsa.
FİLİZ
KERESTECİOĞLU DEMİR (Devamla) – Uzun zamandır, ancak özellikle de Tayyip
Erdoğan’ın Cumhurbaşkanı olmasından bu yana Türkiye'de adalet sisteminin
mesaisi, Cumhurbaşkanına hakaret edilip edilmediğini saptamakla geçiyor. Adalet
Bakanlığının geçtiğimiz nisan ayında yaptığı açıklamaya göre, eski
Cumhurbaşkanı Abdullah Gül’ün yedi yıllık görev süresince 1.359 dava izni
talebi gelmiş, 545’i kabul edilmiş ancak hiç tutuklama yaşanmamış. Buna karşılık
Erdoğan’ın Cumhurbaşkanlığı döneminde bir buçuk yılda 1.500 kişi davalık şu
anda ve 400 talep bekliyor, tutuklanan insanlar da var. 
Peki,
sürekli hakarete uğradığı iddia edilen kişinin kendisi nasıl davranmaktadır?
“Alçaklar, zalimler”, “Kadın mı kız mı bilemediğim”, “Mert değil namertsin.”,
“Artistlik yapma.”, “Ananı da al git.”, “Haşhaşiler”, “nebbaşlar”, “mezarlık
soyguncusu”, “sapıklar”, “Niye kaçıyorsun ulan İsrail dölü?”, “Haddini bil
edepsiz kadın.”, “Aydın müsveddeleri, karanlıksınız.”… Evet, ağza almaya
gerçekten aslında gücümün yetmediği bu sözleri söyleyen kişiye karşı birdenbire
ülkenin birçok farklı yerinde tüm savcı ve hâkimlerin harekete geçmiş olmasının
ceza hukukundaki dayanağı Ceza Kanunu’nun 299’uncu maddesi. Oysa
Cumhurbaşkanına hakaret suçunu düzenleyen bu madde aslında yok hükmünde çünkü
Avrupa İnsan Hakları Sözleşmesi’nin 10’uncu maddesine göre ifade özgürlüğü esas
ve Anayasa 90’a göre, biz eğer bütün bunları kabul etmişsek kendi yasal
düzenlememizle iç hukuktaki düzenleme aslında mülgadır, 299’uncu madde de
uygulanmaması gereken bir maddedir. 
Buradan
anlamamız gereken, ifade özgürlüğünün yalnızca siyasi partinin ya da kişinin
icraatını olumlayan, alkışlayan yayınlar için olmadığıdır. Geçtiğimiz günlerde
bir suikast sonucu yitirdiğimiz Diyarbakır Barosu Başkanı Tahir Elçi bunun en
güncel örneğidir. Devletin, hatta geniş kesimlerin hoşuna gitmeyen bir beyanı
dolayısıyla hukuksuzca yargılandı ve sonunda, failini belki asla
bulamayacağımız şekilde katledildi. Aynı şekilde Hrant Dink’e de böyle olmuştu.

AİHM’in
verdiği üç karar var. Colombani/Fransa davasında, Fas Kralına, misafir krala
hakaret edildiği iddiasıyla başvurucu başvuruyor ancak AİHM, Fransa Hükûmetine
yabancı devlet başkanlarının bu konuda ayrıcalığı olmadığını belirtiyor.
Aynı
şekilde, Süleyman Demirel’in Cumhurbaşkanlığı döneminde bir karar var. Burada
da “Bir kişi hakaret davasında salt devlet başkanı olduğu için diğer
vatandaşlardan daha fazla koruma göremez.” deniyor.
Son
olarak, Mondragon-İspanya kararında ise davada İspanya Kralının diğer
insanlardan…
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Sayın Başkan, özellikle bir vekilin durumunu
belirtmek zorunda kaldığım için, eğer uygun görürseniz…
BAŞKAN
– Toparlamanız için bir dakika ek süre veriyorum Sayın Kerestecioğlu.
Buyurunuz.
FİLİZ
KERESTECİOĞLU DEMİR (Devamla) – Teşekkür ederim.
Sonuçta,
üç örnekte de devlet başkanını o ülkede yaşayan diğer insanlardan daha fazla
koruyan tüm ceza hükümleri AİHS 10’uncu maddesine aykırı görülüyor. Bugün ise
bizde, Ceza Kanunu’nun 299’uncu maddesi siyasi bir susturucu olarak
kullanılıyor âdeta. Muhalif olmanız yeterli, hatta “billboard”a yapıştırılmış
“Cumhurbaşkanı” afişini söken 12-13 yaşında bir çocuk olmanız da yeterli ya da
sosyal medyada onu “Gollum”a benzetmeniz de yeterli.
Ben
son ve olumlu bir kararı örnek vererek bitireceğim sözlerimi. “Diktatörler
sokakta devrilirler.” diyen gençlere, hangi mahkeme olduğunu söylemeyeceğim
başına bir şey gelmesin mahkeme başkanının diye, “Diktatör”ün siyasi bir
eleştiri olduğu ve gençlerin siyasi bir kişilik olan Cumhurbaşkanına
sevgisizliğini ifade ettiği söylenerek beraat kararı veriliyor.
Evet,
sevilmediğinizde bu size ifade edilir. Burada siyasetçi olarak tercih sizindir.
Ya gerçekten kendinize çeki düzen verirsiniz ya da despotlaşır ve nefret
edilmeye devam edersiniz. 
Saygılarımla.
BAŞKAN
– Teşekkür ederiz Sayın Kerestecioğlu.
Sayın
milletvekilleri, gündeme geçmeden önce, sisteme giren sayın milletvekillerine
sırasıyla söz vereceğim. 
Yalnız,
sayın milletvekillerine söz vermeden önce, önceliği sayın grup başkan
vekillerine vereceğim.
Sisteme
giren Sayın Akçay, buyurunuz.
V.- AÇIKLAMALAR
1.- Manisa Milletvekili Erkan Akçay’ın, 20
Ocak 1990’da Sovyetler Birliği tarafından Azerbaycan halkına karşı yapılan
katliamın 26’ncı yıl dönümüne ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bugün
tarihe “Kara Ocak”, “Kara Cumartesi”, “20 Ocak katliamı”, “20 Yanvar katliamı”
gibi tanımlarla geçen, Azerbaycan’ın başkenti Bakü’deki Sovyet katliamının
26’ncı yıl dönümüdür. Bu katliamı Sovyet ordusu yapmış olsa da altında yatan
neden, Ermenistan’ın toprak taleplerine karşı Azerbaycan’ın karşı duruşu
öncelikli sebeplerdendir. O gün Bakü’de 137 kişi katledilmiş, 600’den fazla
insan yaralanmıştır. 20 Ocak haksızlığa, baskıya, işkenceye, katliama ve etnik
arındırmaya karşı Azerbaycan halk hareketinin kanlı bir şekilde bastırılma
girişimidir. 20 Ocak, Azerbaycan Türklerinin Lideri Ebulfez Elçibey
önderliğinde esaretten kurtulma sürecinin başlangıcı olmuştur. 
Azerbaycan’ın
1920’lerdeki kısa süreli bağımsızlık dönemine damgasını vurmuş Mehmet Emin
Resulzade’nin söylediği gibi “Yükselen bayrak bir daha inmez.” Dökülen kan
yerde kalmadı; Türk yurdu Azerbaycan Sovyet Sosyalist Cumhuriyetler Birliği
dağılmadan önce bağımsızlığına kavuştu. 
Bakü’de
katledilenler, tıpkı Karabağ’da, Balkanlarda, Kerkük’te, Doğu Türkistan’da
olduğu gibi, Türkler olmuştur. Hürriyet uğruna, bir ve bütün olmak uğruna can
veren Türkleri son nefesimize kadar unutmayacağız, unutturmayacağız.
Azerbaycan’da
“Şehitleri Anma Günü” olarak anılan bugün de biz de Milliyetçi Hareket Partisi
olarak Azerbaycan devletinin bağımsızlığı, birlik ve bütünlüğü mücadelesinde
can verenleri Bahtiyar Vahapzade’nin bir dörtlüğüyle, rahmetle anıyorum: “O şenbe
gecesi, o getl günü/ Mümküne dönderdik çok namümkünü/ Halkın kalbindeki korku
mülkünü/ O gece dağıtıp söktü şehitler." 
Teşekkür
ederim.
BAŞKAN
- Teşekkürler Sayın Akçay.
Sayın
Vural, buyurun.
2.- İzmir Milletvekili Oktay Vural’ın, doğu
ve güneydoğuda terör örgütünün baskı, tehdit ve zulmüne rağmen eğitimlerine
devam ederek TEOG sınavında başarılı olan çocukları tebrik ettiğine ilişkin
açıklaması
OKTAY
VURAL (İzmir) - Teşekkür ederim.
Efendim,
tabii, doğu ve güneydoğudan, maalesef, çok kötü haberler geliyor. Terör
örgütünün baskı, tehdit ve zulmü karşısında yöredeki vatandaşlarımız hayata,
yaşama bağlılıklarını her defasında ortaya koyuyorlar. Bu vesileyle, Şırnak’ın
Şemdinli ilçesinde, inşaat işçisi bir babanın kızı olan, terör örgütü okulunu 2
defa yakmasına rağmen okuma azmini yitirmeyen Şemdinlili Sidem Gül, TEOG ilk
dönem sınavında soruların tamamını yaparak büyük bir başarıya imza atmıştır.
Yine, Diyarbakır Sur’daki okulları terör nedeniyle kapanmasına rağmen, PKK
terör örgütünün silahlı ve bombalı eylemlerine rağmen misafir öğrenci olarak
Şehit Yüzbaşı Bahtiyar Er İmam Hatip Ortaokulunda öğrenimine devam ederek 120
soruda 105 net yapan Dicle’yi, 120 sorudan 110 net çıkaran Şakir’i gönülden
tebrik ediyorum. Teröre inat, bu çocuklar inşallah, Aziz Sancar yolunda
ilerleyeceklerdir.
Aziz
milletimizin kardeşliğini, milletine ve devletine bağlılığını hiçbir oyun,
hiçbir tuzak bozamayacaktır. Tarihte bir olduk, gelecekte de bir olacağız. O
bakımdan, bu kardelenlerin, umutlarını daima bu milletin kardeşliğinde ve
geleceğinde bulan bu kardeşlerimizin şahsında bütün yöre halkını saygıyla
selamlıyorum. 
Teşekkür
ederim. 
BAŞKAN
– Teşekkürler Sayın Vural. 
Sayın
Altay, buyurun. 
3.- İstanbul Milletvekili Engin Altay’ın,
terörle mücadele sürecinin hukuk çerçevesinde olması gerektiğine, Cizre’de
Şırnak Milletvekili Faysal Sarıyıldız ile bazı yerel yöneticilerin ateş altında
kaldığına ve Hükûmetin Cizre’de yaşanan olaylarla ilgili Parlamentoyu
bilgilendirmesinden sonra çalışmalara devam edilmesinin uygun olduğuna ilişkin
açıklaması
ENGİN
ALTAY (İstanbul) – Teşekkür ederim Sayın Başkan. Genel Kurulu saygıyla
selamlıyorum, tabii, sizi de. 
Sayın
Başkan, Güneydoğu Anadolu Bölgesi’nde yaşanan olaylar uzunca bir süredir,
kısmen, medyanın verebildiği kadarıyla, toplumun bilgi sahibi olduğu ve herkesi
tedirgin eden olaylardır. Bu topraklarda Kürt’üyle, Türk’üyle, Gürcü’süyle,
Arap’ıyla, Laz’ıyla bin yıldır kardeşçe yaşamış insanların, vatandaşlarımızın,
yurttaşlarımızın geldiğimiz noktada… Şüphesiz, AKP hükûmetlerinin bölgeye
yönelik politikalarının, aslında politikasızlığının bir sonucu olarak bölgede
âdeta hendek savaşları devam etmektedir. Burada, elbette, biz Cumhuriyet Halk
Partisi olarak devletin terör örgütüyle etkin mücadelesinden yanayız şüphesiz
ama her hâl ve şartta, Türkiye'nin bir hukuk devleti olduğunun unutulmaması ve
burada yapılan terörle mücadele sürecinin hukuk çerçevesinde, temel hak ve
özgürlükleri dikkate alan, ona ihtimam gösteren bir çerçevede yapılması
elzemdir. Devlet, bölgede terör örgütleri var diye bölgedeki halkın tamamına
terörist muamelesi yapamaz, bölgedeki halkın tamamını potansiyel terörist
olarak addedemez ve algılayamaz. Devletin elbette, bu terörle mücadele
noktasında, hukuk çerçevesinde iş ve işlem yaparken bölge halkına yönelik
şefkatli yüzünü göstermesi bir zarurettir. 
Dün
sabah, Diyarbakır’dan bir vatandaşımız -ismini vermeyelim, adamcağızın başına
da bir şey gelmesin- Sur’dan çıkmak zorunda kaldığını, Sur dışında bir bölgede
ama Diyarbakır’da, Diyarbakır Valilik binasının olduğu bir alanda aç kaldığını,
ekmek bulamadığını söyledi. Hükûmet, şimdi “vali” tabelalarını taşıyarak
saklambaç oynar gibi garip bir tutum içinde bölgedeki sorunu çözmeye çalışıyor.
Yani daha önce “Sandık taşıyalım.” dediler, olmadı; şimdi “vali” tabelası
taşıyarak bu sorun çözülecekse eyvallah ama bence ve bizce bu sorunu
büyütmekten başka bir şeye yaramaz. Süleyman Şah Türbesi’ne benzemez “vali”
tabelası. Bunun altını çizmek istiyorum.
Öte
yandan, bugün itibarıyla Cizre’de, Sayın Milletvekili Faysal Sarıyıldız’ın da
içinde bulunduğu, kimi yerel yöneticilerin de bulunduğu bir grubun ateş altında
kaldığına dair bir bilgi bizde var. Bu vahim bir durumdur. 
(Mikrofon
otomatik cihaz tarafından kapatıldı)
ENGİN
ALTAY (İstanbul) – Bitti mi Başkanım? Süre rica etsem.
BAŞKAN
– Ek süre veriyorum Sayın Altay, tamamlayınız.
Buyurunuz.
ENGİN
ALTAY (İstanbul) – Sayın Faysal Sarıyıldız’la Kürt sorununun çözümünde aynı
düşünmüyor olabilirim, olabiliriz ancak Sayın Faysal Sarıyıldız bu
Parlamentonun bir üyesidir. Bu Parlamentonun her üyesi birdir, eşittir, aynı
kıymettedir; öyle olması, öyle algılanması gerekir. Ben, Hükûmetin Cizre’de
olanlarla ilgili bilgi vermeden Parlamento çalışmalarının durdurulması
gerektiğini düşünüyorum. Böyle bir şey olabilir mi? (CHP ve HDP sıralarından alkışlar)
Ülkenin bir yerinde milletvekiline ateş açıldığı söyleniyor, bu Parlamento
burada iş ve işlem yapacak. Böyle şey olmaz, böyle demokrasi de olmaz! (CHP ve
HDP sıralarından alkışlar) 
Hükûmetin
şunu bilmesi lazım: Demokrasi, her şeyden önce tepki ve protesto rejimidir,
temel hak ve özgürlükler her şeyin üstündedir. Rica ediyorum -oturuma bir saat
ara verme hakkınız var- oturuma bir saat ara veriniz. Hükûmet gelsin,
Parlamentoyu bilgilendirsin, gerekirse kapalı oturum yapılsın. Böyle şey olmaz
Sayın Başkan! (CHP ve HDP sıralarından alkışlar) 
Bugün
Faysal Sarıyıldız’ın başına gelen, eminim, yarın İstanbul’da Mahmut Tanal’ın
başına gelecek. Bunun garantisini verebilecek bir Hükûmet var mı orta yerde? 
Lütfen,
sizden rica ediyorum, bir saat ara vermenizi talep ediyorum.
BAŞKAN
– Teşekkür ederiz Sayın Altay.
Sisteme
giren diğer grup başkan vekillerini de bir dinleyelim.
Sayın
Turan, buyurunuz.
4.- Çanakkale Milletvekili Bülent Turan’ın,
Meclisin gündemine hâkim olduğuna ve İç Tüzük gereği çalışmalara devam edilmesi
gerektiğine ilişkin açıklaması
BÜLENT
TURAN (Çanakkale) - Sayın Başkan, değerli arkadaşlarım; ben de hepinizi
saygıyla selamlıyorum.
“Ülkemizin
bir bölümünde” diye ifade edilen süreçte, hepimizin bildiği gibi, bazen
hepimizin canını yakan sonuçlarla karşılaşıyoruz, sivil ölümleri olduğunu
üzülerek duyuyoruz. Terör örgütünün çok vahşice, acımasızca katliamlar
yaptığını, her gün şehit haberleri aldığımızı üzülerek ifade ediyorum. 
Bugün
ifade edilen, HDP’li milletvekili arkadaşımızın sorunuyla ilgili ne olduğunun
ayrıntısını öğrenmedik. Öncelikle ilgililerle görüşürüz. Tabii ki her vekilin
mutlaka yasama faaliyetlerine kanunlar içerisinde, İç Tüzük içerisinde katılma
hakkı ve yetkisi vardır. Görüşelim arkadaşlarımızla, karşılıklı
değerlendirelim. 
Ancak,
buradan yola çıkarak “Meclisi kapayalım.”, “Yasama faaliyeti yapmayalım, ara
verelim.” tarzı, usulü doğru bulmuyorum. 
ENGİN
ALTAY (İstanbul) – “Kapatalım.” demedim, çarpıtıyor sözümü; “Çalışmalara ara
verelim.” dedim, ayrı şey.
BÜLENT
TURAN (Çanakkale) - Dolayısıyla, Meclis gündemine hâkimdir. Zatıalinizden
talebimiz odur ki İç Tüzük gereği çalışmalara devam edelim, diğer konuyu
Hükûmetimizle görüşelim.
Teşekkür
ediyorum Sayın Başkanım. 
BAŞKAN –
Teşekkürler Sayın Turan.
Sayın Demirel,
buyurunuz.
5.- Diyarbakır Milletvekili Çağlar
Demirel’in, Cizre’de Şırnak Milletvekili Faysal Sarıyıldız ile bazı yerel
yöneticilerin üzerine ateş açılmasına, İçişleri Bakanlığının bu duruma derhâl
müdahale etmesi ve Parlamentoya bilgi vermesi gerektiğine ilişkin açıklaması
ÇAĞLAR DEMİREL
(Diyarbakır) – Sayın Başkan, teşekkür ediyorum.
Sayın Başkan,
değerli milletvekilleri; şimdi, çok yakıcı bir gündemle bugün özellikle
vurgulamak istediğimiz şeyleri, bir kez daha buradan vurgulamak istiyoruz.
Aslında, sadece bugün değil aylardır Parlamentoda kürsüde yaşananların ne kadar
vahim olduğunu ifade etmeye çalıştık, anlattık; tüm Türkiye kamuoyuna,
Parlamentoya ifade etmeye çalıştık ve Parlamentonun görev alması gerektiğini
söyledik. 
Bugün, yine aynı
şekilde, Sur’da, Cizre’de her gün insanlar yaşamını yitiriyor. Kim olursa
olsun, şu anda Cizre’de, Milletvekilimiz Sayın Faysal Sarıyıldız olmak üzere,
seçilmişler, belediye eş başkanları ve halktan insanlar yaralı durumda,
üzerlerine ateş açıldı. Bunları bizzat, az önce -on dakika önce-
Milletvekilimiz Faysal Sarıyıldız’dan dinledik. Durum çok vahim gerçekten,
üzerlerine ateş açılıyor. Ortada muhatap yok, görüşebilecekleri kimse yok.
Yaralılara ilişkin, kendisinin bizzat oraya yaralıların durumunu görmek için ve
onları hastaneye kaldırmak için gittiğine, kimlerle gittiğine dair bilgiyi
Kaymakama iletiyor, mesaj da çekiyor. Bütün yetkilileri bu konuda
bilgilendirerek oradaki yaralıları almaya gidiyor. Siz de biliyorsunuz ki
AİHM’in bir kararı var, özelde Serhat Altun ve Orhan Tunç hakkında yapılan iki
başvuruda tedbir kararı verildi. Tedbir kararı verildiği için, ambulansların
onları hastaneye götürme zorunluluğu vardır. Tedbir kararına uyulmadığı için
Cizre’de devlet şu anda suç işliyor ve biz bu Parlamentonun görev alması
gerektiğini bir kez daha ifade etmek istiyoruz. Parlamentoda, özellikle
Parlamento Başkanının bir milletvekilinin şu anda yaşam tehlikesi olduğunu bir
kez daha söyleyerek, oradaki, ateş altındaki milletvekili ve seçilmişlerimizle
birlikte halkımızın üzerine açılan -devletin tankıyla, topuyla, zırhlı
araçlarıyla- ateşin derhâl durdurulması gerektiği konusunda görev alması
gerektiğini ifade etmek istiyoruz. Tekrar, Bakanlığımızın, İçişleri
Bakanlığının Parlamentoya gelip bilgilendirmesi ve derhâl müdahale etmesi
gerektiğini ifade etmek istiyoruz. 
Biz
görüştük ama hâlâ sonuç alamadık. Müdahale edileceğine dair, ateşin
durdurulacağına dair bilgi verilmesine rağmen, kaç saattir hâlâ ateş altında.
On dakika önce –o yüzden geç geldik buraya- bize Faysal Sarıyıldız arkadaşımız
şunu ifade etti...
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Başkan, bir dakika daha lütfen, sözümü tamamlayayım.
BAŞKAN
– Bir saniye, açtırıyorum tekrar.
Buyurun.

ÇAĞLAR
DEMİREL (Diyarbakır) – Milletvekilimiz Faysal Sarıyıldız’la görüştük ve on
dakika önce, bize “Bir bodrumda basın emekçilerinin de olduğu, halkın da olduğu
ve herkese açık olarak söylediğimiz, yetkililere de bilgi verdiğimiz yerden
üzerimize hâlâ ateş açılıyor, onlarca yaralı şu anda burada, ambulans gönderilmiyor
ve derhâl ambulansın gönderilmesi gerektiğini ifade ettik...”
Talebimiz
şudur: Meclis bu konuda bize bilgi versin, ikincisi de ateşin durdurularak
orada bulunan yaralılarla birlikte, oradaki halkın güvenliğinin sağlanması ve
yakın bir yere –belediyeye mi artık- gidişlerine izin verilsin. Ateşin derhâl
durdurulması gerektiğini bir kez daha ifade ediyor, CHP’nin önerisine
katılıyoruz. Burada bir saat ara verilmesini ve duruma ilişkin acil bilginin
Parlamentoya aktarılmasını ve özellikle de Meclis Başkanımızın bu konuda görev
alması gerektiğini bir kez daha ifade etmek istiyorum. 
Teşekkür
ediyorum. 
BAŞKAN
– Teşekkürler Sayın Demirel.
Sayın
Gök, siz de sisteme girmişsiniz. 
Buyurunuz.

6.- Ankara Milletvekili Levent Gök’ün, bir
milletvekilinin yaşamının tehdit altında olduğu bir durumda Meclisin bundan
daha acil bir gündemi olamayacağına ve Hükûmetin bu konuda bilgi vermesi
gerektiğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, bu tartıştığımız konu ciddidir, vahimdir; bunu görmezden gelemeyiz,
geçiştiremeyiz. Kimi zaman gaz yedik, valiler telefonumuza çıkmadı, bir geçmiş
olsun dahi demedi, emniyet müdürleri zaten ortada yok. Muhalefetten
milletvekillerini en barışçıl gösterilerde dahi görünce bir anda heyecana
kapılıp üzerlerimize TOMA’larla su sıkılması, bir yandan gaz sıkılması bu
Meclisin çok defa gündemine geldi; Meclis görmezden geldi, duymazdan geldi. 
Şimdi,
az önce, Sayın AKP grup başkan vekili “Ortada, görüşülecek Meclisin gündemi
vardır, Meclis gündemine hâkimdir.” diyordu. Sayın grup başkan vekili, Meclis
gündemine hâkim değil, iktidar partisi Türkiye'nin gündemine hâkim değil. Yani,
bir yaşam hakkının zedelendiği ve tehdit altında olduğu bir ortamda, özellikle
kendi mensubunun da içinde bulunduğu bir tablo içerisinde Meclisin bundan daha
acil bir görevi olabilir mi? Yani, bir milletvekilinin hayatına eğer bir zarar
gelecekse bu, Meclisin gündemi değil midir? Yani, hangi iş bir yaşam hakkından
daha önemlidir?
BÜLENT
TURAN (Çanakkale) – Öyle bir şey yok Sayın Başkan. 
LEVENT
GÖK (Ankara) - Ve bir milletvekilinin ölmesi mi bekleniyor? Yani, bu Meclis,
bir milletvekili ölecek de ondan sonra mı bu meselelere el koyacaktır? 
ENGİN
ALTAY (İstanbul) – İçişleri Bakanı gelecek, o Bakan buraya gelecek!
LEVENT
GÖK (Ankara) - Basın emekçilerinin olduğundan bahsediliyor, ben de bilgi aldım.

RAMAZAN
CAN (Kırıkkale) – Arkadaşlar, CHP’ye yakışmıyor.
LEVENT
GÖK (Ankara) - Özellikle, Meclisten bir milletvekilinin de içinde bulunduğu bir
gruba, bırakın böyle bir gruba, başka insanlara dahi saldırıyı kabul etmek
mümkün değildir. Meclis, bir kere, önce kendi mensubunun da içinde bulunduğu
bir olayı sahiplenmelidir, varsa gerçeği hakkında bilgi alınmalıdır. Bu konuda
bize de gelen çok ciddi duyumların bir an önce ortaya çıkartılması gerekiyor.
Böyle
bir durum karşısında, biz Cumhuriyet Halk Partisi olarak çok acil bir şekilde
Meclise bilgi verilmesi gerektiğini düşünüyoruz. Son derece haklı bir talep.
Hem Meclisteki bir milletvekilinin ve hem oradaki grubun durumunun anlaşılması
bakımından devletin resmî organlarından alınacak bir bilgiyi burada İçişleri
Bakanı ya da Hükûmet adına bir kişinin bizlere sunmasını bekliyoruz. Bu konuda
sizden de gereğini yapmanızı talep ediyoruz. 
Saygılarımla.

BÜLENT
TURAN (Çanakkale) – Sayın Başkan…
ENGİN
ALTAY (İstanbul) – O bakan buraya gelecek!
BAŞKAN
– Teşekkür ederiz Sayın Gök.
Sayın
Turan, buyurun. 
AHMET
YILDIRIM (Muş) – Başkan, Hükûmet nerede Başkan? Hükûmet yok!
7.- Çanakkale Milletvekili Bülent Turan’ın,
Cumhuriyet Halk Partisi ile Halkların Demokratik Partisinin Meclis
çalışmalarına ara verilmesiyle ilgili taleplerini doğru bulmadığına, Meclisin
gündemine devam etmesi gerektiğine ve Cizre’de yaşanan olaylarla ilgili
Hükûmetin bilgi vereceğine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; HDP’li arkadaşların ve
CHP’li arkadaşların ısrarla “Meclisi kapayalım.” yaklaşımını büyük bir
şaşkınlıkla ifade ediyorum. (CHP ve HDP sıralarından sıra kapaklarına vurmalar,
gürültüler)
ENGİN
ALTAY (İstanbul) – Ayıp ediyorsun, vallahi ayıp ediyorsun! Ayıp ediyorsun ya!
Böyle bir şey olmaz! 
BÜLENT
TURAN (Çanakkale) - Peki, revize ediyorum. (CHP ve HDP sıralarından sıra
kapaklarına vurmalar, gürültüler)
Sayın
Başkan…
ENGİN
ALTAY (İstanbul) - Hayret bir şey ya! “Meclisi kapatalım.” diyen kim ya! Ayıp
ya!
BÜLENT
TURAN (Çanakkale) - Arkadaşlar, iki grup başkan vekiliniz konuştu, ben de
konuşayım.
Peki,
Sayın Başkan, diyorum ki…
DİRAYET
TAŞDEMİR (Ağrı) – Can güvenliği sağlansın, başka bir şey söylemiyoruz.
BAŞKAN
– Sayın Turan, buyurun.
BÜLENT
TURAN (Çanakkale) – HDP’li ve CHP’li grup başkan vekillerinin “Meclise bir saat
ara verelim.” talebini doğru bulmadığımı ifade ediyorum. 
Oldu
mu şimdi Sayın Başkan? Geri alın o lafı şimdi!
ENGİN
ALTAY (İstanbul) – Ama “Meclisi kapatalım.” diyorsun, bu çok ayrı bir şey!
Söz
talep ediyorum.
BARIŞ
YARKADAŞ (İstanbul) – Biz “Meclis kapansın.” demiyoruz, Meclis açılsın,
çalışsın diyoruz!
BÜLENT
TURAN (Çanakkale) – Meclisin gündemi yoğun Sayın Başkan. Konularımızın ne
olduğunu… Tüm kamuoyumuz bekliyor. Az önce…
LEVENT
GÖK (Ankara) – Bülent Bey, isterse on dakika sonra, on beş dakika sonra gelsin
ya!
BÜLENT
TURAN (Çanakkale) – Ama dinlerlerse anlatmak istiyorum. 
BAŞKAN
– Sayın milletvekilleri, tamamlasın sayın grup başkan vekili. 
BÜLENT
TURAN (Çanakkale) – Aslında, Sayın Başkanım, bu durum bile meselenin üzüm yemek
olmadığını gösteriyor, dertleri bağcıyla. 
Bir
konuyla ilgili bilgi vermek istiyorum ancak CHP ve HDP’li arkadaşlar masaya
vurarak konuşmama engel oluyorlar. 
LEZGİN
BOTAN (Van) – Arkadaşımızın başına bir şey gelirse AKP Hükûmeti sorumludur,
sorumlu!
BÜLENT
TURAN (Çanakkale) – Mesele can güvenliği meselesiyse dinleyin, bilgi vermek
istiyorum ama masaya vurarak, Meclisi çalıştırmayarak hangi sorun çözülebilir
ki arkadaşlar?
DİRAYET
TAŞDEMİR (Ağrı) – Benim vekilimin can güvenliği yoksa Meclis neyi konuşacak?
Biz neyi konuşacağız?
BÜLENT
TURAN (Çanakkale) – Ben katılmadığım hâlde hepinizi dinledim. (HDP sıralarından
gürültüler)
Arkadaşlar,
böyle, bir şey konuşulmaz. Bu tablo nedir Allah aşkına? Bir şey iddia ettiniz,
cevap vermek istiyorum. Bir şey iddia ettiniz…
DİRAYET
TAŞDEMİR (Ağrı) – İddia etmedik! İddia değil, gerçek olan! Arayın sorun o
zaman!
ÇAĞLAR
DEMİREL (Diyarbakır) – Dinletebiliriz size!
BÜLENT
TURAN (Çanakkale) – Sayın Başkan, bilgi vereyim mi, vermeyeyim mi?
BAŞKAN
– Sayın milletvekilleri, Sayın Turan konuşmasını tamamlasın, ondan sonra
isteyen vekillere söz hakkı vereceğim.
Buyurun.
BÜLENT
TURAN (Çanakkale) – Böyle bir şey olabilir mi! İddia edeceksiniz, talepte
bulunacaksınız, bir başkası konuşunca da masaya vuracaksınız! Bu anlaşılır bir
şey değil. Parlamento konuşmanın olduğu yerdir. 
DİRAYET
TAŞDEMİR (Ağrı) – Tabii yirmi dört saat konuşuyorsunuz, üç yüz altmış beş gün
konuşuyorsunuz!
BÜLENT
TURAN (Çanakkale) – Biz konuşmayacaksak kim konuşacak arkadaşlar? Falanca
kişinin can güvenliği problemi var, benim de konuşma güvenliği problemim var.
Böyle bir şey olabilir mi!
MAHMUT
TOĞRUL (Gaziantep) – Doğru konuşun!
BÜLENT
TURAN (Çanakkale) – Bakın, hiçbir vekilimizin, hiçbir vatandaşımızın saçının
kılına zarar gelsin istemeyiz. 
DİRAYET
TAŞDEMİR (Ağrı) – Biz çok duyduk bunları, çok! Biz çok duyduk bunları, çok
duyduk!
BÜLENT
TURAN (Çanakkale) – Bu konuda hemfikiriz. Bunu konuşmak bile abes. Söylemeyeyim
mi bunu?
MAHMUT
TOĞRUL (Gaziantep) – Gereğini yapın, gereğini!
BÜLENT
TURAN (Çanakkale) – Ben az önce İçişleri Bakan Yardımcımızla görüştüm, konunun
anlatıldığından farklı boyutu olduğunu ifade ettiler. Terör faaliyetlerinin en
yoğun olduğu evlerden birinde…
DİRAYET
TAŞDEMİR (Ağrı) – Bahaneniz hazır!
BÜLENT
TURAN (Çanakkale) - …buna benzer bir çalışmanın olduğunu ifade ettiler. (HDP
sıralarından gürültüler)
MAHMUT
TOĞRUL (Gaziantep) – Orada yapılacak katliamı meşrulaştırmak için…
ÇAĞLAR
DEMİREL (Diyarbakır) – Meşrulaştırıyorsunuz!
BÜLENT
TURAN (Çanakkale) – Vekilimizle görüştüklerini, sorun olmadığını da ifade
ettiler. Konuyla ilgili ayrıntılı bilgi verecekler zaten. Dolayısıyla “Meclisi
kapatalım.” söyleminin… 
ENGİN
ALTAY (İstanbul) – Bak yine “Kapatalım.” diyor ya!
BÜLENT
TURAN (Çanakkale) - …iyi niyetten yoksun bir söylem olduğunu ifade ediyorum.
Kurtuluş
Savaşı’nda bile çalışan bu Meclisin gündemine devam etmesi lazımdır. (CHP ve
HDP sıralarından sıra kapaklarına vurmalar, gürültüler)
ENGİN
ALTAY (İstanbul) – Ya, ayıp! Yazıklar olsun sana!
BÜLENT
TURAN (Çanakkale) – Ancak, bir sorun varsa bu sorunla ilgili de hepimizin
üzerine düşeni yapması lazım. 
Ben
bir bilgiyi paylaşmaya çalışıyorum. 
DİRAYET
TAŞDEMİR (Ağrı) – Yanıltıyorsunuz!
BÜLENT
TURAN (Çanakkale) – İçişleri Bakan Yardımcımızla görüştüm, konuya Hükûmet
hâkim, kimseye zarar gelmeden bu işi çözmek istiyorlar. 
MAHMUT
TOĞRUL (Gaziantep) – Neye hâkim? Garanti veriyor musun?
DİRAYET
TAŞDEMİR (Ağrı) – Nasıl çözecekler?
BÜLENT
TURAN (Çanakkale) – Eğer niyetleri samimiyse yardımcı olsunlar, bilgiyi
alacağız. Zaten üçte yani beş dakika sonra, kanun başladığında Hükûmetimizin
birçok temsilcisi burada olacaklar, onlar da ayrıntılı bilgi verecekler. 
Ambulans
talebinin karşılandığını da öğrendim. 
BURCU
ÇELİK ÖZKAN (Muş) – Cenaze arabasıyla götürüldü arkadaşlarımız oradan, üst üste
sekiz arkadaş, sekiz yaralı.
ÇAĞLAR
DEMİREL (Diyarbakır) – Üst üste konularak!
BÜLENT
TURAN (Çanakkale) – Kavga edeceksek kavga edelim. Bu mudur üslup, bu mudur
usul? Arkadaşlar, yapmayın lütfen!
BURCU
ÇELİK ÖZKAN (Muş) – Hayır, kavga etmeyelim ama lütfen, doğruları söyleyin.
MAHMUT
TOĞRUL (Gaziantep) – İnsanların can güvenliği yok, siz şey edebiyatı
yapıyorsunuz. 
BÜLENT
TURAN (Çanakkale) – Değerli arkadaşlar, ben iyi niyetli bilgi vermeye çalıştım,
takdir zatıalinizin. 
AHMET
YILDIRIM (Muş) – İnsanlar ölüyor diyoruz, nezaketten bahsediyorsunuz, ayıptır
ya! 
ENGİN
ALTAY (İstanbul) – Sayın Başkan… 
BAŞKAN
– Sayın milletvekilleri, ben konuşmak istiyorum, ben konuşacağım.
ENGİN
ALTAY (İstanbul) – Sayın Başkan, ara vermeyin lütfen. 
BAŞKAN
– Sayın Altay, bir saniye…
ENGİN
ALTAY (İstanbul) – Çok ağır tahrik var…
ÇAĞLAR
DEMİREL (Diyarbakır) – Başkan, çok sıcak bir bilgi var.
BAŞKAN
– Sayın milletvekilleri, açıklama yapan sayın grup başkan vekilleri Meclisin
kapatılması yönünde bir talepte bulunmadılar.
BÜLENT
TURAN (Çanakkale) – Ara verme, bir saat. 
ENGİN
ALTAY (İstanbul) – En fazla bir saat, beş dakika da olabilir.
BÜLENT
TURAN (Çanakkale) – Oyuna düşmeyin, yakışmıyor!
BAŞKAN
– Değerli milletvekilleri Meclisin bir saat ara verip buraya Hükûmet
yetkililerinden bir bakan arkadaşımızın gelip bilgi vermesini talep ettiler.
(CHP ve HDP sıralarından alkışlar)
ÇAĞLAR
DEMİREL (Diyarbakır) – İçişleri Bakanı!
LEVENT
GÖK (Ankara) – İsterlerse on dakika sonra gelsinler canım!
MEHMET
NACİ BOSTANCI (Amasya) – Pervin Hanım, böyle bir usul yok. Siz her başkan
vekilliğinizde bunu yapıyorsunuz, bunu yapamazsınız.
DİRAYET
TAŞDEMİR (Ağrı) – Doğruyu söylemek suç mu? 
BAŞKAN
– Dolayısıyla, sayın milletvekilleri, Şırnak Milletvekili Sayın Faysal
Sarıyıldız iki saat önce bana da ulaştı.
MEHMET
NACİ BOSTANCI (Amasya) – Burada her görev aldığınızda bunu yapıyorsunuz.
Tarafsız olun, sizin göreviniz Meclisi çalıştırmak, Meclisi çalıştırmak! (HDP
sıralarından gürültüler)
DİRAYET
TAŞDEMİR (Ağrı) – O sizin taraflılığınız.
BURCU
ÇELİK ÖZKAN (Muş) – Bağırmayın.
BAŞKAN
– Sayın Bostancı…
MEHMET
NACİ BOSTANCI (Amasya) – Hükûmet gelir, açıklamasını yapar.
MAHMUT
TOĞRUL (Gaziantep) – İnsan ölüyor, insan!
BAŞKAN
– Sayın Bostancı, lütfen, müdahale etmeyiniz.
MEHMET
NACİ BOSTANCI (Amasya) – Nasıl müdahale etmeyeyim Hanımefendi!
LEZGİN
BOTAN (Van) – Üsluba bak!
BAŞKAN
– Sayın Faysal Sarıyıldız telefonla bana da ulaştı… 
BÜLENT
TURAN (Çanakkale) – Nasıl ateş altında o zaman?
BAŞKAN
– …Cizre’de durumun çok ciddi olduğunu, sivil insanların üzerine ama aynı
zamanda, seçilmiş insanların üzerine ateş açıldığını ifade etti… 
RAMAZAN
CAN (Kırıkkale) – Koskoca CHP alet oluyor ya!
BAŞKAN
– …ve bunlar içerisinde Şırnak Milletvekilimiz Sayın Faysal Sarıyıldız da var. 
BÜLENT
TURAN (Çanakkale) – Yok.
BAŞKAN
– Biraz önce grup başkan vekillerimiz de ifade ettiler, bu durum çok vahim bir
durum ve kabul edilemez bir durum. 
HASAN
BASRİ KURT (Samsun) – Kürsüye gelip konuşun Sayın Başkan, kürsüden konuşun,
oradan konuşmayın.
MAHMUT
TOĞRUL (Gaziantep) – Meclis Başkanı konuşuyor be!
HASAN
BASRİ KURT (Samsun) – Kürsüden konuşsun, böyle bir şey yok.
BAŞKAN
– Dolayısıyla, talep edilen, Hükûmet yetkililerinden birisinin gelip burada
bilgi vermesi konusuna katılıyorum. 
Birleşime
bir saat ara veriyorum. (HDP sıralarından alkışlar)
Kapanma Saati: 14.55
ÜÇÜNCÜ OTURUM
Açılma Saati:
15.33
BAŞKAN: Başkan
Vekili Pervin BULDAN
KÂTİP ÜYELER:
Emre KÖPRÜLÜ (Tekirdağ), Mücahit DURMUŞOĞLU (Osmaniye)
------0------
BAŞKAN – Sayın
milletvekilleri, Türkiye Büyük Millet Meclisinin 30’uncu Birleşiminin Üçüncü
Oturumunu açıyorum.
Sayın
milletvekilleri, Hükûmet adına Başbakan Yardımcısı Lütfi Elvan’ın İç Tüzük’ün
59’uncu maddesine göre söz talebi vardır. Gündeme geçmeden önce bu talebi
yerine getireceğim. 
Sayın
Bakanın açıklamasından sonra, istemleri hâlinde siyasi parti gruplarına ve
grubu bulunmayan milletvekillerinden birine söz vereceğim.
Konuşma
süreleri Hükûmet için yirmi, siyasi parti grupları için on, grubu bulunmayan
milletvekili için beş dakikadır. 
Şimdi,
Sayın Elvan’ı kürsüye davet ediyorum.
Buyurunuz
Sayın Elvan. (AK PARTİ sıralarından alkışlar)
Süreniz
yirmi dakika. 
IV.- GÜNDEM DIŞI KONUŞMALAR (Devam)
B) Hükûmetin Gündem Dışı Açıklamaları
1.- Başbakan Yardımcısı Lütfi Elvan’ın,
Güneydoğu Anadolu Bölgesi’nde terör örgütüne yönelik yapılan mücadeleye ve
Cizre’de yaşanan olaylara ilişkin gündem dışı açıklaması ve MHP Grubu adına
Manisa Milletvekili Erkan Akçay, HDP Grubu adına Diyarbakır Milletvekili Çağlar
Demirel, CHP Grubu adına İstanbul Milletvekili Engin Altay ve AK PARTİ Grubu
adına Amasya Milletvekili Mehmet Naci Bostancı’nın aynı konuda konuşmaları 
BAŞBAKAN
YARDIMCISI LÜTFİ ELVAN (Mersin) – Sayın Başkan, değerli milletvekilleri;
hepinizi saygıyla selamlıyorum.
Güneydoğu
Anadolu Bölgemizde özellikle terör örgütüne yönelik yapılan mücadeleye yönelik
olarak söz almış bulunuyorum. 
Öncelikle
şunu ifade edeyim: Kamu düzenini sağlamak Hükûmetimizin en temel görevlerinden
biridir. Dolayısıyla, bölgede kamu düzenini bozucu özellikle silahlı terör
örgütlerine yönelik Emniyet mensuplarımızın, Silahlı Kuvvetlerimizin mücadelesi
o bölgede yaşayan vatandaşlarımızın huzurunun temini, rahat bir yaşam
sağlayabilmeleri açısından son derece önemli. Dolayısıyla, bizim terörle
mücadele kararlılığımızı bir kez daha buradan vurgulamak istiyorum. Ve terörle
mücadele etmeye devam edeceğiz ve kamu düzeni sağlanıncaya kadar, özellikle o
bölgedeki silahlı terör örgütü mensupları ortadan kaldırılıncaya kadar
mücadelemizi sürdürmeye kararlıyız; bunu açık bir şekilde ifade etmek istiyorum.
(AK PARTİ sıralarından alkışlar) 
Cizre’de
yaşanan hadiseye gelince, bugün yaşanan hadiseye gelince: Değerli arkadaşlar,
yine, emniyet mensuplarımızın, emniyet güçlerimizin terörle mücadele kapsamında
Cizre’de bazı mahallelerde özellikle bu illegal terör örgütlü silahlı
yapılanmalara yönelik mücadelesi sürüyor. Ve bugün de terörle mücadele devam
ederken bir milletvekilimiz o bölgeye gidiyor, o mahalleye gidiyor, bir eve ve
burada yaralıların olduğu ifade ediliyor ve kaymakam beyle görüşüyor. Bunun
üzerine Cizre Kaymakamlığımız o bölgeye ambulans gönderiyor ve anons ediliyor
yaralıların ambulanslara gönderilmesi yönünde. Ancak, anonsa rağmen, herhangi
bir yaralı ambulansa götürülmüyor; bunun üzerine ambulans geri dönüyor. Daha
sonra tekrar kaymakamlık aranıyor, ambulansın gelmediği ifade ediliyor. Ve
kaymakam bey, ambulansı gönderdiklerini, anons ettiklerini, buna rağmen
yaralıların ambulansa intikal ettirilmediğini ifade ediyor ve bunun üzerine
tekrar ambulansı o bölgeye gönderiyor kaymakamlığımız. Durum bundan ibarettir. 
Milletvekillerimizin
güvenliği elbette bizim için son derece önemlidir, bunu özellikle vurgulamak
istiyorum; sivil vatandaşlarımızın güvenliği elbette önemlidir. Bu
operasyonların bu kadar uzun sürmesinin temel nedeni de biz, o bölgede yaşayan
herhangi bir vatandaşımızın, sivil vatandaşımızın kılına dahi dokunulmasını
istemiyoruz, zarar görmelerini istemiyoruz. O nedenle, bu operasyonlar son
derece hassas bir şekilde güvenlik güçlerimiz tarafından yürütülmektedir. Bunun
temel amacı da hiçbir sivil vatandaşımızın o bölgede zarar görmemesidir.
Hassasiyetimiz son derece yüksektir, bu konuda gereken talimatlar güvenlik
güçlerine verilmiştir ve o hassasiyet çerçevesinde bu mücadele
sürdürülmektedir. Dolayısıyla, biz, o bölgede yaşayan vatandaşlarımızın özgür
bir şekilde yaşayabilmeleri için, okullarına, hastanelerine rahat bir şekilde
gidebilmeleri için bu mücadeleyi veriyoruz. Düşünün, sokaklar bariyerlerle
kaplanmış, barikatlar kurulmuş sokaklara ve o sokağa herhangi bir ambulans
girmek istediği zaman o ambulans o sokağa giremiyor. O barikatları kaldırmak
güvenlik güçlerimizin görevi ve biz bunu yapıyoruz. 
Okullar
yakılıyor, hastaneler yakılıyor; ses çıkarılmıyor. Biz, özellikle siyasi
partilerimizin, Mecliste grubu bulunan siyasi partilerimizin teröre yönelik
olarak, bu silahlı terör örgütlerine yönelik olarak dik bir duruş sergilemesini
arzu ediyoruz. Hiçbir siyasi partimizin hiç kimsenin tesiri altında kalmadan,
vesayet altında kalmadan teröre karşı mücadele ettiğimizi Türkiye Büyük Millet
Meclisi olarak göstermek zorundayız arkadaşlar. Bu ülke bizim. Bu ülkenin
birliği için, bu ülkenin dirliği için, üniter yapımızın muhafaza edilmesi için;
o bölgede yaşayan vatandaşlarımızın huzuru için, güvenliği için bu mücadeleyi
birlikte sürdürmek zorundayız ve bu konuda Hükûmetimizin kararlılığı devam
ediyor, bundan sonra da devam edecek. 
Bizim
buradaki temel hedefimiz terör örgütüne yöneliktir. Vatandaşlarımızın huzuru
bizim açımızdan son derece önemlidir. Dolayısıyla, her bir vatandaşımızın baskı
altında kalmadan, hele hele terör örgütünün baskısı altında kalmadan orada
huzurlu bir şekilde yaşamasını istiyoruz. Ama, maalesef, zorla evler
boşaltılıyor, oraya silahlı terör örgütü mensupları yerleşiyor ve o sokaklara,
o mahallelere güvenlik güçlerimizin girmesi engellenmeye çalışılıyor. İşte,
Silopi’de bu temizlik harekâtı gerçekleştirildi ve tamamlandı. Bundan sonraki
süreçte de hem Cizre’de hem de Sur’da gerekli temizlik yapılacaktır ve
vatandaşlarımızın huzuru, mutluluğu, rahat ve özgür bir şekilde yaşamaları için
ne gerekiyorsa hepsi yapılacaktır değerli arkadaşlar. 
Ben
hepinize çok teşekkür ediyor, saygılar sunuyorum. (AK PARTİ sıralarından
alkışlar) 
FİLİZ
KERESTECİOĞLU DEMİR (İstanbul) – Faysal Sarıyıldız’la ilgili bilginiz var mı?
BAŞKAN
– Sayın milletvekilleri, gruplar adına söz talepleri vardır, sırasıyla gruplar
adına söz vereceğim. 
Şimdi,
Milliyetçi Hareket Partisi Grubu adına Manisa Milletvekili Sayın Erkan Akçay’ı
kürsüye davet ediyorum. 
Buyurunuz
Sayın Akçay. (MHP sıralarından alkışlar) 
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
hepinizi saygıyla selamlıyorum. 
Sayın
Bakan, doğrusu hiçbir konuda somut bir bilgi vermiş değil, son derece kısa bir
açıklamayla veya bir görüş serdetmekle ifadede bulundu. Öncelikle, Hükûmetin,
Sayın Bakanın, bu kürsüde özellikle bugün bazı sayın milletvekillerinin dile
getirdikleri hususlarla ilgili ayrıntılı ve somut bir bilgiyi vermesi gerekirdi
ki biz de anlamalıydık Hükûmet ülkenin gündemine hâkim, yönetimine hâkim, anbean,
saniye saniye olayları takip ediyor ve olaylara hâkim ama görüyoruz ki iktidar,
maalesef, terör olaylarına hâkim bir vaziyette mücadele edemiyor, mahkûm bir
vaziyette daha çok da mugalata yapmayı tercih ediyor. 
Aziz
milletimizin, bu terör olaylarının iç yüzü, perde arkası ve yaşanan günlük
hadiselerle ilgili ayrıntılı bilgi almaya hakkı vardır. Bu temel haklardan
biridir ve yüce Meclisin de bu bilgileri almaya hakkı vardır. Ancak görüyoruz
ki -sadece bugün için söylemiyorum- bugüne kadarki Genel Kurul görüşmelerinde
Hükûmet, bilgi vermekten özenle kaçınan, tartışmalara girmekten kaçınan bir
tutum izliyor. Öyle ki ülkenin geleceğine, Türkiye Cumhuriyeti’nin ve Türk
milletinin varlığına, bütünlüğüne yönelik fevkalade tartışmalar yapılınca
genellikle Adalet ve Kalkınma Partisinin sayın grup başkan vekilleri cevap
vermeye çalışıyorlar. Yalnız, bu bahsettiğim Türkiye Cumhuriyeti’ne ve onun
varlığına, birliğine, Türk milletinin bütünlüğüne, milletin varlığına yönelik
tartışmalarda özenle sessiz ve cılız kaldığını da görüyoruz. İktidar partisi ne
zaman ayağa kalkıyor veya deyim yerindeyse zıplıyor? Ne zaman iktidar
sahiplerine, Sayın Başbakana, Sayın Cumhurbaşkanına yönelik bir eleştiri
olduğunda sataşmadan söz alıyor. Ama ülkemizde yaşanan hadiselerle ilgili doğrusu
basından da yeterli bilgi alınamıyor, Hükûmet de sadece propagandaya yönelik
açıklamalar yapmakla yetiniyor. 
Değerli
arkadaşlar, Sayın Başkan, değerli milletvekilleri; terörle mücadelede
kararlılık var mı? Bu konuda çok ciddi endişelerimiz var. On üç yıllık AKP
iktidarının hükûmet etme ve terör karşısındaki tutumunu dikkate aldığımızda,
Adalet ve Kalkınma Partisinin, bugün itibarıyla dahi terörle mücadelede
yeterince kararlılığı ve ilerisi için ne yapmak istediği konusunda açık fikirli
olduğunu söyleyemeyiz; günü geçiştirme, günü kurtarma anlayışı içerisinde.
Yani, henüz, bugüne kadar Adalet ve Kalkınma Partisi, uyguladığı politikaların
yanlışlığının ve teröre koyduğu teşhisin yanlış olduğunun farkında dahi değil.
Terör örgütünü eğer siz, iktidar olarak bir hak mücadelesi… “Bunların bir hak
talebi var, o yüzden silahı ellerine aldılar; biz bu talepleri karşılarsak
terör sona erer.” anlayışını iktidarın kesinlikle bırakması gerekir. Şunu
bilmeliyiz arkadaşlar, aziz Türk milleti: Hangi talebi karşılanırsa karşılansın
terör örgütü PKK hiçbir zaman silah bırakmayacaktır; Türkiye’ye, Türkiye
Cumhuriyeti’ne ve Türk milletine yaptığı suikastlarını, Türkiye Cumhuriyeti’ni
ve Türk milletinin varlığını, birliğini yok edene kadar bu silahlı gayretlerini
devam ettirecektir çünkü PKK terör örgütü bir hak arayan örgüt değildir, aynı
zamanda emperyalist ülkelerin kullandığı bir aparat olduğunu da gözden
kaçırırsanız bugün PKK olur, yarın “MKK” olur; olay değişmez. 
“Siyasi
partilerin terör karşısında dik duruş sergilemesini istiyoruz.” diyor Sayın
Bakan. El insaf! Dik duruşu, kararlılığı önce iktidarın sağlaması gerekiyor.
Milliyetçi Hareket Partisi, bugüne kadar, her türlü terör faaliyeti karşısında
ilkeli, kararlı, tutarlı tutumunu sürdürmüştür ve maalesef, Milliyetçi Hareket
Partisinin ve Sayın Genel Başkanımızın uyarıları, söylemleri, teşhislerimiz,
analizlerimiz iktidar sahipleri tarafından dikkate alınmamıştır. Ancak, 25’inci
Dönemin bir konuşmasında Sayın Bülent Arınç, yine bu kürsüden, bu konuda,
Milliyetçi Hareket Partisinin haklı uyarılarının olduğunu da ifade etmiştir. 
Evet,
bir tutarsızlık var. Önce bu tutarsızlığı gidermesi gereken iktidar partisidir.
Bugün eğer güneydoğu illerimizde, ilçelerimizde bu kadar bir kaos hâli, anarşi,
terör hâli meydana gelmişse, vatandaşın can ve mal güvenliği kalmamışsa
iktidar, uyguladığı bu yanlış çözüm politikasının bir neticesi olduğunu, bu
kazılan hendeklerde terör örgütünün bu çözüm süreci nedeniyle silahlanmasını
artırdığını, örgütlenmesini daha da geliştirdiğini, kendisini tahkim ettiğini
ve silahlı bir kalkışma cesaretini, cüretini bulduğunu ve bunun da müsebbibinin
iktidarın yanlış politikaları olduğunu bilmek zorundadır. İşte bu yüzden bugün
kamu düzeni kalmamıştır; sadece doğu ve güneydoğu illerimizde değil, Ankara’da
da, İstanbul’da da kalmamıştır. Terör örgütü mahkemeler kurmaya kalkışıyor
“vergi dairesi” adı altında haraç topluyor. 
Değerli
arkadaşlar, sadece güneydoğuda toplamıyor haracı, Manisa’da PKK’nın haraç
topladığını bileniniz var mı? İktidar biliyor mu, Sayın Bakan biliyor mu?
Bugün, PKK “vergi” adı altında Manisa’da da haraç toplamaktadır vatandaşlardan.
Bu nasıl devlettir, bu nasıl hükûmet hâlidir? Öncelikle, şehirlerde sulh, sükûn
sağlanması gerekir. E, dağlarda piknik yapılacaktı! Dağlarda piknik yapmayı
bırakın, şehirler yaşanmaz hâle geldi. Masum on binlerce, yüz binlerce
vatandaş, can kaygısıyla göç etme telaşına kapıldı. Ülkemiz, çok büyük,
tehlikeli bir oyunun girdabına sürüklenmektedir. Buna, gündelik, birtakım
arızi, lokal terör olayları olarak bakamayız. Ve maalesef, yine, bu terör
hadisesinden de, iktidar sahipleri tarafından gerek yeni anayasa
düzenlemelerinde gerekse ikide bir gündeme getirilmeye çalışılan başkanlık
sisteminde bu hadiselerden de yararlanılacağını ve istismar edileceğini de görmek
istiyoruz. 
Daha
22 Ağustos 2013 tarihinde ne diyor Sayın Erdoğan? “Hazmedilmeyen bazı durumlara
rağmen operasyon yapmıyoruz.” diyor. Niye operasyon yapmadınız, niye göz
yumdunuz bunca silahlanmaya, cephanelere? PKK’lı müteahhitlere yol ihalesi
verilip asfaltların altına patlayıcılar tuzaklandı ve onların birkaç yıl, üç
yıl bu tuzaklar kaldıktan sonra patlatıldığını, askerimizi, polisimizi ve masum
vatandaşımızı şehit verdiğimizi unutmamızı mı bekliyorsunuz? Milletimiz
unutacak mı? Elbette unutmayız. 
17
Eylül 2015, yine aynı, benzeri sözler Sayın Erdoğan’dan.
(Mikrofon
otomatik cihaz tarafından kapatıldı)
BAŞKAN
– Sayın Akçay…
ERKAN
AKÇAY (Devamla) – Tamamlıyorum. 
BAŞKAN
– Ek süre veriyorum. 
Buyurun.

ERKAN
AKÇAY (Devamla) – Teşekkür ederim Sayın Başkan. 
17
Eylül 2015 “Çözüm süreci içerisinde, valilerimiz, kendilerine verdiğimiz
talimatlar gereği, ciddi manada bu terör örgütlerine karşı şu andaki
operasyonlara girmiyorlardı.” diyor. Yani “Talimat vermedik, operasyon
yaptırmadık, göz yumduk, görmezlikten geldik, duymazlıktan geldik ve terör
örgütünü azdırdık.” Geldiğimiz nokta, maalesef, sizin, sayın iktidarın sebep
olduğu bir noktadır. Şimdi de utanmadan, kendi yarattığı bu kaostan şikâyet
ederek muhalefet partilerinin dik durmasını bekliyor. Dik durmak, kararlı
politika uygulamak önce iktidar partisine düşer ve öncelikle yapması gereken
de…Taa 2003’ten beri bir gömleğin düğmesi ilk defa yanlış iliklenmeye başlandı
ve bugüne kadar da bütün düğmeler yanlış iliklendi. Artık doğru teşhisle ve
doğru çözümle gidilmesi gerekir.
Şimdilik
sözlerime burada son veriyor, hepinizi saygıyla selamlıyorum. (MHP sıralarından
alkışlar) 
BAŞKAN
– Teşekkürler Sayın Akçay.
Halkların
Demokratik Partisi Grubu adına Diyarbakır Milletvekili Sayın Çağlar Demirel.
(HDP sıralarından alkışlar) 
Buyurun
Sayın Demirel.
HDP
GRUBU ADINA ÇAĞLAR DEMİREL (Diyarbakır) – Sayın Başkan, değerli
milletvekilleri; evet, bugün çok acil bir durumu ifade etmek istedik. 
Aslında
bu kürsüde, Parlamentoda, günlerdir, aylardır yaşananları anlatmaya çalıştık,
tüm Türkiye kamuoyuna duyurmaya çalıştık. Her ne kadar sesimiz kısılmaya
çalışılsa da, basın yüzümüze kapatılsa da yine de biz bulunduğumuz yerlerde
gerçekleri tüm Türkiye halkıyla paylaşmak istedik. 
Evet,
bugün de yine aynı şekilde, son bir gelişmeyle, milletvekilimizin de içinde
olduğu, seçilmişlerin içinde olduğu Cizre’de yaşayan halkımızın ateş altında
olduklarını ifade etmek ve bu Parlamentonun bu konuya ilişkin sorumluluk alması
gerektiğini bir kez daha burada dile getirmek istedik. Yalnız, bunu ifade
ederken özelde Hükûmetten bu konuya ilişkin açıklama istediğimizi,
beklediğimizi, Sayın Milletvekilimiz Faysal Sarıyıldız’ın da içerisinde
bulunduğu seçilmişlerle birlikte durumunun ne olduğuna dair bilginin bu
Parlamentoya verilmesi gerektiğini ifade ettik. Ama ne yazık ki Sayın Bakandan
Sayın Faysal Sarıyıldız ve oradakilere ilişkin bilgileri alamadık, son durumu
alamadık ama biz dakika dakika sayın milletvekilimiz ve bu Parlamentonun bir
üyesi olan Faysal Sarıyıldız’la görüştük. 
Sayın
Bakan şunu ifade ediyor: “Vatandaşların huzurunu temin ediyoruz.” diyor;
görüntüler ortada, çok fazla bir şey söylemeye gerek yok. Vatandaşın huzurunu
temin etmek Silopi’de ve Cizre’de otuz sekiz gün boyunca oradaki halkın,
vatandaşın sokağa bile çıkmasını engellemek ve sokağa çıktığı an itibarıyla ya
keskin nişancılar ya da zırhlı araçlarla katletmek ya da evindeyse de top ve
tanklarla, ateşli silahlarla atılan araçlarla evlerini başına yıkıp hayatını
kaybetmesine neden olmak mı? Örnekleri çoktur, bunların hepsini listeleyebiliriz,
isimleri söyleyebiliriz. 
BAŞKAN
– Sayın Demirel, bir saniyenizi rica ediyorum. 
Sayın
bakanlar lütfen… Sayın milletvekilleri, sizlerden rica ediyorum, sayın
bakanların bu konuyu dinlemesini talep ediyorum. Önemli bir konuyu görüşüyoruz,
diğer görüşmelerinizi Genel Kurul dışında yaparsınız. 
Teşekkür
ederim. 
ENGİN
ALTAY (İstanbul) – Ne ayıp şey ya, vallahi çok ayıp ya!
CEYHUN
İRGİL (Bursa) – Arkadaşlar, bu ne ya! Kadın gününe çevirdiniz bu Meclisi.
BAŞKAN
- Buyurun. 
ÇAĞLAR
DEMİREL (Devamla) – Süremi sonra telafi ederiz Sayın Başkan. 
Hükûmetin
ve Parlamentodaki milletvekillerinin ve iktidarın bu konuyu ne kadar önemsediği
aslında yan tarafta çok da belli oluyor; bunu bir kez daha ifade edelim. 
Evet,
Sayın Bakan Cizre Kaymakamlığıyla görüştüğünü ve ambulansın gönderildiğini ve
ambulansa yaralıların götürülmediğini ifade etti. Ben de birey olarak şu anda
grubumuz adına da Faysal Sarıyıldız’la görüştüm. Ve bütün Parlamento
grubumuzdaki milletvekillerinin o bölgelere giderek yaşadıkları aynı şeyleri,
bire bir olguları paylaşabiliriz burada. Evet, hiç muhatap yok, sadece zırhlı
araçlar var ve üzerinize ateş açılıyor. Böyle bir şeyi sadece empati etmenizi
istiyorum; bunu ifade edeyim. 
Ambulans
o bölgeye gönderilmiyor. Kayıtlar çok net; 112 kayıtları, 155 kayıtları, bizim
Faysal Sarıyıldız’ın ve oradakilerin 112’yi arama kayıtları, adres bildirmeleri
çok net ifade edilebilir. Buradan çok net bunu söyleyebiliriz. Evet, Faysal
Sarıyıldız ve milletvekili arkadaşımızla birlikte belediye başkanımız, meclis
üyelerimiz -seçilmişler- ve halktan yaralıların olduğu bilgisi üzerine -adresi
vereceğim birazdan- o bölgeye giderken kaymakama bilgi vererek gidiliyor, mesaj
çekiliyor. İçerisinde İMC kameramanı Refik’in de olduğu bir grupla, o bölgede
yaralıların ambulansa alınması için, yaralılara müdahale etmek için almaya
gidiyorlar ve ambulans o bölgeye gelmiyor, çok net ifade edeyim. Şimdi o
bölgenin adresini vereceğim, o zaman Sayın Bakan o adrese ambulans göndersin.
Faysal Sarıyıldız’ın o bölgede, orada, bahçede ambulansı gördüğü an itibarıyla
3 yaralının oradan ambulansa alınacağını bir kez daha ifade edeyim. Şu anda
farklı şeyler ifade ediliyor, farklı bireyler olduğunu, farklı yerlerde
olduğunu… Adresini veriyorum… Faysal Sarıyıldız Vekilimizin ve onun yanındakilerin
eğer -çünkü en son yazdığı yazıda “Yaşamımız tehlikededir.” diyor- başlarına
bir şey gelirse sorumlu bu Hükûmettir, bu iktidardır, bu Parlamentodur yani
bunun çok net bilinmesi lazım. Direkt adres veriyorum: Şu anda Faysal
Sarıyıldız ve 10-15 kişi -seçilmişlerin olduğu kişiler- Dağkapı Mahallesi,
Uçkun Sokak, Dere Caddesi No:13/14’teler. Oraya ambulans gönderin; 3 yaralının
orada olduğunu ve daha önce de yaralanmış -birlikte gittiklerinde- 10’dan fazla
yaralının oraya gönderilen cenaze aracıyla zorla hastaneye gönderildiklerini
biliyoruz. Karşılarında kimin olduğunu bilmiyor, sadece zırhlı araçlardan ateş
açılıyor. 
Evet,
Sayın Bakan söyledi. 7 kentte, 20 ilçede, onlarca mahallede şu ana kadar 56 kez
ilan edilen sokağa çıkma yasağı var ve toplamda üç yüz on üç günü bulmuş. Bu
halkın nasıl da yaşamını idame ettiğini bir kez daha sorguladı mı Hükûmet, bir
kez daha onu sormak istiyoruz. Evet, çok yakinen bildiğim, sokak sokak, mahalle
mahalle bildiğim Sur ilçesi bugün ellinci gününde arkadaşlar. Sur’da elli
gündür halk sokağa çıkamıyor. Sadece sokağa çıkma yasağının olduğu bölgeler
değil, sokağa çıkma yasağı olmayan mahallelerimiz de abluka altındadır ve bu
mahallelerimizde de insanlar sokağa çıkamıyor. Bırakın Sur, Yenişehir’de,
evinin içinde, sofrasının başında katledilen insanlar var. Havan toplarıyla
katledilen insanlar var. Şu anda da yine aynı şeyler uygulanıyor. Tankla, topla
siz bir ilçeye, bir kente giremezsiniz, suçtur. AİHM’in almış olduğu tedbir
kararına bile uymuyorsunuz şu anda Cizre’de. AİHM tedbir kararı aldı, kim için?
Serhat Altun ve Orhan Tunç hakkında tedbir kararı aldı. Direkt ambulansların
gitmesi gerektiği üzerinden bir tedbir kararı var ama bunu uygulamıyorsunuz. 
Çok
net söylüyoruz, bugün Parlamentonun gündemi torba yasadaki bazı değişiklikler
değil, acil gündemi Cizre’dir, Sur’dur, Silopi’dir. Bir kent, bir ilçe ateş
altındayken siz burada bir yasa değişikliğini gündeme alırsanız oradaki
insanlar size sorar: Bizim yaşamımızı garantiye almayan bir Meclis, bir Hükûmet
burada torba yasayı nasıl ifade edecek? Bunu bütün herkes sorar size. 
Değerli
milletvekilleri, ben şunu bir kez daha ifade ediyorum. Şu anda gerçekten kim
olduğu bilinmiyor. Faysal Sarıyıldız’a da sorduk, telefonu var, arkadaşlarımız
açıp sorabilirler. Şunu çok net söyleyelim, “Kimdir size ateş açan?”
dediğimizde “İki zırhlı araçtır, başka da kimse yoktur. Bu adrese gelsinler.”
diyor. Siz valinin vermiş olduğu bilgilerle hareket ediyorsunuz. 
Geçen
hafta Şırnak’a gitmek isteyen altı vekil… Milletvekili arkadaşlarımızdan biri,
ben grup başkan vekiliyim, Sayın Meclis Başkanımızla da görüştüm. Bir ilçede
sokağa çıkma yasağı olmamasına rağmen, herkesin rahatlıkla girebileceği bir ile
ve ilçeye Meclis milletvekillerinin, grup başkan vekillerinin girişine izin
verilmiyor. Kim izin vermiyor? Vali vermiyor. Vali telefona da çıkmıyor. Bu
kadar dillendirdik burada, Şırnak Valisi hiçbir şekilde telefonlarımıza cevap
vermiyor arkadaşlar ve Şırnak Valisinin verdiği bütün bilgiler çok açık ve net
söyleyeyim yalan ve yanlıştır.
MUHAMMET
BALTA (Trabzon) – Vali yalan konuşmaz. 
ÇAĞLAR
DEMİREL (Devamla) – Çünkü, orada yaşayan milletvekillerimiz, orada bizzat
yaşayan milletvekillerimiz vardır. Bize orada verilen bilgileri grup başkan
vekilleri açıkladı ama Sayın Faysal Sarıyıldız bu Parlamentonun bir üyesidir,
telefonu vardır, isteyene verebiliriz, kendileri arayıp görüşebilir. Biz Sayın Bakandan
açık ve somut, net olarak sorulara cevap istiyoruz. Şu anda…
Başkan,
sürem bitti ama bir dakika, sözümü bitirmek istiyorum.
BAŞKAN
– Vereceğim Sayın Demirel.
Buyurun.
ÇAĞLAR
DEMİREL (Devamla) – Çok açık ve net ifade ediyoruz ve soruyoruz. Sayın Bakan,
şu anda, bu Parlamentonun bir üyesinin yaşamı tehlike altındadır. “Biz halkın,
vatandaşın yaşamını koruyacağız.” dediğiniz ifadeye rağmen şu anda Parlamentonun
bir üyesi, seçilmiş milletvekili, belediye eş başkanı, meclis üyeleri ve
halktan oluşan insanların yaşamları tehlikededir. Biz bunu buradan
haykırıyoruz, tüm Türkiye kamuoyuna haykırıyoruz. Biz hiçbir bireyin yaşamını
yitirmesini istemiyoruz, burada defalarca söyledik. Ne polisin, ne askerin, ne
gerillanın, ne kadının, ne çocuğun, ne yaşlının, hiç kimsenin yaşamını
yitirmesini istemiyoruz.
MUHAMMET
BALTA (Trabzon) – “Gerilla” diye bir şey yok, vatan hainleri var.
RECEP
AKDAĞ (Erzurum) – Ne teröristin.
MUHAMMET
BALTA (Trabzon) – Vatan hainleri var be!
ÇAĞLAR
DEMİREL (Devamla) – Biz hiç kimsenin yaşamını yitirmesini istemiyoruz.
Ablukalarla, sokağa çıkma yasaklarıyla bu sorun çözülmez. Bu sorun Parlamentoda
çözülecektir.
Teşekkür
ediyorum, saygılar sunuyorum. (HDP sıralarından alkışlar)
RECEP
AKDAĞ (Erzurum) – Bir defa “terörist” diyemiyorsunuz, bir kere diyemiyorsunuz.
BAŞKAN
– Teşekkürler Sayın Demirel.
Cumhuriyet
Halk Partisi Grubu adına İstanbul Milletvekili Sayın Engin Altay.
Buyurunuz
Sayın Altay. (CHP sıralarından alkışlar)
CHP
GRUBU ADINA ENGİN ALTAY (İstanbul) – Teşekkür ederim. 
Sayın
Başkan, sayın milletvekilleri; Genel Kurulu saygıyla selamlıyorum. 
Önce,
peşinen belirtmek isterim ki bütün partilerin, Parlamentoyu oluşturan, hatta
Parlamentoda olmayan bütün partilerin teröre karşı net bir tavır alması lazım;
amasız, fakatsız. (AK PARTİ sıralarından alkışlar)
AYŞE
SULA KÖSEOĞLU (Trabzon) – Aynen.
ENGİN
ALTAY (Devamla) –
Reflekslerinizi konuşmam bitince verirseniz daha güzel olacak. 
Devletin de, hiç şüphesiz, terörle etkin mücadele etmesi
lazım, etkin mücadele etmesi. Gene belirtmek isterim ki hiçbir insani, sosyal,
kültürel hak talebi terörizme meşruiyet, teröriste masumiyet kazandırmaz. 
AYŞE
SULA KÖSEOĞLU (Trabzon) – Doğru. 
ENGİN
ALTAY (Devamla) – Doğru, mutabıkız. Güzel… 
Ancak,
burada bütün mesele şu: AKP’nin iki türlü terörle mücadele politikası ya da
AKP’nin iki türlü Kürt sorununa bakışı var. Bir, seçim arifesi bakışı ve
politikası var; iki, seçim ertesi bakışı ve politikası var. İşte, bu hendekler,
barikatlar bu politikaların ürünüdür, bunun da altını çizmek isterim. Şimdi,
bununla beraber -siz biraz önce “Doğru.” dediniz- hiçbir güvenlik kaygısı,
altını çizerek söylüyorum, temel hak ve özgürlüklerin gasbedilmesine de dayanak
olmamalı, eğer demokrasi varsa. Bu böyledir. 
Şimdi,
Bülent Turan, biraz önce -ona da bir açıklık getirmemiz lazım- biz “Meclis
kapansın.” demedik. Siyasetçi biraz polemik yapar, demagoji yapar ama tahrik ve
tahrifat yapmamanız lazım, siz Grup Başkan Vekilisiniz. Düzelteyim, ben, Sayın
Başkana “Bir saate kadar İç Tüzük’ün verdiği yetki var…” Bu, beş dakika da
olur, üç dakika da olur. Sayın Turan, bir milletvekilinin can güvenliğiyle
ilgili medyada haberler -karanlık, doğru, yanlış, ben onu bilmem- uçuşuyorsa,
burada oturan milletvekillerinin ve bu Genel Kurulun bilgilendirilmesi
Parlamentonun, parlamenter demokratik sistemin olmazsa olmazıdır. “Efendim,
Meclis gündemine hâkimdir, biz işimize bakalım.” Ne ayıp şey ya, böyle bir şey
olabilir mi? 
BÜLENT
TURAN (Çanakkale) – Asla böyle bir şey yok Sayın Başkan. “Hükûmet gelecek,
cevap verecek.” dedim. Meclis kapanmaz, kapayamazsınız Meclisi. 
ENGİN
ALTAY (Devamla) – Şimdi, “Ben konuşurken masaya vurdu CHP Grubu.” diyorsunuz.
Biz, konuşulurken masaya vurmayız, provokasyon yapılırken masaya vururuz, bunun
altını çizelim.
BÜLENT
TURAN (Çanakkale) – Hayır, çok ayıp ediyorsunuz Sayın Başkan. Masaya vurmayın,
o da ahlaki değil. 
ENGİN
ALTAY (Devamla) – Biraz önce Sayın Başbakan Yardımcısından güzel bir ambulans
hikâyesi dinledik. Gene de geldiği için teşekkür ediyorum. Eskiden bu bakanları
çağırırdık -kulağımıza bir şey gelirdi, yangın olur, sel olur, deprem olur,
olay olur- gelmezlerdi. Neyse geldiler, geldikleri için teşekkür ediyorum.
Şimdi,
Sayın Bakan, ben merak ediyorum -siz yokken burada söyledim, bu Parlamentonun
550 milletvekili aynı kıymette ve aynı değerdedir- Faysal Sarıyıldız’la ilgili
iddialar… Yani, bu Sayın Milletvekilinin bir güvenlik sorunu var mı, yok mu?
Siz bana “Ambulans istedi, gönderdik, içine kimse binmedi.” diyorsunuz. Böyle
olmaz.
HÜSNÜYE
ERDOĞAN (Konya) – Orada ne işi vardı?
RAMAZAN
CAN (Kırıkkale) – Ne işi var orada?
ENGİN
ALTAY (Devamla) – Bu bilgi kirliliğinden…
BÜLENT
TURAN (Çanakkale) – “Ne işi var orada?” diyorlar, bak. 
ENGİN
ALTAY (Devamla) – Bakın, sevgili milletvekilleri, Parlamentoda…
HÜSNÜYE
ERDOĞAN (Konya) – Peki, daha önce silah taşıyan bir vekile nasıl inanalım ne
yaptığına dair? Ne yaptığına dair nasıl inanalım?
ENGİN
ALTAY (Devamla) – …Parlamentonun bir tarafı öyle inanıyorsa, bir tarafı böyle
inanıyorsa bunu Türkiye gibi düşünün işte. Eğer bir Parlamentonun bir tarafı
ayrı, bir tarafı böyle bir konuda ayrıysa vay geldi Türkiye'nin hâline. 
HÜSNÜYE
ERDOĞAN (Konya) – Daha önce bagajında silah taşıyan bir vekile nasıl inanalım?
ENGİN
ALTAY (Devamla) – Ya, basit bir soru var, basit bir cevap var. Milletvekilinin
can güvenliği tehdit altında mı, değil mi?
HÜSNÜYE
ERDOĞAN (Konya) – Yine bir kumpas mı yapacak acaba?
ENGİN
ALTAY (Devamla) – Hanımefendi, gel burada konuş ya! (AK PARTİ sıralarından “Bağırma.”
sesleri)
HÜSNÜYE
ERDOĞAN (Konya) – Konuşacağım, orada da konuşacağım.
ORHAN
KIRCALI (Samsun) – Bağırma!
ENGİN
ALTAY (Devamla) – Konuşma! 
ORHAN
KIRCALI (Samsun) – Ne demek konuşma!
ENGİN
ALTAY (Devamla) – Sayın Başkan, İç Tüzük’ü uygular mısınız? 157 çok açık. 
BÜLENT
TURAN (Çanakkale) – Masaya vurmuyoruz biz, masaya vurmuyoruz.
BAŞKAN
– Sayın Altay, lütfen, karşılıklı polemik olmasın, karşılıklı konuşmayalım.
Buyurun.

AHMET
UZER (Gaziantep) – Sayın Altay, size hiç yakışmıyor bu.
ENGİN
ALTAY (Devamla) – “Barikatları kaldıracağız.” dedi Bakan, doğru; “Hükûmetin
görevi.” dedi, doğru. Sayın Bakan, sizin asıl göreviniz, o hendek ve
barikatları kurdurmamaktı. 
AHMET
UZER (Gaziantep) – Sayın Altay, Meclise hitap edin.
ENGİN
ALTAY (Devamla) – Onlar kurulduktan sonra kaldırırsın, kaldıramazsın; bu
hendekler, sizin, bölgeye yönelik terörle mücadeleyle ilgili ve Kürt sorunuyla
ilgili politikasızlıklarınızın ya da ikircikli politikalarınızın ürünü ve
eseridir. 
Sayın
milletvekilleri, 7 Hazirandan bu güne 200 askerimiz, polisimiz, korucumuz şehit
oldu. Yazık, günah, bu acı herkesin acısı ama o kadar kanıksattınız ki 10-15-20
olmazsa 1-2 şehit cenazesi Türkiye'de rutin oldu artık. Olağan bir hâl, olağan
bir durum. “Bugün kaç şehit var?” “2 tane.” “Ha, önemli değil.” noktasına
toplumu taşıyan bir Hükûmetle karşı karşıyayız.
AHMET
UZER (Gaziantep) – Bu yoruma nereden varıyorsun.
ENGİN
ALTAY (Devamla) – 200 tane şehitten bahsediyorum.
AHMET
UZER (Gaziantep) – Bizim adımıza düşünme ya!
ENGİN
ALTAY (Devamla) – Bununla beraber, bitmedi, bir evde 1 terörist var. Etkisiz
hâle getirilmesi lazım, hiç tereddüt yok ama o evde rızasıyla ya da rızası
dışında bulunan çocuk, kadın, masum, sivil insanları düşünmeden “1 teröristi
öldürelim de yanında 3-5 kişi de gidiversin.” anlayışını da Cumhuriyet Halk
Partisi olarak, insan haklarına saygılı bireyler olarak, böyle bir partinin
mensubu olarak kabul etmemiz mümkün değil.
İSMAİL
AYDIN (Bursa) – AK PARTİ de kabul etmez.
ENGİN
ALTAY (Devamla) – Eyvallah. E, gel burada söyle.
İLYAS
ŞEKER (Kocaeli) – Niyet okuyorsun. Niyet okuyor be!
ENGİN
ALTAY (Devamla) – Bana göre olay şudur: Ben biraz önce görüntüleri izledim.
Sayın Cumhurbaşkanı dedi ki: “Çözüm sürecinde bölgeye cephane, silah, mühimmat
ve insan kaynağı yığıldı, stoklandı.” Hepimizin hafızasında, doğru mu Sayın
Kubat? Doğru.
Şimdi,
Sayın Cumhurbaşkanı bir durum tespiti yaptı, doğru bir durum tespiti yaptı.
Şimdi… (AK PARTİ sıralarından “Değil, değil.” sesi)
Değil
mi? Sayın Cumhurbaşkanı tashih etti o zaman. Öyle söylüyor. 
Bu
süreçte, 2009’da başlayan -şimdi onun şeyine girmeyelim- süreçte dağdaki bomba,
dağdaki silah, dağdaki ilaç, mühimmat, kimyasal madde, dağdaki terörist, elini
kolunu sallaya sallaya bölgedeki illere, ilçelere ve kasabalara yerleşti. Ne
zaman? Sizin çözüm süreciniz içinde. 
Şimdi,
Sayın Cumhurbaşkanının şunu da söylemesi lazım: “O dönemin sorumlusu olarak
Başbakan Erdoğan yanlış yapmıştır, sorumludur, kusurludur.” demeli
Cumhurbaşkanı Erdoğan. Yani aslında Cumhurbaşkanı Erdoğan, Başbakan Erdoğan
hakkında suç duyurusunda bulundu, manzara budur. Biz bunlardan siyasi
çıkarsama, bunları siyasette oya tahvil etme peşinde değiliz. Bir damla kana
Cumhuriyet Halk Partisinin on yıl iktidarı feda olsun. Bir damla kan akmasın bu
ülkede, bunu söylüyoruz biz. (CHP sıralarından alkışlar) 
Onun
için de başından beri, bu sorun, ne Kandil’de ne adada ne dağda ne ovada, bu
sorun Türkiye Büyük Millet Meclisinde çözülür dedik. 
HÜSEYİN
BÜRGE (İstanbul) – Ne katkı sağladınız?
ENGİN
ALTAY (Devamla) – Gelin, Anayasa Uzlaşma Komisyonu örneğinde olduğu gibi bütün
siyasi parti gruplarının eşit temsil edildiği bir komisyon kuralım dedik. Biz
dedik, siz “Olmaz.” dediniz. Gelin, bir ortak akıl heyeti kurulsun, dışarıda
ama üyeleri Başbakan belirlemesin, şimdiki Cumhurbaşkanı belirlemesin, siyasi partiler
önersin dedik, “Olmaz.” dediniz. Gelin, gerçeklerle yüzleşelim, gerçekleri,
hakikatleri, her neyse adı, orta yerde bir sorun var, 30-40 bin insan hayatını
kaybetmiş, Kurtuluş Savaşı’nda bu kadar insan kaybetmedik, Çanakkale’de omuz
omuza çarpışan Ahmet ve Mehmet, onların torunları şimdi birbirini vuruyor, bu
doğru değil dedik; bu insanları ayrıştırmayalım, etle tırnak gibi, portakalın
içindeki dilimler gibiyiz dedik, bakmadınız. Seçim arifesi başka, seçim ertesi
başka yaptınız. Geldiğimiz sonuç budur: Oldubitti. 
Hiçbir
şey için geç değil. Gelin, ortak aklı çalıştıralım. Gelin, hep birlikte siyasi
mülahazaları, gelecek kaygılarını, hesapları, oy konsolidasyonlarını bir tarafa
bırakarak Allah için, bu güzel ülke için, bu güzel millet için bir iş yapalım.
(Mikrofon
otomatik cihaz tarafından kapatıldı) 
ENGİN
ALTAY (Devamla) - Hep birlikte bu teröre, bu terörizme, bu kana “dur” diyelim.
Bunun tek ve tek çaresi burasıdır, bu Meclistir, bu kürsüdür.
Saygılar
sunarım. (CHP sıralarından alkışlar) 
BAŞKAN
– Teşekkürler Sayın Altay.
Sayın
Turan, buyurun.
BÜLENT
TURAN (Çanakkale) – Sayın Başkan, sayın grup başkan vekili ismimi zikrederek -biliyorsunuz-
polemikte bulunduğumdan bahsetti. İki dakika söz istiyorum Başkan.
BAŞKAN
– Buyurun Sayın Turan. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR
1.- Çanakkale Milletvekili Bülent Turan’ın,
İstanbul Milletvekili Engin Altay’ın Hükûmetin gündem dışı konuşmasıyla ilgili
CHP Grubunun görüşlerini açıkladığı konuşması sırasında şahsına sataşması nedeniyle
konuşması
BÜLENT
TURAN (Çanakkale) – Sayın Başkan, değerli arkadaşlar; az önce, kıymetli grup
başkan vekili ismimi zikrederek malum konudan bahsetti. O zaman o tartışmada
burada olmayan vekillerimiz vardır diye ifade etmek istiyorum. 
HDP’nin
grup başkan vekili bir konudaki hassasiyetini dile getirdiler. Biz de bu
hassasiyeti paylaştığımızı ifade ettik kendilerine. Ancak ısrarla altını çizmek
istediğim bir husus var: Yasama faaliyeti farklıdır, Hükûmetin gündemi
farklıdır dedik. Bunun üzerine, yine aynı şekilde, CHP’nin kıymetli grup başkan
vekili de “Bir saate kadar ara verelim.” dedi. 
Söyledim,
bir daha söylüyorum: Kurtuluş Savaşı’nda kapanmayan Meclistir burası.
Kapanmayacak bu Meclis. Kapatmayacağız bu Meclisi. Provokasyona rağmen,
iftiraya rağmen, polemiğe rağmen kapatmayacağız. (AK PARTİ sıralarından
alkışlar) 
Bu
milletin bizden beklentileri var. Yasama faaliyetleri devam edecek. Torba yasa
görüşeceğiz. Ancak terörle olan mücadelemiz de son dakikaya kadar, son ana
kadar devam edecek. (AK PARTİ sıralarından alkışlar) 
Bununla
ilgili, Hükûmetimizin zaten ilgilileri burada, cevap verecekler. Mesele üzüm
yemekse hiç problem yok ama mesele bağcıyı dövmekse, kavga etmek, polemik
yapmak, İç Tüzük’ü zorlayarak Meclisi kapatmak, ara vermekse millet bu tarz
tiyatrolara gözünü kapattı. 
Her
şey milletin gözünün önünde oluyor. Hangi partinin hangi partiyle âdeta yan
yana gelip Meclisi kapatmak için teklifte bulunduğunu herkes gördü. Biz konuya
uzak değiliz. Kimsenin saçı kopmasın, kanı akmasın, bunu söylüyoruz. Olaya uzak
falan değiliz ancak bu olayın çözümü, 550 tane vekili, ara verip saatlerce
Meclisi kapatmak değildir dedik. Hükûmetle ilgili adımlar atarız, görüşürüz.
“Bilgi vereceğiz.” dedik, bilgi verdik. 
Tekrar
teşekkür ediyorum, saygılar sunuyorum. (AK PARTİ sıralarından alkışlar) 
BAŞKAN
– Teşekkürler Sayın Turan. 
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurun.
ENGİN
ALTAY (İstanbul) – …söz almak, polemik yapmak istemem ama şu anda Meclisi
izleyen bütün vatandaşlar Sayın Turan’ın biraz önce yaptığı provokatif,
kışkırtıcı konuşmayla bizim Meclisi kapatma arzusu içinde olduğumuzu… Olayı o
kadar tiyatrallaştırdıki yani “Kurtuluş Savaşı’nda bile bu Meclis kapanmadı.”
dedi.
BÜLENT
TURAN (Çanakkale) – Kapanmadı, kapanmayacak.
BAŞKAN
– Sayın Altay, buyurun kürsüye. 
BÜLENT
TURAN (Çanakkale) – Olayı anlattım Sayın Başkan, öyle olmadı mı?
ENGİN
ALTAY (İstanbul) – Tabii, anlattın, belli!
2.- İstanbul Milletvekili Engin Altay’ın,
Çanakkale Milletvekili Bülent Turan’ın sataşma nedeniyle yaptığı konuşması
sırasında CHP Grubuna sataşması nedeniyle konuşması
ENGİN
ALTAY (İstanbul) – Sayın Turan, kıymetli Başkan -ben de öyle söyleyeyim- bakın,
hep söylediğim bir şey var: Siyaset nezaket ve vicdan işidir. Biraz önceki
tartışmayı dinlemeyen herkes zannedecek ki, güya, tabii, senin aklınca, CHP
Meclisi kapattırdı, kapatmak istedi. 
BÜLENT
TURAN (Çanakkale) – Bir saate kadar kapattırdınız.
ENGİN
ALTAY (Devamla) – Evet, evet. 
Eğer
bu ülkede kan duracaksa Meclis on gün de kapanıversin, bir şey olmaz. (CHP ve
HDP sıralarından alkışlar) 
BÜLENT
TURAN (Çanakkale) – Bu polemikle kan mı durur?
ENGİN
ALTAY (Devamla) – Bırak, bırak… Kapanıversin… Siz bu Meclisi altı ay kapattınız
be, altı ay Meclisi çalıştırmadınız, altı ay. 
Şimdi
kışkırtıcılığa gerek yok, benim söylediğim belli. “Sayın Başkan, bir
milletvekilinin can güvenliğinin tehdit altında olduğu söyleniyor. Hâl böyle
mi, değil mi? Hükûmet bize izahat versin.” dedim. Bir saate kadar…
BÜLENT
TURAN (Çanakkale) – Versin, veriyoruz.
ENGİN
ALTAY (Devamla) – İç Tüzük’ü oku önce sen. 
İç
Tüzük der ki: “Meclis Başkanları bir saate kadar ara verebilir.” Bu ne demek?
“İstersen bakanı ara, beş dakika sonra gelsin.” demektir. 
Bir
şey söyleyeyim, yalnız, bu “Hangi partiyle yan yana geldin?” dedin ya, çok
güzel söyledin. 
BÜLENT
TURAN (Çanakkale) – “Beraber kapattırdınız Meclisi.” diyorum.
ENGİN
ALTAY (Devamla) – Biz barış için, bir damla kan akmasın diye… Sizin kurucu
lideriniz “Papaz elbisesi giyerim.” demişti belli amaçlara ulaşmak için. Biz
papaz elbisesi giymeyiz. (CHP sıralarından alkışlar) 
BÜLENT
TURAN (Çanakkale) – Bu nasıl bir üslup, bu nasıl usul ya? Hiç yakışmadı, hiç.
ENGİN
ALTAY (Devamla) – Ama kan duracaksa, barış sağlanacaksa herkesle yan yana
geliriz kardeşim. 
Saygıyla
selamlıyorum. (CHP sıralarından alkışlar) 
BAŞKAN
– Teşekkürler Sayın Altay.
Sayın
Vural’ın söz talebi var. 
Buyurun
Sayın Vural. 
V.- AÇIKLAMALAR (Devam)
8.- İzmir Milletvekili Oktay Vural’ın,
İstanbul Milletvekili Engin Altay’ın Hükûmetin gündem dışı konuşmasıyla ilgili
CHP Grubunun görüşlerini açıkladığı konuşmasındaki bazı ifadelerine ilişkin
açıklaması
OKTAY
VURAL (İzmir) – Sayın Başkan, biraz önce Sayın Altay terörle ilgili bir sorunun
Mecliste siyasi partilerin bir araya gelip komisyon kurmasıyla çözülebileceğini
ifade etmişti. (Gürültüler)
BAŞKAN
- Sayın milletvekilleri, sayın grup başkan vekili konuşuyor, dinleyelim.
Buyurunuz.
OKTAY
VURAL (İzmir) – Biz, siyasi çözüm arayışlarının terör örgütünü ve onun bölücü
emellerini meşrulaştırmayı sağlayacağını düşünüyoruz. Dolayısıyla bugün yapılması,
verilmesi gereken tek destek, terör örgütünün zulmü altında bulunan yöre
halkını terör örgütünden kurtarmak amacıyla terörle mücadele eden güvenlik
görevlilerimizin yanında olmaktır. Dolayısıyla bu esnada siyasi çözüm
arayışlarına bir muhataplık zemini oluşturmak doğru değildir. 
Bu
bakımdan, Milliyetçi Hareket Partisi olarak demokrasinin temsilcisi olan
milletvekillerinin ve siyasi partilerin tamamının teröre, terör örgütüne karşı
bir tavır sergileyip terörle mücadele eden askerimiz, polisimiz, korucularımız
ile terörden bizar etmiş yöre halkının bu millete ve devletine bağlılığını
güçlendirmek olmalıdır. 
Bu
bakımdan, bundan önceki dönemde Adalet ve Kalkınma Partisi ile BDP çözüm
komisyonu kurmuştu. Dolayısıyla beraber, birlikte bunu çözme iradesi vardı.
Eğer Cumhuriyet Halk Partisinin bu komisyonun devamı yönünde bir iradesi varsa
bu durumda o komisyon raporuyla ilgili gelişmelere dâhil olmak kaydıyla bu
konunun çözümüyle ilgili iradelerini ortaya koyabilirler.
Biz,
devletin ülkesi ve milletiyle bölünmez bütünlüğü ekseninde Türk milletinin
birliğinin ve bütünlüğünün devam edeceğine, devletimizin üniter ve millî devlet
vasfından asla vazgeçilemeyeceğine, başkent Ankara, İstiklal Marşı’mız olmak
üzere bu değerleri koruyarak Türkiye'nin birlik ve bütünlüğünün sağlanması
gerektiğini düşünüyoruz. Dolayısıyla bu konularda verilecek hiçbir taviz kabul
edilemez. Bu tavizlerin hepsi terörle mücadele eden güvenlik görevlilerimizin
koruduğu değerleri ortadan kaldırır. 
Milliyetçi
Hareket Partisinin tutumunu bu vesileyle ifade etmek isterim. Teşekkür ederim. 
BAŞKAN
– Teşekkürler…
ÇAĞLAR
DEMİREL (Diyarbakır) – Sayın Başkan…
BAŞKAN
- Buyurunuz Sayın Demirel.
ÇAĞLAR
DEMİREL (Diyarbakır) – Sayın Başkanım, biraz önce Sayın Turan konuşmasında
partimizi de ifade ederek özelde partilerin kışkırttığına dair ifadede bulundu.
Biz söz hakkı istiyoruz.
BÜLENT
TURAN (Çanakkale) – Yağmur yağdı, “Ördek…” dedi. Olur mu Başkanım?
FİLİZ
KERESTECİOĞLU DEMİR (İstanbul) – Yağmur yağmadı… “Yan yana…” dediniz.
BAŞKAN
– Buyurun, iki dakika, sataşmadan…
Sayın
Kerestecioğlu mu konuşacak?
ÇAĞLAR
DEMİREL (Diyarbakır) – Evet Sayın Başkan.
BAŞKAN
– Buyurun Sayın Kerestecioğlu.
VI.- SATAŞMALARA İLİŞKİN KONUŞMALAR (Devam)
3.- İstanbul Milletvekili Filiz
Kerestecioğlu Demir’in, Çanakkale Milletvekili Bülent Turan’ın sataşma
nedeniyle yaptığı konuşması sırasında Halkların Demokratik Partisine sataşması
nedeniyle konuşması
FİLİZ
KERESTECİOĞLU DEMİR (İstanbul) – Sayın Başkan, sayın milletvekilleri; bugün,
burada, ilk defa söz aldığımda Meclis sıralarımız boştu ve şunu ifade ettim,
“Faysal Sarıyıldız Vekilimiz ateş altında ve bu, hangi partiden olursa olsun,
MHP de olabilir, AKP de olabilir, CHP de olabilir, herhangi bir vekilin başına
gelebilir.” dedim, sizin sıralarınızdan “Bizim gelmez.” denildi. Gelmesin tabii
ki ama gelebilir. Bu nedenle de bir şey yapmamız gerektiğini, eğer bizler
burada meslektaşsak, milleti temsil ediyorsak, yani gerçekten bir
milletvekilinin başına gelebilecek herhangi bir ateşli silahla tehdit durumunda
bir çözüm bulmamız gerektiğini ifade ettim, buna çağırdım sizi. Arkasından da
grup başkan vekilimiz de aynı sözleri ifade etti ve CHP sıralarından da çok
haklı olarak, “Evet, durum buysa gerçekten, burada Hükûmetin gelip de açıklama
yapması lazım. Bir milletvekili eğer tehdit altındaysa, yaşam hakkı ihlal
edilen bir durumdaysa bunun için Hükûmetin gelip bir açıklama yapması lazım.”
denildi ve ara da bu yüzden verildi. 
Burada
hamaset yapmaya gerek yok, kimse “Meclis kapansın.” demedi, “Meclisin
çalışmasına bir milletvekilimizin canının tehlikede olup olmadığının açıklığa
kavuşturulması ve bunun için önlem almak üzere ara verelim, cevap verilsin.”
denildi. Bu Meclis, partiler yan yana gelsin, çözüm üretsin diye kurulmadı mı
arkadaşlar? Biz yan yana gelmeyecek miyiz?
BÜLENT
TURAN (Çanakkale) – Meclisi kapatmak olmaz.
FİLİZ
KERESTECİOĞLU DEMİR (Devamla) – Barış için yan yana gelmeyecek miyiz?
BÜLENT
TURAN (Çanakkale) – Barış için değil konu.
FİLİZ
KERESTECİOĞLU DEMİR (Devamla) – Barış için yan yana geleceğiz. Barış için hep
birlikte, sonunda yan yana geleceğiz. “200 asker, polis öldü.” deniyor,
binlerce sivil insan öldü, otuz beş yıl kaybettik, daha da mı kaybedeceğiz,
bunu mu istiyorsunuz? 
Saygılar
sunarım. (HDP sıralarından alkışlar) 
BAŞKAN
– Teşekkürler Sayın Kerestecioğlu.
BAŞBAKAN
YARDIMCISI LÜTFİ ELVAN (Mersin) – Sayın Başkanım…
BAŞKAN
– Buyurun Sayın Bakan.
BAŞBAKAN
YARDIMCISI LÜTFİ ELVAN (Mersin) – Bana yönelik de bazı ifadeler oldu,
sataşmalar oldu. 
BAŞKAN
– Sistemi açalım Sayın Bakan, buyurun.
4.- Başbakan Yardımcısı Lütfi Elvan’ın,
Manisa Milletvekili Erkan Akçay’ın Hükûmetin gündem dışı konuşmasıyla ilgili
MHP Grubunun görüşlerini açıkladığı konuşması sırasında şahsına sataşması
nedeniyle konuşması
BAŞBAKAN
YARDIMCISI LÜTFİ ELVAN (Mersin) – Çok teşekkür ediyorum Sayın Başkan.
Birincisi,
Hükûmetin kaçamak cevap verdiği şeklinde bir ifadede bulunuldu MHP grup başkan
vekili tarafından. Biz gerçek ne ise sizinle onu paylaştık ve vali beyle ve
kaymakam beyle yapmış olduğumuz görüşmelerde, şu anda iki kez ambulansın
gönderildiğini ve bu ambulansın gönderilmesine rağmen, ikinci kez
gönderilmesine rağmen, orada uzun süre bekleyip anons edilmesine rağmen
yaralıları maalesef ambulansa getirmiyorlar. Bunun üzerine kaymakamlık bu kez
belediyeye söylüyor ve belediye başkan vekilinin bizatihi belediyenin
ambulansını göndermesini istiyor ve bu çerçevede de şu anda belediyenin
ambulansı oraya intikal ettiriliyor. Durum bu, bunu aktarmak istedim. 
İkinci
olarak da şunu söyleyeyim: Biz, değerli arkadaşlar, terörle mücadele etmeye
devam edeceğiz, bundan hiçbirinizin kuşkusu olmasın.
ENGİN
ALTAY (İstanbul) – Niye müzakere ettiniz o zaman?
BAŞBAKAN
YARDIMCISI LÜTFİ ELVAN (Devamla) – Ama terörle mücadeleye devam ederken eğer
bir milletvekili, özellikle terör örgütüne mensup olan grubu korumaya yönelik
bir girişimde bulunursa bu doğru olmaz. Elbette milletvekilinin güvenliği, bir
milletvekilimizin güvenliği son derece önemli bir husus, evet, onun güvenliği
önemli. Bize gelen bilgilerde, herhangi bir şekilde şahsın yaralandığına dair,
Sayın Sarıyıldız’ın yaralandığına dair bir bilgi söz konusu değil. Bu
bahsedilen, o evde bulunduğu ifade edildi belediye başkan vekiliyle birlikte ve
dolayısıyla ambulans gönderilmesine rağmen ambulansa maalesef o yaralılar
intikal ettirilmiyor. Oradaki yaşanan hadise bu. 
Diğer
taraftan, şunu da ifade etmeliyim: Bu, o sokaklara konulan bariyerler
ambulansın girişini engellemek için, insanların rahat bir şekilde pazarına,
çarşısına gitmesini engellemek için yapılan bariyerlerdir. Eğer terör örgütünün
zerre kadar oradaki vatandaşı düşünen bir anlayışı olsaydı böyle bir yapı
içerisinde hareket etmesi düşünülür müydü? Bilakis, yörede yaşayan
vatandaşlarımız, halkımız ısrarlı bir şekilde terör örgütüne karşı mücadelemizi
devam ettirmemizi istiyorlar ve terör örgütüne karşı bu mücadelemizin sonuna
kadar devam etmesini istiyorlar. Vatandaşımızın, o bölgede yaşayan
vatandaşlarımızın bizden talepleri bu. 
Halkımız
hiçbir şekilde ateş altında değildir. Orada mücadele sadece ve sadece terör
örgütüne yönelik yapılmaktadır, yapılan mücadele budur. Biraz önceki konuşmamda
da ifade ettim; evet, sokağa çıkma yasaklarının bu kadar uzun sürmesinin en
temel nedeni oradaki vatandaşlarımızın hiçbirinin gerçekten bu olaydan
etkilenmemesi için gayret sarf edilmesidir ve bu konuda her türlü hassasiyet
gösterilmektedir, gösterilmeye de devam edecektir.
Teşekkür
ediyorum Sayın Başkan.
BAŞKAN
– Teşekkürler Sayın Elvan.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, daha sonra vereyim.
IV.- GÜNDEM DIŞI KONUŞMALAR (Devam)
B) Hükûmetin Gündem Dışı Açıklamaları
(Devam)
1.- Başbakan Yardımcısı Lütfi Elvan’ın,
Güneydoğu Anadolu Bölgesi’nde terör örgütüne yönelik yapılan mücadeleye ve
Cizre’de yaşanan olaylara ilişkin gündem dışı açıklaması ve MHP Grubu adına
Manisa Milletvekili Erkan Akçay, HDP Grubu adına Diyarbakır Milletvekili Çağlar
Demirel, CHP Grubu adına İstanbul Milletvekili Engin Altay ve AK PARTİ Grubu
adına Amasya Milletvekili Mehmet Naci Bostancı’nın aynı konuda konuşmaları
(Devam)
BAŞKAN
– Adalet ve Kalkınma Partisi Grubu adına Amasya Milletvekili Sayın Mehmet Naci
Bostancı. (AK PARTİ sıralarından alkışlar)
AK
PARTİ GRUBU ADINA MEHMET NACİ BOSTANCI (Amasya) – Sayın Başkan, değerli
arkadaşlar; öncelikle bir durum yaşadık, Meclisin oturumuna ara verildi. 
ENGİN
ALTAY (İstanbul) – İlk defa mı oldu Sayın Bostancı?
MEHMET
NACİ BOSTANCI (Devamla) – Daha önce de sayın başkan vekili orada görev yaparken
aynı durumu yaşamıştık. İstikrarlı bir şekilde böyle bir durumla
karşılaşılınca, olaylardan bağımsız, acaba sistematik bir hâlle mi karşı
karşıyayız diye ister istemez düşünüyoruz. 
Sayın
Başkan Vekili, Meclis İç Tüzüğü’nün 15 ve 64’üncü maddeleri başkan vekillerinin
görevi ve ne yapacaklarına ilişkin açıklayışı hükümleri içeriyor. O çerçevede
baktığımızda, elbette burada siyasi partilerden çeşitli olaylara ilişkin
Hükûmetin açıklama yapmasına yönelik talep gelebilir, siz de bu talebi
iletebilirsiniz. Ama bu talep yerine getirilirken Meclise ara vermek, Meclise
ara verilmesini talep etmek doğru bir tutum değil, esasen talep edilen konuya katkı
sağlayacak bir durum da değil. Biz Meclisin çalışmasına ara verdiğimizde Sayın
Faysal Sarıyıldız’ın bahsedilen konuya ilişkin durumu hakkında Meclis olarak
hangi pozitif işi yapıyoruz, bahsedilen durumla ilgili olarak? Sadece ara
vermiş oluyoruz. Yapılması gereken, evet, bir bilgi talep ediliyorsa Hükûmetin
bu bilgiyi vermesi ama Meclisin de kendi çalışmasına devam etmesidir. Şunu
biliyoruz: Talep edilen bu bilgiler esasen Meclis görüşmelerinin ötesinde
alttan alta ilgili bakanlara da iletiliyor. Şahsen benim aldığım bilgi, Grup
Başkan Vekili Sayın İdris Baluken’in İçişleri Bakanıyla da bu konuya ilişkin
daha bu durum ortaya çıkmadan yarım saat önce konuştuğu. Yani bilgilenme, ne
olup bittiğini anlama konusunda bir temas son derece doğru ve haklı olarak
mevcut. Meclise ara vermek doğru olmamıştır. Meclis çalışmalarına devam eder,
bilgilendirme talepleri de elbette yerine getirilir. Her zaman Hükûmetin bu tür
bilgilendirmelere karşı talep olması hâlinde ne olup bittiğini anlatması
olağandır.
Kıymetli
arkadaşlar, Sayın Faysal Sarıyıldız, tıpkı buradaki milletvekilleri gibi, bütün
Türkiye’nin vekilidir; belli bir kesimin vekili değildir, belli işle meşgul
olanların vekili değildir, bütün Türkiye’nin vekilidir. Ben de öyleyim, bütün
Türkiye’nin vekiliyim. Böyle bir hassasiyet ve böyle bir moral anlayışla
davranmak hepimizin görevi. 
Daha
dün Amasya’da bir şehit cenazesi vardı. O şehit cenazesinde o çocuğun tabutunun
önündeyken… Doğum tarihi 10 Aralık 1990; vefat tarihi, şehit düştüğü tarih 18
Ocak 2016. 26 yaşında bir çocuk, evet, çocuk, 1990 yılında doğmuş. Bu olaylar
1984’te başladı; İdil, Eruh baskınlarıyla birlikte, hatırlayınız, tabii,
geçmişi de var. Hepimiz biliyoruz, aslında çok acılı bir coğrafyada yaşıyoruz
ve şahsen benim hayatım, buradaki başka birçok vekilin hayatı gibi, genç
çocukların cenazelerini morgdan almakla geçti. Evet, böyle bir durumla karşı
karşıyayız ve Meclisin bu tür meselelere ilişkin ara vererek filan değil tabii
ki çalışarak bu işleri görüşmesi, bunlara nezaret etmesi lazım, bunlara ilişkin
fikir üretmesi lazım. Asli görevin de demokrasi esasında iktidarın olduğunu
unutmayalım. İktidarın yanlış yaptığını düşünebilirsiniz, hataları olduğunu
düşünebilirsiniz ama unutmayın, bir tane Türkiye var. O malum klişe ama
kesinlikle doğru olan sözde olduğu gibi hepimizin Türkiye’si. Bugün bana yarın
sana anlayışı çerçevesinde davranmak kesinlikle yanlış olur. 
Terörle
mücadele, bu ülkenin âdeta coğrafi kaderi gibi karşısında yaşadığı bir durum.
Dün de öyleydi, ümit ederim yarın olmaz. Eğer hepimiz akıllı olursak,
muhtemelen, bu tür risklere karşı daha ortak bir biçimde tutum alabiliriz. Bu
ülkenin problemleri var mı? Var. Kürt meselesine ilişkin yüz yıldır
konuşuyoruz, var. Ve demokratik meşru zeminlerde bu işleri konuşma, tartışma,
müzakere etme hususlarında Türkiye’nin ne kadar büyük mesafeler aldığını görmek
lazım. Keşke bir konuşmayla her şeyi halledebilsek, olmuyor, toplumların
değişimi böyle olmuyor ama demokrasiden, özgürlüklerden ve sonuçta Parlamenter
sistemin işleyişinden bizim beklediğimiz ülkelerin yaşadığı problemleri
meşruiyet içerisinde konuşmak ve tartışmaktır. 
Her
kim, bu işler olurken, demokratik zeminlerde bu işler müzakere edilirken “Ben
de elime silah alıyorum kardeşim, ben de hendek açıyorum, ben de kafama göre öz
yönetim uyguluyorum, ben de Orta Doğu’daki gelişmelerden faydalanarak,
Suriye’den esen rüzgârlar üzerinden yelkenlerimi doldurarak bu ülkede birtakım
oldubittiler yaratmak istiyorum.” derse, bunu diyenler Türklerin de Kürtlerin
de düşmanıdır, herkesin düşmanıdır. Çünkü, demokratik zeminler açıkken,
insanlar konuşabilirken elinde silah olan insanların bu topluma söyleyeceği ne
olabilir? Her devlet -iktidar kim olursa olsun CHP olsun, HDP olsun, MHP olsun,
AK PARTİ olsun- topluma ve devlete elindeki silahla meydan okuyan insanlara
karşı ricacı olmaz; onlara karşı devletin meşru gücünü, kudretini kullanmak
durumundadır. Bu meşru gücün kullanımı… Biz burada çok konuşmalar yapabiliriz
ama lütfen o sahada sokak sokak elinde devletin silahı, elinde devletin
imkânlarıyla hendek açılmış, içi doldurulmuş, pusu kurulmuş, Kanas’la,
bombalarla, her yer tuzaklarla doldurulmuş böyle bir yere karşı mücadelede o
güvenlik görevlilerinin ne kadar zorlu şartlarda uğraş verdiğini, sivil halk
ile teröristleri birbirinden ayırmak için ne kadar dikkat ve ihtimam
gösterdiğini, bırakın her şeyi insan olarak bu coğrafyada yaşayan herkesin
-siyasal görüşü ne olursa olsun- bu ihtimamı göstereceğini takdir edersiniz.
Güvenlik
görevlileri de insan, bu ülkenin vatandaşlarını kucaklayan ama teröriste karşı
da mücadele etmek durumunda olan insanlar.
Emin
olun bu ülkede hiç kimsenin ölmesinden biz memnun olmayız, teröristleri
şeytanlaştırmayız, onları suçlu olarak görürüz. Devletin asli görevi “Daha çok
terörist öldürelim.” değildir, kesinlikle değildir. Devletin asli görevi,
devlete karşı suç işleyen, halka karşı suç işleyen insanlar varsa onları
hukukun karşısına çıkartmaktır ama keşke bu kadar, konuştuğumuz kadar kolay bu
işler yapılabilse; olmaz. Sana pusu kurmuş, içeriden üzerine ateş ediyor.
Üstelik, devrimci halk savaşı stratejisi çerçevesinde, krizi derinleştirmek
için “Halkın da başına çorap örülsün, halk ile devlet karşı karşıya gelsin,
böylelikle krizi derinleştirerek ben de buradan bir devrimci durum yaratayım.”
stratejisi çerçevesinde davranan, böyle bir akılla hareket eden terör örgütüne
karşı devletin mücadelesi çok zor bir mücadeledir. Ama hepsini alnından
öpüyorum; hem insanlar hem de birer Türk güvenlik görevlisi olarak, Türkiye
Cumhuriyeti devletinin güvenlik görevlileri olarak teröre karşı mücadele
ederken düşmanlaştırmadan, onları gerektiğinde hukukun karşısına çıkartacak bir
anlayışla bu mücadeleyi sürdürüyorlar. Bu istikamette de devam etmeleri
gerekir.
Teröre
karşı ortak tavır şu çatının altında bulunan herkesin her şeyden önce ahlaki ödevidir,
hepimizin ahlaki ödevidir. Çünkü bizler burada, bütün partiler, bütün vekiller
demokratik meşruiyetin temsilcileri olarak buradayız ve varlığımızı, konuşma
hakkımızı buna borçluyuz. Teröre karşı açık tavır almak; bunu bir siyasi
spekülasyon mevzusu yapmamak… Evet, iktidarı eleştirin ama “Bu vesileyle
iktidara da bir tane çakalım, terörü de görmezden gelelim.” şeklinde
anlaşılabilecek diskurlarla konuşmamak…
ENGİN
ALTAY (İstanbul) - Diyorsun(!)
MEHMET
NACİ BOSTANCI (Devamla) - …kararlı bir tavırla devletin vermiş olduğu bir
mücadeleyi destekleyen o güvenlik görevlilerine bu Meclisin, demokratik Türkiye
için, Kürt’üyle, Türk’üyle buradaki insanların özgürlüğü ve hakları için
arkasında olduğumuzu gösterecek bir yaklaşım lazım. 
(Mikrofon
otomatik cihaz tarafından kapatıldı) 
BAŞKAN
- Sayın Bostancı, ek süre veriyorum.
Buyurun.
MEHMET
NACİ BOSTANCI (Devamla) - Teşekkür ediyorum.
Esasen,
Parlamentodaki bütün partilerde bu esasta bir yaklaşım olduğunu biliyorum ama
konjonktürel şartlar, yaşanan durumlar, siyasetin karmaşık ilişkileri, vesaire,
bu kürsüde benim konuşmaya zamanımın ve fırsatımın olmadığı başka bir sürü iş
farklı akletmeleri insanın zihnine getirebilir ama nihai noktada unutmayalım;
hepimiz varlığımızı demokrasiye, demokratik meşruiyete borçluyuz. Hepimiz ancak
teröre karşı çıkarak bu ülkedeki çocuğun, kadının, bütün insanların hakkını ve
hukukunu koruyan bir Parlamento olarak görev yaparız. Görevimizi yapalım.
Saygılar
sunuyorum. (AK PARTİ sıralarından alkışlar)
BAŞKAN
- Teşekkürler Sayın Bostancı.
ENGİN
ALTAY (İstanbul) - Sayın Başkan…
BAŞKAN
- Buyurun Sayın Altay.
ENGİN
ALTAY (İstanbul) - Polemik yapma arzusu içinde değilim.
Cizre’de
yaşananlarla ilgili Hükûmetin Genel Kurulu bilgilendirmesinden sonra Sayın
Bostancı, kendisine düşen konuşma süresi olan on dakikanın altı dakikasını
biraz önce sizin verdiğiniz kararla Meclisin verdiği araya atıfta bulunarak -o
sizin tutumunuzla ilgili siz kendinizi, tabii ki tutumunuzu izah edersiniz ama-
bu ara verme talebinde bulunan biri olarak benim de İç Tüzük’ü bilmediğim
algısına yol açacak bir durum ortaya çıktı. Bir dakikalık söz istiyorum.
MEHMET
NACİ BOSTANCI (Amasya) – Aşk olsun Engin Bey! Engin Bey, sizi özel olarak
severim ayrıca.
HAKAN
ÇAVUŞOĞLU (Bursa) – Yoksa bilmiyor musunuz?
BAŞKAN
– Peki, yerinizden söz verelim o zaman.
Sayın
Altay, buyurun.
V.- AÇIKLAMALAR (Devam)
9.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın Hükûmetin gündem dışı konuşmasıyla
ilgili AK PARTİ Grubunun görüşlerini açıkladığı konuşmasındaki bazı ifadelerine
ilişkin açıklaması
ENGİN
ALTAY (İstanbul) – Peki, yerimden söz verin.
Sayın
Bostancı şunu bilmenizi arzu ederdim ve dilerdim: Ben on dört senedir bu
Parlamentodayım. Eğer Bakanlar Kurulu sıralarında ya da Genel Kurulda bir sayın
bakan görseydim ben şunu derdim: “Hükûmetten izahat bekliyoruz. İddialar
vahim.” Ama ne Genel Kurul salonunda ne Bakanlar Kurulu sırasında bir tek
Hükûmet üyesi olmayınca çok doğal olarak bir Hükûmet üyesinin gelip bizi
bilgilendirmesi gerekir. Şunun için… Aslında bu arayı sizin istemeniz
gerekirdi. Bir milletvekilinin, buradaki bir mesai arkadaşımızın can
güvenliğiyle… Yani “Engin Altay kaza yapmış, ağır yaralıymış.” diye duysan
gelmeyecek misin hastaneye? Ne ayıp!
MEHMET
NACİ BOSTANCI (Amasya) – Koşa koşa.
ENGİN
ALTAY (İstanbul) – Orada da bir milletvekilinin can güvenliği söz konusu. Yani
bu ara vermeyi çok abarttınız. Siz, bürokratların keyfî yüzünden on dört sene
boyunca binlerce defa bu Meclis bir saate yakın çok ara verdi bir kanun
teklifinde müzakere yaparken uzlaşma durumunda. Ne var yani, bunu niye
büyüttünüz bu kadar? Sayın Başkanın tutumunu temel hak ve özgürlükler
noktasında, sizin AKP’li grup başkan vekillerine göre bir parça daha yüksek
hassasiyet göstermesini, altı dakikalık bir konuşmayla anlatmanızı
yadırgadığımı belirtmek istiyorum.
Saygılar.
ERKAN
AKÇAY (Manisa) – Sayın Başkan…
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, buyurun.
ÇAĞLAR
DEMİREL (Diyarbakır) – Biz de aynı şekilde partimize ilişkin yapılan açıklamaya
ve Bakanın yapmış olduğu açıklamaya ilişkin hem de bir bilgilendirme tarzında
söz istiyoruz.
BAŞKAN
– Size de yerinizden söz vereyim Sayın Demirel.
Buyurun.
10.- Diyarbakır Milletvekili Çağlar
Demirel’in, Başbakan Yardımcısı Lütfi Elvan’ın sataşma nedeniyle yaptığı
konuşması ile Amasya Milletvekili Mehmet Naci Bostancı’nın Hükûmetin gündem
dışı konuşmasıyla ilgili AK PARTİ Grubunun görüşlerini açıkladığı
konuşmasındaki bazı ifadelerine ilişkin açıklaması
ÇAĞLAR
DEMİREL (Diyarbakır) – Sayın Başkan, gerçekten, başta AKP grup başkan vekilinin
ifade ettiği, bu Meclisi, aslında Parlamentoyu ve tüm halkı bilgilendirme hakkı
doğduğunu bir kez daha biz de ifade ettik. Verilen ara da gerçekten önemliydi
çünkü bakanın buraya gelmesi ve birbirimizi daha yakinen söylemlerimizle anlamamız
çok önemliydi, yapılan telefon görüşmeleri üzerinden hep gerçekleştirildi.
Evet, saat on ikiden, hatta daha öncesinden, on bir-on ikiden beri Bakanlıkla,
İçişleri Bakanlığıyla görüşme var. Bu bilgi, bu gelen Faysal arkadaşımızın
aktarımıyla ilgili görüşme yapıldı ama hâlâ, bu saate kadar sorun çözülmüş
değil. Biz, bu yüzden Parlamentonun bu konuda görev alması gerektiğini ifade
ettik. Tabii ki görüşmeler var, görüşmeler devam da edecektir. Arkadaşlarımız,
bir grup arkadaşımız görüşmeye de gitti, bu devam da edecektir. Ama ben şunu
ifade etmek istiyorum: Sayın Bakan, evet, belediye ambulansı gitti ama bizim
sorunumuz ambulansın gitmesiyle birlikte orada ateşin kesilmesidir. Şu anda
güvenlik güçleri orada ateş açıyor. Güvenlik güçlerinin açtığı ateşi keserseniz
o zaman yaralılar ambulansa yetiştirilebilinir. Ateş kesilmediği için ne
milletvekilimiz ne de oradaki vatandaşlar ne de yaralılar hastaneye ya da
herhangi bir yere götürülemiyor. Yani az önce görüştük, Faysal Sarıyıldız’la da
görüştük. Doğrudur, ambulans gidiyordur ama ambulans olay yerine ulaşamıyordur,
ulaşmama nedeni de orada zırhlı araçlardan ateş açılıyor. Bunu somut, orada
yaşayan bir milletvekilimizin aktarımı üzerinden söylüyorum.
HASAN
BASRİ KURT (Samsun) – Konuştuk bunları, tamam artık, tekrar tekrar aynı şey…
ÇAĞLAR
DEMİREL (Diyarbakır) – Bir daha sizin söyleyeceğiniz şey, Bakanlığın vereceği
talimat, orada zırhlı araçlardan ateşin kesilmesiyle ancak…
HASAN
BASRİ KURT (Samsun) – Orada emniyet güçlerine ne talimat verileceğini siz söyleyemezsiniz.
ÇAĞLAR
DEMİREL (Diyarbakır) - …oradaki yaralıların ambulansa alınması ve
milletvekillerimizin, seçilmişlerimizin oradan tahliye edilmesini sağlamaktır. 
HASAN
BASRİ KURT (Samsun) – Emniyet güçlerine ne talimat verileceğini siz
söyleyemezsiniz. Siz, muhalefet görevinizi yapın.
ÇAĞLAR
DEMİREL (Diyarbakır) - Adresi de verdik, yeri de söyledik. Ambulans gidip boş
gelebilir çünkü ateş açılıyor orada. Hiç kimsenin güvenliği -yaşamı- orada söz
konusu değil.
HASAN
BASRİ KURT (Samsun) – Dinliyoruz, elli kere dinledik aynı yalanları.
ÇAĞLAR
DEMİREL (Diyarbakır) - Son olarak şunu söyleyeceğim: 38’inci gündür Cizre’de,
50’nci gündür Sur’da “Sivil vatandaşa dokunmuyoruz.” diyorsunuz ya da sivil
vatandaşın yaşamını yitirmediğini ifade ediyorsunuz. Toplamda şu ana kadar
sadece Cizre ve Sur üzerinden ifade edeyim ve Silopi…
HASAN
BASRİ KURT (Samsun) – Sayın Başkanım, süresi ne kadar? Ne kadar daha konuşacak?
Yarım saat mi konuşacak? 
MAHMUT
ATİLLA KAYA (İzmir) – Ne kadar konuşacak daha?
ÇAĞLAR
DEMİREL (Diyarbakır) - 103 sivil vatandaşımız bu süre içerisinde yaşamını
yitirmiştir. Bunun içinde çocuklar, doğmamış bebekler, kadınlar, 70 yaşındaki
insanlar var. Hepsinin adresi, kimliği bellidir. Sur’da bugün -bahsettiniz-
gidip bakın halkın durumuna, yaşananlara bakın, biz bizzat içinde görüyoruz.
(Mikrofon
otomatik cihaz tarafından kapatıldı) 
NİHAT
ÖZTÜRK (Muğla) - Aynı şeyleri on kez söylüyorsunuz ya!
ÇAĞLAR
DEMİREL (Diyarbakır) – Ben tekrar şunu söyleyeyim: Bugün milletvekili heyetimiz
Silopi’de, Silopi’de yaşananları direkt halktan dinleyip tekrar bu Parlamentoya
sunacağız.
Teşekkür
ediyorum.
BAŞKAN
– Teşekkürler Sayın Demirel.
Sayın
Akçay, buyurun.
11.- Manisa Milletvekili Erkan Akçay’ın,
Başbakan Yardımcısı Lütfi Elvan’ın sataşma nedeniyle yaptığı konuşması ile Amasya
Milletvekili Mehmet Naci Bostancı’nın Hükûmetin gündem dışı konuşmasıyla ilgili
AK PARTİ Grubunun görüşlerini açıkladığı konuşmasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
önce, Sayın Bakan, benim konuşmama atfen ve kendilerini kaçamak cevap vermekle
itham ettiğimi de söyleyerek bazı cevaplar verdi. Ben, hem kaçamak cevabı
kastettim hem de bu sorunlarla, olaylarla ilgili ayrıntılı bilgi verilmeyerek
geçiştirilmeye çalışıldığını söyledim. Nitekim, Sayın Bakan, yirmi dakikalık
konuşma hakkını da zannediyorum dört beş dakikayla sınırladı. Yani, bu olayları
geçiştirmeden gerek Meclisimize gerekse aziz milletimize ayrıntılı
bilgilendirme yapmasında biz fayda görüyoruz.
Sayın
Bostancı da konuşmasında devletin terör örgütünden ricacı olamayacağını ifade
etti ve aynen “Terör örgütünden ricacı olunmaz.” dedi. Evet, doğrudur, bu
sözden memnuniyet duyarız, Adalet ve Kalkınma Partisinin devletin terör
örgütünden ricacı olmayacağı görüşüne gelmesini memnuniyetle karşılarız. Çünkü
biz Milliyetçi Hareket Partisi olarak öteden beri terör örgütünden ricacı
olunamayacağını, bunun yanlış bir politika olacağını söyleye gelen bir siyasi
partiyiz. Fakat geçmişte çok sayıda böyle ricacı olunduğunu, iktidar tarafından
terör örgütüne ve onun sözcüsü veya temsilcilerine ricacı olunduğunu ve
aracılar kullanıldığını da biliyoruz. Şimdi hafızalarımızı zorlarsak çok daha
fazla örneğini buluruz ama hafızalarımızı çok fazla da zorlamayalım. 6-7 Ekim
olaylarında yaşananları ve iktidarın tutumunu, Oslo’daki görüşmelerde zamanın
Başbakan Müsteşar Yardımcısının terör örgütü elebaşılarına “Bölgede şikâyetçi
olduğunuz vali, kaymakam, kamu görevlisi var mı?” şeklinde diyaloglarını
biliyoruz. 
HASAN
BASRİ KURT (Samsun) - Sayın Başkan, nereden biliyorsunuz?
ERKAN
AKÇAY (Manisa) – Habur hadisesinde nasıl ricacı olduklarını ve pazarlıklar
olduğunu da biliyoruz. Geçmişte bazı iktidar sahiplerinin PKK güzellemeleri de
hâlen hafızalarımızdadır. Bunu da hatırlatmayı bir görev bildim.
Hepinize
saygılar sunarım. 
BAŞKAN
– Teşekkür ederiz Sayın Akçay.
MEHMET
NACİ BOSTANCI (Amasya) – Sayın Başkan...
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – AK PARTİ, hiçbir zaman, hiçbir terör örgütünden ricacı
olmadı. Dolayısıyla, böyle bir noktaya gelmiş olması diye bir durum söz konusu
değil. 
İSMAİL
OK (Balıkesir) - Oslo ne, Oslo?
MEHMET
NACİ BOSTANCI (Amasya) – İki şeyi karıştırmamak lazım; toplumsal barış,
beraberlik, millî birlik bağırarak, çağırarak, sopayla olmaz, insanları
kucaklayacaksın; AK PARTİ bunu yaptı. 
ZİHNİ
AÇBA (Sakarya) - Bizim yüzde 50’yi mi?
MEHMET
NACİ BOSTANCI (Amasya) – Terör örgütüyle de gerektiği gibi mücadele ederiz, her
zaman da yaptığımız budur. 
Saygılarımla.
(AK PARTİ sıralarından alkışlar) 
ERKAN
AKÇAY (Manisa) – Sayın Başkan, tutanaklara girmesi bakımından ifade ediyorum.
Bizatihi, AKP’nin “çözüm süreci” dediği süreç zaten büyük ölçüde terör
örgütünden bir ricacı olma süreci olarak neticelenmiştir. 
MEHMET
NACİ BOSTANCI (Amasya) – O sizin yorumunuz Erkan Bey.
ERKAN
AKÇAY (Manisa) – Biz Milliyetçi Hareket Partisi olarak, 78 milyon Türkiye
Cumhuriyeti vatandaşını tek millet olarak, Türk milleti olarak kabul eder ve
herkesi kucaklarız. Anayasa, partimizin programı ve politikaları doğrultusunda
da bütün sorunları çözmeye de talip olduğumuzu ve görüşlerimizi de yıllarca
ifade ettik, ortamı geldiğinde de bunu ayrıntılı ifade ederiz. Onu da özellikle
tekrar vurgulamak istiyorum: Bir iktidarın terör örgütünden ricacı olmayacağını
artık iktidar herhâlde anlamış olmalı diye düşünüyorum, teşekkür ediyorum. 
BAŞKAN
– Teşekkürler Sayın Akçay.
BAŞBAKAN
YARDIMCISI LÜTFİ ELVAN (Mersin) – Sayın Başkan…
BAŞKAN
- Buyurun Sayın Bakan.
12.- Başbakan Yardımcısı Lütfi Elvan’ın,
Diyarbakır Milletvekili Çağlar Demirel ile Manisa Milletvekili Erkan Akçay’ın
yaptıkları açıklamalarındaki bazı ifadelerine ilişkin açıklaması
BAŞBAKAN
YARDIMCISI LÜTFİ ELVAN (Mersin) – Sayın Başkan, çok teşekkür ediyorum. 
Öncelikle
şunu ifade edeyim: Türkiye Cumhuriyeti devleti ve 64’üncü Hükûmetimiz ve AK
PARTİ hükûmetleri, hiçbir zaman sivillerin öldürülmesine yönelik bir girişimde
bulunamaz, böyle bir husus söz konusu değildir. Bilakis, vatandaşlarımızın
korunmasına yönelik mücadele ediyoruz ve etmeye de devam edeceğiz. Bugün
yapılan mücadele sadece ve sadece terör örgütüne yönelik yapılan bir
mücadeledir. Bunu özellikle vurgulamak istiyorum. Eğer siviller öldürülüyorsa,
yaşlılar öldürülüyorsa bunların kimler tarafından öldürüldüğü çok açık ve net
bir şekilde ortadadır. En son yapılan saldırıyla, çocukların, yaşlıların
öldürülmesine, hele hele kucakta bir bebeğin öldürülmesine hepiniz şahit
oldunuz. 
Ben
samimi olarak şunu söylemek istiyorum özellikle HDP Grubuna yönelik olarak:
Gelin, siz Türkiye Büyük Millet Meclisinin birer milletvekilisiniz… Evet,
ülkemizin birliği, bütünlüğü, kardeşlik ruhumuzun daha da geliştirilmesi,
derinleşmesi için birlikte mücadele etmek zorundayız ama lütfen PKK terör
örgütüne ve bu silaha karşı durduğunuzu açık bir şekilde ifade edin. Eğer o
bölgede yaşayan vatandaşlarımızı seviyorsanız, o bölgede yaşayan insanlarımızla
el ele, kol kola yürümek istiyorsanız, bu kardeşlik ruhumuzun daha da
güçlenmesini istiyorsanız geliniz, korkmayınız, vesayetten kurtulunuz artık.
Şunu söyleyiniz, “Biz terör örgütüne karşıyız.” deyiniz. (AK PARTİ sıralarından
alkışlar) Bunu söylediğiniz anda zaten problemin önemli bir kısmı çözülecektir
değerli arkadaşlar. Ben bunu samimiyetle söylüyorum, samimi düşüncelerimi
sizinle paylaşıyorum. Bir sorun, mesele, evet, var, ne olur gelin, bu meseleyi
biz burada konuşalım, burada tartışalım ama siz eğer terör örgütünün
sözcülüğünü yapmaya kalkarsanız, terör örgütünün talimatları doğrultusunda
hareket etmeye kalkarsanız bu sorun çözülemez. Siz, o bariyerleri tasvip ediyor
musunuz, o açılan çukurları tasvip ediyor musunuz? O yakılan okulları tasvip
ediyor musunuz, yakılan hastaneleri tasvip ediyor musunuz? O okullarda kimler
okuyor? O okullarda orada yaşayan Kürt kardeşlerimizin çocukları okuyor. O
hastanelere kimler gidiyor? Orada yaşayan Kürt kardeşlerimizin çocukları, anneleri,
babaları gidiyor. Bunları niye kınamıyoruz? Niye korkuyoruz? Kınayalım bunları.
Biz sizinle bire bir görüştüğümüzde samimi kanaatlerinizi ifade ediyorsunuz ama
lütfen, gelin, bu terörü birlikte ortadan kaldıralım. Bunu yapabiliriz,
yapabilecek de güçteyiz ama ne olur, terör örgütünün arkasında durmayalım.
Diğer
taraftan, Sayın Akçay, ben yedi dakika konuştum, dört dakika konuşmadım ve
sorulan soru neyse onun cevabını verdim. İllaki yirmi dakikalık süreyi
doldurmak zorunda değilim. Konuşulan meselenin içeriği zamanla ölçülmez. Bunu
özellikle ifade etmek istiyorum.
Çok
teşekkür ediyorum. (AK PARTİ sıralarından alkışlar)
ÇAĞLAR
DEMİREL (Diyarbakır) – Sayın Başkan…
BAŞKAN
– Buyurun Sayın Demirel.
ÇAĞLAR
DEMİREL (Diyarbakır) – Sayın Başkan, biz Sayın Bakanı buraya çağırırken yaşanan
duruma ilişkin bir cevap istemiştik ve yaşananlara ilişkin Meclisi
bilgilendirmesini istemiştik. 
MAHMUT
ATİLLA KAYA (İzmir) – Bilgilendirdi ya işte, daha ne istiyorsun.
ÇAĞLAR
DEMİREL (Diyarbakır) – Ne yazık ki burada Sayın Bakan HDP Grubunu suçlayıcı
ifadeler kullanıyor, biz bunu kabul edemeyiz, başta bunu söyleyelim.
RAMAZAN
CAN (Kırıkkale) – “Öyle değiliz.” deyin, “Terörün sözcüsü değiliz.” deyin.
NİHAT
ÖZTÜRK (Muğla) – Cevap ver, cevap.
ÇAĞLAR
DEMİREL (Diyarbakır) – Yani Bakanın, burada, sorunu çözmekle birinci derecede
sorumluyken -Parlamento da yine aynı şekilde- getirip konuyu HDP Grubuna ifade
ettiği şekliyle bunu kabul etmiyoruz, bir kere bunu ifade etmek istiyorum.
NİHAT
ÖZTÜRK (Muğla) – Sayın Bakanım, çok iyi anlatmışsınız, teşekkür ederim. 
ÇAĞLAR
DEMİREL (Diyarbakır) – İkincisi: Kim nasıl yaşamını yitirdi, her şey ortadadır.
Miray bebeği çok net biliyoruz, kameralar çekti, kimin katlettiği ortadadır.
BÜLET
TURAN (Çanakkale) – Biz de biliyoruz, biz de.
ÇAĞLAR
DEMİREL (Diyarbakır) – Elif Şimşek’i kimin katlettiğini biliyoruz, Taybet anayı
kimin katlettiğini biliyoruz. İsimleri sayarsak bitmez. Sadece Sur, Cizre ve
Silopi’de 103 sivilimiz bu elli gün içerisinde yaşamını yitirmiştir diyoruz.
Hepsinin çetelesi vardır, hepsinin isimleri…
MAHMUT
ATİLLA KAYA (İzmir) – Ne kadar süresi var? Ne kadar konuşacak?
ÇAĞLAR
DEMİREL (Diyarbakır) – …yaşları buradadır, 70 yaşından doğmamış bebeğe kadar.
Biz orada yaşadık, gördük, adına Jandarma mı dersiniz, Özel Harekât timi mi
dersiniz, polis mi dersiniz; ne derseniz deyin, hiç kimsenin birbiriyle
koordinesi yoktur ve herkes kendi başına, orada yaşayan sivil halka ateş
açıyor, biz bunları bizzat gördük ve yaşadık. O hâlde, konuyla ilgili… (AK
PARTİ sıralarından gürültüler)
MAHMUT
ATİLLA KAYA (İzmir) – PKK’yı savun, PKK’yı!
ZEHRA
TAŞKESENLİOĞLU (Erzurum) – Sayın Başkan, demokrat davranın ya, demokrat
davranın!
ÇAĞLAR
DEMİREL (Diyarbakır) - Sayın Başkan, burada mikrofon açılmadı. Bunları ifade
ettim ama Sayın Bakanın grubumuza ilişkin ifadelerine söz hakkımız doğdu çünkü
ithamda bulundu.
MAHMUT
ATİLLA KAYA (İzmir) – Konuştun ya, daha ne konuşacaksın!
ZEHRA
TAŞKESENLİOĞLU (Erzurum) – Sözünüzü zaten söylediniz.
ÇAĞLAR
DEMİREL (Diyarbakır) - Yani ithamda bulundu Sayın Bakan. O yüzden, kürsüden söz
hakkı istiyoruz çünkü mikrofon açılmadı Sayın Başkan.
ZEHRA
TAŞKESENLİOĞLU (Erzurum) – Verin, verin!
BAŞKAN
– Sayın Demirel, iki dakika kürsüden söz hakkı veriyorum. (AK PARTİ
sıralarından gürültüler) 
BÜLENT
TURAN (Çanakkale) – Yapmayın Sayın Başkan!
MAHMUT
ATİLLA KAYA (İzmir) – Ya, zaten konuştu.
BAŞKAN
– Arkadaşlar, bakın, burada isim geçtikten sonra söz talebi olan kim olursa
olsun ona söz vermek durumundayım.
MAHMUT
ATİLLA KAYA (İzmir) – Zaten konuştu.
BAŞKAN
– Sayın milletvekilleri, kürsüden konuşma yapmak istedi, mikrofon açık değildi,
o yüzden Sayın Adıyaman cevap verecek.
Buyurun
Sayın Adıyaman. 
VI.- SATAŞMALARA İLİŞKİN KONUŞMALAR (Devam)
5.- Iğdır Milletvekili Mehmet Emin
Adıyaman’ın, Başbakan Yardımcısı Lütfi Elvan’ın yaptığı açıklaması sırasında
Halkların Demokratik Partisine sataşması nedeniyle konuşması
MEHMET
EMİN ADIYAMAN (Iğdır) – Teşekkür ederim Sayın Başkan.
Burada
kısa bir anı okumak istiyorum: “Bir gün mahkemeye kara yağız, yiğit bir Kürt
genci getirdiler, hâkimler sorguya çekti. Türkçe bilmediği anlaşılınca hâkimler
danıştılar ve delikanlının idamına karar verdiler.”
MEHMET
ŞÜKRÜ ERDİNÇ (Adana) - Sene kaç, sene kaç, bunu da söyle. Hangi yıldan
bahsediyorsun?
MEHMET
EMİN ADIYAMAN (Devamla) – “Mahkemenin idam gerekçesi dehşet vericiydi ‘Türkçe
bilmeyen bir kimseden bu memlekete hayır gelmeyeceğinden idamına…’ Hemen o gece
o çocuğu götürüp astılar.”
MEHMET
ŞÜKRÜ ERDİNÇ (Adana) – Sen burada hayal üzerine konuşuyorsun.
MEHMET
EMİN ADIYAMAN (Devamla) – Kaynağını vereceğim Beyefendi.
“Dağkapı’da
‘Yalova’ adlı küçük bir otelde kalıyordum. Uyur uyumaz o Türkçe bilmeyen çocuk
rüyama girerek boğazıma sarıldı ve Türkçe ‘Niye beni bıraktın, beni idam
ettirdin?’ diye tehdit etti. Sabaha kadar bu hâl iki üç kere tekrarlandı,
deliye dönmüştüm.” diyor. Kim? Bakın, devamı var, ben uzatmayacağım. O zamanki
hükûmete telgraf çekiyor, ilgili mahkeme hâkimleriyle tartışıyor ve gelen cevap
şu dönemin hükûmetinden: “Gayemiz, Kürtlerin ve Kürtçülüğün kafasının ebediyen
ezilmesidir. Hâkim arkadaşlarınla anlaş. Gözlerinden öperim.” Bunu anılarında
söyleyen Diyarbakır İstiklal Mahkemesi Başsavcısı Ahmet Süreyya Örgeevren.
Şimdi,
arkadaşlar, 12 Eylül 1980 faşist mahkemelerinde ve faşist diktatörlüğün
cezaevlerinde ben de yattım, üç buçuk yıl yattım ve idamla yargılandım. PKK’li
gençler durup dururken dağlara piknik için çıkmadılar. 
HASAN
BASRİ KURT (Samsun) – Dağda kimse kalmadı.
MEHMET
EMİN ADIYAMAN (Devamla) - 12 Eylül faşist darbesinin Diyarbakır zindanlarında
yaşattığı… 
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) - …zulmü bugün sizler, gençlere değil kürdistandaki tüm
halka yaşatıyorsunuz, 12 Eylülden daha fazlasını yaşatıyorsunuz. 
HÜSNÜYE
ERDOĞAN (Konya) – Türkiye Cumhuriyeti. 
MEHMET
EMİN ADIYAMAN (Devamla) - Sayın Bakan, bundan sonra bu politikalarınızla…
BÜLENT
TURAN (Çanakkale) – Süre yok, zaman yok Sayın Başkan, bu ne Allah aşkına.
MEHMET
EMİN ADIYAMAN (Devamla) - …artık 40 yaşında, 50 yaşındaki amcalar çıkacaktır
dağlara. 
BAŞKAN
– Sayın Adıyaman…
MEHMET
EMİN ADIYAMAN (Devamla) - Bu zihniyetinizle bunu yaratacaksınız.
Yüce
kurulu saygıyla selamlıyorum. (HDP sıralarından alkışlar) 
ÇOŞKUN
ÇAKIR (Tokat) – Sayın Adıyaman, yanlış hikâye anlattınız, o hikâyeyle mücadele
ediyoruz çünkü.
BAŞKAN
– Teşekkürler Sayın Adıyaman.
Sayın
Bakanın, sanırım yeni bir bilgi geldiğine dair söz talebi var.
Buyurunuz
Sayın Bakan.
V.- AÇIKLAMALAR (Devam)
13.- Başbakan Yardımcısı Lütfi Elvan’ın,
Şırnak Milletvekili Faysal Sarıyıldız, belediye başkan vekili ve birlikte
oldukları kişilerin belediyeye intikal ettiğine, yaralıların da hastaneye sevk
edildiğine ilişkin açıklaması
BAŞBAKAN
YARDIMCISI LÜTFİ ELVAN (Mersin) – Sayın Başkan, çok teşekkür ediyorum.
Şu
anda yeni aldığım bir bilgi, Sayın Sarıyıldız, belediye başkan vekili ve
birlikte oldukları kişiler belediyeye intikal etmiş durumdalar, yaralılar da
hastaneye sevk edilmiştir. 
DİRAYET
TAŞDEMİR (Ağrı) – Demek ki bizim şimdiye kadar söylediklerimiz doğruymuş.
BAŞKAN
– Teşekkür ederiz Sayın Bakan.
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, bütün grup başkan vekillerine ve milletvekillerine eşit ve
adil bir şekilde söz hakkı vermeye gayret ettiğine ve ara verme sebebinin
olağanüstü bir durumdan kaynaklandığına ilişkin konuşması
BAŞKAN
- Sayın milletvekilleri, aslında çok açıklama yapmak istemiyordum açıkçası.
BÜLENT
TURAN (Çanakkale) – Yapmayın Sayın Başkan.
BAŞKAN
– Ancak, Sayın Bostancı’nın yapmış olduğu konuşmasında benim oturumlarımda -her
iki seferinde de- talepler üzerine oturuma ara verdiğime dair eleştirisini
esefle izledim ve dinledim. Bunun sistematik bir hâl alıp almaması konusunda
kuşkularının olduğunu ifade etti. 
NİHAT
ÖZTÜRK (Muğla) – Bizim de var, bizim de.
BAŞKAN
– Ben de şunu ifade etmek istiyorum: Bu makama geldiğim günden beri -dikkat
ederseniz eğer- her 4 siyasi parti grup başkan vekillerine ve milletvekillerine
eşit ve adil bir şekilde söz hakkı vermeye gayret ediyorum. Dolayısıyla, ara
vermemin sebebi olağanüstü bir durumdan kaynaklandı. Bu tür olağanüstü
durumlarda, herhangi bir milletvekiline ilişkin, Sayın Faysal Sarıyıldız’la
alakalı anlatılanlar onların da başına gelirse aynı durumu yapmaya devam ederim
ama böyle bir şey olmazsa zaten hiç kimse böyle bir durumla karşı karşıya
kalmaz, ben de bunu yapmam. Bunun bilinmesini istediğim için söz hakkı aldım.
Teşekkür
ediyorum. (HDP sıralarından alkışlar) 
Birleşime
on dakika ara veriyorum.
Kapanma Saati: 17.01
DÖRDÜNCÜ OTURUM
Açılma Saati: 17.14
BAŞKAN: Başkan Vekili Pervin
BULDAN
KÂTİP ÜYELER: Emre KÖPRÜLÜ
(Tekirdağ), Mücahit DURMUŞOĞLU (Osmaniye)
-----0-----
BAŞKAN
– Sayın milletvekilleri, Türkiye Büyük Millet Meclisinin 30’uncu Birleşiminin
Dördüncü Oturumunu açıyorum. 
Şimdi,
gündeme geçmeden önce sisteme giren sayın milletvekillerine İç Tüzük’ün 60’ıncı
maddesine göre yerlerinden bir dakikalık söz vereceğim, sırasıyla söz
taleplerini yerine getireceğim. 
Sayın
Ağbaba…
V.- AÇIKLAMALAR (Devam)
14.- Malatya Milletvekili Veli Ağbaba’nın,
Malatya’nın sorunlarına ve yapılan yatırımların yetersizliğine ilişkin
açıklaması
VELİ
AĞBABA (Malatya) – Sayın Başkan, Malatya yatırımlar konusunda çok şansız bir
ilimiz, yatırımlar az yapılıyor ilimize. Hâlâ çevre yolu olmayan tek şehir
Malatya maalesef. Yatırımların azlığı yetmiyormuş gibi yapılan yatırımlar da
bitirilemiyor. Özellikle, iş alan müteahhitler ne hikmetse Malatya’nın
ihalelerinde iflas ediyorlar. Bu da yanlış ihale yöntemleri sonucunda oluyor.
Dört yıl önce yapımına başlanan Kapıkaya Barajı sulama kanalları hâlâ
bitirilebilmiş değil, müteahhidi iflas etti. 2011’den beri maalesef Malatya
hâlâ suyla buluşmayı bekliyor, Boztepe Barajı aynı şekilde. Barajlar
yetmiyormuş gibi tünellerimiz aynı şekilde yarım kaldı. Malatya Darende yolu
üzerinde bulunan tünel seçimlerden önce açıldı ama şimdi tekrar kapatıldı.
Müteahhidin iflas ettiği söyleniyor. 
Yine,
maalesef, utanarak söylüyorum, Malatyaspor, bir ilçenin oynamadığı bir statta
maçlarını oynamaya devam ediyor. Bitirilmeye çalışılan stadın müteahhidi iflas
etti, o da bitirilemedi. Onun için, Malatya… 
(Mikrofon
otomatik cihaz tarafından kapatıldı) 
BAŞKAN
– Sayın Tanal…
15.- İstanbul Milletvekili Mahmut Tanal’ın,
jandarma astsubaylara uygulanan ek gösterge rakamının polisler için de
uygulanmasını ve aralarındaki eşitsizliğin giderilmesini talep ettiğine ilişkin
açıklaması
MAHMUT
TANAL (İstanbul) – Teşekkür ederim Sayın Başkan. 
Hükûmet
yetkilileri yok ama… Seçim döneminde sözler verildiği hâlde AKP iktidarının
polislerin başlıca sorunlarından biri olan ek gösterge sorununu yıllarca
çözemediğini, son düzenlemeyle polislerin kandırıldıklarını ve aldatıldıklarını
görüyoruz. Aynı işi yapan jandarma astsubaylarının 1995 yılında yapılan
düzenlemeyle ek göstergeleri 2200’den 3600’e çıkarılmıştır. Yirmi yıldır devam
eden eşitsizliğin ve haksızlığın son bulmasını, astsubaylara uygulanan ek
gösterge rakamlarının aynı şekilde polisler için de 3600’e çıkarılmasını talep
ediyoruz. Yeni düzenlemeyle polislerin ek göstergesinin 3000’e çıkarılmasıyla
sadece ve sadece emekliler için ayda 46 TL artış yapılmakta, çalışanlar için de
41 TL artış yapılmaktadır. Bu emniyet camiasının polisleri kandırılmaktadır. Ek
göstergenin 3600 yapılması hâlinde bu eşitsizliğin giderilmesi ancak
karşılanabilir. Anayasa’mızın 55’inci maddesi: “Ücret emeğin karşılığıdır.”
Eşit işe eşit ücret ödenir. Bu da ihlal edilmektedir. 
Teşekkür
ederim Sayın Başkanım. 
BAŞKAN
– Sayın Çankırı…
16.- Mardin Milletvekili Ceyda Bölünmez
Çankırı’nın, Mardin Gençlik Spor İl Müdürlüğünün, polise taş atan çocuklarla
ilgili örnek bir çalışmaya imza attığına ilişkin açıklaması
CEYDA
BÖLÜNMEZ ÇANKIRI (Mardin) – Sayın Başkan, saygıdeğer milletvekilleri;
devletimizin himayesinde Mardin Gençlik ve Spor İl Müdürlüğümüz özverili
çalışmalarıyla polise taş atan çocuklarla ilgili örnek bir çalışmaya imza
atmıştır. Abdülaziz Danış kardeşimiz yaklaşık dört yıl önce Mardin Kızıltepe
ilçesinde toplumsal olaylarda güvenlik güçlerine taş atma eğilimi taşıyan ve
benzeri suçlardan on iki gün tutuklu kalan bir gencimizdir. Sonrasında Gençlik
ve Spor İl Müdürlüğümüz tarafından Abdülaziz kardeşimiz yönlendirilerek
yetenekleriyle antrenörlerce tespit edilmiş ve kendi isteğiyle bir çalışma
programına tabi tutulmuştur. Büyük bir azim ve sorumluluk bilinciyle teşvik
olan kardeşimiz dört yıl boyunca hiçbir eyleme müdahil olmamış ve kendisine
Avrupa şampiyonalarında ülkemizi temsil etmeyi ve başarılı olmayı tek hedef
koymuştur. Çeşitli dereceler alan gencimiz Fas’ta gerçekleşen uluslararası
yürüyüş şampiyonasında ikinci olmuş, Alanya’da düzenlenen yarışlarda Balkan
şampiyonu ödülünü kazanmış, Türkiye yürüyüş şampiyonası…
(Mikrofon
otomatik cihaz tarafından kapatıldı)
BAŞKAN
– Sayın Kuyucoğlu…
17.- Mersin Milletvekili Serdal
Kuyucuoğlu’nun, Millî Eğitim Bakanlığının mağdur durumda olan dershane
öğretmenleriyle ilgili ne gibi çalışmalar yaptığını öğrenmek istediğine ilişkin
açıklaması
SERDAL
KUYUCUOĞLU (Mersin) – Teşekkürler Sayın Başkan. 
Dershanelerin
dönüşümüyle ilgili yasa tasarısı yapılmaya başlandığında, dershanelerde çalışan
öğretmenlerin asla mağdur olmayacağı Hükûmet tarafından defalarca
belirtilmesine rağmen şu anda çok ciddi sayıda dershane öğretmeni mağdur
durumdadır.
Dershaneler,
kanunun iptaliyle ortaya çıkan boşluk ve Anayasa Mahkemesi kararının geriye
dönük işlememesinden dolayı yeniden eğitim öğretime devam edememektedirler. Bu
nedenle dershaneler yeniden açılamamakta fakat bu kanunun Anayasa Mahkemesince
iptalinden dolayı dershane öğretmenlerinin kamuya alımı da durdurulduğu için
devletimizin çıkardığı dönüşüm yasası nedeniyle pek çok tecrübeli dershane
öğretmeni işsiz kalmıştır. Bu öğretmenlerin bakmakla yükümlü oldukları aileleri
vardır. 
Bu
bilgiler ışığında soruyorum: Millî Eğitim Bakanlığı mağdur dershane
öğretmenleriyle ilgili ne gibi çalışmalar yapmıştır ya da yapmayı
planlamaktadır?
Teşekkür
ederim.
BAŞKAN
– Sayın Şeker…
18.- Kocaeli Milletvekili İlyas Şeker’in,
20 Ocak 1990’da Sovyetler Birliği tarafından Azerbaycan halkına karşı yapılan
katliamın 26’ncı yıl dönümüne ilişkin açıklaması
İLYAS
ŞEKER (Kocaeli) – Sayın Başkan, 20 Ocak, Sovyet devleti tarafından Azerbaycan
halkına karşı yapılan katliamın 26’ncı yıl dönümüdür. Rusya bugün Suriye’de
sivil halka karşı yaptığı katliamın aynısını yirmi altı yıl önce eski Sovyet
devleti olarak Azerbaycan halkına karşı vahşice gerçekleştirmiştir. 20 Ocak
1990 tarihinde işlenen katliam insanlığa karşı işlenmiş en ağır cinayetlerden biridir
ve insanlık tarihinde kara bir sayfa olarak yerini almıştır. Azerbaycan
tarihine hüzün günü olarak geçen bu facia aynı zamanda milletin kahramanlık ve
şeref tarihidir. Bu vesileyle Azerbaycan’ın bağımsızlığı için şehit olan Azeri
kardeşlerimize Allah’tan rahmet, kardeş Azerbaycan halkına başsağlığı
diliyorum.
BAŞKAN
– Sayın Kara…
19.- Antalya Milletvekili Niyazi Nefi
Kara’nın, Gıda, Tarım ve Hayvancılık Bakanlığının Antalya’nın bazı ilçelerinde
doğal afet nedeniyle hasar gören seralar için ne kadar destek vereceğini
öğrenmek istediğine ilişkin açıklaması
NİYAZİ
NEFİ KARA (Antalya) – Teşekkürler Sayın Başkan.
Antalya
ilimizin Aksu, Alanya ve Demre ilçelerinde doğal afet nedeniyle, özellikle
Demre ilçesinde hortum nedeniyle 500 dönümün üzerinde seranın hasar gördüğü
ortadadır. Ziyaretimizde gördük ki 300 aile etkilenmiş, bunun yarısı ortakçı,
hiçbir güvenceleri yok, kredilerini ödeyemez durumdalar. Bu insanların yeniden
kredi alabilmesi mümkün değil. 
Ayrıca,
TARSİM’in çok pahalı olmasından ve seraların çok maliyetli olmasından dolayı
sigorta yaptırmakta zorlanmışlardır. Yaklaşık 15 milyonluk bir hasardan
bahsediliyor. 
Ziyaretimizden
sonra Sayın Tarım Bakanımızla da karşılaştık ve on beş yirmi dakikalık bir
ziyaret gerçekleştirmiştir. Ancak bölgeyle ilgili ne kadar yardım, ne kadar
destek vereceğini öğrenmek istiyoruz. Çünkü bu insanların…
(Mikrofon
otomatik cihaz tarafından kapatıldı) 
BAŞKAN
– Sayın Ok…
20.- Balıkesir Milletvekili İsmail Ok’un,
Balıkesir-Havran yolunun durumuna ilişkin açıklaması
İSMAİL
OK (Balıkesir) – Teşekkür ederim. 
Balıkesir
Havran yolu çok yeni ulaşıma açılmasına rağmen maalesef Şapçı rampası ve
virajları ölüm yolu hâline gelmiştir ve maalesef onlarca cana mal olmuştur. 19
Ocak günü Şapçı rampasındaki istinat duvarı çökerek yola tonlarca taş, kaya
dökülmesi ve toprak kayması sonucu yolun tek şeridi ulaşıma kapatılmıştır.
Üstelik, bu olay ilk değil, defalarca yaşanmıştır. Vatandaşlarımızdan kesilen
vergilerle trilyonlarca lira para harcanarak yapılan bu yolların nasıl ölüm
yolu hâline getirildiğinin ve harcanan paraların hesabının sorulmasını,
Balıkesir halkı olarak ve onların temsilcisi olarak istiyoruz ve bekliyoruz. 
Teşekkür
ederim. 
BAŞKAN
– Sayın Özdemir…
21.- İstanbul Milletvekili Sibel
Özdemir’in, Millî Eğitim Bakanlığının, eğitim sisteminde yaşanan ciddi
sorunlara karşı duyarsız ve kayıtsız tutumunun daha ne kadar devam edeceğini
öğrenmek istediğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
24
Kasım Öğretmenler Günü nedeniyle Millî Eğitim Bakanına eğitim sistemindeki
sorunların giderek ağırlaşmasına ilişkin soru önergesi vermiştim. Ancak yine
hiçbir cevap verilmedi. 
99
yılından itibaren yapılan öğretmen atamalarında yaşanan sahte diploma
tespitindeki bakanlığın zaafı, itirafı yanında sürekli değiştirilen sınav
odaklı sistem sonucu ocak ayı içinde yaşanan acı ve vahim öğrenci
intiharlarının sorgulanması gerekirken, bakanlık, öğrencilerin başarısız olduğu
dersleri tamamlaması gereken sömestr döneminde ödevler konusunda öğretmenlerin
sınıf içi yönetimlerine müdahaleyle meşgul. 
Buradan
Millî Eğitim Bakanına tekrar sormak istiyorum: Eğitim sisteminde yaşanan ciddi
sorunlara duyarsızlığınız ve kayıtsız tutumunuz daha ne kadar devam edecek?
BAŞKAN
– Sayın Çam… Yok. 
Sayın
Nurlu… 
22.- Manisa Milletvekili Mazlum Nurlu’nun,
çırak ve öğrencilerin staj başlangıç tarihlerinin sigorta başlangıcı olarak
kabul edilmesi için vermiş olduğu kanun teklifine tüm milletvekillerinin destek
vermesini arzu ettiğine ilişkin açıklaması
MAZLUM
NURLU (Manisa) – Sayın Başkan, daha önce verdiğim kanun teklifiyle gündeme
getirdiğim çıraklık eğitimi ve öğrencilerin staj başlangıç tarihlerinin
“sigorta başlangıcı” olarak kabul edilmesi konusunda kamuoyunda ciddi bir
beklenti oluşmuştur. Bilindiği üzere, çıraklar ve stajyer öğrenciler zorunlu
olarak sigortalı yapılıp primleri işveren tarafından ödenmektedir. Fakat bu
süre sigorta başlangıç tarihi olarak kabul edilmemektedir. Sigortaları yapılıp
primleri yatırılmış olmasına karşın, yaş ve hizmet bakımından emekliliğe esas
haklardan mahrum bırakılmaktadırlar. Bu nedenle, uygulamada adaletin sağlanması
bakımından, fiilen çalışmaya başlayan ve primi yatan çırak ve stajyerlerin bu
çalışmalarının “sigorta başlangıcı” olarak kabul edilmesi ve daha önce çalışmış
olanlara da “borçlanma hakkı” getirilmesi için verdiğim kanun teklifimize, tüm
milletvekillerinin desteğiyle, çözüm bulunmasını arzu ediyor, Genel Kurulu
saygıyla selamlıyorum. 
BAŞKAN
– Sayın Çamak…
23.- Mersin Milletvekili Hüseyin Çamak’ın,
Maraş katliamında öldürülenlerin cenaze yerleri ve defin işlemleriyle ilgili
bilgi almak istediklerine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
Maraş
katliamının üzerinden tam otuz yedi yıl geçti. Maraş katliamında toplu olarak
gömülen bazı kurbanların yakınları naaşlarına ulaşmak istediklerinde ciddi
sıkıntılar yaşamakta. Bu anlamda, Maraş katliamında öldürülen Salman Nayır ve
Veli Bozkurt’un aileleri evlatlarının mezarlarını bulabilmek ve bunda ihmali
olan sorumluların cezalandırılması için Kahramanmaraş Belediyesi Mezarlıklar
Müdürlüğüne karşı hukuk mücadelesi başlattılar ama herhangi bir sonuç
alamadılar. Artık en son çare Avrupa İnsan Hakları Mahkemesine başvuracaklar.
Bu durumda ancak tazminat cezası ödemeye mahkûm ettirebilirler fakat yine
yaslarını tutabilecekleri bir yer bulabilmeleri mümkün olmayacak. Kurban
yakınları cenazeleri kaybolduğu için net bir yanıt verilmediği kanısındalar.
Yetkililerden öğrenmek istediğimiz, bu cenazeler nereye gömülmüştür, mezar
yerleri ve numaraları belirlenmiş midir, merhumların inançlarına uygun şekilde
dinî merasim yapılmış mıdır, yakınlarına defin işlemiyle ilgili haber verilmiş
midir? 
Teşekkür
ederim. 
BAŞKAN
– Sayın Akın…
24.- Balıkesir Milletvekili Ahmet Akın’ın,
Balıkesir’deki süt üreticilerinin sorunlarına ilişkin açıklaması
AHMET
AKIN (Balıkesir) – Sayın Başkan, teşekkür ederim.
İki
gündür Bigadiç ilçemizden süt üretici kooperatif başkanları arıyorlar. Bir
yıldan bu yana firmalar sütlerini sözleşmesiz alıyorlarmış. Süt üreticileri
verdikleri sütlerin paralarını beş altı aydır alamıyorlar. Üreticilerimiz bu
nedenle çok zor durumda olduklarını, batmak üzere olduklarını, yem
alamadıklarını, borçlarını ödeyemediklerini belirtiyorlar. Hayvancılığın ve süt
üreticiliğinin yaygın olarak yapıldığı Balıkesir’de süt üreticileri firmaların
inisiyatifine terk edilmiş durumda. Zaten düşük olan süt fiyatlarından dolayı
zararda olan üreticilerimiz şimdi de ürünlerinin bedellerini alamıyorlar. 
Gıda,
Tarım ve Hayvancılık Bakanlığını buradan göreve çağırıyorum. Düzgün işleyen bir
süt piyasası kurulmak zorunda. Üreticilerimiz 1 lira 15 kuruş olarak belirlenen
fiyatın altında süt satmak zorunda kalıyorlar. Bütün girdileri pahalıya alıp
kullanan üreticilerimiz zararına süt satmak zorunda kalıyorlar.
Teşekkürler.
BAŞKAN
– Sayın Aydın…
25.- Bursa Milletvekili Erkan Aydın’ın,
zorunlu trafik sigortasındaki artışlar nedeniyle araç sahiplerinin mağdur
olduğuna ilişkin açıklaması
ERKAN
AYDIN (Bursa) – Sayın Başkan, 2016 yılıyla birlikte vatandaşlarımız sağanak
hâlinde zam yağmuruna tutuldu. Kamuoyunda “zorunlu trafik sigortası” olarak da
bilinen yasal değişiklikle vatandaşa ağır fatura çıkarıldı. 2013’te aynı aracı
100 liraya sigortalayan bir araç sahibi şimdi bin lirayı bulan fiyatla karşı
karşıya kalıyor. Trafik sigorta poliçeleri neredeyse araçların kasko
sigortasına eşdeğer bedellere çıkmaya başladı. Kasko isteğe bağlı sigorta iken
trafik sigortası zorunludur. Zorunlu sigorta serbest tarifeye geçince sigorta
şirketleri tamamen teknik açıdan fiyat belirliyorlar, öncelikle kârı
düşünüyorlar. Piyasada da rekabet ortamı oluşmadığından trafik sigortası
anormal şekilde artış gösterdi. Bu olayla birlikte sigorta şirketleri kendi
aralarında tarifeyi belirliyorlar. Bundan da hem özel araç sahipleri hem de
ticari araç sahipleri mağdur oluyor. Bunun ivedilikle bir çözümlemeye
kavuşturulmasını talep ediyorum. 
BAŞKAN
– Sayın Yarayıcı…
26.- Hatay Milletvekili Hilmi Yarayıcı’nın,
ülkenin iç savaşa sürüklenmesine seyirci kalınmaması ve bir an önce barış
dilinin tüm ülkeye egemen olmasının yollarının bulunması gerektiğine ilişkin
açıklaması
HİLMİ
YARAYICI (Hatay) – Sayın Başkan, Milletvekili Sayın Faysal Sarıyıldız’ın
üzerine ateş açıldığı bir ortamda sıradan vatandaşlarımızın neler yaşadığını
düşünmek dahi istemiyorum.
Hrant
Dink’in çok sevdiği ülkesinde barışı istemek öteki olmaktır. Bu yüzdendir Tahir
Elçi’den barış isteyen akademisyenlere kadar bütün ötekilerin hedef hâline
getirilmesi. Bu ülkede çatışma yerine barışın hayata geçirilebileceğini hepimiz
gördük. Kısa bir süre de olsa bölge halkı barışın kendisine sunduklarını gördü
ta ki bir diktatörün iktidar hezeyanlarının barışı sona erdirdiği güne kadar.
Bu yüce çatı diktatörün ikbali uğruna ülkenin iç savaşa sürüklenmesine seyirci
kalmamalıdır, bir an önce barış dilinin tüm ülkeye egemen olmasının yollarını bulmalıdır.

Teşekkür
ederim. 
BAŞKAN
– Sayın Torun… 
27.- Ordu Milletvekili Seyit Torun’un,
fındık fiyatlarında yaşanan düşüş nedeniyle fındık üreticilerinin mağdur
olduğuna ve iktidarın bu konuda ne düşündüğünü öğrenmek istediğine ilişkin
açıklaması
SEYİT
TORUN (Ordu) – Teşekkürler Sayın Başkan. 
Fındık
fiyatlarında yaşanan düşüş sonucunda fındık üreticimiz son derece mağdur
olmuştur, aynı zamanda ciddi anlamda tedirgindir; üreticimizin psikolojisi
bozulmuştur. 
Pazara
inen fındık miktarı çok az olmasına rağmen fiyat düşmeye devam ediyor. Dünya
üretiminde lider olduğumuz ve ülkemiz için son derece stratejik bir öneme sahip
olan, yıllık 3,5 milyar dolar ihracat gelirimiz olan fındığımızın fiyatı bugün
9,5 liraya düşmüştür. Hükûmet istikrardan bahsetmektedir; bu nasıl istikrardır?
Oysa Ağustos 2015’te sezon 12 liradan açılmıştır, serbest piyasada 15 liraya
kadar çıkmıştır. Şu an fiyat sezon açılış rakamının da altına inmiştir. TMO’yu
devreye sokarak mutlaka düşen fiyatlara müdahale edilmesi ve 17 liradan fındık
alınmasını talep ediyoruz. Fındık üreticisini sahipsiz bırakan iktidar bu
konuda ne düşünmektedir?
Teşekkür
ederim. 
BAŞKAN
– Sayın Tüm…
28.- Balıkesir Milletvekili Mehmet Tüm’ün,
Balıkesir’in Bandırma ilçesi ve çevresinde kanser hastalığının sürekli artış
göstermesine ilişkin açıklaması
MEHMET
TÜM (Balıkesir) – Balıkesir’in Bandırma ilçesi ve çevresinde kanser hastalığı
sürekli artış göstermektedir. Bu bölgedeki yoğun sanayileşme devam etmektedir. 
Halk
sağlığı açısından sanayileşmenin kanser hastalığının artışında etkisi nedir?
Bir tarama çalışması yapıldı mı? Yapıldıysa bunun sonuçları nelerdir açıklar
mısınız? 
Her
gün Bandırma ve çevresinden yüzlerce hasta Bursa Tıp Fakültesine taşınmaktadır.
Hükûmet olarak buna ne kadar seyirci kalacaksınız? 
Özellikle
insan sağlığını etkileyen kirlilik konusunda Çevre Bakanlığı ile Sağlık
Bakanlığının ortak bir çalışması var mıdır? Var ise bunlar nelerdir? 
Yoksul
yurttaşlarımıza dağıtılan kömürlerin kükürt oranı nedir? Bu kömürlerden
kaynaklanan zehirlenmelerde yaşamını kaybeden yurttaşımız var mıdır? Sayıları
ne kadardır? İnsan yaşamının kutsal olduğunu biliyor musunuz?
BAŞKAN
– Sayın Şeker….
29.- İstanbul Milletvekili Ali Şeker’in,
Kürt sorununun çözümü için Türkiye Büyük Millet Meclisinde bir komisyon
oluşturulması ve göç ve sürgün politikalarıyla çözüm bulunamayacağını AKP’nin
anlaması gerektiğine ilişkin açıklaması
ALİ
ŞEKER (İstanbul) – Teşekkür ederim Sayın Başkan. 
Şehir
taşımaları gündemde; Şırnak’ın Cizre’ye, Hakkâri’nin Yüksekova’ya taşınması
gündemde. Göç ve sürgün politikalarından medet ummak AKP’nin Kürt sorununa
bakışının da iflası manasına gelmektedir. Kürt vatandaşlarımızın en yoğun
yaşadığı 15 milyonluk İstanbul’u nereye taşımayı düşünüyorsunuz?
On
gün önce Diyarbakır’da şehit cenazelerine katıldık, Sur bölgesinin de içinde
olduğu Diyarbakır’ı inceleme fırsatı bulduk. Katıldığımız şehit cenazesinde
şehit yakını bizlerden çözüm bekliyor; artık ölümler olmasın, şehitler gelmesin
istiyorlar. Acilen sorunun gerçek çözüm yeri olan Türkiye Büyük Millet Meclisinde
bir komisyon oluşturup göreve başlamalı, göç ve sürgün politikalarıyla çözüm
gelmeyeceğini, kaosu derinleştireceğini AKP artık anlamalı. 
Bir
yandan, Sur’da kentsel dönüşüm çalışması yapıldığını öğreniyoruz 2005 yılında
ve büyük bir yıkım yaşanıyor Sur’da, acı bir yıkım çalışması yapılıyor. Çok
sayıda şehidimiz ve halktan da ölenler var. Kahvaltı sofrasındaki
yurttaşlarımız... 
(Mikrofon
otomatik cihaz tarafından kapatıldı) 
BAŞKAN
– Sayın Enç… Yok.
Sayın
Boynukara…
30.- Adıyaman Milletvekili Adnan Boynukara’nın,
PKK terör örgütünün 2 kez bombaladığı Şemdinli Atatürk Ortaokulunda okuyan ve
TEOG sınavında 1’inci olan Sidem Gül’ü kutladığına ilişkin açıklaması
ADNAN
BOYNUKARA (Adıyaman) – Sayın Başkan, PKK terör örgütünün 2 kez bombalayarak
yaktığı Şemdinli Atatürk Ortaokulunda TEOG sınavında tüm soruları
cevaplandırarak 1’inci olan öğrencilerden birisi olan Sidem Gül’ü kutluyorum. 
Hazreti
Ali’nin güzel bir sözünü hatırlatmak istiyorum: “Dilsiz ol ama yalancı olma.” 
Teşekkür
ederim.
BAŞKAN
– Sayın Sarıhan…
31.- Ankara Milletvekili Şenal Sarıhan’ın,
rektörlerin kararnamelerle atanması önerisinin üniversitelerin bilimsel,
çoğulcu, özerk, bağımsız özelliklerini ortadan kaldırmaya yönelik bir anlayışın
ürünü olduğuna ilişkin açıklaması
ŞENAL
SARIHAN (Ankara) – Değerli Başkan, üniversitelerimiz özerk yapılardır, Anayasa
böyle güvence altına almıştır. Ne yazık ki yeni düzenlemelerle üniversitelerin
özerk yapıları tamamen kaldırılacak şekilde rektörlerin kararnamelerle atanması
önerilmektedir. Bu önerinin üniversitelerin akılcı, bilimsel, çoğulcu, özerk,
bağımsız özelliklerini ortadan kaldırmaya yönelik Sayın Cumhurbaşkanının yeni
bir külliye anlayışının ürünü olduğu kanısındayız. Böyle olunca Hükûmetle Sayın
Cumhurbaşkanı çelişiyor çünkü eylem planında bilim ve teknoloji alanında,
inovasyon ve AR-GE alanında büyük hedefler ifade etmişti Hükûmet. Demek ki
bunlardan vazgeçiyor, fiilî durum bunu gösteriyor.
Teşekkür
ederim.
BAŞKAN
– Sayın Yılmaztekin… Yok.
Sayın
Sarıbal…
32.- Bursa Milletvekili Orhan Sarıbal’ın,
Bursa Büyükşehir Belediyesinin, meslek odalarının başkanlarını zulüm ve sürgün
politikasıyla yerlerinden etmesini kınadığına ilişkin açıklaması
ORHAN
SARIBAL (Bursa) – Teşekkür ederim Sayın Başkan.
Bursa
Büyükşehir Belediyesi, Bursa TMMOB bileşenleri olan meslek odalarının
başkanlarını yeni bir zülüm ve sürgün politikasıyla yerlerinden etmektedir.
Elektrik Mühendisleri Odası Remzi Çınar’ı görevden almıştır; Şehir Plancıları
Odası Şube Başkanı Hakan Karademir’i Keles’e sürmüştür, Necla Yörüklü’yü başka
bir görevle başka bir birime atamıştır ve oradan istifa etmiştir. Evet, işkence
ille de hapishanelerde olmuyor. Bu sosyal bir işkencedir. Baskı, zülüm ve
işkence, işte AKP! Lütfen, bunları geri alsınlar. Buradan Büyükşehri ve AKP’yi
şiddetle kınıyorum.
BAŞKAN
– Sayın Yaşar…
33.- İstanbul Milletvekili Serap Yaşar’ın,
Genel Kurulda Cumhurbaşkanını hedef alan hakaretamiz sözlerin sarf edildiğine
ve bu konuda duyarlı olduklarına ilişkin açıklaması
SERAP
YAŞAR (İstanbul) – Teşekkür ederim Sayın Başkanım.
Saygıdeğer
milletvekilleri, iki gündür bu kürsüde Meclis Genel Kurulunda ilgili ilgisiz
Sayın Cumhurbaşkanımızı hedef alan, kendilerini karalamaya yönelik haddi aşan
hakaretamiz sözler sarf edilmektedir. Biraz önce de sayın grup başkan vekili
sadece bu konuda duyarlı olduğumuz konusunda bizi suçlayıcı bir ifade de
bulunmuştur. Bu konuda gerçekten duyarlıyız, çok güçlü biçimde duyarlıyız.
Duyarlı olmamızın da çok haklı nedenleri var çünkü Sayın Cumhurbaşkanımız
sadece ülkemizin kalkınmasına çok değerli hizmetler yapmış bir devlet ve
siyaset adamı olmakla kalmayıp bu ülkede kadın haklarının tesis edilmesi,
kadın-erkek eşitliği ve kadın kadına eşitlik konusunda da çok önemli, güçlü,
politik ve devlet adamı olarak destek vermiştir. 
Bunları
ifade etmek istedim.
Teşekkür
ediyorum, sağ olun.
BAŞKAN
– Sayın Yalım…
34.- Uşak Milletvekili Özkan Yalım’ın,
kamyonetçilerden şehir içi nakliyesi için K3 belgesi istenmesinin
mağduriyetlere sebep olduğuna ve bu düzenlemeden vazgeçilmesi gerektiğine
ilişkin açıklaması
ÖZKAN
YALIM (Uşak) – Değerli Başkan, Ulaştırma Bakanımıza buradan seslenmek
istiyorum. Uşak’ta 150 adet şehir içi kamyonet bulunmaktadır. Şehir İçi
Kamyonetçiler Kooperatifi Yönetim Kurulu Başkanı Sayın Akif Uzun bugün beni
aramıştır, ciddi derecede rahatsızlar çünkü şu ana kadar şehir içi nakliyesini
K1 belgesiyle yapmaktadırlar ancak kanundaki yeni değişiklikle K3 belgesi
istenmektedir. Bunun kamyonetçilere 10.500 TL civarında masrafı olmaktadır,
artı, 35 bin kilogram kapasiteyi de yakalamaları gerekiyor. Maalesef, bu kapasiteyi
yakalamıyorlar ve de 150 aile işsiz kalmakla tehdit altındadır. Sayın Başkanın
isteği, K1 belgesiyle mevcuttaki gibi nakliye yapmaktır. Bu hatadan bir an önce
vazgeçilip çalışmalarına devam etmek istemektedirler. Gerekenin yapılmasını
rica ediyorum. 
Teşekkür
ederim.
BAŞKAN
– Sayın Beyribey… Yok.
Sayın
Demir…
35.- Muğla Milletvekili Nurettin Demir’in,
Marmaris Kalesi’nin duvarlarının klima takmak için delinmesi konusunda Kültür
ve Turizm Bakanlığının ve Milas’ın Karacahisar Mahallesi’nde özel bir firmaya
ait arazideki yaklaşık 80 bin ağacın kesilmesi konusunda Orman ve Su İşleri
Bakanlığının bilgi sahibi olup olmadığını öğrenmek istediğine ilişkin
açıklaması
NURETTİN
DEMİR (Muğla) – Teşekkür ederim Sayın Başkan.
Muğla
Marmaris’te yapımı milattan önce 2000’li yıllara dayanan, yirmi beş yıldır
arkeoloji müzesi olarak hizmet veren tarihî Marmaris Kalesi’nin duvarları,
havalandırma amacıyla, klima takmak için hilti ve matkapla delinmiştir. Bu
müdahale Kültür ve Turizm Bakanlığının bilgisi dâhilinde mi yapılmıştır? Gerçek
böyleyse ağır bir suç işlenmiş midir? Konuyla ilgili herhangi bir soruşturma
başlatılmış mıdır? 
Milas
Karacahisar Mahallesi’nde özel bir firmaya ait arazide yer alan yaklaşık 80 bin
ağacın kesildiği iddia ediliyor. Aralarında yaşları 30 ila 100 arasında değişen
zeytin ağaçları da bulunmaktadır. Eskiden orman olan bu arazideki ağaçların
kesilmesi Orman ve Su İşleri Bakanlığının bilgisi dâhilinde midir? Anıt
ağaçların kesilmesi için teşvik verilmiş midir?
Teşekkür
ederim.
BAŞKAN
– Sayın Yıldız Biçer…
36.- Manisa Milletvekili Tur Yıldız
Biçer’in, bazı antigribal ilaçların uzun süredir piyasada bulunmadığına ilişkin
açıklaması
TUR
YILDIZ BİÇER (Manisa) – Sayın Başkan, sayın milletvekilleri; Oseflu, Tamiflu,
Enfluvir gibi “oseltamivir” etken maddeli antigribal ilaçlar uzun süredir
piyasada bulunmuyor. Hastalar elinde reçete eczane eczane geziyorlar. Sağlık
Bakanlığı, altı ayda 1 kutu dahi ilaç satılmış olsa ilacı piyasada yeterli
olarak değerlendiriyor. Sağlık Bakanlığı, piyasada olmama şartını esnetip bu
ilaçların ya ithal edilmesini ya da firmaların bu ilaçları üretmesini sağlamak
zorundadır. Özellikle, çocukların kullandığı süspansiyon formları öncelikli
olmak üzere, hastalarımızın bu ilaçlara ulaşabilmesi ve mevsim nedeniyle oluşan
yoğun mağduriyetin giderilebilmesi için gerekenlerin yapılmasını bekliyorum. 
Teşekkür
ederim. 
BAŞKAN
– Sayın Bektaşoğlu…
37.- Giresun Milletvekili Bülent Yener
Bektaşoğlu’nun, Ulaştırma, Denizcilik ve Haberleşme Bakanından Eğribel
Tüneli’yle ilgili bilgi almak istediğine ilişkin açıklaması
BÜLENT
YENER BEKTAŞOĞLU (Giresun) – Çok teşekkür ederim Sayın Başkan. 
Ulaştırma,
Denizcilik ve Haberleşme Bakanlığının dün gazetelerde yer alan 2016-2017
yılları içinde tamamlanacak olan tüneller listesinin içinde Giresun’u İç
Anadolu’ya bağlayacak olan en güzel, en iyi olan Eğribel Tüneli’nin olmaması
hemşehrilerimiz arasında bir hayal kırıklığı yarattığı gibi, daha önce
tarafımdan da dile getirilen birtakım kuşkuları da tekrar gündeme getirmiştir. 
Burada
Sayın Bakana soruyorum: Eğribel Tüneli ne zaman bitecek? İnşaatı yürüten
firmayla yapılan bir sözleşme ve anlaşma var mıdır? Tünelin yapım maliyeti
nedir? Hangi kaynaklarla yapılmaktadır? Bölgemiz için çok önemlidir.
Bilgilerinize
arz olunur. 
Teşekkür
ederim. 
BAŞKAN
– Sayın Bozkurt… Yok. 
Sayın
Köksal… Yok. 
Sayın
Budak…
38.- Antalya Milletvekili Çetin Osman
Budak’ın, Antalya’da yaşanan afet sonrası seraların zarar gördüğüne ve acilen
yaraların sarılması gerektiğine ilişkin açıklaması
ÇETİN
OSMAN BUDAK (Antalya) – Sayın Başkan, Antalya’da geçtiğimiz günlerde bir
fırtına sonucu, özellikle Demre’de, çok büyük bir afet yaşandı. Aşağı yukarı
800 dönümlük bir alanda tamamen ürün ve seralar yerle bir oldu yani ürünleri
kalmadı üreticilerin. Bu konuyla ilgili özellikle ben dikkat çekmek istedim.
Hesaplamalara göre 15 ila 20 milyon liralık bir kayıp var. Bunlar küçük
esnaflar, küçük ölçekli işletmeler. Tek ümitleri olan seralarını da şu anda
kaybetmiş durumdalar. 
Ben
buradan ilgili bakanlıklara şunu iletmek istiyorum: Buranın afet bölgesi yapılması
gerekiyor acilen ve yaraların sarılması gerekiyor. Aynı zamanda, sadece sigorta
şirketlerine bu iş bırakılamayacak kadar da önemli durumda. Kısa zamanda buraya
el atılması oradaki insanların, insanlarımızın mağduriyetini giderecektir. 
Teşekkür
ediyorum. 
BAŞKAN
– Sayın Yedekci…
39.- İstanbul Milletvekili Gülay
Yedekci’nin, Türkiye’de sürdürülebilir enerji kaynaklarının neden
kullanılmadığını öğrenmek istediğine ilişkin açıklaması
GÜLAY
YEDEKCİ (İstanbul) – Sayın Başkan, değerli milletvekilleri; termik ve
hidroelektrik santrallerin çevreye zararları ortadayken sürdürülebilir enerji
kaynaklarının kullanılmaması, güneş, toprak ve rüzgâr enerjisinin etkin bir
şekilde Türkiye'de düşünülmemesinin sebepleri nelerdir? Örneğin, Londra’da
Olimpiyat Stadı’nda orada yürüyen insanlardan kaynaklanan enerji bile
kullanılarak Olimpiyat Stadı’nın aydınlatılması sağlanmıştı. Türkiye en çok
güneşlenme gün sayısına sahip ülkelerden bir tanesi iken niçin sürdürülebilir
enerji kaynakları kullanılmamakta ve çevre böyle hunharca yok edilmektedir?
Teşekkür
ederim.
BAŞKAN
– Sayın Gürer…
40.- Niğde Milletvekili Ömer Fethi
Gürer’in, Niğde’nin Altunhisar ilçesinde bir meslek yüksekokulunun açılmasının
ilçenin gelişimine önemli katkı sağlayacağına ilişkin açıklaması
ÖMER
FETHİ GÜRER (Niğde) – Niğde ili Altunhisar ilçesi, Niğde Üniversitesine bağlı
bir meslek yüksekokulunun açılmasını beklemektedir. Altunhisar ilçesi, tarihî
geçmişiyle zengin bir kültürün merkezidir. Milattan önce 334 yılında Bergama
Krallığı döneminde Antigu (Altunhisar) adının geçtiği tarihî bilgilerde yer
almaktadır. Roma ve Bizans dönemi kalıntılarının bulunduğu bölgede
Keçikalesi’nin “Argos” adıyla milattan önce 319 yılında varlığı bilinmektedir. 
Altunhisar’da
Kınık Tepesi’nde başlayan kazılarda önemli verilere erişilmiştir. Bölgede
Yeşilyurt, Ulukışla köyü, Keçikalesi, Uluören, Akçaören, Yakacık ve Çömlekçi’de
tarihin önemli izleri vardır. Altunhisar’da da Kırkkilise, Kanlıceviz, Kınık
Tepesi, Sarayönü, Leşkeri Tepesi, Hanönü, Celemedin, Ören, Kültepe, Han ve Karaasmaz,
özelliği olan bölgeler olarak bilinmektedir. 
İlçede
Karamanoğulları'ndan kalan bir cami, bir hamam ve Âşık Tahiri Anıtı da
bulunmaktadır. Altunhisar, iki yüz elli yıl öncesi Anduğı vilayeti, yüz yıl
öncesi ise kaza merkezidir. Bu ilçemizde meslek yüksekokulunun açılması,
ilçenin gelişimine önemli katkı sağlayacaktır.
Altunhisar
ilçesi, tarihsel derinliği ve özelliği, güzelliği yanında, tarım ve
hayvancılıkta da gelişmiş bir bölgedir. 
(Mikrofon
otomatik cihaz tarafından kapatıldı) 
BAŞKAN
– Sayın Erdoğan…
41.- Konya Milletvekili Hüsnüye Erdoğan’ın,
vatanın her karış toprağında ibadet aşkıyla ve şerefle hizmet eden sağlık
çalışanlarını ve güvenlik güçlerini tebrik ettiğine ilişkin açıklaması
HÜSNÜYE
ERDOĞAN (Konya) – Teşekkürler Sayın Başkan.
Genel
Kurulu saygıyla selamlıyorum.
CHP
grup başkan vekilinin az önce kürsüdeki davranışını esefle kınıyorum. Bir bayan
milletvekiline bu tür davranışların hoş olmadığını, nezaket kuralları içinde
olmadığını kendisine hatırlatarak, aslında atasözünü de hatırlatarak “Edep
yahu.” diyorum kendilerine. 
Ayrıca,
vatanın her karış toprağında ibadet aşkıyla ve şerefle hizmet eden sağlık
çalışanlarımızı, güvenlik güçlerimizi de buradan tebrik ediyorum, alınlarından
öpüyorum.
Teşekkür
ediyorum. (AK PARTİ sıralarından alkışlar) 
BAŞKAN
– Sayın Adıyaman...
42.- Iğdır Milletvekili Mehmet Emin
Adıyaman’ın, Oltu Özel Tip Cezaevindeki tutsaklara Ceza İnfaz Kanunu ve
yönetmeliklerle tanınan hakların gasbedildiğine ilişkin açıklaması
MEHMET
EMİN ADIYAMAN (Iğdır) – Teşekkür ederim Sayın Başkan.
Sayın
Başkan, az önce bana gelen telefonlardan, Oltu Özel Tip Cezaevinde tutuklu
bulunan tutsaklara Ceza İnfaz Kanunu ve yönetmeliklerle tanınan haklar
gasbedilmiştir. Hasta tutsaklara ilaç verilmiyor, keza hasta tutsaklar
hastanelere sevk edilmiyor. Ayda on saat olan sohbet ve bir araya gelme hakları
üç saate indirilmiş. Televizyon hakları verilmiyor. Mahkemelere gidiş
gelişlerde çıplak üst araması, buna uymayanlara da fiziki işkence yapılıyor. 
AKP’nin
uyguladığı savaş politikasının bir yansıması olarak cezaevlerinde de bu
uygulamalara başladığı anlaşılmaktadır. Bu uygulamaların hukuk dışı olduğunu
belirtiyor, kınıyorum.
Teşekkür
ediyorum.
BAŞKAN
– Sayın Özcan…
43.- Bolu Milletvekili Tanju Özcan’ın,
Bolu’da Orman Genel Müdürlüğüne ait bir araziyle ilgili yapılan ihaleye ilişkin
açıklaması
TANJU
ÖZCAN (Bolu) – Teşekkür ediyorum Sayın Başkan.
Sayın
Başkan, Bolu’da tuhaf bir ihale süreci yaşanıyor. Orman Genel Müdürlüğüne ait
Bolu’nun en kıymetli arazilerinden bir tanesi Kütahya ilinde orman işletme
binası ve lojmanı yapılmak kaydı şartıyla, tuhaf bir ihaleyle, ihale mevzuatına
da aykırı olarak maalesef âdeta birilerine peşkeş çekiliyor. Şimdi, Türkiye'de
ilk kez bir ildeki gayrimenkul satılarak başka bir ile bir bina yapılıyor. Bu
yönüyle enteresan bulduğumu söylüyorum.
Diğer
taraftan, bu arazinin gerçek kıymetinin beşte 1’i fiyatına âdeta peşkeş çeker
şekilde 27 Ocakta ihaleye çıkartılmasını kabul etmediğimi şimdiden Orman Genel
Müdürlüğü yetkililerine aracılığınızla iletmek istiyorum.
Teşekkür
ederim.
BAŞKAN
– Sayın Necip Kalkan burada mı acaba?
Sayın
milletvekilleri, İzmir Milletvekili Sayın Necip Kalkan İç Tüzük’ün 58’inci
maddesine göre geçen birleşim tutanağında yer alan bir beyanının düzeltilmesi
amacıyla söz istemiştir. 
Sayın
Kalkan, size kürsüden üç dakika söz veriyorum.
Buyurun.
VIII.- GEÇEN TUTANAK HAKKINDA KONUŞMALAR
1.- İzmir Milletvekili Necip Kalkan’ın,
19/1/2016 tarihli 29’uncu Birleşimdeki bazı ifadelerini düzelttiğine ilişkin
konuşması (x)
NECİP
KALKAN (İzmir) – Sayın Başkan, Sayın Divan, çok değerli milletvekilleri;
efendim hepinizi saygıyla, sevgiyle selamlıyorum.
Dün
burada bir konuşma yapmıştım, o konuşmada -tabii, bize verilen konuşma süresi
beş dakika, beş dakikaya da yirmi beş tane fikri sığdırmak mümkün değil-
heyecanla bir kelimeyi yanlış söylemişim. O yanlış söylediğim kelimenin bana
göre anlamı büyük. Onun değiştirilmesi için söz aldım. 
Efendim,
burada size sorarak “Aranızda hayatında Cicero’yu göreniniz var mı? Ben gördüm
İzmir Fuarı’nda.” demişim. Burada “Cicero” lafını yanlış söylemişim. “Cicero”
değil, Yugoslavya Devlet Başkanı Mareşal Tito. “Cicero” lafının “Mareşal
Tito”yla değiştirilmesini talep ediyorum. 
Saygılar
sunarım efendim. Teşekkür ederim. (AK PARTİ sıralarından alkışlar) 
BAŞKAN
– Teşekkür ederiz Sayın Kalkan.
Sayın
milletvekilleri, gündeme geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum:
IX.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 22 milletvekilinin, taksicilerin ve minibüsçülerin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/66)
Türkiye Büyük Millet Meclisi Başkanlığına
Taksicilerin
ve minibüsçülerin sorunlarını belirlemek, çalışanların sorunlarını tespit etmek
ve sorunlara yönelik çözümlerin hayata geçirilmesi, taksicilere ve
minibüsçülere uygulanan baskının ve yaşam tehditlerinin ortadan kaldırılması
amacıyla Anayasa'nın 98'inci, TBMM İçtüzüğü’nün 104 ve 105’inci maddeleri
uyarınca Meclis araştırması açılmasını arz ve teklif ederiz.
1) Mustafa Sezgin Tanrıkulu  (İstanbul)
2) Özgür Özel  (Manisa)
3) Namık Havutça  (Balıkesir)
4) Ahmet Akın  (Balıkesir)
5) Erkan Aydın  (Bursa)
6) Mahmut Tanal  (İstanbul)
7) Ömer Fethi Gürer  (Niğde)
8) Gülay Yedekci  (İstanbul)
9) Sibel Özdemir  (İstanbul)
10) Candan Yüceer  (Tekirdağ)
11) Gamze Akkuş İlgezdi  (İstanbul)
12) Zeynel Emre  (İstanbul)
13) Ali Haydar Hakverdi  (Ankara)
14) Gürsel Erol  (Tunceli)
15) Onursal Adıgüzel  (İstanbul)
16) Didem Engin  (İstanbul)
17) Melike Basmacı  (Denizli)
18) Özkan Yalım  (Uşak)
19) Burcu Köksal  (Afyonkarahisar)
20) Tekin Bingöl  (Ankara)
21) Yaşar Tüzün  (Bilecik)
22) Musa Çam  (İzmir)
23) Ünal Demirtaş  (Zonguldak)
Gerekçe:
Taksicilerimiz,
çalışma koşulları ve statüleri bakımından görmezden gelinmektedir. Taksilerde
gerekli güvenlik önlemlerinin bir türlü hayata geçirilememesi, en fazla kayıt
dışı çalışmanın yaşandığı bu alanda düzenlemelerin yapılmaması, emeklerinin
karşılığını korsanlığa müsaade eden bir düzende alamamaları ve esnaf statüsünde
sayılmamaları sorunlarıyla mücadele eden taksicilerimizin sorunlarına duyarsız
kalınmakta ve ölümle burun buruna yaşamalarına göz yumulmaktadır.
Taksiciler,
taksilerde yapılması gereken güvenlik önlemlerinin hayata geçirilmemesi
nedeniyle sürekli yaşamlarının tehdit altında olduğu bir ortamda çalışmak
zorunda bırakılmaktadır. Uzun yıllardır kendilerine verilen sözlerin hayata
geçirilmemesi nedeniyle kaçırılma, emeklerinin gasbedilmesi ve bu
olumsuzluklara direnmeleri durumunda canlarını kaybetme riskiyle karşı karşıya
kalmaktadırlar. AKP Hükûmeti, bu tehditleri görmezden gelerek taksi
çalışanlarını verdiği bu hayat mücadelesinde yalnız bırakarak can kayıplarını
ve emek gasplarını bir vahşet izleyicisiymiş gibi izlemeye devam etmektedir.
Yüksek
akaryakıt ve yedek parça fiyatlarına karşın yolcu sayısında yaşanan azalma,
taksici ve minibüsçüleri olumsuz yönde etkilemektedir. Mazot fiyatlarının
yüksek olması, özellikle minibüsçüleri piyasalarda "10 numara" diye
bilinen yakıta yöneltmektedir. Kullanılan bu akaryakıt, araçların ömrünü
kısaltmakta ve sık sık arızalara neden olmaktadır.
Taksicileri
ve minibüsçüleri etkileyen diğer bir olumsuzluk ise süreklilik arz eden yüksek
trafik cezalarıdır. Taksiciler ve minibüsçüler arasında trafik cezalarının
yanlış ve haksız yere kesildiği kanısı yaygınlık kazanırken, bulunmadığı
mahallerde ve trafiğe çıkmadığı tarihlerde ceza kesildiği iddiaları ağırlık
kazanmaktadır. Minibüsçülerin ve taksicilerin trafik kurallarına uyması kadar
sürücü-yaya-trafik polisi arasında anlayış ve güvenin geliştirilmesi trafik
sorununun çözümündeki en önemli faktörler arasındadır.
Değişen
çağa ayak uydurmak ve daha iyi bir hizmet sunmak için araç yenilemek isteyen
taksicilerimiz ise, âdeta nefes almanın bile ücretlendirildiği sistemde ÖTV
gibi büyük bir engelle muhatap olmaktadırlar. İyi bir hizmet vermek için tek
engel ÖTV değildir. Ayrıca taksicilerimizin esnaf statüsünde sayılmaları ve yatırıma
teşvik edilmeleri gerekmektedir. Taksicilerin daha iyi bir hizmet vermesi,
sırtlarındaki yükün kaldırılması adına araç değişimlerinde ÖTV'nin bir an önce
kaldırılması ve esnaf statüsünde sayılmaları gerekmektedir.
Yıllardır
sosyal güvencesiz, kayıt dışı çalışmanın en yoğun yaşandığı bir alan olmasına
rağmen bu soruna da kayıtsız kalınmaktadır. Taksilerde çalışan emekçiler,
sosyal güvencelerden yoksun âdeta kelle koltukta yaşamla mücadele
etmektedirler. Bu duruma seyirci kalanlar, ülkemizde yaşanılan yolsuzluk
felaketine yenilmemek adına hayatlarını riske atarak, emeklerinin sömürülmesine
razı bırakılarak çalışmaya
devam etmektedirler. Bu sorunun da çözümü için öncelikle taksiciliğin esnaf
statüsüne dâhil edilmesi ve çalışanların kayıt dışı çalışmaması adına caydırıcı
düzenlemelerin bir an önce hayata geçirilmesi gerekmektedir.
Bu kadar sorunla
boğuşmaları yetmezmiş gibi bir de taksiciler emeklerinin karşılığını alamamakta
ve emek hırsızlarıyla mücadele etmek zorunda bırakılmaktadır. Denetim görevini
yapmayan yetkililer nedeniyle korsan taksicilik faaliyetleri artmakta ve bu da
doğal emek hırsızlığının yaygınlaşmasına neden olmaktadır. Ülkemizde özellikle
son on yılda emek hırsızlığının meşrulaştırma çabası içerisinde olan iktidar
nedeniyle korsan taksicilik her geçen gün artarak emek hırsızlığı son sürat
devam etmektedir.
Trafik
sigortaları konusunda taksicilerimiz ciddi sıkıntılarla muhatap olmaktadırlar.
Günün tüm saati trafik içerisinde olan ve araçlarında hasar olma riski yüksek
olan taksicilerimiz için trafik sigortası ücretlendirmeleriyle ilgili
iyileştirmeler yapılmalıdır. 
2.- İstanbul Milletvekili Mustafa Sezgin
Tanrıkulu ve 22 milletvekilinin, çocukların cinsel istismar ve saldırılardan
korunması konusunun araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/67)
Türkiye Büyük Millet Meclisi Başkanlığına
Çocukların
cinsel istismar ve saldırılardan korunması için alınması gereken tedbirlerin
belirlenmesi amacıyla Anayasa’nın 98'inci, İç Tüzük’ün 104 ve 105'inci
maddeleri gereğince Meclis araştırması açılması için gereğini saygılarımızla
arz ederiz.
1) Mustafa
Sezgin Tanrıkulu  (İstanbul)
2) Özgür Özel  (Manisa)
3) Ahmet Akın  (Balıkesir)
4) Namık Havutça
 (Balıkesir)
5) Mahmut Tanal  (İstanbul)
6) Erkan Aydın  (Bursa)
7) Musa Çam  (İzmir)
8) Ömer Fethi
Gürer  (Niğde)
9) Gülay Yedekci
 (İstanbul)
10) Gamze Akkuş
İlgezdi  (İstanbul)
11) Candan
Yüceer  (Tekirdağ)
12) Sibel
Özdemir  (İstanbul)
13) Ali Haydar
Hakverdi  (Ankara)
14) Zeynel Emre  (İstanbul)
15) Gürsel Erol  (Tunceli)
16) Onursal
Adıgüzel  (İstanbul)
17) Didem Engin  (İstanbul)
18) Melike
Basmacı  (Denizli)
19) Özkan Yalım  (Uşak)
20) Burcu Köksal
 (Afyonkarahisar)
21) Tekin Bingöl
 (Ankara)
22) Yaşar Tüzün  (Bilecik)
23) Ünal
Demirtaş (Zonguldak)
Gerekçe:
Adalet
Bakanlığının verilerine göre 5237 sayılı Türk Ceza Kanunu'nun, içinde çocuklara
yönelik tecavüz eylemine de yer verilen, "Çocukların cinsel
istismarı" başlıklı 103’üncü maddesi çerçevesinde açılan dava sayısı 2006
yılında 2.414 iken, 2011 yılında 16.827'ye yükselmiştir. 2006'dan 2011'e yüzde 697'lik
bir artış söz konusudur.
5237 sayılı Türk
Ceza Kanunu'nun 6’ncı maddesinde ve uluslararası sözleşmelerde çocuk, "18
yaşını doldurmamış kişi" olarak tanımlanmasına rağmen söz konusu 103’üncü
maddede sadece 15 yaşından küçük olanlara karşı işlenen cinsel saldırı ve
istismar suçları düzenlendiği için, bu verilere 15-18 yaş aralığında olup,
cinsel istismara ve saldırıya uğrayan çocuklar dâhil değildir.
Nitekim,
TCK'nın 102’nci maddesinde ayrıca düzenlenen tecavüz suçu nedeniyle açılan
davaların sayısı 2006 yılında 4.419 iken, 2011 yılında 10.726'ya; TCK'nın
105’inci maddesinde düzenlenen cinsel taciz suçu nedeniyle açılan davaların
sayısı ise 2006'da 6.244 iken, 2011 yılında 12.729'a yükselmiştir. Bu tür
suçların yüzde 70'inin çocuklara yönelik olduğu bilinmektedir. Çocuklara
yönelik birçok cinsel saldırı vakasının çeşitli nedenlerle yargıya taşınmadığı
ve saklandığı da başka bir acı gerçektir.
Dolayısıyla,
ülkemizde on binlerce çocuğumuz her geçen gün artan şekilde cinsel saldırı
suçlarına maruz kalmaktadır. Ortada çok büyük bir toplumsal sorun ve insan
hakları ihlali bulunmaktadır.
Anayasa'nın
41’inci maddesinde devlete her türlü istismara ve şiddete karşı çocukları
koruyucu tedbirleri alma görevi verilmiştir. Ayrıca, ülkemiz adına 25 Ekim 2007
tarihinde imzalanan ve 25 Kasım 2010 tarihinde 6084 sayılı Kanun’la onaylanan,
"Avrupa Konseyi Çocukların Cinsel Sömürü ve İstismara Karşı Korunması
Sözleşmesi" uyarınca taraf ülkeler çocukların cinsel sömürü ve istismarını
engellemek ve bununla mücadele etmek, cinsel sömürü ve istismara maruz kalan
mağdurların haklarını korumak ve bu alanda ulusal ve uluslararası iş birliğini
geliştirmek için etkin tedbirler almakla yükümlüdürler.
Fakat
Anayasa’mızdaki bu hükme ve taraf olduğumuz Avrupa Konseyi Çocukların Cinsel
Sömürü ve İstismara Karşı Korunması Sözleşmesi'ndeki gerekliliklere rağmen
Hükûmet, çocukların cinsel istismardan korunması için gereken çabayı göstermediği
gibi, cezaevlerinde, ıslahevlerinde, yetiştirme yurtlarında devletin koruması
altında olan çocuklarımızı bile bu tür saldırılardan koruyamamaktadır. Bu tür
korkunç saldırılara her gün bir yenisi eklenmektedir. Geçtiğimiz yıllarda
Pozantı Cezaevinde kalan çocukların uğradığı taciz ve tecavüz olayları ortaya
çıkmış, son günlerde ise Aliağa Şakran Çocuk Cezaevi ve Antalya L Tipi
Cezaevinde çocukların tecavüze uğradığına dair çok ciddi iddialar gündeme
gelmiştir.
Yılda
en az 17 bin dolayında çocuğumuz cinsel istismara ve saldırıya uğrarken
Hükûmetin ve ilgili bakanlığın ne yaptığı, hangi işle meşgul olduğu büyük bir
merak konusudur. Ülkeyi yönetenler açısından, özellikle devletin koruması altındaki çocukların
uğradığı cinsel saldırılara karşı gereken tedbirleri almamak, en hafif
nitelemeyle bu büyük insanlık suçuna göz yummak demektir.
Sonuç olarak, çocukları artan şekilde
cinsel saldırı ve istismar olaylarına maruz kalan bir milletin hiç olmazsa
Meclisteki vekillerinin bu büyük soruna duyarsız kalmaması gerekir. Bu
nedenlere, çocukların cinsel istismar ve saldırılardan korunması için alınması
gereken tedbirlerin belirlenmesi amacıyla hiç vakit kaybetmeden bir Meclis
araştırması açılması gerekmektedir.
3.- İstanbul Milletvekili Mustafa Sezgin
Tanrıkulu ve 22 milletvekilinin, çocuğa karşı şiddetin tüm boyutlarıyla
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/68)
Türkiye Büyük
Millet Meclisi Başkanlığına
Çocuğa karşı şiddetin ortadan kaldırılmasında
etkili müdahalelerin gerçekleştirilmesi amacıyla Anayasa’nın 98'inci, İç
Tüzük’ün 104 ve 105'inci maddeleri gereğince Meclis araştırması açılması için
gereğini saygılarımızla arz ederiz.
1) Mustafa Sezgin Tanrıkulu 
(İstanbul)
2) Özgür Özel 
(Manisa)
3) Namık Havutça 
(Balıkesir)
4) Ahmet Akın 
(Balıkesir)
5) Mahmut Tanal 
(İstanbul)
6) Erkan Aydın 
(Bursa)
7) Candan Yüceer 
(Tekirdağ)
8) Gülay Yedekci 
(İstanbul)
9) Ömer Fethi Gürer 
(Niğde)
10) Sibel Özdemir 
(İstanbul)
11) Zeynel Emre 
(İstanbul)
12) Ali Haydar Hakverdi 
(Ankara)
13) Musa Çam  (İzmir)
14) Gürsel Erol  (Tunceli)
15) Onursal Adıgüzel  (İstanbul)
16) Didem Engin  (İstanbul)
17) Melike Basmacı  (Denizli)
18) Özkan Yalım  (Uşak)
19) Burcu Köksal  (Afyonkarahisar)
20) Tekin Bingöl  (Ankara)
21) Gamze Akkuş İlgezdi  (İstanbul)
22) Yaşar Tüzün  (Bilecik)
23) Ünal Demirtaş  (Zonguldak)
Gerekçe:
Türkiye nüfusunun üçte 1’i 18 yaş altı
birey yani çocuktur ve çocukların insan hakları ve özgürlükleri, başta BM Çocuk
Hakları Sözleşmesi olmak üzere çeşitli uluslararası sözleşmelerle güvence
altına alınmıştır.
Ancak Türkiye'de çocuğa karşı şiddet
çocukların bu hak ve özgürlüklerinden tam olarak yararlanmasının önünde engel
oluşturmaktadır. Çocuklar evde, okul ve eğitim ortamında, çalışma ortamında,
kaldıkları yurt ya da bakımevlerinde ya da medyada şiddete çeşitli biçimlerde
maruz kalabilmektedir.
Şiddet olgusunun ortadan kaldırılması
için çocuğa yönelik şiddet etkili önleme, koruma, müdahale, tedavi, iyileştirme
ve cezasızlıkla mücadele ve yeniden katılım sağlama boyutlarıyla ele
alınmalıdır. Bunun için, çocuğa karşı şiddetin hâlihazırdaki resmini ortaya
koymak, bu resim üzerinden de etkili stratejiler geliştirmek gerekmektedir.
2006 yılında Birlemiş Milletler tüm
dünyada çocukların yaşadıkları şiddet hakkında bir araştırma yapmıştır. Bu
araştırma sonucunda da bir rapor hazırlamıştır. Çocuğa Karşı Şiddet Raporu'nda
çocuğa karşı şiddetin aile, okul ve eğitim kurumları, yatılı kuruluşlar, ceza
infaz kurumları, iş ve medya ortamlarında ortaya çıktığı belirtilmektedir.
Türkiye
ne yazık ki BM'nin küresel araştırmasıyla ilgili Türkiye'deki durumu ortaya
koyan bir ülke raporunu 2010 yılına kadar hazırlaması gerekirken Hükûmet bunu
hâlâ gerçekleştirmemiştir. Oysa etkili müdahaleler geliştirmek ancak böylesi
bir araştırmayla mümkündür.
Çocuğa
karşı şiddetin her geçen gün arttığı çeşitli verilerle açıkça görülmektedir.
Gündem Çocuk Derneğinin Türkiye'de Çocuğun Yaşam Hakkı 2013 Raporu’na göre son
iki yılda en az 89 çocuk şiddet sebebiyle yaşamını kaybetmiştir. Oysa
Türkiye'nin de imzaladığı BM Çocuk Hakları Sözleşmesi'nin 19’uncu maddesi
devletlere, çocukların maruz kaldığı her türlü şiddete karşı onları koruma
yükümlülüğü verir. Bu nedenle Türkiye'nin acilen bu yükümlülüğünü etkili bir şekilde
yerine getirmesi için çocuğa karşı şiddeti tüm boyutlarıyla, aktörleriyle,
toplumsal, kültürel ve diğer sebepleriyle ele alacak bir çalışma TBMM
içerisinde yürütülmelidir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
OKTAY
VURAL (İzmir) – Sayın Başkan…
BAŞKAN
– Sayın Vural, buyurun.
V.- AÇIKLAMALAR (Devam)
44.- İzmir Milletvekili Oktay Vural’ın,
Meclis Başkanlığının, kendilerinin 17-25 Aralık sürecindeki yolsuzluklarla
ilgili önergelerini geri çevirirken Halkların Demokratik Partisinin meşru
düzenle ilgili önerisini kabul etmesini çelişkili gördüğüne ilişkin açıklaması
OKTAY
VURAL (İzmir) – Efendim, Milliyetçi Hareket Partisi olarak biz daha önce 17-25
Aralık sürecindeki yolsuzluklarla ilgili iddiaları dile getirmiştik. O eksende
de hem AKP’nin hem dönemin Başbakanının bu…
BAŞKAN
– Sayın Vural, isterseniz sistemi açalım, mikrofonu.
Buyurun.
OKTAY
VURAL (İzmir) – Bu yolsuzluklarla ilgili ifadeleri içerdiği için Sayın Başkan
bunları geri göndermişti, “Böyle bir atfı yapmanız doğru değildir.” diye ifade
etmişti.
Şimdi,
HDP grup önerisinde “terör örgütünün hendek kazarak silahlarla ortaya koyduğu
tavrı, tamamen meşru bir talep olan öz yönetim ilanları sonrası yapılması
gereken müzakere etmek ve karşılıklı olarak anlaşmakken sokaklara topla tankla
müdahale edilmektedir…”
Şimdi,
bir taraftan bir dönemle ilgili yolsuzlukla ilgili iddianın Adalet ve Kalkınma
Partisine atfedilmesinin doğru olmadığını ifade ederek Başkanlık bizim
önergemizi geri çevirirken diğer taraftan da bir terör örgütünün fiilî olarak
öz yönetim ilanını meşru bir talep olarak gördüğünü ve bu meşru talep
karşısında da devletin bununla müzakere etmesi gerektiğini, aksine tankla,
topla, tüfekle müdahale ettiğini söylüyor. Yani bir devletin hukuk düzenine
yönelik bir kalkışmayı meşrulaştırırken diğer taraftan yolsuzlukla ilgili bir
konuda hassasiyet gösteren Sayın Meclis Başkanının böyle bir konuda, meşru
düzenle ilgili bir konuda hassasiyet göstermemesini de doğrusu çok çelişkili
gördüğümü ifade etmek istiyorum, bunu ifade etmek istedim.
Teşekkür
ediyorum.
BAŞKAN
– Peki, sözleriniz tutanaklara geçmiştir Sayın Vural.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır. Okutup işleme alacağım ve oylarınıza sunacağım.
X.- ÖNERİLER
A) Siyasi Parti Grubu Önerileri
1.- HDP Grubunun, AKP hükûmetinin
politikalarıyla birlikte çeşitli valilikler tarafından hukuka aykırı bir
biçimde ilan edilen sokağa çıkma yasakları boyunca yapılan operasyonlarda
öldürülen sivillerin tüm boyutlarıyla araştırılarak alınması gereken önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/48) esas numaralı Meclis Araştırması Önergesi’nin ön görüşmelerinin Genel
Kurulun 20 Ocak 2016 Çarşamba günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 20/01/2016 Çarşamba günü (Bugün) yaptığı toplantısında,
toplanamadığından, grubumuzun aşağıdaki önerisinin, İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:
Türkiye
Büyük Millet Meclisi gündeminin Genel Görüşme ve Meclis Araştırmasına Dair Ön
Görüşmeler kısmında yer alan (10/48) esas numaralı "AKP hükümetinin
politikaları ile birlikte çeşitli valilikler tarafından hukuka aykırı bir
biçimde ilan edilen sokağa çıkma yasakları boyunca yapılan operasyonlarda
öldürülen sivillerin tüm boyutlarıyla araştırılarak alınması gereken önlemlerin
belirlenmesi amacıyla" bir Meclis araştırması açılmasına ilişkin
önergelerin görüşülmesini, Genel Kurulun 20/01/2016 Çarşamba günlü birleşiminde
birlikte yapılması önerilmiştir.
BAŞKAN
– Grup önerisi lehinde ilk konuşmacı Ağrı Milletvekili Sayın Dirayet Taşdemir.
(HDP sıralarından alkışlar)
Sayın
Taşdemir, süreniz on dakika.
Buyurun.
DİRAYET
TAŞDEMİR (Ağrı) – Sayın Başkan, sayın milletvekilleri; hepinizi saygıyla
selamlıyorum.
Saatlerdir
aslında Genel Kurulda bu Parlamentonun üyesi olan bir milletvekilinden söz
ediyoruz, Faysal Sarıyıldız Vekilimizden söz ediyoruz. Vekilimiz saatlerdir
Şırnak Cizre’de yani seçildiği ilde, aslında seçilmiş diğer arkadaşlarımızla
birlikte ateş altındaydı. Dolayısıyla, bu durumun kendisinin bile Meclis
açısından, Genel Kurul açısından ve Parlamentonun saygınlığı açısından, hepimiz
açısından utanç duyulması gereken bir durum olduğunu bir kez daha ifade etmek
istiyorum. Evet, Faysal Sarıyıldız ve yanındaki seçilmiş arkadaşlarımız,
saatler sonra ateş altında oldukları bodrumdan, geçici bir şekilde şu an
belediye binasındalar. Bu durumun kendisi, arkadaşlarımızın can güvenliğinin
sağlandığı anlamına gelmiyor. Aslında bu, vahşetin, trajedinin ne durumda
olduğunu bir kez daha gözler önüne seriyor. Bir milletvekili saatlerdir ateş
altında; yanındakiler yaralanmış, onlarca kişi ağır yaralı hâlde, saatlerdir
burada, Parlamentoda bir ambulansın gönderilmesi için tartışmalar yürütüyoruz,
bunun mücadelesini veriyoruz.
Evet,
burada, bu olayla ilgili Hükûmeti dinledik, Sayın Bakanı dinledik. Açıkçası,
Sayın Bakanın ve Hükûmet sözcülerinin ifadeleri bizi çok daha fazla
kaygılandırmıştır, kaygılarımızı daha fazla artırmıştır. Dolayısıyla,
açıklamalar ve getirilen izahatlar bir kez daha şunu göstermiştir ki açıkçası
seçilmişlerin ve vekillerin can güvenliği yoktur. Bunu, bir kez daha ifade
etmek isteriz ki bu kürsüde ifade edilen sözler, kullanılan kavramlar bir kez
daha göstermiştir ki hiç kimsenin Cizre’de, Silopi’de, Şırnak’ta can güvenliği
bulunmamaktadır. Bu Parlamento sırasında “Faysal Sarıyıldız Cizre’de ne
yapıyor?” diye ifadeler utanılmadan, sıkılmadan kullanıldı. Belki sizler
bilmiyor olabilirsiniz, o zaman bir kez daha şunu ifade edeyim: Faysal
Sarıyıldız, Şırnak’ın milletvekilidir. Yüzde 90’lara varan bir oy almıştır ve
halkın temsilcisidir. Peki, Faysal nerede olsaydı? Bodrum’da mı, Hawaii
adalarında mı? Nerede olmasını beklerdiniz? Evet, Meclise de geliyor, Mecliste
de kendini ifade ediyor ama seçilmişleri abluka altındayken, seçilmişleri
öldürülmekle yüz yüzeyken, gelip burada sizler gibi sadece elini kolunu
kaldırarak indirerek Meclis çalışması yapmıyor. Sizler bunu yapabilirsiniz ama
biz bunu yapmayacağız. Biz, her koşulda, her durumda halkımızın yanında
olacağız, halkımızla birlikte olacağız. Bunun bedeli kurşun sıkılmak, bunun
bedeli ölüm olsa bile biz bu tavrımızdan vazgeçmeyeceğiz. Dolayısıyla, Faysal
Vekilimiz ve oradaki seçilmişlerimiz de şu an aynı durumdalar, aynı olayı
yaşıyorlar.
Aslında
günlerdir, biz, burada, yaşanan vahşeti sizlere anlatmak istiyoruz,
Parlamentonun bu konuda sorumluluk almasını istiyoruz. Bu sorunun bu sıralarda,
bu kürsüde çözülmesini, tartışılmasını talep ediyoruz ama sizler gerçekten
bunun karşısında şu an Pollyannacılık oynuyorsunuz. Yokmuş gibi davranmaya
çalışıyorsunuz ama siz görseniz de görmeseniz de orada bir vahşet var, bir
savaş yaşanıyor.
Bakın,
dünden beri bu kürsüde ne tartışılıyor? Diktatörlük tartışılıyor. Bir genel
başkanın eleştiri olarak söylediği bir kavram -günlerdir burada bütün Hükûmet
sözcüleri, söz alan vekiller- nasıl olur da bir diktatörlük kavramı kullanılır
üzerinden Mecliste yer yerinden oynatıldı.
Kimin
diktatör olduğu, “Benim diktatörüm mü iyi, sizinki mi iyi?” tartışması
yürütülüyor. Aslında, gerçeklik bu anlamda maniple edilerek gündem
değiştiriliyor. 
Biraz
sonra size vereceğim örneklerde, açıkçası yüzünüzü kürdistana çevirdiğinizde
diktatörlüğün ne olduğunu da anlamış olacaksınız. Dolayısıyla da diktatörlük
için de bu kadar tartışmanıza gerek yok. Bir kez daha tarih sayfalarını açıp
baktığınızda, Kürtlerin karşılaştıklarını gördüğünüzde diktatörlüğün tanımını
da açıkçası görmüş olacaksınız. 
Kırk
sekiz gündür Sur’da, Silopi’de, Cizre’de insanlar evlerine hapsedilmiş.
İnsanlar sokağa çıktığı için öldürülmüyor, insanlar evlerinde hapsedildiği için
öldürülüyor, evleri başlarına yıkılıyor. Bakın, Melek Alpaydın denen bir
kadının, evinde çocuklarıyla birlikte kahvaltı ederken ve sokağa çıkma
yasağının olmadığı bir mahallede havan topuyla başı gövdesinde ayrıldı ve kadın
arkadaşımız yaşamını yitirdi. 
Başbakan
dün şöyle bir ifade kullandı, dedi ki: “Evet, iki gün sonra ablukalar
kalkacak.” Açıkçası bugün yaşadıklarımız bize şunu düşündürüyor: Ablukalar
nasıl kalkacak? Aslında, Cizre’de, Silopi’de yaşayan hiç kimseyi bırakmadan mı
kalkacak? Bunu mu ifade etmek istiyorsunuz? Yani, Cizre, Silopi, Sur’u yıkıp
yerine yeni şehirler kurarak, yeni insanlar getirerek mi bu sorunu
çözeceksiniz? Başbakanın bu ifadelerinden biz bunu mu anlamalıyız? 
Bakın,
bu kürsüde aslında saatlerce söylendi, bu arkadaşların isimleri de verildi. Bu
ülkede herkesin utanç duyması gereken bir durum yaşanıyor. 2 çocuk ambulans
gönderilmediği için dört gün sokak ortasında kan kaybederek öldü. AİHM’de bunun
için tedbir kararı alındı. AİHM hangi durumlarda, hangi rejimlerde, hangi
koşullarda tedbir alıyor? Bunun üzerine bir kez daha düşünülmesi gerekiyor. Göz
göre göre, herkesin gözü önünde, izlenerek Hüseyin Paksoy ve Serhat Altun
açıkçası katledildi. Ölmediler, aslında onlar herkesin gözleri önünde
öldürüldüler. 
Bakın,
bir vahşetin örneğini daha vermek istiyorum. Bir baba, oğlunun cenazesini
ambulansa koyuyor ve diyor ki: “Ben oğlumu ambulansa koyarken benim oğlumun
gözleri vardı.” Daha sonra defnedilmek için alındığında çocuğunun gözlerinin
olmadığını söylüyor. Bir babaya bu vahşeti yaşatan zihniyet nerede var? Hangi
inançta, hangi kültürde, hangi ahlakta böyle bir durum yaşanıyor? Ölülere
işkence edilmesi hangi inançta var, bunu bize lütfen açıklar mısınız? Bunu
yapan zihniyetin adı nedir? Bir babaya bu vahşeti yaşatmanın anlamı nedir?
Bununla nasıl bir mesaj verilmek isteniyor? Ne söylenmek isteniyor? Bunu bir
kez daha ifade edin, bizler anlamakta zorlanıyoruz çünkü. 
Cenazeleri
yıkayan imamlar diyorlar ki “Biz cerrah gibi çalışıyoruz. Bazen gördüklerimiz
karşısında gerçekten aklımız almıyor, yüreğimiz kaldırmıyor ve bizler
bayılıyoruz.” Bayılan onlarca imam var. Bu vahşetin adı nedir? Bu zulmün adı
nedir, bunu bir kez daha ifade etmenizi istiyoruz. 
Bakın,
hendek mendek diyorsunuz ama hendeklerin olmadığı bir yerden bir örnek
vereceğim ve sözlerimi bitireceğim. Ağrı’nın Diyadin ilçesinde ağustos ayında
hendek yok -hâlâ da Diyadin’de hendek yok- 2 tane çocuk, Orhan ve Muhammet
isminde 2 çocuk, biri 15 yaşında, biri 16 yaşında, katledildiler. Orhan’ın
babası Erzurum’a…
(Mikrofon
otomatik cihaz tarafından kapatıldı)
BAŞKAN
– Sayın Taşdemir, toparlamanız için ek süre vereceğim. 
Buyurun.

DİRAYET
TAŞDEMİR (Devamla) – Bitiriyorum Başkan. 
Orhan’ın
babası Erzurum’a giderken oğlunu teşhis etmek için, utanmadan orada bir savcı
gülerek babasına diyor ki “Sen oğlunu nasıl tanıyacaksın?” Orhan’ın babası
diyor ki “Ben oğlumu kokusundan tanırım.”
Evet,
siz bu halka, bu babalara, bu annelere, bu çocuklara bu vahşeti yaşattırdınız.
Tüm bunlar ancak ve ancak faşizm rejimlerinde, diktatörlük rejimlerinde olur.
Dolayısıyla, çok merak ettiğiniz diktatörlüğün ne olduğunu, nasıl olduğunu bu
ifadeler ve bu örneklerle bir kez daha anlamış olacağınızı umuyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Taşdemir.
Sayın
Baluken, sisteme girmişsiniz, buyurun.
V.- AÇIKLAMALAR (Devam)
45.- Diyarbakır Milletvekili İdris
Baluken’in, Cizre’de yaşanan olaylara, Bakanlık yetkililerinin talimatlarına
rağmen orada milletvekilini, belediye başkanını ve sivil insanları katliamdan
geçirmek isteyen zihniyeti kınadığına ve Meclisin bu duruma bir an önce müdahil
olması gerektiğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, değerli milletvekilleri; tam dört saati aşkın bir süredir, burada
bulunmamız gereken bir süre içerisinde Milletvekilimiz Faysal Sarıyıldız ve
beraberindeki bir sivil heyetin can güvenliği nedeniyle İçişleri Bakanlığında
bulunma zorunluluğuyla karşı karşıya kaldık. Bugün bizi arayan milletvekilimiz,
Cizre Kaymakamını bilgilendirerek, onun bilgisi dâhilinde, yanında belediye eş
başkanımız ve cenaze ve yaralı sahipleri olan ailelerle birlikte yaralı ve
cenazeleri almak için hareket ettiklerini bildirdi. Ancak, hareket edip
cenazeleri aldıktan sonra dönüş yolunda, Kaymakamlığın ve oradaki yetkili
görevlilerin, mülki idare amirlerinin bilgisi dâhilinde olan heyete ağır
silahlarla ateş açıldı ve 10’dan fazla yurttaşımız ağır bir şekilde yaralandı.
Oradan sürekli bilgi paylaşan sosyal medya hesaplarından, JİTEM’e ait birtakım
kirli hesaplardan Faysal Sarıyıldız’ın da aralarında bulunduğu bir PKK’li
grubunun bodrum katında kıstırıldığı ve birkaç saate kadar imha edildiği
haberleri geçti. Utanarak ve sıkılarak ifade ediyorum ki bu haberler üzerine
ulaşmaya çalışmış olduğumuz İçişleri Bakanlığı yetkilileri de maalesef, durumu
anlamak yerine o hesaplardan paylaşılan bilgiler doğrultusunda bize
aktarımlarda bulundular ve o nedenle de yasama faaliyetinde bulunması gereken 5
milletvekili arkadaşımızla birlikte beş saate yakın bir süredir İçişleri
Bakanlığında, arkadaşlarımızın can güvenliği sağlanarak o bölgeden tahliye
edilmesi için uğraşıyoruz. Orada, Bakanlık yetkililerinin Şırnak Valisini ve
Cizre Kaymakamını aramasına rağmen, o konuda gerekli güvenceler bize verilmesine
rağmen tam 3 kez, oraya yanaşan belediye araçlarına ve ambulanslara yine aynı
şekilde ağır silahlarla ateş açılmıştır. Şırnak Valisi ve yereldeki yetkililer
defalarca İçişleri Bakanlığına yalan yanlış ve bir katliama sebep verecek
bilgiler vermişlerdir. Bizler orada bulunduğumuz için, yerelden sürekli
aktarılan bilgiler doğrultusunda Bakanlık yetkililerine yapmış olduğumuz
uyarılarla birlikte zor da olsa oradaki heyetin ambulanslara binmesini,
ambulanslarla tahliye edilmesini sağlayabildik. Ancak, şunu ifade edeyim ki
ambulanslara bindiği sırada da heyet yine taranmış, oradaki bir bina top
atışıyla imha edilmiş, oradan çıkan şarapnel parçalarıyla da oradaki 3 yaralı
dışındaki arkadaşlarımız da yaralanmışlardır. Şu anda teyit edilmemiş bilgilere
göre bir belediye meclis üyemizin yaşamını yitirdiğine dair bilgiler alıyoruz.
Bu faşizm uygulamasını açık bir şekilde kınıyoruz. Bakanlık yetkililerinin
talimatlarına rağmen orada milletvekilini, belediye başkanını ve sivil
insanları katliamdan geçirmek isteyen zihniyeti buradan açık bir şekilde
kınıyoruz. Bugün Cizre’de çok ağır bir katliamla birlikte bu ülkede geri
dönülmez bir vahim travmayı yaşıyor olabilirdik. Ancak, yaşadığımız bu mevcut
uygulamanın kendisi de ağır bir travmadır. Bu ülkede şu anda her şey pamuk
ipliğine bağlı bir diyalog kanalının zorlanması sürecine maalesef kalmıştır. 
Belli
ki, Hükûmet ve onun talimatlandırdığı belirli güçler de bu pamuk ipliğini
koparmak için canla başla çalışmakta, bu ülkede geri dönülemez bir kaotik
süreci, bir kanlı süreci gündemleştirmek istemektedir. Buradaki çalışmaları
takip etmedik ancak duyarlı davranıp burada o vicdani duruşu gösteren bütün
milletvekillerine Halkların Demokratik Partisi Grup Başkan Vekili olarak
teşekkür ediyor, duyarlı davranmayıp orada bir katliamı maskelemek için burada
konuşan bütün milletvekillerini de şiddetle kınıyorum. 
NİHAT
ÖZTÜRK (Muğla) – Ne kadar sürecek Başkan? 
İDRİS
BALUKEN (Diyarbakır) - Şu anki konsept 1990’lı yılları aşmıştır. 1990’lı
yıllarda bile ordu mensuplarının çatışma alanından yaralıları kurtardığına dair
birtakım görüntülerle “Anadolu’dan Görünüm”, “Perde Arkası” programlarında bile
bir imaj kurtarma çalışması varken, bugün, gelmiş olduğumuz aşamada artık
sivil, çocuk, kadın demeden, yaralılara ve cenazelere açık bir şekilde sokak
ortasında işkenceyi ve infazı dayatan bir zihniyet vardır. 
MUHAMMET
BALTA (Trabzon) – Süre sınırlaması yok mu Sayın Başkan? 
İDRİS
BALUKEN (Diyarbakır) - Bir tek yaralının hastaneye ulaşması için bile artık
Cizre’deki mahalle ile Cizre Devlet Hastanesi arasındaki mesafe değil, Cizre
ile Avrupa İnsan Hakları Mahkemesi arasındaki mesafe maalesef gündemleşmek
durumunda kalmıştır. 
Bu
vahim tabloyla ilgili Meclisin ve Parlamentonun da bir an önce müdahil olması
gerektiğini ifade ediyor, söz verdiğiniz için de teşekkür ediyorum. (HDP
sıralarından alkışlar) 
BAŞKAN
– Teşekkürler Sayın Baluken. 
Sayın
Bostancı, buyurun. 
46.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklaması ile
Ağrı Milletvekili Dirayet Taşdemir’in HDP grup önerisi üzerinde yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Gördüğünüz
gibi, Sayın Baluken Hükûmetle, ilgili bakanlarla zaten bu konuya ilişkin bir
temas trafiği sürdürüyor, dört saattir orada olduğuna göre böyle bir temas
mevcut ve bu temas çerçevesinde bilgilendirme mevcut. Meclisin burada bloke
edilmesini gerektirecek herhangi bir durum söz konusu değil. Meclis
çalışmalarını sürdürürken de buna ilişkin bir talep söz konusu olduğunda,
milletvekillerinin durumlarına, yaşadıkları olaylara, buna dair bilgi alınması
gereken hâllere yönelik bir durum söz konusu olduğunda elbette Meclis
çalışırken de Hükûmetten ilgili birisi gelip o bilgiyi verebilir.
Temmuzdan
bu yana terörle mücadele sürdürülüyor. Temmuzdan bu yana terörle mücadele
sürdürülürken herhangi bir milletvekiline, herhangi bir belediye başkanına,
herhangi bir seçilmiş kişiye, biraz önce Sayın Baluken’in saydığı ve sürekli
bir katliam tehdidi altında olduklarını iddia ettiği kesimlere yönelik herhangi
bir olay yaşanmamış. Allah’tan yaşanmamış. Niçin yaşanmamış? Çünkü devlet zaten
terörle mücadele ederken azami ihtimamı göstererek hedefine terörü koyuyor,
onunla mücadele ediyor, bu mücadeleyi sürdürürken de sivil halktan ve başka
çevrelerden insanların zarar görmemesi için elinden geleni yapıyor. Kolay bir
iş değil. Sahayı bilmek lazım, sahada bu işlerin nasıl yapıldığını hayal etmek
lazım ve bunun üzerine muhakeme yürütmek lazım.
Sayın
Faysal Sarıyıldız, bizim Meclisten de tanıdığımız bir arkadaşımız, buradan
konuşmalarını da dinledik. Tabii ki, Şırnak Milletvekili elbette görevlerini
yapacak. Ama bir kez daha söylüyorum ki, bütün milletvekillilerimiz gibi Sayın
Faysal Sarıyıldız da bu ülkedeki herkesin vekilidir. İlişki kurarken,
davranırken, tutum alırken bütün bunları hatırlayarak davranması, eğer partiler
olarak aramızdaki görüş farklarına rağmen ortak anlayışımız bu ülkenin
demokratik zeminde birliği, beraberliği ise bu son derece önemli bir
yaklaşımdır, sayın vekillerin böyle bir moral anlayışla davranması… Bunu
hatırlatma lüzumunu görüyorum, çünkü sürekli bu tür olayların gündeme gelmesi
bu hatırlatmayı gerekli kılıyor.
Bir
başka husus, Sayın Baluken, sosyal medya hesapları üzerinden -kime ait
olduklarını nereden biliyor, bilmiyorum ama- kışkırtıcı birtakım yayınları
kanıt gösteriyor. Bazen Sayın Baluken’in JİTEM zannettiği hesaplar aslında
PKK’nın hesapları olabilir, zaten sosyal medya bir maskeli balo yeri ve kimin
hangi amaçla ne yazdığı hususu son derece karışık. Şahsen ben bilemiyorum hangi
hesap kime ait, Sayın Baluken nereden biliyor, onu da anlayamıyorum, onun
karşısında da şaşırırım ancak, böyle bir bilgisi var ise. Sosyal medya
üzerinden, o maskeli balo yerinden insanı kışkırtmak için ne tür yayınlar
yapıldığını Twitter’a az çok giren, sosyal medyayı takip edenler bilirler; o
kışkırtmalara gelmemek sorumluluk gereğidir, hepimizin sorumluluğu gereğidir.
Siyasi tartışmalar, konuşmalar sosyal medyanın algısı ve mesajları üzerinden yürümez,
ayrıca, Parlamento gibi mühim ve bu işlerin ruhuna uygun, aklına uygun bir
tarzda konuşmaların yapıldığı yerde de sosyal medyanın o kışkırtıcı mesajlarını
bir veri olarak sunmak bence yanlış olur, dikkat edilmesi gereken bir tutumdur.

Biraz
önce de sayın HDP’li sözcünün ifade ettiği “Siz vahşet yaşatıyorsunuz.”
şeklindeki dramatik anlatımı reddediyorum. Bu ülkede bu insanlara vahşeti
yaşatan terör örgütüdür ve o arkadaşın, o konuşmacı arkadaşın bir kere de
ağzını terör örgütünü kınamak için açması yerinde olur. (AK PARTİ sıralarından
alkışlar) Sadece o arkadaşın değil, bu konuya bu şekilde yaklaşan başkalarının
da çünkü terörün kuralı yoktur, devletin kuralı var, devlet hukukla bağlı,
devlet hesap vermek durumunda, devlete hesabı herkes sorabilir, terör örgütüne
kim hesap soracak? Kuralsız olan odur. Her şeyi yapmakta kendinde hak gören
çünkü hedefine, kendine göre kutsal bir amaç koyduğunu… Ne dökülen kana ne
sokaklarda o kanlı bedenleri teşhir edilen insanlara herhangi bir ihtimamı ve
dikkati olmayan ama her şeyi, ölen insanların cenazeleri dâhil, kendi kutsal
amacı için kullanışlı birer malzeme gibi gören terör örgütüdür, devlet değil,
devlet. O yüzden, bu tür meseleleri müzakere ederken, anlamaya çalışırken, PKK,
terör tartışmalarının ötesinde dünya pratiğini ve terör örgütlerinin
yöntemlerini hatırda tutmakta fayda var. 
Saygılarımla.
(AK PARTİ sıralarından alkışlar)
BAŞKAN
– Teşekkürler Sayın Bostancı. 
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken. 
İDRİS
BALUKEN (Diyarbakır) – Tutanaklara geçmesi açısından, Sayın Bostancı’nın vermiş
olduğu yanlış bilgilerle ilgili yeni bir açıklama ihtiyacı var. Söz verirseniz,
yerimden…
BAŞKAN
– Yerinizden, buyurun. 
47.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Bostancı herhâlde dikkatle dinleyemedi benim konuşmamı. Ben, sadece sosyal
medyadaki JİTEM’e bağlı hesaplar üzerinden bize verilen bilgilerle böyle bir
kaygıya kapıldığımızı ve bu tarz girişimleri başlattığımızı ifade etmedim.
MEHMET
NACİ BOSTANCI (Amasya) – Ben de öyle söylemedim. 
İDRİS
BALUKEN (Diyarbakır) – İçişleri Bakanlığında en üst düzeyde yetkililerin,
sosyal medyada paylaşılan bilgilerle aynı ağızla bize cevap verdiklerini ve
bundan dolayı da vekilimiz başta olmak üzere oradaki bütün sivillerin bir hedef
olarak değerlendirildiğini ifade etmek istedim. 
Burada
isim vermeyeyim, ancak görüştüğümüz İçişleri Bakan yardımcısı da bu bakanlık
yetkilisinin bize aktarmış olduğu bilgi doğrultusunda aktarımlarımızı
dinledikten sonra, bunun kesinlikle tasvip edilemeyeceğini, bunun son derece
yanlış bir üslup ve yaklaşım olduğunu, oradaki sivil insanlarla ilgili herhangi
bir tanımlamanın yapılamayacağını çok net olarak bize ifade etti ve yerelle
ilgili görüşme trafiği de ondan sonra başladı. Dolayısıyla, sanki sosyal
medyadan birtakım ajitatör hesaplarla birlikte hareket etmiş bir parti pratiği
bilgisini buradan reddettiğimi ifade etmek istiyorum.
Diğer
taraftan, Sayın Faysal Sarıyıldız’ın nasıl milletvekilliği yapmasıyla ilgili,
ne Sayın Bostancı’nın ne de buradaki herhangi bir vekilin bir çerçeve belirleme
yetkisi yoktur. Sayın Faysal Sarıyıldız Şırnak Milletvekilidir, Şırnak halkının
iradesidir; Şırnak halkı, Cizre halkı katliam tehdidi altındayken, tabii ki
kendisi kendi hayatını da ortaya koyacak şekilde kendi halkının yanında
bulunur. Bugün ifade ederken bile hicap duyuyorum; Faysal Sarıyıldız cenazeleri
ve yaralıları almak için kaymakamlığı bilgilendirerek, günlerce devletin
yapması gereken asli bir görev yerine getirilmediği için bugün kendi hayatını
tehlikeye koymuştur. Yeni bir durumla karşılaşırsa yine gözünü kırpmadan aynı
şekilde davranmak zorundadır. Bizim bakış açımız, bizim siyasi ahlak
anlayışımız budur. Dolayısıyla, bu konuda hiç kimse, kendi milletvekiline bir
çerçeve belirleyebilir, halkın milletvekili, sarayın milletvekiliyle ilgili
tanımlamalar yapabilir ama HDP’li milletvekillerinin nasıl davranmasıyla ilgili
asla bir çerçeve çizemez, ortaya koyamaz. 
Diğer
taraftan son olarak da şunu ifade edeyim: 7 yaşındaki çocukların katledildiği,
11 çocuklu 70 yaşındaki anaların cenazelerinin günlerce sokak ortasında
bekletildiği, yirmi sekiz gün boyunca kurda kuşa yem edilecek şekilde gençlerin
cenazelerinin sokak ortasında bekletildiği bir uygulama asla bir terörle
mücadele konsepti değildir, çöktürme planından, 30 Ekim Millî Güvenlik
Kurulundaki toplantıdan bugüne kadar çok bilinçli bir şekilde uygulanmış olan,
halka karşı bir katliam konseptidir. Hiç kimse bu konuda Türkiye kamuoyunu
aldatmasın, kandırmasın. Sivil yerleşim alanları, Cizre’deki, Sur’daki
mahalleler, Silopi’deki mahalleler “terörle mücadele” adı altında sivil halka
dayatılan bir katliam konseptiyle tarihe utanç verici bir vesika olarak geçecek
büyük bir tehlikeyle karşı karşıyadır.
Teşekkür
ediyorum.
BAŞKAN
– Teşekkürler Sayın Baluken.
MEHMET
NACİ BOSTANCI (Amasya) – Sayın Başkan…
BAŞKAN
– Buyurunuz Sayın Bostancı.
48.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
MEHMET
NACİ BOSTANCI (Amasya) – “Sivil halka yönelik katliam konsepti” lafını şiddetle
reddediyor ve telin ediyorum, böyle bir şey yok. (AK PARTİ sıralarından
alkışlar) 
İDRİS
BALUKEN (Diyarbakır) – Reddediyorsun da 70 yaşındaki ananın durumu ne? 70
yaşındaki ana ölüyor, 3 aylık bebek ölüyor, ana karnında bebek ölüyor. O yaşta
teröristi dünyanın neresinde gördün?
MUHAMMET
BALTA (Trabzon) – Sus, dinlemesini öğren, sus!
MEHMET
NACİ BOSTANCI (Amasya) – Bu tavır… Devletin teröre karşı vermiş olduğu
mücadeleyi doğru ve dikkatli okuyalım. Bu tavır doğru bir tavır değil. 
YILMAZ
TUNÇ (Bartın) – Amaçları terörün propagandasını yapmak.
MEHMET
NACİ BOSTANCI (Amasya) – Herkes bulunduğu yere, sahip olduğu meşruiyete ve
kimin adına konuştuğuna dikkat etsin.
Ayrıca,
çerçeve belirtmedim. (AK PARTİ sıralarından alkışlar) Birbirimize eleştiri
yapmayacak mıyız? Siz her şeyi söyleyeceksiniz, sonra “Burada çerçeve
belirtmeyin.” diyeceksiniz. Böyle bir şey olmaz.
İDRİS
BALUKEN (Diyarbakır) – Sayın Başkan, biz meşruiyetimizi halktan alırız,
bulunduğumuz yeri de biliriz, sivil insanların katliamına da asla onay
vermeyiz.
MUHAMMET
BALTA (Trabzon) – Katliamı yapan sizlersiniz!
BAŞKAN
– Sayın milletvekilleri, karşılıklı konuşmayalım lütfen.
Sayın
Bostancı, Sayın Baluken…
MEHMET
AKİF YILMAZ (Kocaeli) – PKK’ya tek kelime niye etmiyorsun?
BAŞKAN
– Sayın milletvekilleri, karşılıklı konuşmayalım lütfen.
İDRİS
BALUKEN (Diyarbakır) – Sizin burada kamuoyunu yanıltma girişiminize asla
müsaade etmeyiz. 7 yaşında terörist nerede görülmüş, 70 yaşında, 11 çocuklu
terörist nerede görülmüş, 3 aylık bebek terörist nerede görülmüş?
MEHMET
AKİF YILMAZ (Kocaeli) – Hepsi PKK kurşunuyla gitti. PKK’ya bir kelime
etmiyorsun.
İDRİS
BALUKEN (Diyarbakır) – Hiçbir tanesi PKK kurşunuyla olmadı. Hepsinin kimin
kurşunuyla olduğunu siz daha iyi biliyorsunuz.
BAŞKAN
– Sayın milletvekilleri, karşılıklı konuşmayalım.
MEHMET
NACİ BOSTANCI (Amasya) – Sayın Başkan, burada milletvekillerine, partilere
yönelik eleştirileri dile getirmek her parti tarafından yapılıyor, her vekil
tarafından yapılıyor.
LEZGİN
BOTAN (Van) – Gelin, araştıralım.
MEHMET
AKİF YILMAZ (Kocaeli) – Araştırmaya ne gerek, neyini araştıracaksın; belli,
adamlar her yeri bombaya çevirmiş. 
MEHMET
NACİ BOSTANCI (Amasya) – Sayın Baluken’in ifade ettiği alınganlığı biz
göstersek, bu kürsüde hiç konuşmamaları lazım. Böyle bir şey olur mu?
YILMAZ
TUNÇ (Bartın) – PKK bebek katilidir ya!
MEHMET
NACİ BOSTANCI (Amasya) – Elbette eleştirilerimizi söyleyeceğiz, karşılıklı.
Zaten siz de söylüyorsunuz, biz de söyleyeceğiz.
LEZGİN
BOTAN (Van) – Gelin araştıralım işte, niye korkuyorsunuz? Defalardır diyoruz ki
araştıralım. 
MEHMET
AKİF YILMAZ (Kocaeli) – Hepsini güvenlik güçleri çıkarıyor, göz önünde.
LEZGİN
BOTAN (Van) – Gel, araştıralım o zaman. Buradaki görevin ne senin?
X.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, AKP hükûmetinin
politikalarıyla birlikte çeşitli valilikler tarafından hukuka aykırı bir
biçimde ilan edilen sokağa çıkma yasakları boyunca yapılan operasyonlarda
öldürülen sivillerin tüm boyutlarıyla araştırılarak alınması gereken önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/48) esas numaralı Meclis Araştırması Önergesi’nin ön görüşmelerinin Genel
Kurulun 20 Ocak 2016 Çarşamba günkü birleşiminde yapılmasına ilişkin önerisi
(Devam)
BAŞKAN
– Sayın milletvekilleri, grup önerisi aleyhinde ilk konuşmacı Bursa Milletvekili
Sayın Kadir Koçdemir. (MHP sıralarından alkışlar)
Buyurun
Sayın Koçdemir.
KADİR
KOÇDEMİR (Bursa) – Sayın Başkan, değerli milletvekilleri; sözlerimin başında
yüce heyetinizi saygıyla selamlıyorum.
26’ncı
yıl dönümünde andığımız 20 Yanvar şehitlerini saygıyla, rahmetle anıyorum.
Azerbaycan’ın verilen bedeller, akıtılan kanların hakkını verecek, balalarının
kendilerini en iyi şekilde gerçekleştireceği bir geleceğe sahip olmasını
diliyorum.
Kötü
günlerdeyiz. Memleketimiz iyi yönetilmiyor. Rahmetli Necip Fazıl sanki bu
günleri tasvir etmiş, diyor ki: 
“Bıçak
soksan gölgeme,
Sıcacık
kanım damlar.
Gir
de bir bak ülkeme:
Başsız
başsız adamlar...

Ağlayın,
su yükselsin!
Belki
kurtulur gemi.
Anne,
seccaden gelsin;
Bize
dua et, emi!”
Evet,
demokrasinin gerçekleştiği, diğer bütün organların, milletin egemenliğinin
Anayasa ve kanundan aldığı yetkiye göre kullanıldığı ancak yetki yetkisine
sahip tek birim olan Türkiye Büyük Millet Meclisindeyiz. Demokrasi, bir
tamlama, iki kısımdan oluşur. Birinci kısmı “demos”tur, ikinci kısmı da
“krasi”dir yani müşterek biz duygusuna sahip, birisinin “biz” dediğinde herkesi
kastettiği, birisi “biz” dediğinde herkesin de o “biz”e kendisini dâhil ettiği
“demos” olmazsa demokrasi de olmaz. Maalesef, yapılan tartışmalarda bu müşterek
biz duygusunun, büyük ve onurlu bir aile olarak millet olma durumunun
pekiştirilip kuvvetlendirileceğine, ayrışmanın, kamplaşmanın teşvik edildiğini,
derinleştirildiğini görüyoruz. 
Pek
çoğumuz yaraya müdahale etmek yerine yarada tırnak olmayı tercih ediyor. Yarada
tırnak olmak ilk anda alkış alır, yarada tırnak olmak ilk anda hoşa gider ama
aynı zamanda yaranın kangren olmasına yol açar. Demokraside meşruiyetin,
haklılığın kaynağı usuldür. Kanuna, usule aykırı olan taleplerin hukuki
karşılığı yoktur ve demokratik devletin birinci vazifesi, güvenlik ve istikrarı
öngörülebilir bir ortamı tesis etmektir, hukukun üstünlüğünü temin etmektir.
Bunu sağlayamadığı vakit devlet olmanın diğer fonksiyonlarını da yerine
getiremez. 
Oysa,
bu araştırma önergesinde de görüyoruz, grup başkan vekilimiz de ifade etti,
Avrupa Konseyinin, bağlayıcılığı olmayan, bu zamana kadar 47 ülke tarafından
ratifikasyona uğramış yani iç hukuktan geçirilmiş Yerel Yönetimler Özerklik
Şartı, adı üstünde, “Yerel Yönetimler Özerklik Şartı” iken, bunun bazı
bölgelerimizin, bazı illerimizin özerklik şartı olarak dayatıldığını görüyoruz.
Yine, aynı şekilde, bu şartın ilan edilmesi -kim yetkiliyse bir devlet düzeni
içinde- bunu müteakip müzakere yapılması ve anlaşmaya varılması -bir taraf
olarak- burada ifade edilebilmektedir. 
47
ülke iç hukukundan geçirmiştir bu şartı, 33’ünde çekinceler vardır. Türkiye,
1993’te yürürlüğe koymuş, çekincelerinin önemli bir kısmını daha sonraki
kanunlarla fiilen kaldırmışken mesela Fransa 2007 yılında, İsviçre 2005 yılında
yine pek çok çekinceyle yürürlüğe koymuştur.
Güvenlik
ve hürriyet arasında denge, insanlığın, birlikte yaşamanın var olduğu ilk
günden itibaren önemli bir sorun olmuştur ama devletin tavrıyla ilgili
insanlığın birikimi belli bir yere gelmiştir.
1969’da,
1970’lerin başında uçak kaçırmalar üzerine pazarlık ve müzakerenin acısını
insanlık ve devletler ailesi uzun yıllar çekmişti. Siz, teröristlerle, bölücü
örgütle müzakere yaparsanız bunun geleceği yer bugün geldiğimiz yerdir. 
Size,
Avrupa Birliğinden, Avrupa İnsan Hakları Mahkemesinden Türkiye kadar aleyhte
kararlar çıkmamış, pek çok bakımdan sıralamalarda önde olan bir ülkeden,
Federal Almanya’dan bir iki örnek vermek istiyorum. Federal Almanya’da, sadece
bölücü örgüt üyesi olduğu için iki buçuk ile altı yıl arasında hapis cezasına
çarptırılan dünya kadar insan vardır, ikinci bir suç yok. Haraç alma, örgüte
adam temin etme, yasa dışı faaliyet değil, sadece Federal Almanya’da yasak olan
bölücü terör örgütüne üye oldukları için Düsseldorf’ta Abdullah S. altı yıl,
Bremen’de başka bir örgüt üyesi üç buçuk yıl hapse mahkûm edilmiştir. 
Daha ilginç bir
örnek vereyim: Geçen sene, Kobani olaylarından sonra Münih’te, polis
kayıtlarına göre bölücü örgütün işaretleri olan bezi on beş saniye -dikkatinizi
çekiyorum- salladığı için “Nicole Gohlke” isminde federal milletvekili yani
Berlin’deki Parlamentonun sol partiye ait kadın bir milletvekili gözaltına
alınmış, bir günde dokunulmazlığı kaldırılmış ve akabinde yargılanarak para
cezasına çarptırılmıştır. “Devlet” dediğimiz böyle olur, böyle olan devlette
haklar, hürriyetler ve kişilerin güvenliği teminat altında, güvence altında
olur. Ama, siz bunun yerine döneme göre, nabza göre şerbet verip -sözlerimin
başında dediğim gibi- yaranın üzerinde tırnak olmayı tercih ederseniz bugün
geldiğimiz noktaya geliriz. 
Bugün bölgede
güvenlik güçlerimiz kanun hâkimiyetini, hukuk üstünlüğünü tesis etmek için
çalışmaktadırlar. Ben de kaymakam, vali olarak o bölgelerde çalıştım, oradaki
arkadaşlarımızın ne kadar ağır şartlar altında çalıştıklarını biliyorum. Bugün
kangren olan bu vücudun -öncelikle büyük kazalardan, büyük hasarlardan sonra
söylenir ya insanlar için- vücut fonksiyonlarının normale getirilmesi
gerekmektedir. Onun için biz güvenlik güçlerimizin hukuk çerçevesinde teröre
karşı yaptıkları mücadeleyi destekliyoruz. Ama, vücut fonksiyonları normale
döndükten sonra yapılan yanlış varsa bunun da araştırılmasını ve hiçbir Türkiye
Cumhuriyeti vatandaşının nahak yere, haksız yere zarar görmemesini de talep
ediyoruz.
Biz Milliyetçi
Hareket Partisi olarak milleti, 78 milyonun hepsini kapsayan büyük ve onurlu
bir aile olarak görüyoruz. Bu büyük ve onurlu ailenin derdini, bu zamana kadar
devlet yönetmeyi ve insanlığın birikimini dikkate alan hukuk devleti içinde
çözmenin doğru ve isabetli olacağına inanıyoruz ve Veysel’in dediği gibi “Bizi
yakar bizim ataş/Söndürmektir tek çaresi.” diyoruz. Bu ateş söndükten sonra
bölge insanının bütün dertlerinin tek tek masaya getirilip çözülmesi
gerektiğine inanıyoruz. 
Biz,
bu açıdan, HDP tarafından verilen önergenin müşterek biz duygusunu, ateşin
sönmesini, vücudun fonksiyonlarının yerine getirilmesini engelleyeceğini
düşündüğümüzden reddettiğimizi, karşı çıktığımızı ifade ediyor, yüce heyetinizi
tekrar saygıyla selamlıyorum. (MHP ve AK PARTİ sıralarından alkışlar)
BAŞKAN
– Teşekkürler Sayın Koçdemir. 
Grup
önerisi lehinde ikinci konuşmacı, Ankara Milletvekili Sayın Levent Gök.
Buyurunuz
Sayın Gök. (CHP sıralarından alkışlar) 
LEVENT
GÖK (Ankara) – Sayın Başkan, değerli milletvekilleri; üzerinde söz aldığım Halkların
Demokratik Partisinin önergesinde hukuka aykırı bir şekilde ilan edilen sokağa
çıkma yasağı ve buna bağlı olarak gerçekleşen sivil ölümlerin araştırılması
isteniyor. 
Değerli
milletvekilleri, yaşam hakkı, Anayasa’ca teminat altına alınmış en büyük
haklardan bir tanesidir. Anayasa’mızın 17’nci maddesi, herkesin yaşam hakkı ve
maddi ve manevi yönden bu yaşam hakkının desteklenmesi yönünde amir bir
hükümdür. Dolayısıyla, hiçbir devletin ve özellikle bizim Anayasa’mızda
çerçevesini bulan bu hüküm karşısında iktidarın, yaşam hakkına dönük her türlü
müdahalenin karşısında olması, buna rağmen sivil ölümler gerçekleşiyorsa da
bunun başlıca sorumlusunun iktidar olduğunu söylemek durumundayım. Ne demek
sivil ölümler, değerli arkadaşlarım, nasıl oluyor bunlar? 60’a yakın bebek şu
ana kadar sokağa çıkma yasağı ilan edilen doğu ve güneydoğuda nasıl ölüyor,
insanların evleri nasıl tahrip ediliyor? Ne diyorsunuz? “Terörle mücadele”
diyorsunuz, öyle mi? Peki, değerli arkadaşlarım, devlet terörle mücadele
etmelidir. PKK bir terör örgütüdür ama devlet de mücadelesini hukuk içinde
kalmakla yürüterek sürdürmek zorundadır. Sizler hem yaşam hakkını
korumuyorsunuz hem PKK’yla -birazdan anlatacağım- zamanı geldiğinde karşılıklı
masaya oturuyorsunuz, işler bozulduğunda herkes sizin karşınızda terörist, güya
terörle mücadele ediyorsunuz. Hiçbir inandırıcılığınız yoktur.
Sevgili
yurttaşlarım, şu anda doğuda ve güneydoğuda uygulanan ve 1,5 milyon insanı
ilgilendiren sokağa çıkma yasaklarının tümü kanunsuzdur, Anayasa’ya aykırıdır.
Anayasa’mızca sokağa çıkma yasaklarının verilebileceği hâller ancak olağanüstü
hâl ve sıkıyönetim hâllerinde mümkündür. Onlar dahi, Cumhurbaşkanının
toplandığı bir Bakanlar Kurulunda karar alınır, Resmî Gazete’de yayımlanır ve
Meclisin onayına getirilir değerli arkadaşlarım. Sıkıyönetim ve olağanüstü hâl,
Meclisin onayından geçtikten sonra ilan edildiğinde ancak mülki amirler ya da
sıkıyönetim komutanları ya da olağanüstü hâl yetkilileri sokağa çıkma yasağı
ilan edebilirler. Bu, tamamen Anayasa’ya aykırı bir tutumdur.
Şimdi,
Hükûmet valilere ve kaymakamlara yetki vermiş İl İdaresi Kanunu’na göre, diyor
ki: “Valiler ve kaymakamlar gerekli tedbiri alırlar.” Nedir bu gerekli
tedbirler? Yani Anayasa’ca olağanüstü hâl ve sıkıyönetim Meclisten geçecek,
valilik ve kaymakamlıklar sıkıyönetim mahkemelerinin, olağanüstü hâl
mahkemelerinin yetkisinde olan, ancak Meclisten geçmek kaydıyla olan bir
yetkiyi kullanacak. Böyle bir şey söz konusu değildir değerli arkadaşlarım. Şu
andaki sokağa çıkma yasaklarının tümü hukuksuzdur. İktidarınızın tümü, başından
yaptığı gibi, “çözüm süreci” olarak adlandırdığı süreçle ilgili olarak yaptığı,
bütün süreçteki yürüttüğü bütün politikalar yanlış olduğu gibi, şu anda doğu ve
güneydoğuda ölen bütün masum insanlardan, polislerimizin, askerlerimizin
ölümünden bu iktidar sorumludur.
Değerli
arkadaşlarım, Hükûmet bir çözüm süreci başlattı, o zaman bütün kamuoyuna ve
iktidara Cumhuriyet Halk Partisi, Genel Başkanımız “Bu süreci yürütürken
dikkatli olun, muhalefetle görüşün, kamuoyunu bilgilendirin ve bu Mecliste bu
işi çözün, bunun çözüm yeri Meclistir, başka yerlerde çözmeyin, değişik
angajmanlara girmeyin.” diye defalarca seslendi.
Sevgili
yurttaşlarım, şimdi bizi iyi dinleyin lütfen. Şimdi bu Hükûmet, iktidar “Ben
terörle mücadele ediyorum. Şu anda bu mücadeleye karşı çıkan herkes
teröristtir.” diyor. Öyle mi? Peki, sevgili yurttaşlarım, bu çözüm süreci
başladığı zaman, Oslo’da görüşmeler olduğu zaman bu ortaya çıktı ve o zamanki
Başbakan bunu reddetti. Bir müddet sonra şimdiki Cumhurbaşkanı dedi ki: “PKK
ile görüşen arkadaşı ben gönderdim, sıkıntısı olan bana söylesin.” Kim söylüyor
bunu? Cumhurbaşkanı söylüyor. Kim görüşmüş? İktidar partisi bir terör
örgütüyle, terör örgütünün lideriyle görüşmüş. Başbakan diyor ki o zaman:
“Sıkıntısı olan bana söylesin.” Sevgili yurttaşlarım, bu konuda sıkıntıya
düşüyorsanız gideceğiniz adres bellidir. 
Sonra,
o zamanın Başbakan Yardımcısı Sayın Bülent Arınç “PKK bayrağını açmayı suç
olmaktan çıkarttık.” diyor. Kim diyor bunu? AKP’nin iktidarının Başbakan Yardımcısı
Bülent Arınç diyor. Peki, diğer bir bakan ne diyor? Örneğin Yalçın Akdoğan
“Öcalan’ın olayları okuma kabiliyeti ve tecrübesi var.” diyor değerli
arkadaşlarım. İktidarın sözcüleri söylüyor, bakanlar söylüyorlar bunu. Kim için
söylüyorlar? Şu anda mücadele ettiklerini iddia ettikleri terör örgütü için
söylüyorlar ve daha ileri gidiyorlar, o zamanki Bakan Beşir Atalay “Öcalan’ın
mesajları bizim de düşüncemizdir.” diyor değerli arkadaşlarım. Öcalan’ın
mesajları iktidarın da düşüncesiymiş. Ve bir başka bakan, o zamanki bakanlardan
bir tanesi daha “Öcalan bölgenin durumunu daha sağlıklı yorumluyor.” diyor. Bir
de jöleli bir danışmanları var, “Öcalan Türkiye’nin önünü açıyor.” diyor. 
Şimdi,
bu ifadeleri bütün toplum duydu. O zaman bağırdık yanlış yapıyorsunuz diye. Bu
mücadelelerde, dünyada çatışmaların olduğu yerlerde birtakım çözümlemelerle
olaylar engellenmiştir. “Biz de Cumhuriyet Halk Partisi olarak, Kürt sorununu
çözmeye hazırız; bu konuda iktidara destek oluyoruz ama sizler bir angajmana
girmeyin ve lütfen, ne yaptıysanız bunu bizlerle paylaşın, kamuoyuyla paylaşın
ve bu işin meşru platformu Meclis olsun.” dedik değerli arkadaşlarım,
çırpındık, çırpındık. O zaman, bizleri, çözüm sürecine destek vermemekle
suçladınız bu iyi niyetli sözlerimize rağmen. Ama daha sonra bu süreçte PKK’nın
silah yığınağı yaptığı ortaya çıkınca Cumhurbaşkanı çıkıp diyor ki: “Bunlar
çözüm sürecini, silah stoklama süreci olarak değerlendirdiler.”
Peki,
bir başkası ne diyor? Başbakan Davutoğlu “Bize verilen sözler tutulmadı.” diyor
değerli arkadaşlarım, değerli yurttaşlarım. Başbakan Davutoğlu terör örgütünü
şikâyet ediyor, bize verilen sözler tutulmadı diye. 
Peki,
Yalçın Akdoğan ne diyor? O da diyor ki: “Örgüt sözünde durmadı.” Hangi sözlerdi
bunlar değerli arkadaşlarım, bir açıklayın bakalım.
Peki,
Başbakan Yardımcısı Bülent Arınç ne diyor o zaman gene? “Her şeyden haberimiz
vardı.” Bakın, bu çok önemli. “Çözülecek diye ümitle bekledik. Onlar bunu
yeniden güçlenmek, silahlanmak, ayaklanmak, fırsat kollamak için tamamen ileriye
dönük bir hazırlık hareketi olarak değerlendirdiler.”
Bir
başka Bakan Efkan Ala daha sonra “Çözüm süreci iyiyken bunlar söyleniyor, çözüm
süreci bittikten sonra da deniyor ki ‘PKK bu eylemleri yaparken o zamanki
güvenlik güçleri yeterli tedbir almadılar, silahların doğu ve güneydoğuya
gitmesini önleyemediler.’” diyor. AKP’nin bir bakanı AKP dönemini suçluyor.
Peki,
bir başka Genel Başkan Yardımcımız Sayın Yasin Aktay: “Bizim için önemli olan
örgütün silah bırakmasıydı. Devlet iki buçuk yıldır operasyon yapmıyor ama
devletin operasyon yapmadığı dönemde örgüt her tarafta terör estirdi derken,
Cumhurbaşkanı, Burhan Kuzu’nun sözü bence tam da damgasını vuruyor. Burhan Kuzu
ne diyor? Başdanışman mı, danışman mı, ne olduğu belli değil. Eğer milletvekili
sıfatı varsa danışmanlık yapamaz bir kere Cumhurbaşkanlığı makamında. Ama her
konuda söz söyleyen Cumhurbaşkanının Danışmanı diyelim, Hükûmetinizin ilgiyle
takip ettiği bir isim diyelim Burhan Kuzu ne diyor biliyor musunuz değerli
yurttaşlarım? “Çözüm süreci konusunda son bir iki yılda gelinen noktada eşkıya
dağdan şehre indi. Ve çözüm süreci adına da Hükûmet olarak ‘aman’ diye alttan
alınıldı. Benim kanaatim bu. Ve buradan da Hükûmet zılgıt yedi.” Neymiş
arkadaşlar? Hükûmet zılgıt yemiş. Kim söylüyor bunu? Burhan Kuzu söylüyor. Ve
önceki gün, eski Diyarbakır Emniyet Müdürü, tam sekiz yıl Diyarbakır’da Emniyet
Müdürlüğü yapan şahıs İlyas Burunak çıktı mikrofonların karşısına, dedi ki:
“İstihbarat birimlerinin hendeklerin kazıldığından, silahların depolandığından,
örgütün şehri ve kırsalı terk etmediğinden haberi var.” 
Şimdi,
kalkmışsınız, bir yandan ülkeyi mahvetmişsiniz, bir yandan insanların yaşam
hakkını elinden alıyorsunuz, bir yandan “terörle mücadele” diyerek kendi
girdiğiniz angajmanların esiri olup altında kalıyorsunuz. Şimdi gelinen noktada
birçok ölümler var, bunlar tartışılmasın mı? Bir milletvekiline yönelik tehdit
önemli değil mi? Geçtiğimiz günlerde AKP’li arkadaşlarımız trafik kazası
geçirdi, onlar da bizim için önemliydi tıpkı Sayın Oktay Vural’ın makam
aracının içinde olmamasına rağmen kaza yapması gibi. Hepimiz insani duygularla
yaşıyoruz, hepimiz vicdanla yaşıyoruz. Bu ülkede milletvekilinin de başına
gelse bizim sorumluluğumuzda, bir tek bebeğin başına da bir şey gelse bizim
sorumluluğumuzda.
O
yüzden, biz, hukuka aykırı olan sokağa çıkma yasakları neticesinde meydana
gelen sivil ölümlerin araştırılmasına dönük önergeye “evet” oyu vereceğimizi
ifade ediyor, hepinizi saygıyla selamlıyorum. (CHP ve HDP sıralarından
alkışlar) 
BAŞKAN
– Teşekkür ederiz Sayın Gök.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın Gök konuşması sırasında bugün yaşanan can
kayıplarının tamamının çözüm sürecinden kaynaklandığını ve çözüm sürecinden
dolayı bugünlere gelindiğini ifade etti. Çözüm sürecinin içerisinde bulunan
aktif bir milletvekili olarak, o görüşmelerin tamamında bulunan bir
milletvekili olarak, bunu, hem şahsıma ve yapmış olduğum çalışmalara yönelik
bir sataşma olarak değerlendiriyorum hem de Genel Kurulda bu bilginin
düzeltilmesi ihtiyacı oluşmuştur.
BAŞKAN
– Buyurun Sayın Baluken.
VI.- SATAŞMALARA İLİŞKİN KONUŞMALAR (Devam)
6.- Diyarbakır Milletvekili İdris
Baluken’in, Ankara Milletvekili Levent Gök’ün HDP grup önerisi üzerinde yaptığı
konuşması sırasında şahsına ve Halkların Demokratik Partisine sataşması
nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum.
Öncelikle
şunu ifade edeyim: Cumhuriyet Halk Partisinin bugün Faysal Sarıyıldız ve
beraberindeki sivil heyetle ilgili göstermiş olduğu duyarlılığın son derece
anlamlı olduğunu ifade etmek istiyorum. 
Ancak
Sayın Gök’ün konuşması sırasında ne demek istediğini anlamıyoruz. Birçok
Cumhuriyet Halk Partili hatibin burada kürsüden Kürt meselesiyle ilgili
konuşurken nasıl bir çözüm önerilerinin olduğunu anlayamıyoruz. “Çözüm süreci
niye olmuş?”a getiriyorlar. Çözüm süreci olduğu için oluk oluk kan akmıyor;
çözüm süreci bittiği için, buzdolabına kaldırıldığı için, bir yerlere gömüldüğü
için bu ülkede kan akıyor. Bunu sizin açık yüreklilikle ifade etmeniz lazım. 
MURAT
EMİR (Ankara) – Ama siz de çözüm sürecini anlatmıyorsunuz.
İDRİS
BALUKEN (Devamla) – “Çözüm süreci boyunca AKP Hükûmeti bize bilgi vermedi, o
nedenle biz de karşısında yer aldık. O dönemde silahlar stoklandı." gibi
bir savunma olabilir mi arkadaşlar? 
Ana
muhalefet partisi olarak buraya çıkıp “Darbe var.” diyorsunuz, “Savaş var.”
diyorsunuz, “Yediden yetmişe insan hakları ihlalleri yapılıyor, cenazeye her
türlü hakaret yapılıyor.” diyorsunuz ama buna karşı çözüm öneriniz daha fazla
savaş olarak buraya yansıyor. Böyle bir şeyi kabul etmek mümkün mü? 
Tam
tersine, çözüm süreciyle ilgili bugün gelinen aşamada Hükûmete en fazla baskı
yapması gereken sizlersiniz. Benzer süreçlerin yaşandığı dünya ülkelerinin
tamamında ana muhalefet partilerinin yaptığı yürüyüşler, büyük barış
mitingleri, barışla ilgili net duruşlar hükûmetin savaş politikalarına geri
adım attırmıştır. Ama siz bu dönem içerisinde, bırakın bu duruşu göstermeyi,
ben içinizdeki evrensel sol, sosyalist değerlere sahip, vicdanlı
milletvekillerinin emeğini asla hiçleştirmiyorum, çabalarını da takdir ediyorum
ama kurumsal olarak AKP’nin “Terörle mücadele ediyoruz.” yalanına, “PKK’yi
bitiriyoruz.” yalanına eklemlenme dışında hiçbir şey yapmıyorsunuz.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Baluken.
LEVENT
GÖK (Ankara) – Sayın Başkan…
BAŞKAN
– Buyurun Sayın Gök.
LEVENT
GÖK (Ankara) – Konuşmama atıf yaparak Sayın Baluken’in yaptığı
değerlendirmelere cevap vermek istiyorum.
BAŞKAN
– Buyurun Sayın Gök…
HAKAN
ÇAVUŞOĞLU (Bursa) – Sezgin Bey cevap versin, Sezgin Tanrıkulu cevap versin.
MUSTAFA
SEZGİN TANRIKULU (İstanbul) – Gel sana anlatayım! Gel, anlatayım sana!
7.- Ankara Milletvekili Levent Gök’ün,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına ve Cumhuriyet Halk Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; Türkiye’deki Kürt
sorununun çözümü konusunda Cumhuriyet Halk Partisinin ta 1989’lardan başlayan
süreçten itibaren kamuoyuna sunduğu ve kitapçık hâline getirdiği pek çok
görüşleri programında da vardır. Türkiye’de bu devasa sorunun çözümü konusunda
her zaman hazır olduğumuzu her fırsatta söylüyoruz ama yapılan yanlışlara da
ortak olamayız. Bu konu gündeme geldiği zaman, o zamanki Hükûmete, hiçbir
iktidar partisine nasip olmayacak bir şekilde Genel Başkanımızca “Bu süreçte
değişik angajmanlara girmeyin, samimi olun. Meclise hesap verir bir anlamda bu
süreci yürütürseniz size destek olurum.” denildiği zaman, bu destek elinizin
tersiyle itilmiştir o zamanki Başbakan tarafından. 
Şimdi,
değerli arkadaşlarım, bir yandan PKK terörü ortada mı? Ortada. Cumhuriyet Halk
Partisi PKK’nın yaptığı bütün eylemleri, bu silahlı eylemleri bir terör eylemi
olarak nitelendiriyor. Bunun adını hiç amasız ortaya koyuyoruz. Ancak doğuda ve
güneydoğuda meydana gelen olaylarda masum insanlara dönük hiçbir hukuka aykırı
saldırıyı da kabul etmemiz mümkün değildir. İnce bir çizgide, bir yandan insan
haklarını savunurken bir yandan da terörün ayrılması gerektiğini ifade
ediyoruz. Bu konuda Cumhuriyet Halk Partisi olarak biz yapıcı bir anlamda bu
devasa sorunun çözümünde elimizi taşın altına koymak için hazır olduğumuzu
belirtiyoruz ve bu konuda her zaman da gereğini yaptık. Bölgeye ilgimizi hiçbir
zaman ayırmadık. Benim burada az önce anlattığım iktidarın ikircikli
tavırlarıdır. “Çözüm süreci” diye adlandırdığı süreç iyi giderkenki konuşmaları
bir yanda, süreç yıkıldıktan sonraki konuşmaları bir yanda. Ben bu konudaki
takdiri tüm kamuoyunun dikkatine veriyorum. Bir yanda övdükleri dönem, bir
yanda yerdikleri dönem.
Benim
söylemek istediğim de budur. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Gök. 
OKTAY
VURAL (İzmir) – Sayın Başkan…
BAŞKAN
– Sayın Vural, buyurun. 
V.- AÇIKLAMALAR (Devam)
49.- İzmir Milletvekili Oktay Vural’ın,
çözüm sürecinde nelerin müzakere edildiğinin açıklanması gerektiğine ve millet birliğini
bozmaya yönelik yapılanmalarla siyasi çözüm arayışlarının aslında terör
örgütünün istek ve arzularını meşrulaştırmak olduğuna ilişkin açıklaması
OKTAY
VURAL (İzmir) – Efendim, bir süreden beri bu tartışmaları yapıyoruz. 
BAŞKAN
– Mikrofondan konuşun. 
OKTAY
VURAL (İzmir) – 1 Ağustos 2009’da -Polis Akademisinde şehitler verdiğimiz-
Polis Akademisinde başlayan açılım süreci, Habur’da devlet töreniyle karşılama,
Oslo’da devam eden müzakereler ve İmralı’da devam eden müzakere, daha sonra
Adalet ve Kalkınma Partisiyle HDP’nin kurduğu çözüm komisyonu, bilahare
Dolmabahçe’ye kadar gelen bir süreç içerisinde… Şimdi, bütün burada “çözüm
süreci, çözüm süreci” deniyor da bütün bu süreç içerisinde neleri müzakere
ettiniz, neleri konuştunuz, bütün bunlarla ilgili hepsi açıklansın burada.
Hangi sözler verildi? Yani bu kan üzerinden, bunun üzerinden bir çözüm
edebiyatı sürdürüp bununla ilgili bu istismarı yapmak yerine herkes elini
vicdanına koysun. Oslo’da protokollerde hangi mutabakatlar vardı? İmralı
tutanaklarında ne vardı? Habur’a barış elçisi olarak gönderilenlerin mektubunda
neler yazıyordu? Bütün bunlarla ilgili, “çözüm, çözüm” diyorsunuz da, çözümünüz
nedir, bir türlü bunu söylemiyorsunuz. Onun için, Mehmet Akif’in dediği gibi,
bizden istenen ne canımızdır ne kanımızdır, bizden istenen milletimizin
kardeşliğinin bölünmesi, devletimizin bölünmesidir. “Kürdistan” diye bir mesele
yabancıların, emperyalistlerin uydurduğu bir meseledir. Onun için bu konuda
çözüm diye getirilip siyasi birliğimizi ve millet birliğimizi bozmaya yönelik
Irak ve Suriye’deki gibi bir yapılanmalarla siyasi çözüm arayışlarının, aslında
terör örgütünün istek ve arzularını meşrulaştırmak olduğunu ifade etmek
istiyorum.
BAŞKAN
– Teşekkürler Sayın Vural.
Buyurun
Sayın Bostancı.
50.- Amasya Milletvekili Mehmet Naci
Bostancı’nın, çözüm sürecinin, demokrasi zemininde ülkenin toplumsal birliğini
sağlama çabası olduğuna ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Yüksek
ses tonuyla ya da düşük ses tonuyla, jest ve hareketlerle yahut da sakin bir
biçimde söylenen her tür eleştiriyi dinleriz. 
Millet
bize on dört yıldır iktidar görevini verdi. İnşallah bundan sonra da milletimiz
bu görevi verdikçe biz buna layık olmaya çalışarak toplumun farklı kesimlerini
temsil eden siyasetlerin dilleri ne olursa olsun, söylediklerine de özen
göstererek, sonuç çıkartmaya çalışarak bu yolu takip edeceğiz. Şimdiye kadar
böyle davrandığımız için milletimiz on dört yıldır AK PARTİ’yi iktidarda
tutuyor. Bundan sonra da hiçbir komplekse kapılmadan dinleriz, bakarız ama
sonuç olarak kendimiz karar veririz ve o çerçevede davranırız. 
Bizim
hiçbir biçimde ikircikli bir davranışımız olmadı. Çözüm süreci, millî birlik,
kardeşlik projesi siyaset marifetiyle demokrasi zemininde bu ülkenin toplumsal
birliğini sağlama çabasıdır. Meşru zeminler bu iş için vardır. Siyasetin asli
görevi budur. Tabii ki yol da yapacağız, köprü de yapacağız ama aynı zamanda bu
ülke içerisinde insanlar arasında farklı tasavvurlar, farklı tahayyüller var
ise, farklı anlayışlar, farklı anlamlandırmalar var ise birliği sağlayabilmek
için siyasetin imkânları çerçevesinde kim ne söylüyor dinlemek ve meşru
zeminlerde bunları bir yere bağlamak için biz çaba göstermeye bundan sonra da
devam edeceğiz, buradan ilan ediyorum. Bizim görevimiz bu, siyasetin görevi bu.
Siyasetin başka bir işi yok, biz de siyasete uygun bir biçimde davranıyoruz. 
Çözüm
süreci bu ülkenin birliğini ve kardeşliğini sağlamak içindir. Bugün
yaşadığımız, beş aydır yaşadığımız terörle mücadele ne yazık ki bir parçası
olduğumuz coğrafyadaki gelişmelerin bir ürünüdür. Terör örgütünün buradan almış
olduğu ilhamla, Suriye’deki gelişmeler neticesinde kendisine büyük güçlerin de
işmar ettiğini zannederek, bir fırsat çıktığını düşünerek o çerçevede
Türkiye’de bir öz yönetim oluşturabileceği zannıyla, şiddet marifetiyle
harekete geçmesidir, devletin de buna mukabele etmesidir, yaşanan budur. Bütün
bu meseleyi Türkiye’nin -kimlik, kültür, adını ne koyarsak koyalım- sadece
terörle mücadelesine hiçbir zaman indirgemedik, bundan sonra da öyle
bakmıyoruz. Eline silah alanla mücadele ederiz, milletimizi kucaklamaya devam
ederiz; dün yaptık, yarın da yapacağız, asla ikircikli bir tavır yok.
Saygılarımla.
(AK PARTİ sıralarından alkışlar)
BAŞKAN
– Teşekkürler Sayın Bostancı.
İDRİS
BALUKEN (Diyarbakır) – Sayın Başkan, bu konuyla ilgili benim de söz talebim
var.
BAŞKAN
– Sayın Baluken, buyurun.
51.- Diyarbakır Milletvekili İdris
Baluken’in, İzmir Milletvekili Oktay Vural’ın yaptığı açıklamasındaki bazı
ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Demin
Milliyetçi Hareket Partisi Grubu adına konuşan grup başkan vekili, AKP ile HDP
arasında birtakım kirli pazarlıkların yapıldığını ima eden söylemler kullandı,
Dolmabahçe mutabakatına atıf yaptı. Demin kürsüde de ifade ettim, biz
Dolmabahçe mutabakatında belirtilen 10 maddelik o manifestonun bütün
maddelerine sahip çıkıyoruz, onurla arkasında duruyoruz. Bugüne kadar siyasette
yapmış olduğumuz en değerli iş, bu ülkedeki akan kanı iki buçuk yıl boyunca
durduran Dolmabahçe mutabakatının kendisidir. Biz süreç içerisinde asla AKP
Hükûmetiyle, AKP Grubuyla, kirli, kapalı kapılar ardında en küçük bir pazarlık
yapmış değiliz. Ne konuşmuşsak, konuştuğumuz bütün hususların tamamı 10
maddelik Dolmabahçe mutabakatında bulunabilir. Orada belirtilen hususları eğer
milletvekilleri zahmet edip incelerlerse, ülkede yerel ve ulusal demokrasinin
geliştirilmesinden demokratik siyasetin önünün açılmasına kadar, yeni bir
demokratik anayasanın yapılmasından kadın özgürlüğüne kadar, ekolojik
sorunlardan ekonomik sorunlara, bu ülkenin yasal mevzuatının
demokratikleştirilmesine kadar pek çok hususu süreç boyunca konuştuk,
Dolmabahçe mutabakatında da açık bir şekilde maddelere döktük.
Dolayısıyla,
bizim açımızdan asla herhangi bir kirli pazarlık, kapalı kapılar ardında
kamuoyundan sakladığımız herhangi bir süreç söz konusu değildir. Dolmabahçe
mutabakatının bugün itibarıyla da Türkiye’deki -sadece Kürt meselesi değil-
bütün kronik sorunların temel çözüm reçetesi olduğuna inanıyoruz. Bütün dünyada
da böyle olmuştur. O dönemde çözüm sürecine katkı sunan her bir siyasetçiden,
bugün en ağır ithamlarla, en ağır eleştirilerle yerden yere vurduğumuz her bir
siyasetçiden de Allah razı olsun diyoruz. Taş üstüne taş koyan kim varsa, iki
buçuk yıllık süre içerisinde bir tek gencin hayatını kurtarmaya hangi siyasetçi
vesile olmuşsa bu ülke tarihinin en onurlu, en şerefli, en değerli işini
yapmıştır.
Bütün
dünya örneklerine bakılabilir. Klasik terörle mücadele söylemleriyle, savaş yöntemleriyle
bu meselelerin çözüldüğü görülmemiştir. İsrail-Filistin Kurtuluş Örgütü,
İspanya-ETA, İngiltere-IRA, Filipinler-Moro, sayısız örnekleri çoğaltabiliriz.
Bütün bu süreçlerin tamamından edinilen deneyimlerle yürütülen bir süreç
dışında bu meseleleri çözmenin başka bir mümkünatı yoktur. Yöntemle ilgili,
metodojiyle ilgili eleştiriler olabilir, süreçte AKP, HDP dışında Meclisin
müdahil olması gerektiği, diğer siyasi partilerle, sivil toplum örgütleriyle,
kanaat önderleriyle paylaşılması gerektiğiyle ilgili eleştiriler yapılabilir.
Bunların tamamını anlayışla karşılıyoruz ama bu ülkede bugün yaşadığımız bu
büyük yangısal sürecinde çözüm sürecinin tekrar canlandırılması dışında
herhangi bir çözüm seçeneğinin olmadığını ifade etmek istiyoruz. 
Burada,
çözüm süreciyle ilgili konuşan herkes, o dönemdeki yöntemlerle ilgili var olan
eksiklikleri, yetersizlikleri giderecek şekilde yapıcı öneriler sunarsa, bunun
bütün ülke açısından, bütün halklarımızın demokratik geleceği açısından önemli
olduğu kanaatindeyiz.
Teşekkür
ediyorum.
BAŞKAN
– Teşekkürler Sayın Baluken.
Sayın
Toğrul ve Sayın Tanrıkulu sisteme girmişler ama eğer izin verirseniz son
konuşmacıyı da davet edelim. Oturumu kapatmadan önce size söz hakkı vereceğim.
X.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, AKP hükûmetinin
politikalarıyla birlikte çeşitli valilikler tarafından hukuka aykırı bir
biçimde ilan edilen sokağa çıkma yasakları boyunca yapılan operasyonlarda
öldürülen sivillerin tüm boyutlarıyla araştırılarak alınması gereken önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/48) esas numaralı Meclis Araştırması Önergesi’nin ön görüşmelerinin Genel
Kurulun 20 Ocak 2016 Çarşamba günkü birleşiminde yapılmasına ilişkin önerisi
(Devam)
BAŞKAN
– Şimdi, grup önerisinin aleyhinde son konuşmacı Aksaray Milletvekili Sayın
Cengiz Aydoğdu. 
On
dakika süreniz Sayın Aydoğdu.
Buyurun.
(AK PARTİ sıralarından alkışlar)
CENGİZ
AYDOĞDU (Aksaray) – Teşekkür ederim Sayın Başkan.
Türkiye Büyük Millet Meclisinin kıymetli üyeleri,
hepinizi saygıyla selamlıyorum.
26’ncı Dönemin başından beri bir meseleyi hep aynı bakış
açısıyla konuşuyoruz, gündemimize hep aynı bakış açısıyla geliyor ve içimizi
acıtıyor. Gırtlak kırk boğum, konuşamıyoruz, pek çok şeyi söyleyemiyoruz,
yıllardır da söyleyemedik. Birbirimizin niyetini okuyamıyoruz, emin değiliz.
Türkiye'nin bir şekilde... Bir Batılı öyle diyor: “Duvarları yıkabilirsek
çatıyı neyin ayakta tuttuğunu görürüz.” Bir sarsıntı var, bunu tamir etmemiz
gerekiyor ama birbirimizden emin değiliz. 
Ben, konuşmama başlamadan önce, çilekeş, bilge, arif, hakikaten ehliirfan ahalinin
sabrı için buradan teşekkür ediyorum, onları tazimle selamlıyorum. Orada
yaşayan insanlar -Yahya Kemal Bey’in tabiriyle- bizlerin dünya ve ahirette vatandaşları,
hem dünyada hem ahirette; millet olmak da öyle bir şey. Ve bu insanlar
-elhamdülillah- otuz senedir kendi evlatlarının yaktığı ateşi söndürmek için
uğraşıyor, kendi evlatlarını hoş görmek için, kendi evlatlarının kusurlarını
gizlemek için uğraşıyor ve acısını sabırla içinde tutuyor. Aslında hepimiz
biliyoruz orada neler olduğunu. 
Kıymetli
arkadaşlar, Osmanlı Devleti yıkıldı. Yıkılırken bazı devletler de çıktı,
bazıları da çıkamadı. Çıkamama sebebini de biliyoruz. Şimdi, neredeyse kırk
yıldır Stalinist bir örgüt orada masum Müslüman ahaliye savaş açtı; işin özeti
bu. Çözüm süreci dedi arkadaşlar. Çözüm süreci bence bu ülkenin bir hayır duası
idi. Bir hayır duası yaptık hep beraber ama beraber dua ettiğimiz yanımızdaki
arkadaşımızın niyeti başkaymış, onlar içinden başka şey geçiriyormuş, bizim
inandığımıza inanmıyormuş.
ENGİN
ALTAY (İstanbul) – Kandırıldınız yani aldatıldınız. Kaddafi aldattı bunları,
Esad aldattı! 
CENGİZ
AYDOĞDU (Devamla) – Dua tutmadı ve şu anda oradaki çukurlar, oradaki sıkıntılar,
hepsi… Ve elhamdülillah, o ahali yine buna destek vermedi, ahali milletinin,
devletinin yanında. Orada semamızda, Anadolu semalarında bayrağımız ile
ezanımızın birlikte dalgalanması için birlikte el ele bu fitneye, bu belaya, bu
cinnete karşı mücadele eden polisimizi, askerimizi, kamu görevlisini,
Diyarbakırlısını, Şırnaklısını, hepsini tekrar huzurunuzda tazimle
selamlıyorum. 
Bir
kere daha anlamamız lazım ki Türkiye’yi bekleyen tehlike bölünmek değil sevgili
arkadaşlar, Türkiye’yi bekleyen tehlike bölünememek. Bu ülke bölünemez, bundan
daha küçük bir Türkiye olmaz. Türkiye intihar eder, bundan daha küçük olmaz.
Bunu hepimiz kalbimize, gönlümüze, zihnimize yazalım. Neden? Fiziken imkânsız.
Trabzon’daki Kürt’ü ne yapacaksınız? Hakkâri’deki Türk’ü ne yapacaksınız? Yok
böyle bir şey. Birlikte yaşayacağız, birbirimize tahammül edeceğiz. Bu
meselenin çözümü birlikte yaşamanın yollarını aramaktır, ayrılmanın yollarını
aramak değil. 
Şimdi,
bugün sabah duyduğumuz konu, Cizre’de olan hadise. Arkadaşlarımız izahat
istediler, bunun için Meclis çalışmalarına ara verdik. Hükûmet geldi, izahat
verdi; inanmadık. Orada mesele bitiyor arkadaşlar, inanmadığımız anda bitiyor.
Birbirimize inanmıyoruz. 
AYŞE
ACAR BAŞARAN (Batman) – İnanmayız çünkü ne olduğunu biz çok iyi biliyoruz.
CENGİZ
AYDOĞDU (Devamla) – Birbirimize inanmıyoruz. Ayrıca, nasıl bu kadar emin
olabiliyorsunuz, nasıl bu kadar emin olabiliyorsunuz?
AYŞE
ACAR BAŞARAN (Batman) – Çünkü aynısını ben de yaşadım, ben. Aynısını ben de
yaşadım.
CENGİZ
AYDOĞDU (Devamla) – Ama bir benzerini de bir başkası yaşıyor. 
AYŞE
ACAR BAŞARAN (Batman) – Aynısını ben de yaşadım.
CENGİZ
AYDOĞDU (Devamla) – Yani azıcık şüphe, azıcık tereddüt olmalı; sosyal ilimlerin
temeli şüphe ve tereddüttür. İki kere iki dört gibi, nasıl bu kadar emin
olabiliriz? 
AYŞE
ACAR BAŞARAN (Batman) – Siz niye hiç tereddüt etmiyorsunuz?
CENGİZ
AYDOĞDU (Devamla) – Propagandayı şöyle tarif ediyorlar: Gerçek ile o gerçeği
algılayan arasına konan buzlu cam. Burada propaganda yapıyorsunuz arkadaşlar,
retorik yapıyorsunuz. Yani, burada, oradaki hadiseleri, küçük, böyle sinema
tekniği gibi zumlayarak anlattığınızda müthiş dramlar, trajediler çıkar ama
şöyle bir uzaklaşıp bakalım, orada ne oluyor? Orada kuzey Suriye’den aldığı
ilhamla Türkiye’de özerk bölge, özgür bölge vesaire -adına ne dersek diyelim-
bir bölünme provası yapılıyor. Buna hiçbir devlet müsaade etmez, buna siz de
müsaade etmezsiniz, etmemelisiniz çünkü siz de bu çatı altında bu devletin bir
parçasısınız. Halkların Demokratik Partisi Türk devletinin bir parçasıdır, Türk
demokrasisinin bir parçasıdır, vazgeçilmez bir parçasıdır. Birlikte olursak
yani bunu böyle düşünürsek belki daha rahat düşünürüz. Ama biz, terör örgütünün
söylemlerini burada -çok iyi yetişmişsiniz, hepinizi tebrik ediyorum- çok iyi
propaganda tekniğiyle abartarak, küçük küçük hadiseleri hadisenin tamamı gibi
göstererek… 
AYŞE
ACAR BAŞARAN (Batman) – “Küçük küçük hadise” dediğiniz, vekilimiz ölüyordu,
vekilimiz. Bu size küçük mü geliyor? Vekilimiz ölüyordu, vekilimiz. 
CENGİZ
AYDOĞDU (Devamla) - Oradaki canı yananların hepsiyle bizim de canımız yanıyor,
bizim de yüreğimiz yanıyor. Yani, sizden bir defa ben, şehit olan askerle,
polisle ilgili üzüntü duysam.
İDRİS
BALUKEN (Diyarbakır) – Duymadın mı? Meclise gelseydin duyardın, gelmediğin için
duymadın. 
CENGİZ
AYDOĞDU (Devamla) - Yani, karşılıklı çok artistik oluyor, çok artistik oluyor.
Yani, o kadar tasannu olduğu, yapmacık olduğu belli oluyor ki onu da zorda
kalarak söylüyorsunuz. 
Demek
istediğim şu sevgili arkadaşlar: Çok az biliyoruz ama çok fazla inanıyoruz.
Fanatizm tam da budur; az bilmek, çok inanmak. Müthiş bir inanç içindesiniz ama
elinizde hiçbir somut bilgi yok. Tekrar soruyorum: Nasıl bu kadar emin
olabiliyorsunuz? Bu millet bin yıl beraber yaşadı ve yaşayacak. Şimdi, orada valilerimiz,
kaymakamlarımız halkın günlük hayatını imkânsız hâle getiren çukurlar,
bombalar, bubi tuzakları vesaireye karşı onları temizleyebilmek için sokağa
çıkma yasağı ilan ediyor ve bunun uzamasını istiyorsunuz. Bunun uzaması için
terör örgütü elinden gelen gayreti gösteriyor, sonra da “Bu kadar çok uzun
sokağa çıkma yasağı mı olur?” diyor; onun için yapıyorsunuz onu. Devletimizin,
Türk devletinin geleneğidir bu, bu topraklarda çok isyan bastırdık biz, bu
topraklarda birbirimizi çok üzdük, çok da yaralar sardık ve birbirimizin
yarasını saracağız. Şu anda orada görev yapan valinin, kaymakamın, polisin,
askerin tek derdi bir sivilin burnu kanamasın, bunun için uğraşıyor. Terör
örgütü de orada görev yapan asker, polis sivile zarar versin, ben de bütün dünyaya
“Türk devleti halkına savaş açtı.” diye ilan edeyim… Hayır efendim, orada halka
savaş açan terör örgütü PKK’dır. Terör örgütü PKK kendi halkına, kendini
büyüten, içinden çıktığı insanlara savaş açmıştır ve bu savaş bizim
dirliğimize, düzenliğimizedir. Bunu hep birlikte koruyacağız, neye mal olursa
olsun koruyacağız. Tekrar ediyorum, bundan küçük Türkiye olmaz. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Aydoğdu.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın hatip konuşması sırasında grubumuza defalarca
sataşmada bulundu. Yani, retorik bilgilerle burada propaganda yaptığımızdan
artistik şovlara kadar, hayır duasına ihanet etmeye kadar birçok kez sataşmada
bulundu. Grubumuz adına sataşmadan dolayı Sayın Osman Baydemir’e söz vermenizi
istiyoruz.
BAŞKAN
– Buyurun Sayın Baydemir, iki dakika…
VI.- SATAŞMALARA İLİŞKİN KONUŞMALAR (Devam)
8.- Şanlıurfa Milletvekili Osman
Baydemir’in, Aksaray Milletvekili Cengiz Aydoğdu’nun HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
OSMAN
BAYDEMİR (Şanlıurfa) – Sayın Başkan, sizleri ve heyeti saygıyla sevgiyle
selamlıyorum.
Demin
sayın hatibin ifade etmiş olduğu bir husus doğrudur, o doğruluğu teyit etmek
adına söz almış bulunuyorum.
Çok
isyan bastırdınız, Şeyh Sait’ten bugüne değin çok katliam yaptınız. Bu devlet
aynı zamanda katliamların sahibi olan bir devlettir. Gelin, bir kez daha, bir
katliam daha yapmadan bu sorunu çözelim diyoruz biz.
MEHMET
ERDOĞAN (Gaziantep) – Osman, hangi devletten bahsediyorsun? Hangi ülkenin
insanısın?
UĞUR
AYDEMİR (Manisa) – Katliam değil bu, katliam değil!
BAŞKAN
– Sayın milletvekilleri, lütfen dinleyelim.
OSMAN
BAYDEMİR (Devamla) – Bakın, şu anda Avrupa Parlamentosu bu konuyu konuşuyor, bu
Parlamento konuşmadığı için Avrupa Parlamentosu konuşuyor. Bu Parlamento
çözmediğinde başka mekanizmalar devreye girecek. 
KASIM
BOSTAN (Balıkesir) – Hırsızın hiç mi suçu yok ya Allah aşkına?
OSMAN
BAYDEMİR (Devamla) – Sizler şu anda orada huzuru teskin etmiyorsunuz. Otuz
yıllık zaman dilimi içerisinde çatışmayla, öldürmekle, katliamla… Dersim’de
yapılanın aynısını şu anda Cizre’de, Sur’da, Silopi’de devreye koyarak
çözemezsiniz. 
HASAN
BASRİ KURT (Samsun) – Gerçekleri söyle, gerçekleri!
OSMAN
BAYDEMİR (Devamla) – Sizin amacınız, daha doğrusu bu Hükûmetin amacı şu anda
sorunu çözmek değildir. 7 Haziranın sonucunu, seçimin sonucunu tanımadınız,
savaş çıkarttınız, 317 milletvekili aldınız.
HASAN
BASRİ KURT (Samsun) – Nasıl tanımadık ya?
KASIM
BOSTAN (Balıkesir) – Bubi tuzaklarını devlet mi yaptı Allah aşkına?
OSMAN
BAYDEMİR (Devamla) – Şimdi savaşı durdurmuyorsunuz, tekrar bir saltanatı bu
ülkeye getirmenin, rejimi değiştirmenin savaşını yürütüyorsunuz.
KASIM
BOSTAN (Balıkesir) – Bubi tuzaklarını AK PARTİ teşkilatları mı yaptı oraya? 
OSMAN
BAYDEMİR (Devamla) – Bunun bedelini bebeler ödüyor.
KASIM
BOSTAN (Balıkesir) – Çukurları AK PARTİ teşkilatı mı kazdı?
OSMAN
BAYDEMİR (Devamla) – Bunun bedelini sivil halk ödüyor. Bunun bedelini asker,
polis, gerilla, bu halkın evlatları ödüyor sırf siz saltanatı kurasınız diye.
(HDP sıralarından alkışlar)
HASAN
BASRİ KURT (Samsun) – Gerilla ödeyecek, gerilla o hesabı verecek.
BAŞKAN
– Teşekkürler Sayın Baydemir.
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
V.- AÇIKLAMALAR (Devam)
52.- Amasya Milletvekili Mehmet Naci
Bostancı’nın, Şanlıurfa Milletvekili Osman Baydemir’in sataşma nedeniyle
yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, bugün yaşanan olayları geçmişteki Şeyh
Sait isyanıyla, Dersim’le benzeştirmek ve aynı minval üzere olaylar olduğunu
söylemek haksızlıktır -affedersiniz- tarih bilmemektedir, toplumsal ve politik
şartlara ilişkin analizden yoksun bir muhakemedir. Geçmişte Türkiye, Şeyh Sait
isyanı olduğunda bastırdı, doğru; Hoybun örgütü kuruldu, Ağrı isyanını
bastırdı, doğru; Dersim’de olaylar yaşandı, ona yönelik de askerî harekât
yapıldı, doğru. Bütün bunlar olurken dünyanın da, Türkiye’nin de içinde
bulunduğu belli politik şartlar vardı. Hiçbir ülke yaşadığı politik şartlardan
bağımsız bir tarzda davranmaz. Bugünkü Türkiye yaşadığı tarihe ilişkin analitik
muhakemesini yapan, geçmişte yaşananları tutarlı bir şekilde değerlendiren,
hatalar, kusurlar varsa… İnsanlar kusursuz değildir, devletler de kusursuz
değildir ama bu kusur, hata meselesini değerlendirirken sürekli devlete ihale
yapan bir anlayış da sakattır, yanlıştır. Adaletin kılıcı iki tarafı keskin bir
kılıçtır, tek taraflı değildir.
LEZGİN
BOTAN (Van) – O hep bizi kesiyor nedense.
MEHMET
NACİ BOSTANCI (Amasya) - Bugün yaşanan olayın… Çok partili parlamenter hayat
var, insanların demokratik, özgür bir ortamda, meşru zeminlerde siyaset
marifetiyle mücadele etme imkânları var. Tek sesli bir Türkiye yok, “Emrettim
yapıldı.” şeklinde hiyerarşik bir dünya da yok. Türkiye 1937’de, 1938’de
Dersim’e harekât gerçekleştirirken unutmayalım aynı tarihlerde, 1931, 1932,
1937 ve 1938’de Sovyetler Birliği’nde de benzer olaylar vardı. Dünyanın
konsepti böyleydi, bunu unutmayalım. Bugünkü Türkiye o günkü Türkiye değil. 
İDRİS
BALUKEN (Diyarbakır) – Normal midir yani? Dersim’deki katliam normal midir?
Olabilir mi diyorsunuz? 
MEHMET
NACİ BOSTANCI (Amasya) - Yaşanan olayları bir katliam, halka yönelik bir iş
gibi takdim etmek haksızlıktır, bu ülkenin birliğine, kardeşliğine hizmet
etmez, bu karanlık ortamdan nemalanmak isteyen terör örgütüne fırsat ve imkân
sağlayıcı unsurlarla dolu olur. Buna dikkat edelim. Teröre karşı tavır benim
görevim, buradaki herkesin görevi. O yüzden… 
(Mikrofon
otomatik cihaz tarafından kapatıldı) 
BAŞKAN
– Sayın Bostancı, tamamlayın, açıyoruz. 
Buyurun.

MEHMET
NACİ BOSTANCI (Amasya) – Sayın Başkan, tarihi değerlendirirken, geçmişi
değerlendirirken böyle klişe, analizden uzak, sanki bütün o tarih yaşanmamış,
şartlardan ötürü değişimler olmuş, bunları hesaba katmayan bir akıl bu ülkenin
geleceğine hizmet etmez. 
Bu
ülkenin geleceğini… 
BURCU
ÇELİK ÖZKAN (Muş) – Tarih bunu da yazacak. 
MEHMET
NACİ BOSTANCI (Devamla) – …geçmişte ne olduğu kadar, geleceğinde ne olmak
istediği ve bizim nerede durduğumuz önemli. O birliği, beraberliği
sağlayacaksak buna uygun bir dil ve tavır ve aynı zamanda, bugünkü dramda asli
aktör olan teröre karşı tavır hayatidir. 
Saygılarımla.
(AK PARTİ sıralarından alkışlar) 
BAŞKAN
- Teşekkürler Sayın Bostancı. 
İDRİS
BALUKEN (Diyarbakır) – Sayın Başkan… 
BAŞKAN
– Buyurun Sayın Baluken. 
İDRİS
BALUKEN (Diyarbakır) – Sayın Bostancı konuşması sırasında bir kez daha açık bir
şekilde grubumuza sataşmıştır. Klişe, analitik olmaktan uzak bilgilerle devleti
itham ettiğimizi söylemiştir. Bu konuda, tekrar, sataşmadan dolayı söz
istiyoruz. 
Sayın
Baydemir konuşacak. 
MEHMET
NACİ BOSTANCI (Amasya) – Hiç mi bir şey söylemeyeceğiz Sayın Baluken? 
İDRİS
BALUKEN (Diyarbakır) – Sataşmadan söyleyin. 
Cumhurbaşkanı
Erdoğan’ın Dersim’le ilgili söylediği ortada, bu ülkedeki katliamlarla ilgili. 
BAŞKAN
– Buyurun Sayın Baydemir. 
VI.- SATAŞMALARA İLİŞKİN KONUŞMALAR (Devam)
9.- Şanlıurfa Milletvekili Osman
Baydemir’in, Amasya Milletvekili Mehmet Naci Bostancı’nın yaptığı açıklaması
sırasında Halkların Demokratik Partisine sataşması nedeniyle konuşması
OSMAN
BAYDEMİR (Şanlıurfa) - Sayın Başkan, saygıdeğer vekiller; müsaadenizle sizlere
değil, halka, Türk halkına, Kürt halkına ve onların vicdanına hitap etmek
istiyorum. 
HASAN
BASRİ KURT (Samsun) – Buraya hitap et. 
MEHMET
NACİ BOSTANCI (Amasya) – Buraya hitap et, vicdan burada. 
OSMAN
BAYDEMİR (Devamla) - Katliam olması için ne olması gerekir? Haziran ayından şu
ana kadar masum, sabi, hiçbir suçu olmayan 450 insan hayatını yitirdi. 
İSRAFİL
KIŞLA (Artvin) – Terör örgütüne söyleyecek bir şeyin yok mu? 
OSMAN
BAYDEMİR (Devamla) - Katliam olması için daha ne olması gerekiyor? 
HASAN
BASRİ KURT (Samsun) – PKK’ya da söyle. 
OSMAN
BAYDEMİR (Devamla) - Bu kadar insanın hayatını yitirmesi katliam değil de
nedir? (AK PARTİ sıralarından gürültüler)
BAŞKAN
– Sayın milletvekilleri, niye dinlemiyorsunuz?
AHMET
GÜNDOĞDU (Ankara) – Teröristlerle aranıza mesafe koyacaksınız, PKK’dan uzak
duracaksın, bu kadar basit.
OSMAN
BAYDEMİR (Devamla) – Eğer ki… Birlikte yaşamı inşa etmenin yegâne bir yolu var.
KASIM
BOSTAN (Balıkesir) - Ne yolu ya? Yol belli.
AHMET
GÜNDOĞDU (Ankara) - Yolu molu yok, teröristle arana mesafe koyacaksın.
OSMAN
BAYDEMİR (Devamla) – Silahla, şiddetle, kavgayla, ölmekle ve öldürmekle Kürt
sorunu çözülmedi, çözülmeyecek. 
AHMET
GÜNDOĞDU (Ankara) – Sen PKK’ya söyle bunları, PKK’ya.
UĞUR
AYDEMİR (Manisa) – PKK’ya söyle.
OSMAN
BAYDEMİR (Devamla) – Bunu her iki taraf açısından da söylüyorum, devlet
açısından da Kürt muhalefeti açısından da. Bu sorun otuz beş yıl boyunca…
AHMET
GÜNDOĞDU (Ankara) – PKK’ya sırtını dayayarak sorun çözülmez, önce bunu
öğreneceksiniz.
İDRİS
BALUKEN (Diyarbakır) – Her iki tarafa söylüyor.
OSMAN
BAYDEMİR (Devamla) - …silahla çözülmedi, bundan sonra da silahla çözülmeyecek.
Yegâne bir yol var, müzakereye geri dönmek, diyaloğa geri dönmek, istişareye
geri dönmek.
UĞUR
AYDEMİR (Manisa) - Tek yol silahı bırakmak. Silahı bırakın.
OSMAN
BAYDEMİR (Devamla) – Eğer sizin amacınız gerçekten bu ülkede istikrarı, huzuru,
barışı sağlamaksa bu savaşı durdurun. Tek başına iktidar olma uğruna başlatmış
olduğunuz bu savaşı -aldınız, iktidar oldunuz- yeter artık, durdurun.
AHMET
GÜNDOĞDU (Ankara) – Çözüm süreci başladığında tek başına iktidar sorunu mu
vardı?
OSMAN
BAYDEMİR (Devamla) – Tek başına iktidar olmak uğruna kaç bin insan toprağa
düştü ve daha kaç bin insanı toprağa düşüreceksiniz?
AHMET
GÜNDOĞDU (Ankara) – Ya Türkiyeli olacaksınız ya PKK’ya sırtınızı
dayayacaksınız. O mu Türkiyeli?
OSMAN
BAYDEMİR (Devamla) – Ama unutmayın, bu tür toplumsal hadiseler bir patlama
noktasına gelebilir ve o patlama noktasında ne Türk’ü ne Kürt’ü hiçbir insan… 
UĞUR
AYDEMİR (Manisa) – Geldi zaten, geldi zaten.
AHMET
GÜNDOĞDU (Ankara) – Patladınız patlayacağınız kadar zaten.
OSMAN
BAYDEMİR (Devamla) – Bu ülke içerisinde huzur içerisinde, barış içerisinde
yaşama olanağını yitirmeyle karşı karşıyayız. Feveranımız budur, çığlığımız
budur…
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) – Gelin, bir kez daha başa dönelim, 2013’ün, 2014’ün ruhuna
dönelim. Başka bir çıkış yok. Başka bir çıkış yok. Başka bir çıkış yok. (HDP
sıralarından alkışlar) 
BAŞKAN
– Teşekkürler Sayın Baydemir.
MEHMET
NACİ BOSTANCI (Amasya) – Sayın Başkan…
BAŞKAN
- Buyurun Sayın Bostancı…
MEHMET
NACİ BOSTANCI (Amasya) – Sayın konuşmacı…
HAMZA
DAĞ (İzmir) – Git PKK’ya anlat, burada kolay konuşması.
BAŞKAN
– Sayın Bostancı, buyurun, buyurun.
YUSUF
BAŞER (Yozgat) – Ne kızıyorsunuz ya? Hayret bir şey.
MEHMET
NACİ BOSTANCI (Amasya) – …“Tek başına iktidar olmak uğruna bu savaşı
başlattınız” diyerek sataşmada bulundu.
BAŞKAN
– Buyurun. (AK PARTİ sıralarından alkışlar) 
10.- Amasya Milletvekili Mehmet Naci
Bostancı’nın, Şanlıurfa Milletvekili Osman Baydemir’in sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) – Sayın Başkan, değerli arkadaşlar; değerli konuşmacı
konuşmasında bizim katılacağımız sözler de söyledi, şiddetle itiraz edeceğimiz
sözler de söyledi. “Tek başına iktidar olmak için savaşı başlattınız.” dedi. 
İDRİS
BALUKEN (Diyarbakır) – Bak, Burhan Kuzu orada, ona söyle, o söyledi, “ya kaos
ya istikrar” dedi.
MEHMET
NACİ BOSTANCI (Devamla) - Biz darbeyle iktidara gelmedik, biz birilerinin
sırtında iktidara gelmedik, bizi iktidara halk getirdi, halk. (AK PARTİ
sıralarından alkışlar) Eğer kastınız… “AK PARTİ teröre karşı mücadele ettiği
için halkın desteğiyle iktidara geldi.” diyorsanız, doğrudur, doğrudur. (AK
PARTİ sıralarından alkışlar) Bu halk terörü de görür, onunla lafla değil
icraatla mücadele edeni de, halkı kucaklayanı da görür. (AK PARTİ sıralarından
alkışlar) O yüzden “Tek başına iktidara gelmek için savaşı başlattınız.” lafı
talihsiz bir laftır, demokrasiyi reddeden bir anlayıştır; buradaki terörist
girişimi de örten, perdeleyen bir diskurdur. Doğru olanı şudur: Ortada bir
terör örgütü var, Türkiye’de bütün bu kanı, dramı, o olayları yaşatan bizatihi
terör örgütünün kendisidir. 
FİLİZ
KERESTECİOĞLU DEMİR (İstanbul) – Ankara ve Suruç’ta da mı öyleydi?
MEHMET
NACİ BOSTANCI (Devamla) - Bunu bu kadar konuşuyorsunuz, gelip burada o bölgede
yaşanan olaylara karşı bu kadar söz söylüyorsunuz, acaba sözlerinizin yüzde
kaçı bu işin asli faili olan terör örgütüne yönelik bir kınama ve itiraz
taşıyor, kaçı? 
Arkadaşlar,
bu ülkenin geleceğine sahip çıkacaksak bunu demokratik zeminlerde hep birlikte
yapacağız, bu da bize bir sorumluluk yüklüyor, lütfen buna dikkat edelim.
Saygılarımla.
(AK PARTİ sıralarından alkışlar) 
BAŞKAN
– Teşekkürler Sayın Bostancı.
Sayın
Toğrul, sisteme girmişsiniz.
Buyurun.
V.- AÇIKLAMALAR (Devam)
53.- Gaziantep Milletvekili Mahmut
Toğrul’un, AKP’nin bu kirli savaşa derhâl son vermesi ve müzakere masasına
oturması gerektiğine ilişkin açıklaması
MAHMUT
TOĞRUL (Gaziantep) – Sayın Başkan, teşekkür ederim.
Biliyorsunuz,
bugün kürdistanda yürütülen savaş o kadar, gerçekten kirli bir savaş ki… (AK
PARTİ sıralarından gürültüler)
YUSUF
BAŞER (Yozgat) – Haydi be!
İDRİS
BALUKEN (Diyarbakır) – Bağırmayın, bağırma!
MAHMUT
TOĞRUL (Gaziantep) - …kürdistanda yürütülen savaş o kadar kirli, bir savaş ki
bugün Hüseyin Paksoy’un kan kaybından öldüğü açıklandı. İki gün, AİHM kararına
rağmen, AİHM’in tedbir kararına rağmen sokakta iki gün yaralı bekletildiği için
katledildiği, kan kaybından öldüğü ortaya çıktı. Yine, AİHM kararına rağmen,
Serhat Altun, Orhan Tunç yaralı olarak mahallede bekletildiği için bugün Serhat
Altun’u da kaybettik. Ramazan Öğüt ve Mesut Seviktek’in cenazeleri yirmi sekiz
gün sokakta bekletildi, yirmi sekiz gün sonra alınabildi. Bu kirli savaştan bir
an önce çıkmak, hepimizin boyun borcudur.
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) – AKP, bu kirli savaşa derhâl son vermeli ve özür ve
müzakere masasına derhâl oturmalıdır. 
BAŞKAN
– Sayın Tanrıkulu, buyurun.
54.- İstanbul Milletvekili Mustafa Sezgin
Tanrıkulu’nun, ölümlerin olması istenmiyorsa çözümün yeni baştan bu
Parlamentoda başlatılması gerektiğine ilişkin açıklaması
MUSTAFA
SEZGİN TANRIKULU (İstanbul) – Sayın Başkan, biraz önce grup başkan vekilimiz
konuşurken laf atıldı “Sezgin Tanrıkulu anlatsın.” diye çözüm süreciyle ilgili
olarak, ben de müsaade ederseniz çok kısa bir sözle anlatmaya çalışacağım.
Değerli
arkadaşlar, dünyanın en zor işi, en çetrefilli işi çatışma çözümüdür,
siyasallaşma süreçleridir. Dünyada birçok örnek vardır, dünya örnekleri vardır,
ama en zor işi budur; hele hele kendi coğrafyamızda giderek kendi sorunumuz
olmaktan çıkmış ve bölgesel niteliğe dönüşmüş bu sorunu, yani bu çatışmayı sonlandırmak
çok karmaşıktır ve çok zordur. Arkasında çok büyük travmalar vardır, büyük
ölümler vardır, büyük acılar vardır ve maalesef ama maalesef uluslararası hâle
gelmiştir. 
Şimdi,
sizin davet ettiğiniz ve bizim de sizden milletvekilleriyle beraber ziyaret
ettiğimiz İrlanda’da, İngiltere’de, Güney Afrika’da birçok örneğe gittik, yurt
dışına yakında arkadaşlarınız da gitti, bizler de gittik, görüştük ve Jonathan
Powell’ı çözüm süreciyle ilgili olarak sizler buraya çağırdınız; çözüm sürecini
yürüten bakanlara, başbakan yardımcılarına bilgi verdi ve çıktıktan sonra da
bakanlarınız şu açıklamayı yaptı Jonathan Powell’in sözlerine atfen: “Çözüm
süreçleri bisikletin pedalına basmaya benzer, ya pedala basmayacaksınız ya da
ayağınızı pedaldan çekmeyeceksiniz.”
Şimdi,
biz, başlangıçtan beri şunu ifade ettik: “Bu düğme yanlış iliklendi.” Ama biz,
ölümler olmasın diye de karşı çıkmadık, hatta bu Parlamentoda adı “terör” olan
“terörün sonlandırılması” olan yasaya, algı yönetimiyle “çözüm yasası”
dediğiniz yasaya, Parlamentoda grup başkan vekilimiz çıktı ve destek vereceğini
ifade etti ve destek de verdik o sürece…
(Mikrofon
otomatik cihaz tarafından kapatıldı) 
BAŞKAN
– Sayın Tanrıkulu, tamamlayın, veriyorum. 
MUSTAFA
SEZGİN TANRIKULU (İstanbul) – Tamamlıyorum. 
Efendim,
şimdi, sizler çözüm sürecini başlattınız, pedalı döndürmeye başlattınız fakat
ayağınızı öyle bir çektiniz ki bisikleti havaya fırlattınız, darmadağın
ettiniz. Mesele burada, ya başlatmayacaktınız ya da kalkmayacaktınız. Evet,
aynen bu, ya başlatmayacaktınız ya da kalkmayacaktınız.
UĞUR
AYDEMİR (Manisa) – Mesele silaha sarılmaları, silaha! Mesele o, silaha
sarılıyorlar.
MUSTAFA
SEZGİN TANRIKULU (İstanbul) – Değerli arkadaşlar, bu sorunun ağırlığına uygun
bir tartışma burada yapılmıyor, bu sorunun ağırlığına. Çözümü yeniden… Bakın,
kaldığı yerden başlamaz hiçbir biçimde. Eğer yurttaşlarımızın ölümünü
istemiyorsak ve ölümler arasında bir hiyerarşi yapmak istemiyorsak çözümü
yeniden, yeni baştan bu Parlamentoda başlatmak zorundayız. Başka çaresi yok.
(Mikrofon
otomatik cihaz tarafından kapatıldı) 
UĞUR
AYDEMİR (Manisa) – Silahı bırakacaklar, silahı.
MUSTAFA
SEZGİN TANRIKULU (İstanbul) – O yüzden, her ölüme, bakın her ölüme karşı çıkmak
zorundayız, kim olursa olsun. Bu cumhuriyetin yurttaşlarıdır, karşı çıkmak zorundayız
ve burada başlatmak zorundayız. 
İsteyen
arkadaşlara da istedikleri yerde gelip bu sürecin tarihini ve geldiği noktayı
anlatabilirim, bundan gocunmam. Hangi arkadaşın bilgiye ihtiyacı varsa o
bilgiyi vermeye de hazırım.
Teşekkür
ederim.
BAŞKAN
– Sayın Tanrıkulu, teşekkür ederiz.
X.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, AKP hükûmetinin
politikalarıyla birlikte çeşitli valilikler tarafından hukuka aykırı bir
biçimde ilan edilen sokağa çıkma yasakları boyunca yapılan operasyonlarda
öldürülen sivillerin tüm boyutlarıyla araştırılarak alınması gereken önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/48) esas numaralı Meclis Araştırması Önergesi’nin ön görüşmelerinin Genel Kurulun
20 Ocak 2016 Çarşamba günkü birleşiminde yapılmasına ilişkin önerisi (Devam)
BAŞKAN
– Sayın milletvekilleri, Halkların Demokratik Partisi Grubu önerisini
oylarınıza sunuyorum…
III.- YOKLAMA
(HDP
sıralarından bir grup milletvekili ayağa kalktı)
İDRİS
BALUKEN (Diyarbakır) – Yoklama istiyoruz Sayın Başkan.
BAŞKAN
– Sayın milletvekilleri, grup önerisi oylamasından önce bir yoklama talebi
vardır, şimdi bu talebi yerine getireceğim. Ancak, yoklama talebini işleme
koyabilmem için, ayakta olup yoklama talep eden milletvekillerinin sayısının 20
olup olmadığını tespit edeceğim:
Sayın
Baluken, Sayın Demirel, Sayın Kerestecioğlu, Sayın Çelik, Sayın Adıyaman, Sayın
Yıldırım, Sayın Doğan, Sayın Gaydalı, Sayın Kaya, Sayın Uca, Sayın Yıldırım,
Sayın Özgökçe, Sayın Başaran, Sayın Taşdemir, Sayın Yıldırım, Sayın Baydemir,
Sayın Toğrul, Sayın Botan, Sayın Fırat, Sayın Ayhan.
Sayın
milletvekilleri, yoklama için üç dakika süre veriyorum. 
Adlarını
okuttuğum sayın üyelerin yoklama için elektronik cihaza girmemelerini rica ediyorum.
Yoklama
işlemini başlatıyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
X.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, AKP hükûmetinin
politikalarıyla birlikte çeşitli valilikler tarafından hukuka aykırı bir
biçimde ilan edilen sokağa çıkma yasakları boyunca yapılan operasyonlarda
öldürülen sivillerin tüm boyutlarıyla araştırılarak alınması gereken önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/48) esas numaralı Meclis Araştırması Önergesi’nin ön görüşmelerinin Genel
Kurulun 20 Ocak 2016 Çarşamba günkü birleşiminde yapılmasına ilişkin önerisi
(Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Birleşime
kırk beş dakika ara veriyorum.
Kapanma Saati: 19.34
BEŞİNCİ OTURUM
Açılma Saati: 20.21
BAŞKAN: Başkan Vekili Pervin BULDAN
KÂTİP ÜYELER: Emre KÖPRÜLÜ (Tekirdağ), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 30’uncu Birleşiminin Beşinci
Oturumunu açıyorum. 
Alınan
karar gereğince, sözlü soru önergelerini görüşmüyor ve gündemin “Kanun Tasarı
ve Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı ve Adalet ve Kalkınma Partisi Grup Başkanvekili
Çanakkale Milletvekili Bülent Turan ve Çanakkale Milletvekili Ayhan Gider,
Kırıkkale Milletvekili Ramazan Can ile 23 Milletvekilinin; Bazı Kanunlarda
Değişiklik Yapılmasına Dair Kanun Teklifi ile Plan ve Bütçe Komisyonu
Raporu’nun görüşmelerine kaldığımız yerden devam edeceğiz.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (x)
BAŞKAN
- Komisyon? Burada.
Hükûmet?
Burada.
Sayın
milletvekilleri, dünkü birleşimde tasarının tümü üzerindeki görüşmeler
tamamlanmıştı.
Şimdi,
birinci bölümün görüşmelerine başlıyoruz.
Birinci
bölüm 1 ila 18’inci maddeleri kapsamaktadır. 
Şimdi,
bölüm üzerine gruplar adına ilk konuşmacı, Cumhuriyet Halk Partisi Grubu adına
Ankara Milletvekili Sayın Bülent Kuşoğlu. 
Buyurun
Sayın Kuşoğlu. (CHP sıralarından alkışlar)
Süreniz
on dakika.
CHP
GRUBU ADINA BÜLENT KUŞOĞLU (Ankara) – Teşekkür ederim Sayın Başkan.
Sayın
Başkan, değerli arkadaşlarım; hepinizi saygıyla selamlıyorum. Sıra sayısı 68
olan, Gelir Vergisi Kanunu ile bazı kanunlarda ve kanun hükmünde kararnamelerde
değişiklik yapan tasarının birinci bölümüyle ilgili olarak grubum adına söz
almış bulunuyorum. 
Bu
bölümde 18 madde var değerli arkadaşlar ve bu 18 maddenin 2’si Gelir Vergisi
Kanunu’yla ilgili, 1 tanesi Katma Değer Vergisi Kanunu’yla ilgili, 1 tanesi
harçlarla ilgili, 7’si 657 sayılı Devlet Memurları Kanunu’yla ilgili; Muhtar
Ödenek ve Sosyal Güvenlik Kanunu’yla ilgili olarak 1 madde, uzman erbaşlarla
ilgili olarak 4 madde, uzman jandarmalarla ilgili olarak da 1 madde var. 18
madde böyle dağılmış yani çok çeşitli konularda. Bu konularla ilgili olarak da
bizim Plan ve Bütçe Komisyonunda gerekli çalışmayı yapma imkânımız maalesef
olmadı. Biliyorsunuz, bu ara torba kanunlar peş peşe geldi, yeteri kadar bunlar
ilgili komisyonlarda da görüşülemedi. Bunları çok iyi biliyorsunuz, tekrar
anlatmayacağım ama bir sorumluluk duygumuz var, bunu hepimizin çok iyi bilmesi
gerekiyor. 
Değerli
arkadaşlarım, bununla ilgili olarak birçok şey anlatmadan bir hikâye anlatayım.
Bir inşaat mühendisinin anlattığı bir hikâye, ona dayanacağım. Diyor ki: “Mimar
Sinan’ın yaptığı Şehzadebaşı Camisi’yle ilgili olarak 1990’lı yıllarda bir
restorasyon çalışması yapıyorduk. Şehzadebaşı’nın etrafındaki duvarlarla ilgili
olarak da restorasyon yapmamız gerekti, taşlar çürümüştü. Kemerler var
kapıların üstünde, oradaki taşları da değiştirmemiz gerekiyordu ama taş
işçiliğini bilmiyoruz. Ustalarla bir toplantı yaptık, ne yapacağımızla ilgili
bir şey yapalım dedik.” Alttan bir kemer yapalım, onun üzerine yığalım,
çıkaralım taşları, ondan sonra numaralayalım, notlar alalım, ona göre tekrar
inşa ederiz diye düşünmüşler aynı ebatta taşlarla. Dedikleri gibi başlamışlar
iskele kurup. İlk çıkardıkları taş kilit taşı. Çıkarmışlar -çok enteresan- bir
boşluk var, bir şişe bulmuşlar. Şişenin içerisinde Osmanlıca bir yazı. Daha
sonra onun Mimar Sinan tarafından oraya bırakıldığını anlamışlar. Çok enteresan
tabii. Diyor ki mektupta: “Bu kemeri oluşturan taşların ömrü yaklaşık dört yüz
senedir. Bu müddet zarfında taşlar çürümüş olacağından bu kemeri yenilemek
isteyeceksiniz. Büyük bir ihtimalle yapı teknikleri de değiştiğinden bu kemeri
nasıl yeniden inşa edeceğinizi bilemeyeceksiniz. İşte, bu mektubu ben size bu
kemeri yeniden nasıl inşa edeceğinizi anlatmak için yazıyorum.” Ve o taşların
nereden geldiğini Anadolu’dan, nasıl inşaatta kullanıldığını, kullanılması
gerektiğini tek tek anlatıyor. 
Şimdi,
bu, tabii çok muhteşem bir olay, çok önemli bir olay. Bir kere bir taşın
ömrünün o zamanki tekniklerle dört yüz sene süreceğini nereden biliyorsun?
Oradaki o taş tekniği ne kadar önemli, onları nasıl biliyorsun? Bu inşaat
tekniği dışında bir olay var, tabii daha da muhteşem olan: Mimar Sinan’ın
sorumluluk duygusu. Dört yüz sene ileriye, bakın dört yüz sene sonrasına kadar
giden sorumluluk duygusu. “Yaptığım iş, benim yaptığım iş dört yüz sene sonra
da benim sorumluluğumdadır.” diyor. Biz de aynı sorumlulukla iş yapmak
zorundayız arkadaşlar, aynı sorumlulukla. (CHP sıralarından alkışlar) Bu bir sorumluluk
anlayışı, bu bir iş anlayışı, bu bir iman anlayışı. Hepimiz için bu geçerlidir.
Bunu örnek almak zorundayız. Böyle bir şey ve bizim yaptığımız kanunlara bakın,
bizim yaptığımız işteki anlayışa bakın.
Şimdi,
biraz önce anlatmaya çalıştım. Sıkıntılar var yaptığımız kanunlarla ilgili
olarak. Mesela, daha 1’inci maddesiyle ilgili olarak -desteklememiz gerekiyor
ve destekliyoruz ama- genç girişimcilere belli şartlar altında diyor ki: “Genç
bir girişimci bir iş kurarsa bunu üç yıl destekleyeceğim.” Ne kadar destek
vereceksin? Yılda 1.800 lira. 1.800 liranın lafı mı olur? Yılda 1.800 lira.
Değerli arkadaşlar, ilk yılda, iş kurulan yılda –birçok iş adamı var aramızda-
maliyetler nedeniyle, iş maliyetleri nedeniyle ilk yıl zaten zararı olur iş
yerlerinin, kârı olmaz. Sonuç olarak, üç yıl için yılda 1.800 liralık bir
vergiden vazgeçiyoruz yani bunu yapmasak da olur, bunun bir anlamı yok. Bir
yaptığımız iş varsa bunu doğru dürüst yapmalıyız. 
2’nci
maddesi diyor ki: Basit usulde çalışanlarla ilgili olarak, vergilendirilenlerle
ilgili olarak yılda 8 bin liralık muafiyet getiriyorum. Bunun vergisi de 1.200
lira tutuyor, basit usulde vergilendirilenler için. Basit usuldekilerden de
vergi almayalım, ne var yani? Hiçbir anlamı yok. Zaten, sadece basit usule
getirilme gerekçesi: “Tabandan başlayarak bu belge sistemini yerleştirelim.”
Ama aşağı yukarı 743 bin… Bakın -baktım özellikle- 2015 Ocağında 738 bin basit
usulde mükellef var, aralıkta bu 743 bine çıkmış, 743 bin. 1.200 lira bir
muafiyet getiriyoruz bunlara; hiçbir anlamı yok, hiçbir değer taşımıyor. 
Muhtar
ödenekleri var yine bu bölümde. Önemli, muhtarlarımız çok çok önemli, onlara
destek olmamız lazım. Muhtarlarla ilgili olarak 1.300 liraya çıkarıyoruz
ödeneği ve hiçbir ayrım yapmıyoruz. Şimdi, çok büyük yerlerde çalışan muhtarlar
var, çok fazla seçmeni var, bir de köy muhtarı var. Hepsine aynı statüyü
veriyoruz, aynı ödeneği veriyoruz, 1.300 lira. Bir kere biz 1.500 liraya
çıkarılmasını parti olarak teklif ettik. Bunu Plan ve Bütçe Komisyonunda da
özellikle bir önergeye bağladık, kabul edilmedi ama bir ayrım yapılması lazım
yani bu kadar basit olmamalı bu iş. Bir kentteki, büyükşehirdeki muhtarla
köydeki muhtar arasında hiçbir ayrım yok, bu da doğru değil ama destekliyoruz
tabii ki.
13’üncü
maddede, Katma Değer Vergisi Kanunu ile gübre ve küspeyle ilgili bir indirim
getiriliyor değerli arkadaşlar. Yüzde 18 olan katma değer vergisi, sıfırlanıyor
bu şekilde ama ondan önce zaten yüzde 1’e indirilmiş Bakanlar Kurulu kararıyla,
hatta on beş gün önce yapılmış bu işlem, şimdi de sıfırlanıyor. Gerekçe olarak
da deniliyor ki: “Gübre ve küspe ithalatını azaltmak, üretimini artırmak
istiyoruz.” Gerekçe bu. Güzel bir gerekçe, biz de hemen peşinen desteklediğimiz
maddelerden birisi olarak bunu söyledik. Ama, bir baktık içine… Sadece yüzde 18
olan katma değer vergisini ya da Bakanlar Kurulu kararıyla yüzde 1’e düşürülen
katma değer vergisini hem ithalatta hem üretimde sıfırlarsanız nasıl ithalatı
azaltır, üretimi teşvik edersiniz, her iki tarafı da azaltıyorsunuz? Bu, nasıl
ithalatı azaltmak, üretimi artırmaktır? Böyle bir şey olabilir mi? Bir anlamı
var mı bunun? Bu, sadece katma değer vergisinden vazgeçmek. Hiçbir anlamı yok.
Hiçbir şekilde ithalatı azaltmaz, üretimi teşvik etmez. Daha makul işler yapmak
lazım. Şu anda biliyoruz ki birçok firma yurt dışına yatırım yapıyor. Gübre
meselesi çok önemli, tarımımız çok önemli, bunun teşvik edilmesi lazım.
Firmalar yurt dışına kaçıyor, bizim yaptığımıza bakın. Vergi almıyoruz ama iki
taraf için de almıyoruz. Böyle anlamsız bir iş olabilir mi?
Yine, bu bölümde
var, seçimler sırasında herkes çok tartıştı. Emniyet hizmetleri sınıfıyla
ilgili olarak göstergeyi 3000’e çıkarıyoruz. Bizim teklifimiz, Cumhuriyet Halk
Partisi olarak 3600’dü. 3600’e çıkması hâlinde çok anlamlı bir artış söz konusu
oluyor ve emekliliğine yansıyor polislerin ama 3000 yaptığınız zaman alacağı
zam 58 lira ve emekliliğine de yansımıyor. Böyle anlamsız bir artış yapmış
oluyoruz. Yani, dolayısıyla bunların desteklenmesi de çok anlamlı değil.
Yine, bu bölüm
de çok önemli, devlet memurları için yarım zamanlı çalışma var. Değerli
arkadaşlar, bu da ilgili komisyonlarda görüşülmedi. Bu, çok tartışılması
gereken, çok önemli bir konu. Bir çocuk doğduğu zaman, kadın veya erkek,
çocuğun okula gitmesine kadar yarım zamanlı çalışabiliyor, böyle bir sistem
getiriyoruz. 657 için bu, devrim niteliğinde, çok önemli bir değişiklik ama bu
tartışılmadan, uygulamada olabilecek sorunlar, sıkıntılar göz önüne alınmadan
buraya getirildi. Plan ve Bütçe Komisyonunda bu konunun uzmanları bu konuyu tartışmadan
buraya getirmiş olduk ama burada da tartışmayacağız, biliyorsunuz sadece
önergeler konuşuluyor, bu da boşu boşuna yapılmış bir iş olacak. 
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) – Yine, çok önemli gördüğüm, uzman erbaşlarla ilgili olarak
bir madde var, onların kazanılmış haklarını da dikkate almıyor. Maddeler
üzerinde bu konularla ilgili olarak daha ayrıntılı bilgiler verecek
arkadaşlarım. 
Herkese
saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Kuşoğlu.
Gruplar
adına ikinci söz, Halkların Demokratik Partisi Grubu adına Muş Milletvekili
Sayın Ahmet Yıldırım’ın. 
Süreniz
on dakika. (HDP sıralarından alkışlar)
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; yaklaşık bir aydır Plan ve Bütçe Komisyonundan
Genel Kurula yasalaştırılmak üzere havale edilen torba yasaların tamamında,
özellikle söz konusu torba yasa maddeleri gündeminin dışına çıkmamaya büyük
özen gösterdim ve ilgili maddelerle ilgili partimizin bakış açısını yansıtmak
için çaba sarf ettim ancak bugün, özellikle Meclisin de gerilmesine neden olan
bir hususla ilgili bilgi aktarımında bulunarak gündemle ilgili konuşmaya devam
edeceğim. 
Cizre’de
1’i milletvekilimiz, 1’i ilçe eş belediye başkanımız olmak üzere 10’a yakın
seçilmişle birlikte, 1 yaralının hastaneye naklî için intikal ettikleri adreste
güvenlik güçlerince kurşun yağmurlarına tutulan heyetimize dönük bir
saldırının, iktidar partisi sözcüleri ve hatipleri ısrarla gerçek olmadığını,
böyle bir şeyin olmadığını ifade ediyor. Bunun gerçek olmadığını özellikle
söyleyen arkadaşlara bir bilgi aktarmak istiyorum, on beş dakika önce aldığımız
bilgi: Cizre Belediyesi Meclis Üyesi Abdulhamit Koçal vefat etti ve yalan olduğunu
söyleyen arkadaşlara gözünüz aydın diyorum. Başbakan Yardımcısı, çıkıp Hükûmet
adına bu konuyla ilgili bilgi verilmesi hususundaki taleplere dair yaptığı
konuşmada -not aldım, kayıtlarda görülebilir- iki kelimeyi ısrarla ve itinayla
konuştu: “Biz bu işten netice alıncaya kadar bu temizlik devam edecek ve
buraları kurtaracağız.” Şimdi, sormak istiyoruz: Neyin ve kimin temizliği? 
HÜSEYİN
KOCABIYIK (İzmir) – Teröristlerin.
AHMET
YILDIRIM (Devamla) – Nerenin kurtarılması? İyi, o zaman ben de size söyleyeyim:
Siz, neyin temizliği ve nerenin kurtarılması hususuna dair bu cevapları vermeye
devam edin. Bir yer, bir siyasi iktidar tarafından hâlâ temizlenecek ve
kurtarılacak olarak görülüyorsa -üzülerek ifade edeyim- demek ki orası, hâlâ bu
siyasi iktidarın olmamıştır. Bir kişiye, bir ülkeye, bir devlete ait olan yer
temizlenmez ve kurtarılmaz…
HÜSEYİN
KOCABIYIK (İzmir) – O, sizin görüşünüz.
AHMET
YILDIRIM (Devamla) – …orası ortak vatandır ve bütün 81 il gibi, diğer ilçeler
gibi, 78 milyon insanımızın bir bölümünün yaşadığı yerdir. Hiçbir yer temizlik
ve kurtarılma saikiyle ele alınamaz. Bu saikle ele alınıyorsa demek ki orası,
hâlâ yurt olarak görülmemiştir, orası siyasi iktidar tarafından ortak vatan
olarak görülmemektedir. Bir kişi kendi yurdunu, kendi vatanını temizlemez veya
kurtarmaz. Bunu özellikle vurgulayayım ben. 
Bir
diğer husus, Cizre’de, eğer dediğiniz gibi, güvenlik güçlerinin hiçbir sivili
öldürmediği gerçekse, eğer dediğiniz gibi, onlar örgüt mensupları tarafından
öldürülmüşse, o zaman Cizre’de sokağa çıkma yasağı ilan edilmeden birkaç gün
önce neden bütün öğretmenlerin cep telefonlarına SMS’ler atılarak hizmet içi
eğitim kursu için ilçeden ayrılmaları istendi? 
HÜSEYİN
KOCABIYIK (İzmir) – Sizin şerrinizden korumak için. 
AHMET
YILDIRIM (Devamla) – Orada öldürülmemesi gereken, bir tek eğitim emekçileri
miydi, öğretmenler miydi? O zaman, orada onların dışında herkes silahların
hedefi olabilir miydi iktidar için? Bu amaçla mı sadece öğretmenlere SMS
atıldı? Ve yine ifade etmek isterim ki bakın, o öğretmenler hizmet içi eğitim
kursuna alındıysa kaç aylığına alındılar? Bunlar nerede hizmet içi eğitim
kurslarında bulunuyorlar şu anda? Cizre’de iki aydan beri sokağa çıkma yasağı
var, iki aydır hizmet içi eğitim kurslarına alınması için oradan ayrılmaları söylenen
öğretmenler iki aydır nerede hizmet içi eğitim kursu görüyor ve daha ne kadar
bu hizmet içi eğitim kursları devam edecek? 
Belirtelim
arkadaşlar, değerli milletvekilleri, dünyada işin içine kanın karıştığı,
ölümlerin olduğu hiçbir sorun yoktur ki en nihayetinde diyalogla, müzakereyle
çözülmesin ve ister kişisel sorunlar olsun ister ailesel sorunlar olsun
isterseniz bir ülkenin büyük bölümünü ilgilendiren sorunlar olsun, genç
kanlarıyla sorun kangren hâline getirilmişse dünyadaki bütün deneyimler göstermektedir
ki bunların hepsi masada çözülür. 
Bakın,
tarafların rızası olmadan bu gibi toplumsal meselelerin çözüldüğünü
gösterebileceğiniz bir dünya örneği, deneyimi yoktur. Bunu az önce grup başkan
vekilimiz, ülke isimlerini de sayarak ifade etti ama kalkıp -deyim yerindeyse-
atın önüne arabayı bağlayarak çarpık bir şekilde sorunu çözmeyi ele almak,
sorunu büyütmeye hizmet eder, yoksa çözmeye hizmet etmez. Buradan hareketle,
kavga eden iki ilkokul çocuğunun barışmasını isteyen bir öğretmen, böyle bir
olayda bile iki çocuğun rızasını almadan bu işi kapatmaya çalışırsa, öğretmen,
sırtını döndüğü anda çocuklar kavga etmeye başlar. Bu işin tarafları vardır. Bu,
bir yıl da sürse, beş yıl da sürse -ki temennimiz, şu an itibarıyla öncelikle
silahların susması, akan kanın durması, gençlerin ölümünün nihayetlenmesidir- ne
kadar sürerse sürsün gelip dayanacağı yer diyalogdur, müzakeredir ve çözüm
adresi de şu Meclis çatısıdır. Bugün şahin savaş politikalarının peşine
takılarak diyalog önerilerimizi bağırarak çağırarak, sadece, tırnak içinde, “terör”
kavramının arkasına sığınarak burada reddeden arkadaşlar -göreceksiniz
arkadaşlar, hepimiz şahit olacağız- gelip en kısa süre içerisinde çözüm
sürecinin behemehâl başlaması gerektiğini, derinleştirilmesi gerektiğini ve bu
yolla bu Kürt meselesinin nihayetlendirilmesini savunacaklar bu kürsüde.
HÜSEYİN
KOCABIYIK (İzmir) – Ne biliyorsun?
AHMET
YILDIRIM (Devamla) – Nereden biliyorum? Yakın geçmiş tarihten biliyorum. Şu
kürsüden şu iktidar partisinin milletvekillerinden çıkıp çözüm süreci uğruna
beylik lafların yapıldığı seslerin yankısı daha geçmedi ve er geç geleceği
nokta burasıdır.
HÜSEYİN
KOCABIYIK (İzmir) – KCK hangi açıklamayı yaptı, soruyorum.
AHMET
YILDIRIM (Devamla) – Arzu ederseniz son bir buçuk dakikamı gelip burada kullanabilirsiniz.
Böyle bir İç Tüzük usulü yok ama emin olun verebilirim size.
BAŞKAN
– Sayın Yıldırım, siz Genel Kurula hitap ediniz lütfen.
HÜSEYİN
KOCABIYIK (İzmir) – 11 Temmuzda KCK hangi açıklamayı yaptı söyle bakalım.
AHMET
YILDIRIM (Devamla) – Bitirmenizi bekliyorum.
BAŞKAN
– Sayın Milletvekili, hatibin sözünü kesmeyin lütfen.
Buyurun
Sayın Yıldırım, siz devam edin.
AHMET
YILDIRIM (Devamla) – Teşekkür ederim Sayın Başkan.
Düşünce
özgürlüğü kapsamında mütalaa ediyorum, onun için konuşmasını normal karşılıyorum
ben.
HÜSEYİN
KOCABIYIK (İzmir) – Arkadaşlarınız da bu kadar nazik olabilseydi Sur’da…
BAŞKAN
– Sayın Yıldırım, siz hitap edin lütfen.
AHMET
YILDIRIM (Devamla) – Teşekkür ederim Sayın Başkan.
Değerli
arkadaşlar, bizim bir an önce diyalog ve müzakere masasına dönülmesindeki
muradımız, bu ülkede Kürt’ü, Türk’ü, bütün etnik, dinî, mezhepsel ve inançsal
aidiyetleri ne olursa olsun bir tek canın daha toprağa düşürülmesine bu ülke
yurttaşlarının tahammülü kalmamıştır. Biz, polislik ve askerlik mesleğini ölme
ve öldürme mesleği olmaktan menediyoruz. Polislik ve askerlik mesleği -burada
oturuyorlar- tahkim edilmiş bir demokrasinin, özgürlüklerin ve tesis edilmiş
bir barışın korunması mesleğidir. Ya değilse, ülke içinde süregiden bir iç
meselede kullanılabilinecek bir pozisyona askerlik ve polislik mesleğini
düşürmek, hem o mesleğe haksızlıktır hem de seçilebilinecek en ucuz yöntemdir.
Barıştan korkanlar, en kolay yöntem olarak polisler ve askerlerin ölümleri
üzerinden savaşa ve onun arkasına sığınabilirler.
(Mikrofon
otomatik cihaz tarafından kapatıldı)
AHMET
YILDIRIM (Devamla) – Sayın Başkan, çok kısa, toparlamak üzere…
BAŞKAN
– Bir dakika Sayın Yıldırım.
AHMET
YILDIRIM (Devamla) – Sonuç olarak şunu söyleyeyim: Bakın -üzülerek ifade
edeyim- siyasi iktidar, askerlerin ve polislerin sağ kalması üzerinden bir
politik hat izlemiyor. Üç hafta önce, 20 Temmuzdan itibaren PKK tarafından
alıkonulmuş asker, polis ve kamu görevlilerinin ailelerinin oluşturduğu
platform burada muhalefet partilerini ziyaret ettiler. Talepleri, Mecliste bununla
ilgili bir komisyonun kurulması ve bununla ilgili çaba sarf etmemizdi. Biz
bunun sözünü verdik, araştırma önergesi getirdik. Onlarla görüşmeyi reddeden
iktidar partisi, burada önergemizi reddetti. 
BÜLENT
TURAN (Çanakkale) – Herkesle görüşüyoruz, herkesle.
AHMET
YILDIRIM (Devamla) – Demek ki onların sağ salim ailelerine dönmesi üzerinden
değil, tabutları ve cenazeleri üzerinden siyaset yapacak kadar ucuz bir yöntemi
izliyorlar. 
Bütün
Genel Kurulu saygıyla selamlıyorum. (HDP ve CHP sıralarından alkışlar) 
BAŞKAN
– Teşekkürler Sayın Yıldırım.
Milliyetçi
Hareket Partisi Grubu adına Samsun Milletvekili Sayın Erhan Usta.
Sayın
Usta’nın aynı zamanda şahsı adına da söz talebi bulunmaktadır. Bu iki söz
talebi birleştirilerek kullandırılacaktır. 
Konuşma
süresi on beş dakikadır. 
Buyurun
Sayın Usta. (MHP sıralarından alkışlar)
MHP
GRUBU ADINA ERHAN USTA (Samsun) – Teşekkür ederim.
Sayın
Başkan, değerli milletvekilleri; hepinizi saygıyla selamlarım.
Adalet
ve Kalkınma Partisi Grubu veya Adalet ve Kalkınma Partisi, Hükûmet, maalesef,
kalitesiz yasa yapma konusunda ısrar ediyor. Bunu niçin söylüyorum? Yine bir
torba yasa görüşüyoruz. Torba yasanın bütün mahzurlarını anlattık. Vakti
bununla kullanmak istemiyorum. Şimdi, ayrıca, üstelik bir de temel kanun hâline
getiriliyor. 
Ben,
şimdi, birinci bölüm üzerinde konuşacağım fakat birinci bölümün hiçbir mantığı
yok. Yani birbirinden kopuk konular, gelir vergisi var, KDV Kanunu var, işte
657’de doğum, evlat edinme izinleri, yarı zamanlı çalışma, bazı meslek
gruplarında iyileştirme, Sosyal Güvenlik Kanunu, Uzman Erbaş Kanunu gibi böyle
değişik kanunlar var. Dolayısıyla, bölüm üzerinde konuşmanın da bir mantığı
yok. Fakat, tabii, yine, burada içerilen konularla ilgili biz önemli gördüğümüz
hususları dile getirmeye çalışacağız.
Kanun
yapma usulü açısından, biz, burada yapılanlara karşıyız, bunu açıklıkla ifade
etmek istiyorum. İçerik açısından, bu 1’den 18’e kadar olan maddelerde, elbette
bizim de katıldığımız maddeler var ama bunların da önemli bir kısmını yetersiz
buluyoruz, daha da geliştirilmesi gerektiğine inanıyoruz.
Şimdi
birinci husus: Özellikle bu yarı zamanlı çalışma, doğum sonrası izinlerle
aslında yapılmak istenilen şey, iş gücümüzün daha fazla istihdam edilmesi. Bu,
bizim de katıldığımız bir husus. Şimdi, şöyle bir rakamlara bakacak olursak,
Türkiye’de 58,1 milyon 15 yaşın üzerinde yani çalışma yaşında insan var.
Sistemde çalışan sayısı 26,9 milyon olarak gözüküyor fakat bunun 3,1 milyonu
ücretsiz aile işçisi. Bunların geliri olmayan çalışan olduğunu düşünürsek,
bunları düşersek, sistemde çalışan 23,8 milyon kişi var. 34,3 milyon kişi de
sistemin dışında. Yani yuvarlarsak, bir tarafta 24 çalışan, 34 çalışmayan var.
Bu, sürdürülebilir bir şey değil. Eğer biz gelişmiş, kalkınmış bir ekonomi
olmak istiyorsak daha fazla istihdam etmemiz lazım.
İşsiz
sayısına baktığımızda, en son ekim verileriyle konuştuğumuzda, 3 milyon 147 bin
işsiz var ancak “İş bulsam çalışırım.” diyen 2,4 milyon kişi var. Bunları da
kattığımızda 5,5 milyon işsiz var. 
Şimdi,
ücretsiz aile işçileri veya ev hanımları… Mesela, 11,4 milyon ev işiyle uğraşan
var. Bunların, biz biliyoruz ki önemli bir kısmı aslında çalışmak da ister, bir
geliri olacak yani bir istihdam imkânı bulsa çalışmak isteyecek insanlar.
Bunlar da sisteme katılırsa sistemde aslında çalışmaya meyilli olan fakat
çalışamayan çok ciddi bir kesim var. 
Tabii,
burada, şimdi iki önemli husus var, iki boyutu var işin: Bir tanesi, çalışmak
için iş alanının olması lazım. İkincisi de, çalışanın bir mesleğinin, bir
becerisinin olması lazım. Maalesef, ülkemizde bu iki konuda da sıkıntı var.
Yani yeteri kadar iş alanı yaratamıyoruz, ekonomiyi yeteri kadar büyütemiyoruz.
Diğer taraftan da, bir mesleksizlik problemi var. Yani bir yandan da firmalar…
Sanayide eleman aranıyor fakat yeterli nitelikte eleman bulunamıyor. Bu da,
tabii, Hükûmetin yapması gereken şey. İşte, iş gücümüzün, mesleki olarak
onların güçlendirilmesi lazım. On üç yıllık bir iktidar döneminde şimdi biz
bunu konuşuyoruz arkadaşlar. Dolayısıyla bu eleştiriyi yapma hakkımızın
olduğunu düşünüyorum. Hani, bir iki yıllık iktidarda ne yapacaksın iş gücünün
niteliğiyle ilgili ama on üç yıllık iktidar, iş gücü niteliğini ciddi olarak
artırabilmeliydi. Maalesef, rakamlara bakarsak iş gücü niteliğinde bir artış
olmadığını görüyoruz. 
Türkiye'nin,
en son itibarıyla, yüzde 46’lık bir istihdam oranıyla gelişmiş ülkeler
seviyesine veya üst gelir grubu ülkeler seviyesine çıkma imkânın olmadığını
görmemiz lazım. Hele hele, tabii, şimdi –uzatmak istemiyorum- tarım dışında
işsizliğimiz çok daha yüksek, gençlerde işsizlik yüzde 19’larda. Az önceki
düzeltmeleri yaparsak, “İş bulsam çalışırım.” diyenleri de katmış olsak, yüzde
19, çok daha yüksek oranlara çıkıyor, dolayısıyla burayı artırmamız lazım.
Şimdi,
burada, tabii, önemli husus kadınlar. Erkeklerde aslında iş gücüne katılma
oranı yüzde 71’lerde. Yani sistemin dışında olanları saymazsak sistemin içinde
olanlarda katılım oranı fena değil ama kadınlarda yüzde 31’lik, yüzde 32’lik
bir iş gücüne katılım oranı var. Bizim de Milliyetçi Hareket Partisi olarak
seçim beyannamelerimizde kadınlarda iş gücüne katılım oranının artırılmasına
yönelik ciddi tedbirlerimiz vardı. Yani onların iş kurmasına yönelik olarak…
Mesela, işte, yüzde 50’si hibe girişimci desteği vermeyi biz taahhüt ediyorduk.
İstihdam edilebilirliklerini geliştirmemiz lazım kadınlarımızın. Ev hanımlarına
yönelik mesleki becerilerinin kazandırılması lazım. Bunlar da önümüzdeki
dönemde bizim de beklediğimiz, bizim de bu konuda üzerinde çalışacağımız
hususlar, kanun teklifleriyle veya önergelerle. 
Şimdi,
bir yandan kadın istihdamını artırmamız lazım, diğer taraftan da tabii, nüfus
artışımızı da belli seviyede tutmamız gerekiyor. Aslında bu ikisi arasında bir
optimizasyon, bir denge yapılması lazım çünkü dengeli bir şekilde yapmadığımız
zaman alacağımız tedbirler kadınlarımızı istihdam piyasasının dışına itebilir,
bundan da kaçınmamız lazım. Dolayısıyla, burada ilke olarak yapmamız gereken
şey, bir defa, devlet tarafında problem olmaz yani her türlü esnekliği
sağlayabiliriz, imkânları verebiliriz, iş güvenceleri var ancak esnekliği çok
artırdığımız zaman özel sektör, kadını çalıştırmaktan kaçınabilir. Bu sefer,
tabii, burada denetimleri etkin yapmamız lazım. Yani kadınlarımıza verilen bu
hakların özel sektör, firmalar tarafından istismar edilmesinin önlenmesi lazım.

Diğer
taraftan da bu bir devlet politikası madem, devlet olarak yükü de özel sektörün
üzerine bırakmamak lazım, devletin bu yükü üstlenmesi lazım. Yani yarı zamanlı
çalışmada, burada da o var ama bunu çok daha fazla geliştirerek bu işlerin
hepsinde… Mesela, işte, şu kadar sayıda eleman çalıştıranlara kreş açma
zorunluluğu getiriliyor. Hayır, bence bizim hiçbir firmaya kreş açma
zorunluluğu getirmememiz lazım. Bu, devletin bir görevidir, devletin
politikaları gereği yapılan bir şeydir. Zaten rekabetin zorlaştığı,
firmalarımızın zor durumda olduğu bir ortamda ve kayıt dışılığın çok yüksek
olduğu bir ortamda bu tür eşik değerler koyduğumuzda firmalar ya istihdamını
artırmıyor ya da kayıt dışı çalıştırıyor. Bu yükleri devletin üstlenmesi lazım.
Devletin de paralarını yani kaynaklarını buralara daha fazla aktararak
istihdamı artırmaya yönelik işler yapması lazım.
Şimdi,
zaman zaman ben bu demografik fırsat penceresini, nüfus fırsat penceresini
kullanıyorum; bunun çok önemli olduğunu düşünüyorum. Yani Türkiye için bu,
2000-2030 hesaplarda, yani bir fırsat. Şimdi, bunun on beş yılı geçti. Şunu
deriz, bunu deriz; bir şekilde geçti, on beş yılın çok iyi değerlendirilmediği
düşüncesindeyim, kalan bir on beş yılımız var. Yani Türkiye'nin üst gelir grubu
ülkeler seviyesine çıkabilmesi için önünde bir on beş yıl var ve bu on beş
yılın çok iyi değerlendirilmesi gerekiyor. Burada hakikaten çok ciddi yasalar
yapmamız lazım. Az önce Sayın Kuşoğlu’nun da ifade ettiği gibi, yani ileriyi
görerek işler yapmamız lazım fakat -yani biz bunun mücadelesini Plan Bütçe
Komisyonunda da çok veriyoruz- maalesef ve maalesef, üzülerek söylüyorum ki hep
işi kötü yapmanın yollarını arıyormuş gibi bir hâli var iktidar grubunun.
Şimdi,
tabii, burada tarımla ilgili hususlar var. Tarım sektöründe maalesef Türkiye’de
verimlilik çok düşük. Tarımda verimliliği artırmamız lazım. Bu, birinci husus.
Kısmi iş gücü verimliliği de düşük, genel olarak verimlilik de düşük. 
İkinci
husus da, ekilen arazi miktarında düşüş var. Yani son on iki yılda 2,7 milyon
hektar alan daha az ekiliyor, on iki yıl öncesine göre yüzde 10 düşüş var, yani
26,6 milyon hektardan 23,9 milyon hektara düşmüş. “Niye ekmiyorsunuz?” diye
genelde sorulduğunda ilk karşılaşılan şey, hatta vatandaş şöyle söylüyor: “Ya,
mazotunu kurtarmıyor.” diyor. Yani, şimdi siz o kadar, dünyanın en pahalı
mazotunu satıyorsunuz, yani girdiler yüksek fiyattan satılıyor, o yüzden burada
gübreyle ve yemle ilgili KDV… Zaten bunlar Bakanlar Kurulu kararıyla
düşürülmüştü ama kanunen de yapılıyor, sıfırlanıyor, bunu destekliyoruz. Fakat
bu, bunlarla sınırlı olmamalı, Milliyetçi Hareket Partisinin seçim
beyannamesinde olduğu gibi bunu tohum ve ilacı da kapsayacak şekle getirmemiz
lazım ve daha da önemlisi, mazot üzerinden aldığımız ÖTV ve KDV’yi de
düşürmemiz gerekiyor. Bunun maliyetinin yüksek olduğunu biliyoruz ama işte
bütçe yapmak böyle bir şey. Yani, şimdi, hâlâ istihdamın yüzde 22’lik, 23’lük
kısmı bizim tarım sektöründe. Burada verimliliği artırmamız lazım, burada
ekilebilir… Yani bütün dünya ekilebilir alanlarını artırmaya çalışırken biz
mevcut ekim alanlarımızın düşmesiyle karşı karşıyayız. Bu, önemli bir husustur.
Yani millî gelirin yüzde 8’i, 10’udur ama burada çok daha fazla işleri Türkiye
yapabilir, yapmalıdır. 
Diğer
taraftan, tabii, tarımla ilgili olarak, söz sırası gelmişken, bizim mesela
tarımsal sulamayı da artırmak için KDV alınmaması şeklinde de bir önerimiz
vardı. Bunların da Hükûmet tarafından bir an evvel hayata geçirilmesini arzu
ediyoruz, bekliyoruz. 
Tabii,
bir de diğer tarafı var işin. Yani üretiyorsunuz, mahsul ortaya çıkıyor fakat
fiyatla ilgili sıkıntılar var. Biz belli ürünlerde fiyat garantisi
verilmesinden yana olduğumuzu beyannamelerimizde hep ifade etmiştik. 
Bir
diğer husus da, tarımsal ürünün en kısa zincirle tarladan vatandaşa
ulaştırılması lazım. Buradaki sıkıntılar da çok uzun meseleler, onları bir ara
yeri geldiğinde konuşuruz. 
Şimdi,
diğer bir husus, iş kurmak önemli. Burada vergiyle ilgili düzenlemelerimiz var,
biz bunları önemsiyoruz fakat bunların da yetersiz olduğunu düşünüyorum, 1’inci
maddeyle getirilen düzenlemede özellikle. Şimdi, üç yıl 12.600 liraya kadar ilk
dilim, yani yıllık 1.890 lira civarında bir teşvik var. Bu teşvik, arkadaşlar
yani kimse bunun için yeni iş kurmaz. Bu ancak olsa olsa mevcut birisi iş
kuracaksa bu teşvikten de faydalanmış olur. Hâlbuki bu tür teşviklerin amacının
o trendin dışında bir iş kurmayı oluşturması lazım. Onun için daha agresif,
daha güçlü teşvikler olması lazım. Mesela bizim burada önerimiz, bunun beş yıl
süreyle olması ve vergi ve sosyal güvenlik primlerini de kapsayacak şekilde,
verginin tamamını ve sosyal güvenlik primlerini kapsayacak şekilde olması
aslında yeni iş kurmayı daha fazla etkileyebilirdi.
Şimdi,
bir de esnafın durumunun sıkıntıda olduğunu biliyoruz. Şimdi, ücretlide ne
yapıyoruz? Asgari geçim indirimi uyguluyoruz. Yani geçinilecek bir miktarı
verginin dışına alıyoruz. Bunun aynısı Milliyetçi Hareket Partisinin seçim
beyannamesinde de vardı. Esnafta da aslında uygulamamız lazım. Bir kısım
gelirini verginin dışına, asgari geçim indirimi uygulamasıyla -normal, yeni iş
kuranlarda zaten tamamen beş yıl süreyle ama- mevcut işletmeler için de bunu
yapmamız lazım. 
Şoför
esnafına ilişkin olarak da… Bakın, bunlar şimdi, hiç olmazsa kapımıza iş diye
gelmiyor, devletin kapısında değil, öbür tarafta sıkıntı çıkartmıyorlar. Kendi
yağıyla kavrulmaya çalışan çok yüksek miktarda bir kesim var. Bunların da bir
miktar işlerini daha verimli, daha kârlı yapmasını sağlayacak, devletin
vergisel teşvikler uygulaması lazım. Şoför esnafı diyoruz. Mesela burada araç
yenilemelerinde ÖTV alınmamasını biz Milliyetçi Hareket Partisi olarak seçim
beyannamemize koymuştuk. Bu tür şeyleri bekliyoruz.
Akaryakıtla
ilgili olarak da yine, yük ve yolcu taşımacılığında vergisiz akaryakıt verilmesine
yönelik de gayretler içerisinde olunmalıdır. Biz Milliyetçi Hareket Partisi
olarak bunu şu şekilde formüle etmiştik: Akaryakıt kaçakçılığından elde
ettiğimiz kaynağı, bu tür teşviklerde kullanma yönünde bizim bir öngörümüz
vardı.
Şimdi,
sanayicimize yönelik olarak da burada olanlar… Burada bir şey yok şu anda
sanayiciye yönelik olarak fakat yapılması lazım. Çünkü hep şunu söylüyoruz,
daha önceki konuşmalarımda ifade ettim: Türkiye maalesef emsal ülkelere göre
millî gelirine kıyasla emsal ülkelerimizin yarısı kadar yatırım yapan bir ülke.
Yatırım yapmadığımız zaman üretim olmuyor, üretim olmadığı zaman büyüme olmuyor
ve gelir olmuyor. Yani yatırım yapmıyoruz, millî gelirin yüzde 20’si kadar
toplam bir yatırım var. Bizim emsal ülkelerde, gelişmekte olan ülkelerin
ortalaması yüzde 40 civarında. Özellikle Uzak Doğu ülkelerinde çok yüksek
yatırım oranları var ve o yüzden hızlı büyümeler yapıyorlar. Tabii, Hükûmet
böyle, burada bir kurnazlık yapıyor; yeri gelince kendisini az gelişmiş
ülkeyle, yeri gelince gelişmiş ülkeyle, yeri gelince şu ülkeyle, bu ülkeyle
mukayese ediyor. İşte, büyümede kendimizi tutuyoruz gelişmiş ekonomilerle
mukayese ediyoruz. Bizim büyümede kendimizi gelişmekte olan ekonomilerle
mukayese etmemiz lazım, onlarla da büyüme farkımızın bizim aleyhimize ne kadar
açıldığını o zaman göreceğiz. Dolayısıyla, sanayicimizin ve yatırımların teşvik
edilmesi lazım. Burada da çok daha detaylı şeyler söylenilebilir. Burada şunu
özellikle söylememiz lazım: Tabii, AR-GE destekleri önemli yani bütçe içerisinde
AR-GE’ye çok daha fazla kaynak ayırmamız lazım, bu son derece yetersiz. 
Bir
de dar bölge teşvik sistemi… Şimdi, bizim teşvik sistemimiz çalışmıyor. İl
bazında bir teşvik sistemi var, bu sistem de çalışmıyor. Ben mesela burada dar
bölge veya ilçe bazında teşvik sisteminin çok önemli olduğunu düşünüyorum.
Kendi seçim bölgem Samsun’dan örnek vermek istiyorum. Örneğin Samsun’un bir
merkez ilçesi, ilçelerin gelişmişlik endeksinde 25’inci sırada, en son sırada
da –bizim Samsun için- Asarcık ilçesi var, 796’ncı sırada. Bakın, 872 ilçe
arasında 796’da var, 789’da Ayvacık var; geriye doğru 761’de Salıpazarı, 710’da
Vezirköprü gibi. Yani Samsun’un ilçelerinin yarısından fazlası, 500’den daha
alt sıralarda ama 25’inci sırada olan merkez ilçelerimiz de var. Şimdi,
bunların hepsini aynı teşvik sistemi üzerinden yani il bazında yapıyoruz.
Bunların aralarında ciddi gelişmişlik farkları var, birçok ilde böyle bir sorun
var. Teşvik etmek istiyorsak biz yatırımları, burada ilçe bazlı teşvik
sistemine veya dar bölge bazlı teşvik sistemine geçmemiz gerekiyor. 
Çalışanlarla
ilgili olarak… Burada bir kısım gruplar da var ama emniyet mensuplarına ilişkin
biz onları destekledik Plan ve Bütçe Komisyonunda da burada da, hatta biz
polisler için 3600 ek göstergeyi talep ettik, onda da ısrar ettik ama buna
ilave olarak özellikle öğretmenlerin de hem tazminatlarını hem de ek
göstergelerini artıracak, ek göstergelerini 3600’e yükseltecek düzenlemelerin
yapılması gerekmektedir. Bunun dışında da aslında Plan ve Bütçe Komisyonunda
bütün devlet memurlarının özel hizmet tazminatlarının 21 puan artırılmasına
yönelik bir önerge vermiştik, o da Adalet ve Kalkınma Partisi Grubu tarafından
maalesef reddedildi. 
Burada
diğer bir husus, kamu çalışanlarına ilişkin olarak, bunun çok önemli olduğunu
düşünüyorum; çalışırken ve emeklilik arasındaki makasın daraltılması için kamu
çalışanlarına yapılan tüm ödemelerin emekli aylıklarına yansıtılmasına ilişkin
de düzenlemenin bir an evvel yapılması lazım. Gençlere ilişkin de bir kısım
tedbirlerimiz vardı, onları ifade edecektim ancak sürem kalmadı. 
Özet
olarak şunu söylüyorum: Yani millet sıkıntı içerisinde, milletimiz
fakirleşiyor. Buna ilişkin, kişi başı gelire ilişkin rakamları defalarca ifade
ettim. Ekonomiyi büyütmek için daha güçlü teşvikler vermemiz lazım.
Genel
Kurulu saygıyla selamlarım. Teşekkür ederim. (MHP sıralarından alkışlar)
BAŞKAN
– Teşekkürler Sayın Usta.
Şahıslar
adına son konuşmacı, Kars Milletvekili Sayın Yusuf Selahattin Beyribey. 
Sayın
Beyribey, süreniz beş dakika. (AK PARTİ sıralarından alkışlar)
YUSUF
SELAHATTİN BEYRİBEY (Kars) – Sayın Başkan, değerli milletvekilleri; 68 sıra
sayılı Gelir Vergisi Kanunu ile Bazı Kanunlarda Değişiklik Yapılmasına Dair
Kanun Tasarısı üzerinde söz almış bulunmaktayım. 
Bu
kanun tasarısı niye geldi Meclise, niye getirdik, niye torba kanun geldi, niye
Meclisi sıkıştırıyoruz, geç saatlere kadar çalıştırıyoruz? Tek sebebi var: AK
PARTİ 2002 -yani çok öncesi- 2007, 2011 ve bugün verdiği sözlerin arkasında
durmak için bunu yaptı. Dün vermişti sözlerini daha, 1 Kasımdan evvel verdiği
sözleri teker teker yerine getirmeye başladı. Düşünün, bundan üç ay evvel
verdiğimiz sözlerin, üç aylık yapacaklarımızın yüzde 70’ini yerine getirdik,
yüzde 30’u kaldı. Onları da en kısa zamanda yapacağız. Ondan sonra altı aylık dilimde
yapacaklarımızı sıraladık. Biz meydanlarda ve burada söz vererek, verdiğimiz
sözlerin hepsini teker teker yerine getiriyoruz. (AK PARTİ sıralarından
alkışlar)
Ne
demiştik? Demiştik ki: “Biz yeni işe girenlere vergi muafiyeti getireceğiz.”
Getirdik. Ne demiştik? “Özellikle, emniyette ve askeriyede -jandarma-
çalışanların ek göstergelerini yükselteceğiz.” dedik, yükseltiyoruz. Yarı
zamanlı… Analara daha az çalışma ve çocuklarına daha çok bakmaları için, onlara
daha çok hizmet etmeleri için sağlıklı evlatlar, sağlıklı akıllar, sağlıklı
bedenler olsun diye analara daha çok zaman tanıyoruz. Birinci çocukta iki ay,
ikinci çocukta dört ay, dördüncü çocukta altı ay, ikiz olursa bir ay daha
fazla, engelli olursa on iki ay yarım gün olmak üzere çalışacak ve tam ücret
alacaklar.
Demek
istediğim şey şu, AK PARTİ diyor ki: Biz söyleriz ve söylediklerimizin hepsini
teker teker teker yerine getiririz. 
Çiftçileri
tarımda korumak, onların maliyetlerini azaltmak özellikle seçim meydanlarında
verilen sözlerimizdendi. Bununla ilgili, özellikle üretim için gübrede KDV’yi
ortadan kaldıracağız, sıfır yaptık. Hiç, 1 kuruş bile almıyoruz. O yetmez
dedik, yemi de daha ucuza vererek, daha doğrusu, onun da KDV’sini kaldırarak
hayvan beslemesinde, yem alımlarındaki KDV’yi de ortadan kaldırarak, yine
çiftçiyi destekleyerek çiftçinin ayakta durmasını sağladık.
Yine,
gençlerimizle ilgili yapacağımız işler bitmedi. Özellikle, liseyi bitiriyor,
üniversiteyi bitiriyor, bir işi gücü yok. Bunların, Sosyal Güvenlik Kanunu
gereği primlerinin ödenmesi lazım. Onun için biz yine dedik ki, iki yıl
süreyle, işe girinceye kadar bunların sosyal primleri devlet tarafından
karşılansın. Onunla ilgili bir kanun çıkarıyoruz. Bu kanunla da, liseyi ve
üniversiteyi bitirdikten sonra iki yıl müddetle bu gençlerimizin sigorta
primleri tekrar devlet tarafından karşılanacaktır.
Özellikle
Emniyet teşkilatımızın çalışanlarının tazminatlarında yüzde 25 artış yapıyoruz.
Yine başka bir sıkıntı vardı, özellikle Emniyette ve uzman çavuşlarda daha
sonradan yüksekokulu, üniversiteyi bitirenler terfi alamıyorlardı. Bu
yüksekokulu ve üniversiteyi bitirdikten sonra 1 dereceye kadar bunların terfi
almasıyla ilgili de bir yasal düzenleme getirdik. Allah nasip ederse,
Meclisimizin kararıyla, her birlikte bunları çıkaracağız, gençlerimizin önünü
açmış olacağız. Özellikle dar gelirli, yine geliri düşük olanlara, kazançları 8
bin lira olanlara vergi muafiyeti getiriyoruz, 8 bin lirasından almıyoruz, daha
sonraki kısmından alıyoruz. Böylelikle dar gelirlileri de bir nebze olsun desteklemiş
oluyoruz. 
En
son olarak da şunu söylemek istiyorum. Yine özellikle Hükûmetimiz, 64’üncü
Hükûmet, seçim meydanlarında muhtarlarımızın maaşlarını…
(Mikrofon
otomatik cihaz tarafından kapatıldı) 
YUSUF
SELAHATTİN BEYRİBEY (Devamla) – …emeklilerimizin maaşlarını bin lira, daha
doğrusu 1.300 liradan aşağıda olan maaşları…
Hemen
toparlıyorum Sayın Başkan. 
BAŞKAN
– Sayın Beyribey, veriyorum ek süre, toparlayınız lütfen. 
YUSUF
SELAHATTİN BEYRİBEY (Devamla) – Teşekkür ederim. 
İşçilerimizin,
BAĞ-KUR’lularımızın, muhtarlarımızın, daha doğrusu 1.300 liradan aşağı olan
herkesin maaşını 1.300 lira yaptık. Bu Hükûmete teşekkür edilmelidir diyorum. 
Hepinizi
saygılarımla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Beyribey. 
Sayın
milletvekilleri, şimdi birinci bölüm üzerinde on beş dakika süreyle soru-cevap
işlemi yapılacaktır. Sürenin yarısı sisteme girmiş sayın milletvekillerine,
sürenin diğer yarısıysa Sayın Bakana verilecektir. 
Sayın
Topal…
SERKAN
TOPAL (Hatay) – Teşekkür ediyorum Sayın Başkan. 
Sayın
Bakan, bilindiği gibi Türkiye, toprakları üzerinden Avrupa’ya geçen göçmen
sayısının sınırlanması karşılığında 3 milyar avro mali destek almıştı. Ancak,
Almanya Dışişleri Bakanlığından yapılan açıklamaya göre “Türkiye’ye verilen bu
görevin sağlıklı yürüyebilmesi için üçüncü ülkelerle vize muafiyeti
anlaşmalarının iptal edilmesi gerekmektedir.” denildi. Bu anlamda, özellikle
Afrika ülkelerine dikkat çekilmektedir. Ben öncelikle vize muafiyeti
sağlandığından bu yana Afrika ülkelerinden gelen turist sayısının ne kadar
olduğunu sormak istiyorum. Bunlar gerçekten turist mi, yoksa turist görünümlü
terör örgütü üyeleri olup Suriye’de savaşmak için mi geliyorlar? Bu süreçte
önlem alınmadığını söyleyebiliriz.
Yine,
Almanya Dışişleri Bakanlığının uyarısına Bakanlığınızın nasıl bir yanıt vermeyi
düşündüğünün de belirtilmesini istiyorum. 
Teşekkür
ediyorum. 
BAŞKAN
– Sayın Karabıyık…
LALE
KARABIYIK (Bursa) – Teşekkürler Sayın Başkan. 
Bursa’nın
Kestel ilçesi köylerinden vatandaşlar aradılar, Turanköy’den ve dediler ki:
“Aralık sonunda okunması gereken elektrik faturası hâlen okunmadı ve şubat
sonunda okunacak. Elektrik zammından dolayı bunu yapıyorlar ve biz dört aylık
zamlı elektrik faturasını nasıl ödeyeceğiz?” Biz hemen konuyu araştırdık, UEDAŞ’ı
aradık ve UEDAŞ dedi ki: “Bizim birim faturalandırmayı yapıyor, köylerdeki
okumayı dağıtım şirketi yapıyor.” Dağıtım şirketini aradık, dediler ki: “Evet,
aralık ayında yapılan bir düzenlemeden dolayı şirket okumayı şubat sonunda
yapacak.” Ve perakende AŞ olarak uzun okuma döneminden kaynaklanan
durumlarda taksitlendirme yapıyorlar ama faiz alıyorlar. 
Şimdi,
geçenlerde de aynı konu konuşuldu. Zaten bir zam yapıldı elektriğe ve yatırım
amaçlı olduğu söylendi, sözleşmelerde özelleştirmede yer aldığı hâlde. Şimdi,
bu vatandaşın acaba günahı ne?
BAŞKAN
– Sayın Özgökçe Ertan…
BEDİA
ÖZGÖKÇE ERTAN (Van) – Teşekkürler Sayın Başkan. 
2014
yılında Van’da yabancılar şubesinin orada geri gönderme merkezinde bir polis
Afganistanlı Lütfullah Tacik’i döverek öldürdü. On üç ay sonra, büyük emeklerle
ancak davanın açılması ve delillerin ortaya çıkarılması sağlandı. Ailesi
Afganistan’ın çok uzak bir köyünde. Dolayısıyla vekâlet alınamadı henüz. Ancak
davayı takip eden bir avukat ve mülteci hukuku alanında çalışan örgütler davaya
dâhil edilmedi, müdahillik talepleri hiçbir şekilde kabul edilmiyor. Ve söz
konusu polis memuru hâlen görevi başında, başka bir yere tayin edildi. Dün
ikinci duruşması yapılan davada, davayı takip eden örgütlerin ve avukatın
müdahillik talepleri yine kabul edilmedi. Bu tavrıyla mahkeme cezasızlık için
uygun bir ortam sağlamış olmaktadır ve adil yargılanma hakkı ihlal ediliyor. 
Buradan
soruyorum: Adil yargılanma koşullarının oluşturulması konusunda neler
düşünüyorsunuz? Ayrıca, Göç İdaresi Genel Müdürlüğü ile Aile ve Sosyal…
(Mikrofon
otomatik cihaz tarafından kapatıldı) 
BAŞKAN
– Sayın Aksu…
İSMAİL
FARUK AKSU (İstanbul) – Teşekkür ederim. 
Sayın
Bakan, toplum yararına çalışma kapsamında kaç kişi çalışmaktadır? İl, kurum ve
belediye bazında dağılımı nasıldır? Bu işlere kimler nasıl alınmaktadır?
İlgililerin istihdamına İş Kurumu dışında aracılık yapan simsarların türediği,
bunların siyasi veya diğer saiklerle hareket ettiği, hatta çalışanların
aldıkları ücretin bir kısmını da komisyon olarak aldıkları iddiaları vardır. Bu
iddialar size de ulaşmış mıdır ve bu yönde bir soruşturma yaptırılmış mıdır?
Teşekkür
ederim.
BAŞKAN
– Sayın Ersoy…
RUHİ
ERSOY (Osmaniye) – Değerli arkadaşlar, Darülacezenin bugün kuruluş yıl dönümü
ve 20 Ocak 1895’te kurulmuş. Bu, Türkiye Cumhuriyeti devletinin nasıl köklü bir
medeniyet üzerinde, kurumlarının da ne kadar köklü bir gelenek temsilinde
olduğunu ifade eder. Dolayısıyla, sosyal devlet olmanın gereğinin ifadesi bu
tür kurumların üzerinden “Yeni Türkiye, eski Türkiye.”, “Biz yaptık, onlar
yapmadı.” ifadelerinin kullanılmasını uygun bulmadığımı ifade ediyorum.
İki,
Sayın Bakana sorumdur: Osmaniye ili için kendilerine yazılı soru önergeleri
verdik, özellikle “7 Haziran-1 Kasım arasında İŞKUR üzerinden istihdam edilen
eleman sayısı kaç, ne kadar süreyle ve daha sonra kadro verecek misiniz?”
dedik. Bana gelen yazılı cevapta “Sıfır, hiçbir eleman istihdam edilmedi.”
denildi ama ben biliyorum ki 5 bin kişi istihdam edildi. Bu aradaki çelişkiyi
anlamakta zorluk çekiyorum.
BAŞKAN
– Sayın Usta…
ERHAN
USTA (Samsun) – Teşekkür ederim Sayın Başkan.
Ben
Hüseyin Kurt’un “Samsun’un karnesi kırıklarla dolu” yazısından birkaç rakam
vermek istiyorum. Samsun kişi başı kamu yatırımında 235 TL’yle 81 il arasında
74’üncü sıradaymış, geçen yıl 63’üncü sıradaymış; 11 sıra birden bir yılda
düşüyor. Kamu yatırımında ise Samsun 34’üncü sırada, geçen yıl 24’üncü
sıradaymış; yine bir yılda 10 sıra düşüyor. Kişi başına yatırım teşvik belgesi
sabit yatırım tutarında da 47’nci sıradan 74’üncü sıraya geriliyor. Kişi başına
sanayi işletmesi elektrik tüketiminde 38’inci sıradan 40’ıncı sıraya düşüyor.
Toplam nakdî kredilerin tasarruf mevduatına oranında da 36’dan 38’e geriliyor.
Kişi başına ithalatta da 23’ten 26’ya, kişi başı ihracatta 45’ten 46’ya, kişi
başına takipteki alacaklarda da 20’nci sıradan 25’inci sıraya düşüyor.
Samsun’un asıl ekonomik göstergelerinin tamamı kötüleşiyor. Hükûmet olarak
Samsun’a ve diğer illerimize yönelik yapmayı planladığınız bir şey var mı?
Teşekkür
ederim.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum.
Sayın
Bakanım, seçim bölgem olan Mersin’de 7 Haziranla 1 Kasım arası kaç kişiyi İŞKUR
ve diğer devlet kurumları aracılığıyla işe aldınız? Buraya 20-25 tane
bürokratınızla beraber geliyorsunuz. Sorduğumuz bu sorulara cevap alamıyoruz.
Teknoloji çağındayız. Bürokratlarınız bu soruların cevabını size aktarıp siz de
hem yüce Meclisi hem de Mersinli hemşehrilerimizi bilgilendirirseniz mutlu
olacağız. Bu insanlara kadro vermeyi düşünüyor musunuz? 
Teşekkür
ediyorum.
BAŞKAN
– Sayın Tanal…
MAHMUT
TANAL (İstanbul) – Teşekkür ediyorum Sayın Başkan.
Sayın
Bakan, sosyal medyaya sizinle ilgili “Her tarafa üniversite açıyoruz,
üniversite açtığımız yerlerde AKP’nin oyu düşüyor. Acaba biz yanlış mı
yapıyoruz?” şeklinde açıklamalarınız düşmüştü. Bunlar doğru mudur?
İkincisi:
Yine, Bakanlığınıza bağlı İŞKUR var. Şanlıurfa ilinde AKP’ye üye olmayanlar
İŞKUR’a alınmıyor. Bu ne derece doğru? Yani her insan mutlaka partili olmak
zorunda mı? Partisiz kalan insanlar İŞKUR’da iş bulamayacaklar mı? 
Üçüncü
bir soru: Sarıyer’de Cumhurbaşkanlığı Köşkü var. Köşkün önünde, orada, sandalın
bağlandığı bir duba var, o duba çalındı. Burada, Cumhurbaşkanlığı Köşkü’nü
bekleyen emniyet mensupları ne iş yapar? 
Askeriyenin
orada sosyal tesisleri var. Pis lağım suları olduğu gibi Marmara Denizi’ne
dökülüyor. Ceza Kanunu’nun 182’nci maddesi uyarınca bu, suç. Çevre
kirletiliyor. Bununla ilgili ne tür önlemler alacaksınız?
Teşekkür
ederim.
BAŞKAN
– Sayın Gürer… Son bir soru.
ÖMER
FETHİ GÜRER (Niğde) – Sayın Başkan, Niğde Bakkallar ve Bayiler Odası Başkanı
Şinasi Göktepe altı yıl önce 1.100 üyesi varken bu sayının 725’e düştüğünü
belirtip marketlerle ilgili düzenlemelerin ne zaman yapılacağını soruyor.
BAĞ-KUR primlerindeki artışların esnafı zora soktuğunu belirtiyor.
Niğde
Terziler Odası Başkanı Alim Yeşil de mesleğin her gün eridiğini, zor ekonomik
koşullarda terzilerin iş yerlerinin kapandığını belirtip küçük esnafa tanınmış
olan kredi koşullarının iyileştirilmesini istiyor. Bu yasadaki küçük esnafın,
özellikle vergi ve vergiyle ilgili yükümlülüklerini yerine getirirken karşı
karşıya kaldıkları sorunlar nedeniyle ciddi sıkıntı içinde oldukları dikkate
alınarak söz konusu istihdam uygulamalarını olumlu ama yetersiz bulduğumuzu
belirtmek istiyorum.
BAŞKAN
– Sayın Bakan, buyurun söz sizin.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Çok teşekkür ediyorum.
Sayın
Başkan, sayın milletvekilleri; öncelikle, BAĞ-KUR’la ilgili başlamak isterim.
BAĞ-KUR primlerinin artışı asgari ücretle ilintilendirilmiştir ve daha önce de,
bildiğiniz gibi, BAĞ-KUR primlerinin artışı esas itibarıyla asgari ücretin
toplam yüzde 40’ı olarak nitelendirilmişti. Biz bu hesabın üzerinden kendi
iktidarımız döneminde bunu yüzde 34,5’a düşürdük ve şu anda yüzde 34,5
üzerinden yürümektedir. Ancak, asgari ücretin artışıyla ve asgari ücretteki bu
bağıntıyla birlikte BAĞ-KUR primlerinde de asgari ücret miktarı kadar bir artış
söz konusu olmuştur. Ortalama artış miktarı 128 liradır. Ama şöyle bir hesap
yapılırsa bu da, bu hesap da doğru olur: Eğer asgari ücret 2016’nın 1 Ocak
tarihi itibarıyla normal artış yani 6+5 veya yüzde 10’luk, yüzde 11’lik bir
artış olmuş olsaydı asgari ücretteki bu artıştan kaynaklanan BAĞ-KUR’daki
toplam artış miktarı ancak 80 lira olacaktı. Yani, artı 80 liralık bir artış
söz konusudur. Bunu bütün arkadaşlarımızla birlikte değerlendiriyoruz,
özellikle Çalışma ve Sosyal Güvenlik Bakanlığı olarak da değerlendiriyoruz,
Maliye Bakanlığıyla beraber değerlendiriyoruz “Bu konuda neler yapabiliriz,
nasıl bir adım atabiliriz?” diye. Bu, Plan ve Bütçe Komisyonu görüşmeleri
esnasında da tarafımıza özellikle esnaf teşkilatları tarafından söylendi ve
dillendirildi. Zannımız odur ki, bu konudaki değerlendirmeden sonra inşallah
Sosyal Güvenlik Kurumunun gelir gider dengesi üzerinden yapılacak bir hesap
üzerinden bir karar verilecek.
Şunu
ifade etmek istiyorum: Nasıl Türkiye’nin bir mali disiplin anlayışı varsa,
bilinmesini isteriz ki Sosyal Güvenlik Kurumunun da bir mali disiplin anlayışı
olması gerekir. Yani, şu rakamı size vermek isterim, özellikle Türkiye Büyük
Millet Meclisini bu konuda bilgilendirmek isterim: Geçen hafta OECD Bakanlar
Konseyi Toplantısı sebebiyle bir günlüğüne Paris’teydik. Japon meslektaşımızın
söylediği rakam, aslında hepimizi ilgilendirmektedir. Meslektaşımız Japon
Çalışma ve Sosyal Güvenlik Bakanı şöyle bir rakamı telaffuz etti: “Biz, bugün
123 milyonuz, elli yıl sonra 75 milyonuz, bir elli yıl sonra da 50 milyonuz.”
Yani, bu açıdan, biz bütün primlerimizi hesaplarken…
BAKİ
ŞİMŞEK (Mersin) – Bize de sıra gelsin. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Elbette gelecek. 
Biz
bütün primlerimizi hesaplarken ve bütün gelir ve giderlerimizi hesaplarken
kendi aktuaryel dengemizi, toplumumuzun ne kadar yaşlandığını… Özellikle şu
rakam hepimiz açısından çok önemlidir ki, 2075 yılında 65 yaşın üzerinde yüzde
27’nin üzerinde bir nüfusumuz olacak ve bugün…
BAKİ
ŞİMŞEK (Mersin) – Sayın Bakan, 10 tane soru var, bir kişiyle bitirdiniz süreyi.
Meclisi muhatap alın lütfen. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Haklısınız da. 
Biz,
2001 yılında… 
BAKİ
ŞİMŞEK (Mersin) - Bir soruya on dakika cevap verilmez. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Çok haklısınız. 
Biz,
2001 yılında emekli maaşlarını ödeyebilmek için IMF’den 500 milyon dolar para
isteyen bir ülkeydik. Buna tekrar düşmeyelim. 
MAHMUT
TANAL (İstanbul) – Siz mi ödediniz onları? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Bunu ifade etmek için
anlatmaya çalışıyorum. 
MAHMUT
TANAL (İstanbul) – O dönem siz DYP’nin Genel Başkanıydınız. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Yine, Mahmut Tanal’ın
sorduğu bir soru var. Bu konuda, özellikle Türkiye’deki 81 vilayetteki
üniversitelerle ilgili ortaya koymuş olduğu “Üniversite oldukça bizim oy
oranımız düşüyor.” diye bir sözün sahibi olmam mümkün değil. Sebebini izah
edeyim: Böyle bir söz ancak Türkiye’deki eğitim ve gelişme seviyesi konusunda
haberdar olmayan insanların sözü olarak ortaya çıkar. 
MAHMUT
TANAL (İstanbul) – Nokta dergisinde çıktı. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Ben Nokta dergisine hiçbir
zaman mülakat vermiş değilim, ömrümde hiç vermedim. Siyasi hafızam çok
yanıltmaz beni. 
Şu
çok nettir: Biz, çok… 
BAKİ
ŞİMŞEK (Mersin) – Geçmişte Hükûmetle ilgili neler söylediğinizi biliyoruz Sayın
Bakan. Hatırına gelsin bunlar da. Hatırla! Hafızanı zorlamanı istiyoruz. Tayyip
Erdoğan’a neler dediğini hatırla. 
MUHAMMET
BALTA (Trabzon) – Dinleyin, dinleyin.
BAŞKAN
– Sayın milletvekilleri, Sayın Bakanı dinleyelim. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sevgili dostlar, onları
söyleyenler siyaset mezarlığında. Bence bu sözleri siz söylemeyin. Bak, ben
buradayım, ben buradayım. 
VELİ
AĞBABA (Malatya) – Hafızaya bak hafızaya.
RUHİ
ERSOY (Osmaniye) - Sen söyledin bunları.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) - Onları bizim için
söyleyenler siyaset mezarlığında. Bizim siyasi kimliğimiz net ve açıktır. Hiç o
konuda… Dün tekrarlanan sözleri söylerseniz bundan kârlı çıkmazsınız.
MUSA
ÇAM (İzmir) – Beş yıl önce hangi partideydin? Beş yıl önce hangi partideydin? 
MUHAMMET
BALTA (Trabzon) – Dinlemesini öğren.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sana sadece şunu
söyleyeyim: Benim hangi partide olduğum belli de sizin genel başkanınız hangi
partideydi bir de onu sorar mısınız? (AK PARTİ sıralarından alkışlar)
MUSA
ÇAM (İzmir) – Dikkatli ol! Ağzından çıkanı kulağın duysun, kulağın duysun. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Bir dakika… Bir dakika…
MUSA
ÇAM (İzmir) – Ağzından çıkanı kulağın duysun.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Bir saniye… Bak, benim
vücudumun her tarafında morluk var. Ben siyasete pamuklar içerisinde sarılarak
gelmiş bir adam değilim. Ben demokrasi mücadelesi yapıyorum.
MUSA
ÇAM (İzmir) – Neyle geldin? Neyle geldin? Neyle geldin neyle?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Ben demokrasi mücadelesi
yapıyorum. Türkiye'de demokrasi mücadelesini yapan Tayyip Erdoğan’ın da
mücadele arkadaşıyım, mesai arkadaşıyım. Çocuklarıma bırakabileceğim en büyük
miras da odur, başka bir şey yok. (AK PARTİ sıralarından alkışlar)
MUSA
ÇAM (İzmir) – Tayyip Erdoğan’a neler söyledin? Tayyip Erdoğan için neler
söyledin sen, neler? Neler söyledin?
BAŞKAN
– Sayın Bakan, sorulara cevap verin bence.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Ben 28 Şubatta neredeysem,
27 Nisanda neredeysem, 1982 Anayasası’nda benim ailem neredeyse, 1960
darbesinde benim büyük ninem neredeyse bugün biz demokrasi mücadelesiyle
buradayız, başka bir yerde değiliz. Boş ver… Boş ver… (AK PARTİ sıralarından
alkışlar) 
MUSA
ÇAM (İzmir) – Düne kadar yoksun, düne kadar.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Hiç öyle bir şey söz
konusu değil, hiç. Ben bu kürsülerde büyüdüm, benimle kürsü mücadelesine kimse
girmesin. Bak, çocukluğumdan beri beni bu kürsüler emzirdi. Benimle kürsü
mücadelesine kimse girmesin. Biz burada sorulan sorulara cevap vermek
istiyoruz. Ben buraya pamuklara sarılı gelmedim, tekrar söylüyorum.
(Mikrofon
otomatik cihaz tarafından kapatıldı)
BÜLENT
TURAN (Çanakkale) – Soruyorlar, dinlemiyorlar Sayın Başkan.
RUHİ
ERSOY (Osmaniye) – Bırakın cevap versin o zaman.
BAKİ
ŞİMŞEK (Mersin) – Sorulara cevap verin Bakanım, sorulara.
BAŞKAN
– Sayın Bakan, süreniz bitti. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Vereceğiz, süremiz bitti.
BAŞKAN
- Sayın Bakan, süreniz bitti.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Vereceğiz, müsaade
ederlerse vereceğiz.
BAŞKAN
– Sayın Bakan… 
BAKİ
ŞİMŞEK (Mersin) – Sayın Başkan, teknik sorulara cevap versin.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Özellikle…
BAŞKAN
– Süreniz bitti.
Sayın
vekiller talep ediyorlarsa eğer, cevap istiyorlarsa ben Sayın Bakana ek bir
süre verebilirim.
MEHMET
ERDOĞAN (Muğla) – Evet, evet.
RUHİ
ERSOY (Osmaniye) – Evet, istiyoruz. 
KAMİL
AYDIN (Erzurum) – İstiyoruz.
ERHAN
USTA (Samsun) – Yazılı versin, yazılı versin.
BAŞKAN
– Sayın Bakan, sayın milletvekilleri sordukları sorulara cevap almak
istiyorlar, dolayısıyla size ek süre veriyorum.
Buyurun.
ERHAN
USTA (Samsun) - Süreyi sorulara cevapta kullansın lütfen yani.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sayın Başkan, bakın, ben
burada arkadaşlarımızın sorularına yavaş yavaş cevap vermeye başladım ama
burayı bir siyasi polemik…
RUHİ
ERSOY (Osmaniye) – Yine aynısını yapmayın, cevap verin. (AK PARTİ sıralarından
gürültüler)
MUHAMMET
BALTA (Trabzon) – Dinle, dinle.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) - …yeri hâline çevirirsek
benim bu cevabımın bir anlamı kalmıyor.
Şimdi
benim sizden istirhamım, ya arkadaşlar dinlesinler, cevap vereyim yahut da…
BAŞKAN
– Ben uyarımı yaptım Sayın Bakan, yine yaparım, siz isterseniz cevap vermeye
başlayın.
Buyurun.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Şunu ifade etmek
istiyorum: Özellikle, Türkiye eğitim konusunda çok önemli bir adım atmıştır.
Bugün 81 vilayette Türkiye’nin…
RUHİ
ERSOY (Osmaniye) – Sayın Bakan, sorulara cevap verin. (AK PARTİ sıralarından
gürültüler)
BAŞKAN
– Sayın milletvekilleri, Sayın Bakan konuşuyor…
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Ben sorulara cevap verdim,
arkadaşlarımızın müdahalesi üzerinden daha sağlıklı bir cevap verme ihtimali
ortada yoktur.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederiz Sayın Bakan.
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurun…
MAHMUT
TANAL (İstanbul) – Sayın Başkanım, Bakanın böyle bir lüksü yok, ya “Yazılı
cevap vereceğim.” diyecek ya cevap verecek, orası lüks makamı değil. Ya “Yazılı
cevap vereceğim.” diyecek veyahut da… “Ben cevap vermiyorum.” deme lüksüne
sahip değil o, orası siyasi bir makam yeri.
BÜLENT
TURAN (Çanakkale) – Sayın Başkan, maddelere başlayabilir miyiz?
BAŞKAN
– Sayın Altay, bir şey mi istiyorsunuz, ayaktasınız?
Buyurun.
ENGİN
ALTAY (İstanbul) – Sayın Bakan kendisinin beş yıl önce nerede olduğuna yönelik
bir soruya “Benim beş yıl önce nerede olduğum belli de sizin Genel Başkanın
nerede olduğu…” diye bir imada bulundu, kamuoyunda yanlış anlaşılabilir; çok
kısa, bir dakika da yeterli olur, cevap vermem lazım.
BAŞKAN
– Buyurun Sayın Altay.
HAKAN
ÇAVUŞOĞLU (Bursa) – Kamuoyu biliyor her şeyi, neyi düzelteceksiniz?
VI.- SATAŞMALARA İLİŞKİN KONUŞMALAR (Devam)
11.- İstanbul Milletvekili Engin Altay’ın,
Çalışma ve Sosyal Güvenlik Bakanı Süleyman Soylu’nun 68 sıra sayılı Kanun
Tasarısı’nın birinci bölümü üzerindeki soru-cevap işleminde yaptığı konuşması
sırasında CHP Grup Başkanına sataşması nedeniyle konuşması
ENGİN
ALTAY (İstanbul) – Onun söylemediğini söyleyivereceğim, belki sen de
bilmiyorsun Sayın Genel Başkanımızın Cumhuriyet Halk Partisinden önce hangi
partide olduğunu.
BÜLENT
TURAN (Çanakkale) – Genel Müdür, problem yok, sataşacak bir şey yok Sayın
Başkan.
HAKAN
ÇAVUŞOĞLU (Bursa) – Cumhuriyet Halk Partisinin nerede olduğunu görüyoruz Sayın
Başkan.
ENGİN
ALTAY (Devamla) – İstiyor musun? 
HALİS
DALKILIÇ (İstanbul) – Nasıl Genel Başkan olduğunu da merak ediyoruz biz, lütfen
onu da söyle.
ENGİN
ALTAY (Devamla) – Seviyorsun kaşımayı ha, seviyorsun. Yarın açıklayacağız SSK
rakamlarını.
Sayın
Bakan…
HALİS
DALKILIÇ (İstanbul) – Hangi şartlarda Genel Başkan oldu, onu da merak ediyoruz,
lütfen onu da açıkla.
ENGİN
ALTAY (Devamla) – Bu tacize dur… Ya, laf atmayı beceremiyorsunuz, onu bari
doğru dürüst yapın. Sizinki taciz, taciz; laf atma Parlamentoda bir ritüeldir,
güzel de bir şeydir, onu bari becerin ya, onu bari becerin ya. (CHP
sıralarından alkışlar) 
Şimdi,
ben siyasette insanların siyasi parti değiştirmesini çok garipsemem, bu
olabilir; takım tutar gibi parti tutulmaz, buna da itirazım yok. Buna da bir
itirazım yok. Sizin de geçmişte başka partilerde görevleriniz vardı; oldu,
olmadı, başarılı oldunuz, olamadınız, bunu bilmem, bunu bir suç da saymam. 
Sayın
Genel Başkanımızın, geçmişte, bizim için kardeş parti olan Demokratik Sol
Partide bir dönem bulunduğu vakıadır. 
Sayın
Başkan, “Siyaset nezaket.” dedim, şimdiki Cumhurbaşkanı, eski Başbakanla ilgili
söylediklerinizi ben buraya yazdım ama söylemeyeceğim, söylersem bana tazminat
davası açar. Söylersem bana tazminat davası açar. 
Saygılar
sunarım. (CHP sıralarından alkışlar)
OKTAY
VURAL (İzmir) – Söyle, söyle!
MAHMUT
TANAL (İstanbul) – Bana yetki ver, ben söyleyeyim. Ödeyecek param da var,
vallahi ya! 
BAŞKAN
– Teşekkürler Sayın Altay. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (Devam)
BAŞKAN
– Sayın milletvekilleri, birinci bölüm üzerindeki görüşmeler tamamlanmıştır.
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
madde üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı‘nın 1‘inci maddesiyle düzenlenen 193 sayılı
Gelir Vergisi Kanunu‘nun mülga mükerrer 20‘nci maddesinin birinci cümlesinin
aşağıdaki şekilde değiştirilmesini arz ve teklif ederiz.
 İsmail Faruk
Aksu Mehmet Günal Erhan Usta
 İstanbul Antalya Samsun
 Erkan Haberal Arzu
Erdem Baki Şimşek
 Ankara İstanbul Mersin
 Mehmet Parsak Mehmet
Erdoğan
 Afyonkarahisar Muğla
Ticari, zirai veya mesleki faaliyeti
nedeniyle adlarına ilk defa gelir vergisi mükellefiyeti tesis olunan ve
mükellefiyet başlangıç tarihi itibarıyla yirmi dokuz yaşını doldurmamış tam
mükellef gerçek kişiIerin, faaliyete başladıkları takvim yılından itibaren beş
vergilendirme dönemi boyunca elde ettikleri bu kazançlarının, kazancın elde
edildiği takvim yılı başında geçerli olan ve sanayi kesiminde çalışan 16
yaşından büyük işçiler için uygulanan asgari ücretin yıllık brüt tutarı kadar
olan kısmı, aşağıdaki şartlarla gelir vergisinden müstesnadır.
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik Yapılmasına
Dair Kanun Tasarısı (1/517) ve Adalet ve Kalkınma Partisi Grup Başkanvekili
Çanakkale Milletvekili Bülent Turan ve Çanakkale Milletvekili Ayhan Gider,
Kırıkkale Milletvekili Ramazan Can ile 23 Milletvekilinin; Bazı Kanunlarda
Değişiklik Yapılmasına Dair Kanun Teklifi’nin (2/434) 1'inci maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Bülent Kuşoğlu Lale
Karabıyık Seyit Torun
 Ankara Bursa Ordu
 Mahmut Tanal Musa
Çam
 İstanbul İzmir
MADDE
1- 31/12/1960 tarihli ve 193 sayılı Gelir Vergisi Kanununun mülga mükerrer 20
nci maddesi başlığıyla birlikte aşağıdaki şekilde yeniden düzenlenmiştir.
"Genç
girişimcilerde kazanç istisnası
MÜKERRER
MADDE 20- Ticari, zirai veya mesleki faaliyeti nedeniyle adlarına ilk defa
gelir vergisi mükellefiyeti tesis olunan ve mükellefiyet başlangıç tarihi
itibarıyla yirmidokuz yaşını doldurmamış tam mükellef gerçek kişilerin,
faaliyete başladıkları takvim yılını izleyen yıldan itibaren üç vergilendirme
dönemi boyunca elde ettikleri bu kazançlarının 103 üncü maddede yazılı
tarifenin ilk gelir diliminde yer alan tutara kadar olan kısmı, aşağıdaki
şartlarla gelir vergisinden müstesnadır.
1.
İşe başlamanın kanuni süresi içinde bildirilmiş olması,
2.
Kendi işinde bilfiil çalışılması veya işin kendisi tarafından sevk ve idare
edilmesi (Çırak, kalfa veya yardımcı işçi çalıştırmak ya da seyahat, hastalık,
askerlik, tutukluluk ve hükümlülük gibi zaruri ayrılmalar dolayısıyla geçici
olarak işinde bilfiil çalışmamak bu şartı bozmaz.),
3.
Faaliyetin adi ortaklık veya şahıs şirketi bünyesinde yapılması halinde tüm
ortakların işe başlama tarihi itibarıyla bu maddedeki şartları taşıması,
4.
Ölüm nedeniyle faaliyetin eş ve çocuklar tarafından devralınması hali hariç
olmak üzere, faaliyeti durdurulan veya faaliyetine devam eden bir işletmenin ya
da mesleki faaliyetin eş veya üçüncü dereceye kadar (bu derece dahil) kan veya
kayın hısımlarından devralınmamış olması,
5.
Mevcut bir işletmeye veya mesleki faaliyete sonradan ortak olunmaması.
İstisna
kapsamındaki faaliyetlerden kazanç elde edilmemesi veya istisna haddinin
altında kazanç elde edilmesi hallerinde dahi yıllık beyanname verilir.
Bu
istisnanın, bu Kanunun 94 üncü maddesi uyarınca tevkif suretiyle ödenecek
vergiye şümulü yoktur.
Bu
maddenin uygulanmasına ilişkin usul ve esasları belirlemeye Maliye Bakanlığı
yetkilidir.”
BAŞKAN
– Şimdi maddeye en aykırı önergeyi okutup işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 1’inci maddesiyle yeniden düzenlenen
mükerrer madde 20’nin aşağıdaki şekilde değiştirilmesini arz ve teklif ederiz.
“MÜKERRER
MADDE 20 – Ücret gelirlerinden alınan vergilerin 103. maddede yazılı tarifenin
ilk gelir diliminde yer alan tutara kadar olan kısmı gelir vergisinden müstesnadır.
 Çağlar Demirel İdris
Baluken Burcu Çelik Özkan
 Diyarbakır Diyarbakır Muş
 Dirayet Taşdemir Müslüm
Doğan Mahmut Celadet Gaydalı
 Ağrı İzmir Bitlis
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkan.
BAŞKAN
– Hükûmet önergeye katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge hakkında konuşmak isteyen Muş Milletvekili Sayın Burcu Çelik Özkan.
Buyurun
Sayın Özkan. (HDP sıralarından alkışlar)
BURCU
ÇELİK ÖZKAN (Muş) – Sayın Başkan, değerli milletvekilleri; tasarının 1’inci
maddesi hakkında söz almış bulunmaktayım.
Kanun
tasarısını eksik buluyoruz. Tasarının 1’inci maddesinde, her ne kadar 29 yaşını
doldurmamış gerçek kişilerden ilk defa ticari yaşama atılacakların teşvik
edilmesi amaçlanmış ise de ülkemizde gelir vergileri ücretlilerin üzerine
yıkılmış durumdadır. Bu durumda ücretlilerin de vergilerinde istisna
uygulamasının yapılmaması eşitlik ilkesine aykırı olacaktır. Bu sebeple, ilgili
maddede ücret gelirlerinden alınan vergilere ilişkin de düzenleme yapılması
gerektiğini düşünmekteyiz. 
Sevgili
arkadaşlar, ülkemizde ekonomik, sosyal, toplumsal sorunlara ilişkin çözüm yeri
elbette Parlamento olmalıdır. Ancak, söz konusu tasarının aceleye getirildiği,
kalıcı çözümler hedeflenmeden, ilgili komisyonların etraflıca bir çalışma
yapmadan oluşturulduğu aşikârdır. 
Bu
eksiklikler bir yana, ülkemizde devam eden savaşın ekonomik boyutlarına ilişkin
hiç kimseden ses çıkmamaktadır. Hepinizin bildiği üzere, çözüm sürecinin devam
ettiği süre zarfında genç müteşebbislerin, tacirlerin, esnafın ve halkımızın
barışın inşa edileceğine olan inancı sebebiyle yatırımların yapıldığı, yeni iş
alanlarının ortaya çıktığı ve barış sözüne olan güven sebebiyle ekonomik
kalkınmanın Kürdistan’da ve ülkemizde…
MUHAMMET
BALTA (Trabzon) - Kürdistan değil! 
BURCU
ÇELİK ÖZKAN (Devamla) - …kendiliğinden ortaya çıktığı bilinmektedir.
MUHAMMET
BALTA (Trabzon) - Kürdistan diye bir yer yok!
BURCU
ÇELİK ÖZKAN (Devamla) - Ancak ülkemizin son altı ayda getirildiği durum, Cizre,
Silopi, Sur başta olmak üzere savaş konseptinin devam ettiği bölgelerde yaşayan
halkımızın yaşam hakkını dahi koruyamazken ekonomik kalkınmadan bahsetmek
mümkün değildir. Daha 1 yaşını bile doldurmamış bebeklerin, 16 yaşındaki
Hüseyin Paksoyların ölümüne engel olamıyorken biz hangi genç müteşebbislerin
ticari hayatından söz edebiliriz ki?
Bugün
dahi, buranın bir üyesi olan Faysal Sarıyıldız’ın can güvenliği için bile beş
saat bu Parlamentoda dil dökmek, Hükûmete söz anlatmak zorunda kaldık. O zaman
şöyle düşünüyoruz: Ya bu gençler bu memleketin evlatları değil ya da siz
bölgede olanların farkında değilsiniz.
Kendisinden
olmayan ve açık bir şekilde barışı isteyenlerin öldürüldüğü, yöneticilerimizin
ve bize oy verenlerin Sevgili Muş HDP İl Eş Başkanı Elif Çetinbaş gibi siyasi
soykırımla tutuklandığı, yine kendisi gibi düşünmeyen öğretmenlerin sürgün
edildiği, akademisyenlerin gözaltına alındığı bir süreçten geçiyoruz. “İleri
demokrasi” sözünü ağzından düşürmeyenlere sormak istiyorum: Sizden olmayan,
sizden farklı düşünen kişilerin, kesimlerin, kurumların, meslek örgütlerinin
susturulmaya ve sindirilmeye çalışılmasını demokrasinin hangi özelliğiyle
açıklayabiliyorsunuz? 
Ankara’dan
Silopi, Cizre, Sur ve savaş konseptinin sürdürüldüğü bölgeler nasıl görünüyor
bilmiyorum ama kürdistanda savaşın devam ettiği bölgelerde bulunan biri olarak
şunu söyleyebilirim ki: Çocuklarımızın, kadınlarımızın, gençlerimizin, bir
bütün halkımızın mağduriyetini, acılarını, hüzünlerini sözlerle anlatmam mümkün
değil. Ülkemizde devam eden savaş sosyolojik olarak barışa evrilmeden ekonomik
hayatın normale dönmesinden bahsedemeyiz. Savaş, her anlamda yıkım ve ölüm
getiren bir hüzün ve gözyaşı yumağıdır. Dünyaya gözlerini açan her insanın
üzerinde bulunduğumuz bu topraklarda yeri vardır. İnsan hakları, insanın insan
olarak doğmakla elde ettiği haklara denir -bilmeyenler için buradan tekrar
söyleyelim- yani, insanlara doğuştan verilen, verilmesi gereken haklardır. 
Yaşadığımız
ülkede dini, ırkı, dili birbirinden farklı onlarca millet vardır. Bu
farklılıkların derinleştirilerek, halklar arasında ayrıştırma yapılarak ülkenin
savaşa sürüklenmesi kabul edilebilir değil. Savaş, halkımızın psikolojik,
ekonomik ve siyasal durumlarını olumsuz yönde etkilemektedir. Tüm Türkiye
halklarının beklentisi şudur: Barışçıl siyaset izleyerek anlaşmazlıkların
müzakere ve diyalogla çözülmesi ve bunun sözleşmelerle garanti altına alınması
ve çözüm yoluna varılmasıdır. 
Bizler
-benim de içinde olduğum bir kuşak vardır- 90’ların çocukları olarak 90’larda
devam eden savaştan nasibini almış insanlarız. Şuna yürekten inanıyorum ki
İstanbul’da, Ankara’da, Antalya’da, Artvin’de, Çankırı’da yaşayan çocuklar
Sur’da, Silopi’de, Cizre’de yaşayan çocukların öldürülmesine anlam
veremiyorlar, bizim de 90’larda anlam veremediğimiz gibi. 90’larda savaşı
yaşayan ve bugün barış mücadelesi veren çocuklar olarak, başta çocuklarımız
olmak üzere, tüm Türkiye halklarına barışı armağan etmek için mücadele ediyoruz
ve etmeye devam edeceğiz. 
Ben
Hrant Dink’i tekrardan anarak sevgili Rakel Dink’in sözüyle sözlerime son
vermek istiyorum. Rakel Dink şöyle söylüyor: “Ben 3 dil biliyorum: Ermenice,
Kürtçe ve Türkçe. Benim içimde bu 3 dil hiç kavga etmiyorlar, barış içinde
yaşıyorlar.” 
Hepinizi
tekrar saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza… 
III. – YOKLAMA
(HDP
sıralarından bir grup milletvekili ayağa kalktı)
İDRİS
BALUKEN (Diyarbakır) – Yoklama istiyoruz Sayın Başkan. 
BAŞKAN
– Önerge oylamasından önce bir yoklama talebi vardır. Şimdi bu talebi yerine
getireceğim: 
Sayın
Baluken, Sayın Demirel, Sayın Kerestecioğlu, Sayın Çelik, Sayın Adıyaman, Sayın
Toğrul, Sayın Doğan, Sayın Gaydalı, Sayın Baydemir, Sayın Yıldırım, Sayın
Yıldırım, Sayın Taşdemir, Sayın Ertan, Sayın Uca, Sayın Özsoy, Sayın Önlü,
Sayın Paylan, Sayın Dora, Sayın Yıldırım, Sayın Botan.
Yoklama
için üç dakika süre veriyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 1'inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
Lale Karabıyık (Bursa) ve
arkadaşları
MADDE
1- 31/12/1960 tarihli ve 193 sayılı Gelir Vergisi Kanununun mülga mükerrer 20
nci maddesi başlığıyla birlikte aşağıdaki şekilde yeniden düzenlenmiştir.
"Genç
girişimcilerde kazanç istisnası
MÜKERRER
MADDE 20- Ticari, zirai veya mesleki faaliyeti nedeniyle adlarına ilk defa
gelir vergisi mükellefiyeti tesis olunan ve mükellefiyet başlangıç tarihi
itibarıyla yirmidokuz yaşını doldurmamış tam mükellef gerçek kişilerin,
faaliyete başladıkları takvim yılını izleyen yıldan itibaren üç vergilendirme
dönemi boyunca elde ettikleri bu kazançlarının 103 üncü maddede yazılı
tarifenin ilk gelir diliminde yer alan tutara kadar olan kısmı, aşağıdaki
şartlarla gelir vergisinden müstesnadır.
1.
İşe başlamanın kanuni süresi içinde bildirilmiş olması,
2.
Kendi işinde bilfiil çalışılması veya işin kendisi tarafından sevk ve idare
edilmesi (Çırak, kalfa veya yardımcı işçi çalıştırmak ya da seyahat, hastalık,
askerlik, tutukluluk ve hükümlülük gibi zaruri ayrılmalar dolayısıyla geçici
olarak işinde bilfiil çalışmamak bu şartı bozmaz.),
3.
Faaliyetin adi ortaklık veya şahıs şirketi bünyesinde yapılması halinde tüm
ortakların işe başlama tarihi itibarıyla bu maddedeki şartları taşıması,
4.
Ölüm nedeniyle faaliyetin eş ve çocuklar tarafından devralınması hali hariç
olmak üzere, faaliyeti durdurulan veya faaliyetine devam eden bir işletmenin ya
da mesleki faaliyetin eş veya üçüncü dereceye kadar (bu derece dahil) kan veya
kayın hısımlarından devralınmamış olması,
5.
Mevcut bir işletmeye veya mesleki faaliyete sonradan ortak olunmaması.
İstisna
kapsamındaki faaliyetlerden kazanç elde edilmemesi veya istisna haddinin
altında kazanç elde edilmesi hallerinde dahi yıllık beyanname verilir.
Bu
istisnanın, bu Kanunun 94 üncü maddesi uyarınca tevkif suretiyle ödenecek
vergiye şümulü yoktur.
Bu
maddenin uygulanmasına ilişkin usul ve esasları belirlemeye Maliye Bakanlığı
yetkilidir.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkan.
ÇALIŞMA VE
SOSYAL GÜVENLİK BAKANI SÜLEYMAN SOYLU (Trabzon) - Katılmıyoruz.
BAŞKAN - Önerge
hakkında konuşmak isteyen Bursa Milletvekili Sayın Lale Karabıyık. (CHP sıralarından
alkışlar) 
LALE KARABIYIK
(Bursa) – Sayın Başkan, değerli milletvekilleri; Gelir Vergisi Kanunu ile Bazı
Kanunlarla Değişiklik Yapılmasına Dair Kanun Tasarısı’nın 1’inci madde
önergesiyle ilgili söz almış bulunuyorum.
Evet, şu anda
bütün kamuoyu genç girişimcilere üç yıl boyunca vergi istisnası olduğunu ve hiç
vergi alınmayacağını zannediyor. Çünkü iktidar partisi milletvekilleri “Genç
girişimcilere vergiden üç yıl istisna getiriyoruz.” dedi, ayrıca bu ifade orta
vadeli programda da yer almakta. Oysa, işin aslı böyle değil. Aslında maddeye
dikkat ederseniz girişimcinin geliri yıllık 12.600 lira dilimine kadar
istisnaya tabi, buraya düşen vergi kısmı da zaten 1.800 lira yani yıllık 1.800
liralık bir istisnadan bahsediyoruz. Oysa, kamuoyu böyle algılamadı çünkü
maalesef bu ifade kamuoyuna yanlış verildi, farklı yansıtıldı. Kaldı ki genç
girişimciler için en az 45-50 bin lira harcamadan bir iş imkânına sahip olmak
ya da bir iş kurmak, aslında iş kurmanın maliyetinin altından kalkmak da -onlar
için- son derece zor çünkü gerçekten 45-50 bin liradan aşağıya iş kurmaları
mümkün değil. 
Peki, neden genç
girişimcilerin desteklenmesi gerekiyor, bir onu söyleyelim. Bakın, Türkiye’de
şu anda genç nüfus avantajı var. Türkiye'nin yaş ortalaması 29’dur şu anda. Ama,
bu avantajı fırsata dönüştürmek de aslında bizlere düşüyor. Bakın, çalışma
yaşındaki nüfusun yirmi yıl içerisinde daha da artması bekleniyor. E, bu artış,
yeni istihdam olanakları yaratacak şekilde destek vermeyi de aslında zorunlu
kılıyor. 
Peki,
şu anda işsizlik oranımız nerelerde? Yüzde 10’larda. Genç nüfusta nerede? Yüzde
20’lerde. Peki, üniversite mezunu genç işsizlerimizin oranı ne? Yüzde 30. Peki,
ülkemizde ne kadar istihdam yaratabiliyoruz, bu oran kaç? Yüzde 50. Peki,
İsviçre gibi ülkelerde ne kadar? Yüzde 80’lerde. Türkiye istihdam yaratabilme
oranında 34 ülke içerisinde en kötü 2’nci ülke, bunu unutmayalım.
Uzmanlar
genç ama işsiz olan bu gruba “kayıp nesil” adını veriyor değerli vekiller,
kayıp nesil. İşte, genç girişimcilerin desteklenmesi bu sebeple önemli. Yeni
istihdam olanağı yaratmış olacağız aynı zamanda, onlar iş kuracaklar, yeni
istihdam olanakları yaratacaklar ve yeni iş fikirlerini hayata
geçirebilecekler. 
Bakın,
iş fikirleri derken, ne diyoruz? Katma değeri yüksek sektörlere önem verelim
diyoruz, cari açığı düşürmek için. Katma değeri yüksek ürünler üretelim ve
ihraç edelim diyoruz. İşte bu sebeple yeni iş fikirlerine ihtiyaç var.
Türkiye’de unutmayalım ki hâlen risk sermayesi destekleme sisteminin tam olarak
yapılanmadığını ve hayata geçmediğini biliyoruz. Bu nedenle, fikir üretenlerin
ve genç girişimcilerin desteklenmesinin son derece önemli olduğunu bir kez daha
vurgulamak istiyorum.
Bakın,
ben üniversitede bir akademisyenken şunu gördüm: Üniversiteye, genç
girişimcilere örnek olsun diye, girişimcilik hikâyelerini anlatmak için şirket
sahiplerini çağırıyorduk. Onlar kendilerinin hikâyelerini, bu işi nasıl
kurduklarını anlatıyorlardı ve gençlerdeki o ilgiyi görmenizi isterim. Ancak
şunu düşünüyorlardı: Sadece parası olan ya da ailesinden zengin olan iş
kurabilir. Ama desteklenecekleri zaman iş kurabileceklerini ve fikirlerini
hayata geçirebileceklerini anlattığımız zaman bundan çok büyük heyecan
duymuşlardı. İşte bu sebeple Türkiye’ye genç girişimcileri kazandırmak ve yeni
fikirleri hayata geçirecek olanakları sağlamak zorundayız. Bu bizlere düşüyor. 
Bu
sebeple, sözü geçen maddedeki miktarları asla yeterli bulmuyoruz ve kamuoyunun
yanlış bilgilendirilmesinden dolayı da üzüntü duyuyoruz ve bunun aslında daha
fazla istisna getirilerek düzeltilmesini istiyoruz çünkü Türkiye'nin özellikle
genç girişimcilere, onların istihdam edilmesine ve istihdam yaratılmasına ve
yeni fikirlerin hayata geçirilmesine son derece ihtiyacı vardır. 
Teşekkür
ederim. (CHP sıralarından alkışlar)
BAŞKAN
– Teşekkürler Sayın Karabıyık.
Önergeyi
oylarınıza sunuyorum…
ENGİN
ALTAY (İstanbul) – Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler…
Kâtip
üyeler arasında anlaşma olmadığından elektronik cihazla oylama yapacağım.
Üç
dakika süre veriyorum. 
(Elektronik
cihazla oylama yapıldı)
BAŞKAN
– Karar yeter sayası vardır, önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı‘nın 1‘inci maddesiyle düzenlenen 193 sayılı
Gelir Vergisi Kanunu‘nun mülga mükerrer 20‘nci maddesinin birinci cümlesinin
aşağıdaki şekilde değiştirilmesini arz ve teklif ederiz.
İsmail Faruk Aksu (İstanbul)
ve arkadaşları
Ticari,
zirai veya mesleki faaliyeti nedeniyle adlarına ilk defa gelir vergisi
mükellefiyeti tesis olunan ve mükellefiyet başlangıç tarihi itibarıyla yirmi
dokuz yaşını doldurmamış tam mükellef gerçek kişilerin, faaliyete başladıkları
takvim yılından itibaren beş vergilendirme dönemi boyunca elde ettikleri bu
kazançlarının, kazancın elde edildiği takvim yılı başında geçerli olan ve
sanayi kesiminde çalışan 16 yaşından büyük işçiler için uygulanan asgari
ücretin yıllık brüt tutarı kadar olan kısmı, aşağıdaki şartlarla gelir
vergisinden müstesnadır.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkan. 
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde İstanbul Milletvekili Sayın İsmail Faruk Aksu. (MHP
sıralarından alkışlar)
İSMAİL
FARUK AKSU (İstanbul) – Sayın Başkan, sayın milletvekilleri; 68 sıra sayılı
Kanun Tasarısı’nın 1’inci maddesi üzerine grubum adına söz aldım. Hepinizi
saygıyla selamlıyorum.
Maddeyle
Gelir Vergisi Kanunu’nda değişiklik yapılarak genç girişimcilere az da olsa
kazanç istisnası getirilmektedir. Ticari, zirai ve mesleki faaliyeti nedeniyle
adlarına ilk defa gelir vergisi mükellefiyeti tesis edilen 29 yaşını
doldurmamış tam mükellef gerçek kişilere elde ettikleri söz konusu
kazançlarının 103’üncü maddede yazılı tarifenin ilk gelir diliminde yer alan
kısım için belirli şartlar dahilinde kazanç istisnası getirilmesi öngörülmektedir.
Buna göre, 2016 yılı için ilk dilim olan 12.600 liralık kısmın yüzde 15’i olan
yaklaşık 1.800 liralık bir destek öngörülmektedir. Konuşmamın başında
Milliyetçi Hareket Partisi olarak tasarının 1’inci maddesiyle getirilen
düzenlemeyi anlayış olarak olumlu bulmakla birlikte belirteceğim nedenlerle
yetersiz bulduğumuzu ifade etmek istiyorum.
Değerli
milletvekilleri, bugün ülkemizin en önemli sorunlarından birisi üretimsizlik ve
ona bağlı işsizliktir. Türkiye maalesef, özellikle teknoloji yoğun yatırımlara
dayalı bir üretim ekonomisi tesis edememiştir. İstenilen düzeyde doğrudan
yabancı yatırım ülkemize girmediği gibi yerli yatırımcılar da yer yer yatırım
ikliminin daha uygun olduğu ülkelere yatırımlarını taşımaktadır. Doğrudan
yabancı sermaye girişi daha çok banka, finans, sigorta sektörü, gayrimenkul
satışı ve AVM’ler için olmaktadır. İstihdam yaratan, üretken yatırımlara dönük
bulunmamaktadır. 
Son
açıklanan Ekim 2015 iş gücü istatistiklerine göre ülkemizdeki işsizlik oranı
yüzde 10,5, genç nüfustaki işsizlik oranı ise yüzde 19,3’tür. 3 milyon 147 bin
kişi işsizdir. Bu rakama, iş aramayıp da iş bulduğunda çalışacak durumda olan 2
milyon 352 bin kişiyi de dâhil etmek gerekir. Bu durumda gerçek işsiz sayısı 5
milyon 499 bin kişiye ulaşmaktadır. 
Görüldüğü
gibi, on üç yıllık tek başına AKP iktidarları işsizliği azaltamamış, işsizlikte
istikrar sürekli olmuştur. Özellikle genç nüfustaki işsizlik oranı ürkütücü
boyutlarda seyretmeye devam etmektedir. O sebeple Türkiye’nin istihdam odaklı
bir üretim ekonomisini hayata geçirmesi şarttır. Bu çerçevede, beyannamemizde
yer verdiğimiz dar bölgeli ve sektörel teşvik sisteminin bölgesel teşviklerle
birlikte uygulanması, yatırım ortamının cazip hâle getirilmesi, kurum ve
kurallarıyla hukukun üstünlüğünün egemen olduğu bir yönetimin tesis edilmesi
ertelenemez bir gerekliliktir. 
Değerli
milletvekilleri, Milliyetçi Hareket Partisi olarak yenilikçiliği ve
girişimciliği desteklemeyi, girişimcimizin üretime katılma yollarının
açılmasını, girişimcilik kapasitesinin artırılmasını, yeni girişimcilerin
ekonomiye kazandırılmasını, işsizlikle mücadele için girişimci odaklı piyasanın
tesis edilmesini ve Türk girişimciliğinin istihdam odaklı büyüme stratejisinin
lokomotifi olmasını öngördük ve buna göre programımızı ve beyannamemizi
şekillendirdik. 
Bu
anlayışla, üreten ekonomi programımızda ve seçim beyannamemizde, yeni iş yeri
açan ve istihdam yaratan esnaf ve sanatkâra, o iş yerindeki faaliyetleriyle
ilgili olarak beş yıl süreyle gelir vergisi muafiyeti getireceğimizi beyan
ettik. Ayrıca yeni iş yeri açan esnaf ve sanatkârın kendi adlarına ödedikleri
sigorta primlerinin yarısının beş yıl süreyle devlet tarafından karşılanacağını
da ifade ettik. 
Verdiğimiz
önerge, program ve beyannamemiz doğrultusunda genç girişimciliği desteklemeye
dönüktür. Buna göre, tasarıdaki üç vergi dönemine ilişkin istisnanın beş vergi
dönemine çıkarılmasını, ayrıca istisnai esas miktar olarak da yıllık brüt
asgari ücret kadar gelirin vergiden istisna edilmesini öngörmekteyiz. Bu
şekilde, verilen teşvikin miktarı olarak da, süre olarak da anlamlı hâle
gelmesini temin etmekteyiz. 
Genç
girişimciliğin desteklenmesi amacıyla verdiğimiz önergenin Genel Kurul
tarafından desteklenmesini bekliyor, heyetiniz saygıyla selamlıyorum. (MHP
sıralarından alkışlar) 
BAŞKAN
– Teşekkürler Sayın Aksu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
2’nci
madde üzerinde üç önerge vardır. 
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 2’nci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Bülent Kuşoğlu
 Mahmut Tanal  Seyit Torun 
 Ankara  İstanbul
 Ordu
 Musa Çam Veli
Ağbaba
 İzmir  Malatya
Madde
2-193 sayılı Kanunun 89 uncu maddesinin birinci fıkrasına aşağıdaki bent
eklenmiştir.
“15.
Basit usulde tespit edilen ticari kazançların tümü (Bu Kanunun mükerrer 20 nci
maddesinde yer alan kazanç istinasından faydalananlar bu bent hükmünden
yararlanamaz. Bu bendin uygulanmasına ilişkin usul ve esasları belirlemeye
Maliye Bakanlığı yetkilidir.).”
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 2’nci maddesinin aşağıdaki şekilde
değiştirilmesini arz ve teklif ederiz.
MADDE
2- 193 sayılı Kanunun 89 uncu maddesinin birinci fıkrasına aşağıdaki bent
eklenmiştir.
"15.
Basit usulde tespit edilen ticari kazançlar (Bu Kanunun mükerrer 20 nci
maddesinde yer alan kazanç istisnasından faydalananlar bu bent hükmünden
yararlanamaz. Bu bendin uygulanmasına ilişkin usul ve esasları belirlemeye
Maliye Bakanlığı yetkilidir.)."
 Çağlar
Demirel İdris Baluken Dirayet
Taşdemir
 Diyarbakır Diyarbakır Ağrı
 Mehmet Emin
Adıyaman Filiz Kerestecioğlu Demir Mahmut Toğrul
 Iğdır İstanbul Gaziantep
BAŞKAN
– Şimdi maddeye en aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 2’nci maddesinin aşağıdaki şekilde
değiştirilmesini arz ve teklif ederiz.
 Mehmet Günal Erhan
Usta Erkan Haberal
 Antalya  Samsun Ankara
 İsmail Faruk Aksu Mehmet
Erdoğan Mehmet Parsak
 İstanbul Muğla Afyonkarahisar
 Arzu Erdem Baki
Şimşek
 İstanbul Mersin
Madde
2: 193 Sayılı Gelir Vergisi Kanunu’nun 89'uncu maddesinin birinci fıkrasına
aşağıdaki bentler eklenmiştir.
15.
Basit usulde tespit edilen ticari kazançların, kazancın elde edildiği takvim
yılı başında geçerli olan ve sanayi kesiminde çalışan 16 yaşından büyük işçiler
için uygulanan asgarî ücretin yıllık brüt tutarı kadar olan kısmı. Kazancın
kıst döneme ait olması halinde, ay kesirleri tam ay sayılmak suretiyle bu
süreye isabet eden indirim tutarı esas alınır.
16.
Esnaf siciline kayıtlı mükelleflerin gerçek usulde tespit edilen ticari
kazançlarının, kazancın elde edildiği takvim yılı başında geçerli olan ve
sanayi kesiminde çalışan 16 yaşından büyük işçiler için uygulanan asgarî
ücretin yıllık brüt tutarının yarısı kadar olan kısmı. Kazancın kıst döneme ait
olması halinde, ay kesirleri tam ay sayılmak suretiyle bu süreye isabet eden
indirim tutarı esas alınır.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet önergeye katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge hakkında Samsun Milletvekili Sayın Erhan Usta… (MHP sıralarından
alkışlar) 
ERHAN
USTA (Samsun) – Sayın Başkan, değerli milletvekilleri; bu maddede, basit usulde
vergilendirilen esnafın 8 bin liralık geliri vergi dışı bırakılıyor fakat bu
miktar çok düşük bir miktar. Biz önergemizle basit usulde vergilendirilenlerde
bunun yıllık brüt asgari ücret kadarlık kısmının, yani yaklaşık 20 bin liralık
kısmının vergi dışı bırakılmasını, buna ilave olarak da diğer esnaflarda,
normal esnaflarda da yine aynı şekilde -az önceki konuşmamda da ifade etmiştim-
gelirinin kabaca 20 bin liralık kısmının vergi dışı bırakılmasını öneriyoruz.
Esnafımızın ticaretini sürdürebilmesi açısından, bu sıkıntıları atlatabilmesi
açısından bunun çok önemli olduğunu düşünüyoruz.
Tabii,
şimdi, hem burada bu söylediğimiz hem de az önceki konuşmamda ifade ettiğim
hususlar bir kaynak gerektiriyor. Tabii, kamu dengelerini bozmadan bu işleri
yapma becerisini Hükûmetin gösterebilmesi gerekir. Bütçe bir tercihler
manzumesidir netice itibarıyla. Yani bir yere vereceksiniz, bir yerden alacaksınız
veya bir yerden kısacaksınız. Biz ekonominin geneliyle ilgili olarak, az önce
ifade ettik; istihdamın artırılması için, kadın istihdamının teşvik edilmesi
için, iş kurmanın teşvik edilebilmesi için, çalışanların durumunun
düzeltilebilmesi, sanayicinin teşvik edilebilmesi için bir kısım kaynak
gerekecektir. Bunun için alınması gereken yeri de daha önceki kanun
görüşmelerinde ifade etmiştik, sermaye kazançlarının daha fazla
vergilendirilmesinin en uygun yol olacağını ısrarla burada söyledik. Hatırlarsanız,
faizleri vergi dışı bırakan veya çok az vergilendiren bir kanun burada bütün
itirazlarımıza rağmen geçti. Tabii, çok manidardır, sabah akşam “faiz lobisi”
diyerek yatıp kalkanların, burada asgari ücretten vergi alırken faizi
vergilendirmemeleri de son derece manidardır. Hâlbuki bu, makro açıdan da çok
önemlidir. Sermaye kazançlarını biraz daha vergilendirmiş olsaydık tüketim
üzerindeki vergileri hafifletme imkânımız da olacaktı, Türkiye bu fırsatı
kaçırdı. O yüzden, Adalet ve Kalkınma Partisinin tercihini faiz lobisinden yana
kullandığını ifade edebiliriz.
Şimdi,
az önce Sayın Bakan sorulara cevap verirken bana göre çok talihsiz bir ifade
kullandı, “2001 yılında emekli maaşları ödenemedi.” şeklinde. Şimdi, 2001
yılındaki Hükûmet yani 57’nci Hükûmet, 99 depremi gibi asrın depreminden hemen
sonra hiç siyasi davranmamış ve en büyük reformu yapmıştır, sosyal güvenlik
reformunu yapmıştır, biliyorsunuz. Yani öyle bir Hükûmete emekli maaşlarıyla
ilgili bu tür sataşmak ucuz bir siyaset yoludur Sayın Bakan. Emekli Sandığının
o hâle gelmesinin nedeni de sizin daha önce siyaset yaptığınız siyasi partidir.
Biliyorsunuz, 38 yaşında kadınları, 40 yaşında erkekleri emekli edenin de hangi
siyasi parti ve hangi siyasi lider olduğunu herkes çok iyi biliyor. 
IMF’yle
anlaşma yapmak bir ayıpsa, anlaşma sürdürmek bir ayıpsa bu ayıp en fazla Adalet
ve Kalkınma Partisine aittir çünkü Türkiye Cumhuriyeti tarihinde IMF’yle en
büyük anlaşmayı sürdüren siyasi parti Adalet ve Kalkınma Partisidir, bunu
görmek lazım. 
MUHAMMET
BALTA (Trabzon) – Sizin bıraktığınız borçları ödedi diye ayıptır, değil mi? 
ERHAN
USTA (Devamla) – Bunları ucuz siyaset yolu olarak… En fazla kaynağı da Adalet
ve Kalkınma Partisi kullanmıştır. Beş buçuk yıl IMF’yle anlaşma sürdürülmüştür,
bunları görmek lazım. 
Türkiye
2008’e kadar bir kısım bir şeyler yaptıysa 1999-2002 döneminde yapılan o
yapısal reformlara borçludur. Bunları uzun uzadıya buradan anlattık. Yani o
yapısal reformlar yapılmasaydı Türkiye o 2008’e kadar olan dünyadaki o yüksek
büyüme trendini onlarla birlikte sürdüremeyecekti. 2008’den sonra Türkiye
reform yapmadığı için bugün giderek geliri düşmektedir. Nasıl düşmektedir
örneğin? 2008 yılında Türkiye’nin 742 milyar dolar millî geliri vardı, bugün
baktığımızda Hükûmetin programından aldığımız rakam 722 milyar dolardır. Bunu
dolar cinsinde reele çevirdiğimizde 627 milyar dolara düşmektedir arkadaşlar.
Yani 2008’de 742 milyar dolardan 2015 yılında, yedi yıl sonra millî gelirimiz
627 milyar dolara düşmüştür. 2008’e kadar -tekraren söylüyorum- 2008’e kadar
Türkiye’nin performansındaki en önemli faktör, o sizin beğenmediğiniz dönemde
yapılan yapısal reformlardır. O reformlar Türkiye’yi kalkındırmıştır,
zenginleştirmiştir. Reformların devam ettirilememesi de Türkiye’yi
fakirleştirmektedir. Bakın, göreceğiz hep beraber, inşallah olmaz, ben temenni
etmiyorum ama bu reform süreci, şu konuştuğumuz reformları eğer
gerçekleştiremezseniz Türkiye önümüzdeki dönemde çok daha fakirleşecektir. 
Kişi
başı gelirde de aynısını görüyoruz. Türkiye 10.444 doları 2008 yılında, o bizim
dönemimizde yapılan yapısal reformlarla yakalamışken 2015 yılında yine
Hükûmetin programında kişi başı gelir 9.286 dolardır. Bunu reele çevirdiğimizde
de 8.074 dolara düşmektedir. 10 bin 444 dolardan 8 bin dolara düşen bir kişi
başı gelir vardır. Türkiye giderek fakirleşmektedir.
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkürler Sayın Usta.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 2’nci maddesinin aşağıdaki şekilde
değiştirilmesini arz ve teklif ederiz.
Madde
2- 193 sayılı Kanunun 89 uncu maddesinin birinci fıkrasına aşağıdaki bent
eklenmiştir.
“15.
Basit usulde tespit edilen ticari kazançlar (Bu Kanunun mükerrer 20 nci
maddesinde yer alan kazanç istisnasından faydalananlar bu bent hükmünden
yararlanamaz. Bu bendin uygulanmasına ilişkin usul ve esasları belirlemeye
Maliye Bakanlığı yetkilidir.).”
Mehmet Emin Adıyaman
(Iğdır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet önergeye katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Iğdır Milletvekili Mehmet Emin Adıyaman…
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum.
68
sıra sayılı kanunun 2’nci maddesi hakkında söz almış bulunmaktayım. 
Değerli
milletvekilleri, her zaman AKP’nin yaptığı gibi yine bu torba yasayla da birkaç
iyi maddenin içine ya da iyinin içine kötüleri sıkıştırarak torba kanun
şeklinde yasayı geçirmeye çalışmaktadır. Örneğin, bu torba yasa içerisinde olumlu
olan değişikliklerin yanında Hasankeyf’in mevcut yerinin değiştirilmesine… 
Bir
tarih mirası, bir kültür mirası, özellikle de Kürtlerin bin yıllardır
yaşadıkları, bütün kültürlerini ifade eden, Antik Çağ’dan günümüze kadar kalan,
belki dünyada bir eşi benzeri olmayan bir mirası yine bu torba yasa içine
gizleyerek Hasankeyf’i sular altında bırakma ve bu güzel, tarihî mirası yok
etme gibi bir çaba içerisinde. 
Değerli
arkadaşlar, aslında 2’nci maddeyle basit usulde vergiye tabi mükelleflerin
kazancının 8 bin liralık kısmı istisna olarak alınmakta. Oysa, bizatihi AKP
Hükûmetinin asgari ücretin 1.300 lira olacağı yönündeki düşüncesi çerçevesinde
düşündüğümüzde aylık 1.300 lira olan asgari ücretin ay bazında 12’yle
çarpımından yıllık 15.600 lira gibi bir rakam buluruz. Basit usulde vergiye
tabi olan düşük gelirli küçük esnafın aslında -tıpkı orantılı olarak- asgari
ücretin bir yıllık toplam olan 15.600 liralık bir limite kadar vergi
muafiyetinden faydalanması gerektiği düşüncesindeyiz. Küçük esnafın kazancının
8 bin liralık kısmının istisna olarak kabul edilmesi elbette yararlı bir durum
ama yetersiz. Zira, 8 bin lira limitte tutulduğu zaman… Basit usulde vergiye
tabi esnafın aslında bu şekilde muafiyetinin asıl amacı, toplaması gereken yani
vergi dışı olan kazançlarının vergiye tabi hâle getirilmesi. Limitin 8 bin lira
olarak tutulması demek esnafın bu istisnadan faydalanması için toplaması
gereken evraklarda, belgelerde veya alım satımlarda bu limitin üzerine
çıkmaması demektir ve düzenlemenin aslında istenen amaca, hedefe ulaşamayacağı
açıktır. Dolayısıyla, istenilen faydanın ve kayıt dışı ekonominin gerçekten
vergiye tabi tutulması isteniyorsa o zaman bu muafiyet limitinin -az önce ifade
ettiğimiz gibi- asgari ücretle orantılı olarak, asgari ücretin yıllık toplamı
olan 15 bin lira üzerinden değerlendirilmesi gerekiyor. 
Dolayısıyla,
bu yasanın çok amaca uygun olmadığını belirtiyor, hepinizi saygıyla
selamlıyorum. (HDP sıralarından alkışlar)
BAŞKAN
– Teşekkürler Sayın Adıyaman.
İDRİS
BALUKEN (Diyarbakır) – Karar yeter sayısı.
BAŞKAN
– Önergeyi oylarınıza sunacağım ve karar yeter sayısı arayacağım.
Kabul
edenler… Kabul etmeyenler… Karar yeter sayısı vardır, önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 2’nci
maddesinin aşağıdaki şekilde değiştirilmesini arz ve teklif ederiz.
Veli Ağbaba (Malatya) ve
arkadaşları
MADDE
2-193 sayılı Kanunun 89 uncu maddesinin birinci fıkrasına aşağıdaki bent
eklenmiştir.
“15.
Basit usulde tespit edilen ticari kazançların tümü (Bu Kanunun mükerrer 20 nci
maddesinde yer alan kazanç istinasından faydalananlar bu bent hükmünden
yararlanamaz. Bu bendin uygulanmasına ilişkin usul ve esasları belirlemeye
Maliye Bakanlığı yetkilidir.).”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) – Katılmıyoruz. 
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Malatya Milletvekili Sayın Veli Ağbaba. (CHP sıralarından
alkışlar)
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, 2’nci madde, ticari kazancı basit usulde tespit edilen
mükelleflerin, sadece basit usulde tespit edilen kazançlarından 8 bin Türk
liralık kısmından vergi alınmamasını sağlamaktır. Değerli arkadaşlar, bu
tamamen esnafla dalga geçmektir, esnafı alaya almaktır. Bakın, bunun maliyeti
sadece aylık 100 lira esnaftan vergi almayacaksınız. Bu, çokça oy aldığınız,
çokça övündüğünüz esnafa hakaret etmektir. Lütfen, bu maddenin bizim
söylediğimiz şekilde değiştirilmesini sağlayın.
Değerli
arkadaşlar, zaten Türkiye'de, AKP döneminde bir AVM çılgınlığıyla ve bir AVM
terörüyle esnaf kalmadı. Bakın, kendi ilim, seçim bölgem Malatya’dan birkaç
örnek vermek istiyorum: Malatya’da, geçtiğimiz dönemlerde, geçtiğimiz yıllarda
esnaf olmak itibarlı bir işti. Esnaf olan insan çocuğunu okutur, evine ekmeğini
götürür, mahallede itibar görürdü. Eskiden esnaf olmak kız isterken de önemli
bir şeydi, bir yere referans olmak için de esnaflık iyi bir şeydi. Ancak,
maalesef son dönemlerde sizin uyguladığınız politikalar neticesinde, AVM dostu
olan Hükûmetiniz Malatya’da ve Türkiye'de her tarafa AVM açmaya başladı. Hele
hele sizin döneminizde zincir marketler var ki, her işi yapan esnafın canına
okuyor.
Yine
Malatya’dan örnek vermek istiyorum. Değerli arkadaşlar, Malatya’da bütün
mahallelerimizde bakkallar vardı, bütün mahallelerimizde kasaplar vardı,
züccaciyeci vardı, şarküteriler vardı ama şimdi, özellikle son dönemde, son beş
yılda hepsi birer birer kapanıyor. Hepsi birer birer kapanıyor ve mahalle
aralarına, sadece mahallelere değil, sokak aralarına zincir marketler şube
açmaya başladı; bir tane personelle dükkân açıyor, oradaki esnaf kapatmak
zorunda kalıyor. 
Sokaklara
girdiler değerli arkadaşlar. O kadar büyük marketler var ki Malatya’da,
Türkiye'nin birçok yerinde, artık bakkal kalmadı mahallelerde. Eskiden hani
bakkal amcası vardı ya mahallenin bakkal amcası, artık yok, artık berberi yok,
kasabı yok, şarküterisi yok. Niye? Sizin o zincir marketlerle dostluklarınız
var ya, ilişkileriniz var ya, ondan dolayı yok. Her tarafı işgal ettiler. Bu
teröre son vermek lazım. Bu mahallelere çok uluslu şirketlerin zincir
marketleri açtığı bu sisteme son vermek lazım.
Değerli
arkadaşlar, bakın, şimdi, yine Malatya’da -her hafta Malatya’ya gidiyorum-
Malatya esnafının sorunlarını dinliyorum. Geçtiğimiz hafta Malatya’da
ayakkabıcılar sitesine gittim. Oradaki insanlar siftahsız dükkânlarını
kapatıyorlar, artık hiçbir iş yapamıyorlar. Malatya’nın en itibarlı olan
esnafları şu anda maalesef sokağa çıkamıyorlar, ne yapacaklarını bilemiyorlar. 
Değerli
arkadaşlar, sadece ayakkabıcıları mı? Hayır. Giyim işi yapanlar,
manifaturacılar, kuyumcular, terziler, hepsi zor durumda, berberi zor durumda,
Malatya’nın meşhur çay ocakları bile sayenizde zor durumda. Eskiden bizim
meşhur sanayi sitemiz vardı, sanayi sitesinde dükkânı olan, orada çalışan,
kalfalık yapan, ustalık yapanlar bir yere gittiği zaman bütün kapılar açılırdı,
şimdi sanayi sitesindeki esnafa selam veren kimse kalmadı. Niye? Çünkü, her
yerde AVM açılıyor, tam bir terör var. 
Değerli
arkadaşlar, artık bazı meslekler unutuldu. Şehirlerde açılan AVM’ler
Malatya’yı, Türkiye’yi bitirdi. Şehir merkezinde her türlü torpille, her türlü
ayrımcılıkla AVM’ler esnafı bitirdi maalesef. AKP döneminde en çok büyüyen şey,
çok uluslu marketler, çok uluslu AVM’ler değerli arkadaşlar. Artık şehirde
esnaf kalmadı. Malatya’da AVM sayısı artıyor, esnaf sayısı azalıyor. Bir şeyin
daha sayısı artıyor değerli milletvekilleri, ikinci el ayakkabı satan, ikinci
el ceket satan, ikinci el gömlek satan esnafların sayısı artıyor. Sizler
bunları bilmezsiniz, AKP milletvekilleri, sizlerin giydiği gömlekler, kravatlar
bin dolarlık, 2 bin dolarlık, maşallah ayakkabılarınız pahalı. (AK PARTİ
sıralarından gürültüler) Sizler bu işten anlamazsınız, dinlemeyin beni.
Bilmezsiniz siz, tuzunuz kuru. Siz anlamazsınız bu işlerden, taktığınız
kravatlara, giydiğiniz ceketlere bakınca anlaşılıyor. Esnafın derdini
bilmezsiniz. Ne zaman hatırlarsınız esnafı? Oy almaya gelirken. (AK PARTİ
sıralarından gürültüler) Hiç ikinci el ayakkabı satan esnaf gördün mü? Çıkar
ayakkabını bakalım, en az 500 dolar, çıkar!
HASAN
TURAN (İstanbul) – Ceketimi 150’ye…
VELİ
AĞBABA (Devamla) – Bak, salladığın tespih en az 500 lira, çıkar, çıkar
bakacağım, çıkar bakacağım değerli arkadaşlar. Sizin tuzunuz kuru. (AK PARTİ
sıralarından gürültüler) 
Bakın,
değerli arkadaşlar, eğer samimiyseniz, eğer esnafa birazcık saygınız varsa,
birazcık samimiyseniz esnaftan aldığınız vergilerin tamamını kaldırırsınız.
Basit usulde vergi alınan herkesten vergiyi kaldırırsınız. 
AYŞE
SULA KÖSEOĞLU (Trabzon) – Seninki ikinci el ayakkabı mı? 
VELİ
AĞBABA (Devamla) – Bakın, benim ayakkabım 90 lira, 90, 90 lira.
AYŞE
SULA KÖSEOĞLU (Trabzon) – İkinci el mi? 
VELİ
AĞBABA (Devamla) – Ayakkabım 90 lira, bak, 90 lira, bak istiyorsan. (AK PARTİ
sıralarından gürültüler) Gömleğim 60 lira, senin gibi 2 milyarlık takım elbise
giymiyorum. (CHP sıralarından alkışlar) 
BAŞKAN
– Teşekkürler Sayın Ağbaba. 
Sayın
milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
3’üncü
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 3’üncü maddesinde yer alan “ve 86 ncı
maddeleri ile 89 uncu maddesinin birinci fıkrasının (15) numaralı bendinde”
ibaresinin “86 ve 89 uncu maddesinin birinci fıkrasının (15) numaralı bendinde”
şeklinde değiştirilmesini arz ve teklif ederiz. 
 Çağlar Demirel İdris
Baluken Filiz Kerestecioğlu Demir
 Diyarbakır Diyarbakır İstanbul
 Mahmut Celadet Gaydalı Müslüm
Doğan Garo Paylan
 Bitlis İzmir İstanbul
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik Yapılmasına
Dair Kanun Tasarısı(1/517) ve Adalet ve Kalkınma Partisi Grup Başkanvekili Çanakkale Milletvekili
Bülent Turan ve Çanakkale Milletvekili Ayhan Gider, Kırıkkale Milletvekili
Ramazan Can ile 23 Milletvekilinin; Bazı Kanunlarda Değişiklik Yapılmasına Dair
Kanun Teklifi’nin (2/434) 3’üncü maddesinin aşağıdaki şekilde değiştirilmesini
arz ve teklif ederiz. 
Saygılarımızla.
 Kazım Arslan  Mahmut
Tanal Lale Karabıyık
 Denizli İstanbul Bursa
 Seyit Torun Musa
Çam
 Ordu İzmir
MADDE 3- 193 sayılı Kanunun mükerrer 123 üncü maddesinin
(2) numaralı fıkrasında bulunan “86 ve mükerrer 121 inci maddelerinde” ibaresi
“ve 86 ncı maddeleri ile 89 uncu maddesinin birinci fıkrasının (15) numaralı
bendinde” şeklinde değiştirilmiştir.
BAŞKAN – Şimdi maddeye en aykırı önergeyi okutup işleme
alacağım. 
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu ile
Bazı Kanunlarda Değişiklik Yapılmasına Dair Kanun Tasarısı’nın 3’üncü
maddesinin aşağıdaki şekilde değiştirilmesini arz ve teklif ederiz. 
 Mehmet Günal  Erhan
Usta Erkan Haberal
 Antalya Samsun
 Ankara
 Mustafa Mit Arzu
Erdem Mehmet Parsak
 Ankara İstanbul Afyonkarahisar
 Mehmet Erdoğan  İsmail
Faruk Aksu Baki Şimşek
 Muğla İstanbul Mersin
MADDE 3 – 193
sayılı Kanunun mükerrer 123 üncü maddesinin (2) numaralı fıkrasında yer alan
“86 ve mükerrer 121 inci maddelerinde” ibaresi ve 86 ncı maddeleri ile 89 uncu
maddesinin birinci fıkrasının (15 ve 16) numaralı bentlerinde” şeklinde
değiştirilmiştir. 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) – Katılmıyoruz.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Ankara Milletvekili Sayın Mustafa Mit… (MHP sıralarından
alkışlar)
MUSTAFA
MİT (Ankara) – Sayın Başkan, Genel Kurulu saygıyla selamlıyorum.
Değerli
milletvekilleri, sözlerime başlamadan önce PKK terörüyle ciddi bir mücadele
yürüten güvenlik görevlilerimize başarılar diliyorum. Şehit olan bütün askerimize,
polisimize de Allah’tan rahmet diliyorum. 
Değerli
milletvekilleri, görüşülmekte olan 68 sıra sayılı Gelir Vergisi Kanunu ile Bazı
Kanunlarda Değişiklik Yapılması Hakkında Kanun Tasarısı’nın 3’üncü maddesiyle
ilgili söz almış bulunuyorum.
Anayasa’mızın
2’nci maddesinde kendini bulan sosyal devlet kavramı çerçevesinde düşük, alt
gelir gruplarının desteklenmesi, sosyal devletin gerçekleşmesi, toplumun huzuru
ve vatandaşlarımızın güven içerisinde yaşaması esastır. Yıllar itibarıyla gelir
grupları arasındaki makas sürekli alt gelir grupları aleyhine açılmaktadır.
Gelişmeden, büyümeden her kesimin pay alması, hiç olmazsa asgari standart geçim
seviyesinin sağlanması, vatandaşlarımızın kimseye muhtaç olmadan onurlu hayat
sürmesi temel amacımızdır. Ücret geliri elde eden çalışanlarımızın reel
kazançlarında yıllar itibarıyla meydana gelen erozyonun telafi edilmesi için
asgari ücretin 1.300 TL’ye çıkarılması prensipte kararlaştırılmış
bulunmaktadır. Mevcut uygulamadaki asgari geçim indirimi uygulamasının değiştirilerek
ücretlerde asgari ücretin vergi dışı tutulması, çalışanlarımız açısından sosyal
devletin gerçekleşmesi yönünde ciddi bir adım olacaktır. Mevcut asgari geçim
indirimi uygulamasında zaman zaman çalışanlar aleyhine durumlar olduğu gibi
şikâyetler de kamuoyuna yansımaktadır. Asgari geçim indirimi olarak asgari
ücretin kabul edilmesi uygulamayı basitleştirecek, yıllar itibarıyla yeniden
değerlendirme oranlarında yapılan düzenlemelere gerek de kalmayacaktır.
Olumlu
karşıladığımız ancak hâlâ düşük olduğunu ifade ettiğimiz asgari ücrette meydana
gelecek artışın işverenlere yüklemiş olduğu yükün bir kısmının kamu tarafından
karşılanmasının yolları araştırılmakta, tartışılmaktadır. 1.300 lira netten,
brütte hesaplanacak olan brüt aylık ücretin asgari ücrete tekabül eden kısmının
vergiden istisna edilmesi, brüt aylık ücret üzerinden hesaplanacak sosyal
güvenlik priminin işveren hissesi ve gelir vergisi stopajının da düşmesine
neden olacaktır. Yaptığımız bu değişiklikle brüt ücretteki eksilmeyle asgari
ücretin artışı sebebiyle ücretli çalışanların durumlarının iyileşmesi
karşısında işverenlerin yükü de hafifleyecektir. 
Değerli
milletvekilleri, ekonomimizin çok önemli bir kesimini oluşturan esnafımızın
durumunun iyileştirilmesi, bir taraftan ticaretin gelişmesine bir taraftan da
kayıt dışı ekonominin kayıt altına alınmasına da katkı sağlayacaktır. Esnafımız
toplum hayatımızda gördüğü fonksiyon itibarıyla birlik ve bütünlüğümüzün
teminatıdır. Esnafın gerek kendisinin iş güç sahibi olması ve gerekse yanında
istihdam ettiği elemanların istihdam piyasası üzerindeki olumlu etkisi
tartışmasız bir gerçektir. Basit usulde veya gerçek usulde vergilendirilen
esnafımızın üzerindeki vergi yükünün hafifletilmesi sosyal devlet ilkesi gereği
olduğu kadar, devletten bir şey beklemeden kendi emeği ve kendi gücüyle
ekonomimizin temel taşı olması ciddi istihdam kapasitesi itibarıyla
şükranlarımızın bir ifadesi olacaktır. Basit usulde, gerçek usulde
vergilendirilen esnafımızın yıllık kazancının basit usulde vergilendirilenlerde
asgari ücret tutarının tamamının, gerçek usulde vergilendirilen esnafınsa
kazancında yüzde 50’sinin vergi dışı bırakılması sosyal devlet kavramı
kapsamında değerlendirilecek bir husustur. 
Değerli
milletvekilleri, alt gelir gruplarının durumlarını iyileştirecek hayat
standardının yükselmesinin toplumsal dayanışma, toplumsal barış tesisinde
önemli görev ifa edeceği açıktır.
(Mikrofon
otomatik cihaz tarafından kapatıldı)
MUSTAFA
MİT (Devamla) - Bir zamanlar çokça kendisinden söz edilen “orta direk”
dediğimiz kesimin birlik ve beraberlik sağlamadaki önemi ile bu kesimin hayat
standartlarının yükseltilmesi toplumda memnuniyet endeksini artıracak sosyal
barışa da katkı sağlayacaktır. 
Hayırlı
akşamlar diliyorum hepinize. (MHP sıralarından alkışlar)
BAŞKAN
– Teşekkürler Sayın Mit.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı(1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 3’üncü
maddesinin aşağıdaki şekilde değiştirilmesini arz ve teklif ederiz. 
Saygılarımızla.
Kazım Arslan (Denizli) ve
arkadaşları
MADDE
3- 193 sayılı Kanunun mükerrer 123 üncü maddesinin (2) numaralı fıkrasında
bulunan “86 ve mükerrer 121 inci maddelerinde” ibaresi “ve 86 ncı maddeleri ile
89 uncu maddesinin birinci fıkrasının (15) numaralı bendinde” şeklinde
değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) – Katılmıyor. 
BAŞKAN
– Hükûmet önergeye katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyor.
BAŞKAN
– Önerge üzerinde Denizli Milletvekili Sayın Kazım Arslan. (CHP sıralarından
alkışlar)
KAZIM
ARSLAN (Denizli) – Sayın Başkan, değerli milletvekilleri; öncelikle, hepinizi
sevgiyle, saygıyla selamlıyorum.
Gelir
Vergisi Kanunu ile Bazı Kanunlarda Değişiklik Yapılmasına Dair Kanun
Tasarısı’nın 3’üncü maddesi üzerine söz aldım. 
Geçmişten
beri torba yasalarla birçok yasanın geçirilmiş olması sebebiyle Sayın
Başbakanın verdiği sözler vardı, maalesef bunlar unutularak, torba yasa
geleneği yine bu yasayla birlikte devam ettirilmeye çalışılıyor. 
Bugün
görüştüğümüz 36 maddelik tasarı, çoğu birbiriyle ilgisiz olan 11 kanundan
ibarettir. Yapılan bu değişikliklerle kanun yapma tekniği iyice bozulmuş
oluyor. Ayrıca, basit usulde tespit edilen 8 bin Türk liralık indirimin
gerçekten çok düşük olduğu açıklıkla görülüyor. Esnafın ödediği vergilerin
hayli fazla olması sebebiyle bu küçük rakamın esnafımız için çok büyük fayda
sağlamayacağı bir gerçektir. Bunun en azından 2 misline çıkarılması doğal bir
gerçek olarak görülmelidir. 
Her
birimizin uzmanlık alanlarını ve katkılarını hiçe sayan bir anlayışla
hazırlanmış olan bu kanun teklifi, bizler bölgelerimizden, illerimizden farklı
taleplerimizle gelmiş olmamıza rağmen, Meclisteki komisyonlarda tam anlamıyla
görüşülmüyor, komisyonlar çalıştırılmıyor, diğer uzman komisyonların kapıları
da maalesef açılmıyor. Plan ve Bütçe Komisyonuyla işler oldubittiye getirilmeye
çalışılıyor.
Sayın
milletvekilleri, vergi istisnasına dair maddeleri muhtar maaşlarıyla aynı
kefeye koyan bu tasarı, muhtar arkadaşlarımızın sosyal güvenlik primlerinin
devlet tarafından karşılanması önerimizi de maalesef ikinci plana itiyor.
Muhtarlarımıza bir kapıda maaş zammı verilirken diğer kapıdan birçok
giderlerinin karşılanmadığını, hatta birçok muhtarlarımızın ortada kaldığını ve
yerlerinin olmadığını, çalışma yerlerinin dahi maalesef yapılmadığını açıkça
görüyoruz. Bugün muhtarların binasının elektrik ve su giderlerinin, İnternet
giderlerinin ve bu tür giderlerinin de sosyal güvenlikleriyle birlikte
giderilmesinin daha uygun olacağının söylenmesi gerekmektedir. Bunları da
maalesef bu yasada göremiyoruz.
Bu
gece, biz, muhtarlar ile uzman erbaşların özlük haklarıyla beraber aynı kefeye
konulan görüşmeleri de birlikte görüşüyoruz. Cumhuriyet Halk Partisinin seçim
bildirgesinden kopya çektiğiniz gübre ve yemdeki vergi yükünün düşürülmesiyle
emniyet mensuplarının özlük haklarının aynı kefeye konularak tartışılması da
gerçekten üzücüdür. Biz emniyet mensuplarının ek göstergelerinin 3600 olmasını
isterken bugün bunun 3000 dolayında olduğunu maalesef görmekteyiz.
Sayın
milletvekilleri, değerli arkadaşlarım; muhtarlarımızın yetkileri kuşa
çevriliyor, muhtarlarımız her türlü sorumluluğu üzerinde taşıyor, herhangi bir
işlem yaptığı zaman, usulsüzlük yaptığı zaman Devlet Memurları Yasası’na göre
yargılaması yapılıyor ama kendilerine maalesef bu şekilde bir sorumluluk
verilirken sosyal hakları maalesef verilmiyor.
Bu
tasarı ufaltılmıştır. Çünkü vatandaşımız bütün vaatlerimizin çok daha aşağısına
mahkûm edilmeye odaklanmıştır. Bu nedenle biz bu tasarının bugünkü şartlarda
halkımızın, esnafımızın ve burada belirtilen hakların gerçek anlamda…
(Mikrofon
otomatik cihaz tarafından kapatıldı) 
KAZIM
ARSLAN (Devamla) - …bir değer anlamı taşımadığını görüyoruz.
Hepinizi
sevgiyle saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Arslan.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 3’üncü maddesinde yer alan “ve 86 ncı
maddeleri ile 89 uncu maddesinin birinci fıkrasının (15) numaralı bendinde”
ibaresinin “86 ve 89 uncu maddesinin birinci fıkrasının (15) numaralı bendinde”
şeklinde değiştirilmesini arz ve teklif ederiz. 
Garo Paylan (İstanbul) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) – Katılmıyor. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde İstanbul Milletvekili Sayın Garo Paylan. (HDP sıralarından
alkışlar) 
GARO
PAYLAN (İstanbul) – Sayın Başkan, sayın milletvekilleri; “…”(x) 
Sayın
milletvekilleri, ben bir semtte büyüdüm ve semt kültürü ve şehir kültürünü
doyasıya yaşadım. Semt kültürünün ve şehir kültürünün ayrılmaz parçaları
esnaflar; bakkalımız, kasabımız, balıkçımız, mezecimiz hep birlikte büyüdük,
onlar benim için mahalledeki ağabeylerimdi ve biz sosyal bir ilişkiyle büyüdük.
Bu sosyal ilişkiye, maalesef, özellikle son on dört yılda büyük zarar verildi.
Esnaflar ciddi anlamda zordalar çünkü haksız rekabetin altında eziliyorlar, her
köşe başına maalesef, bir AVM kuruldu, insanlar artık o kentsel dönüşümlerle
birlikte eski mahallelerinde yaşamıyorlar, rezidanslarda yaşıyorlar ve
rezidanslarından arabalarına binip AVM’lere gidiyorlar, AVM’lerinden arabalarına
binip rezidanslarına geçiyorlar. Çoğunlukla, sosyal konutlar bile esnaflardan
yoksun, sosyal konutların çevresine de AVM’ler kuruldu ve o sosyal kesime dönük
AVM’lerden alışveriş yapılıyor.
Şimdi,
esnaflara bir teşvik getiriyorsunuz, aylık 100 TL yalnızca. 100 TL teşvikle
esnaf yaşayacak.
Değerli
arkadaşlar, esnaf siftahsız dükkânını kapatıyor, 100 TL’yle de hiçbir esnaf
ayakta kalmaz. Bizler esnafları ayakta tutmak istiyorsak o AVM kültürüne son
vermemiz gerekiyor ve haksız rekabete son vermemiz gerekiyor. 
Bir
şey daha yapmamız gerekiyor, güven iklimini sağlamamız gerekiyor. 
Bakın,
bugün, bizim, Mecliste konuşmadığımız şeyleri Avrupa Parlamentosu konuştu.
Avrupa Parlamentosunda bir oturum yapıldı, Türkiye oturumu. Bütün gruplar
Türkiye'yi yerden yere vurdular, insan hakları ihlalleri, ifade özgürlüğü
ihlalleriyle ilgili. Umurunuzda mı? Değil, maalesef, siz sohbetinize devam
edin. 
TAMER
DAĞLI (Adana) – Sen de keyif aldın herhâlde! 
GARO
PAYLAN (Devamla) – Ne keyif alacağım? Memleketim için üzülüyorum. Memleketim
için üzülüyorum. Memleketim tekrar kötülüğün sıradanlaştığı günlerden geçiyor.
Defalarca kötülüğün sıradanlaştığı günlerden geçtik, o kötülüğün sıradanlaştığı
günlerin aktörleri, 6-7 Eylül 1955’in aktörleri, Dersim 1938’in aktörleri hep
utançla yaşadılar, hiçbirine sahip çıkamıyoruz bugün. 1990’ların aktörleri
hayattalar, hepsi şu anda utançla yaşıyorlar. 
Bakın,
bir gün çocuklarınız ve torunlarınız size soracak, “2015’te, 2016’da, o
karanlık günlerde, ey baba, ey dede, ne yapıyordun?” diye soracak. Hepimize
hesap soracak. “O çocuklar ölürken ne yapıyordunuz?” diye soracak. Sizler,
inanın, o gün, çocuklarınız, torunlarınız size bunu sorarken utanç
yaşayacaksınız. (AK PARTİ sıralarından gürültüler) Hep birlikte bu Meclis
olarak utanç yaşayacağız, çünkü bizler barış iddiasıyla bu Meclise geldik ancak
maalesef, ülkemizin bir bölgesi kan gölü, bu ülkenin ordusuna ve polisine
havale edilmiş bir savaş var ve önce gerçek öldürüldü, hakikat öldürüldü. Bu
Mecliste, her gün, bir hakikat komisyonu kurulsun, araştırma komisyonu
kurulsun, gidip inceleyelim diyoruz ve reddediyorsunuz. Genelkurmayın verdiği,
askerin, polisin verdiği bilgilerle yetiniyorsunuz. Maalesef, bu Meclis bu
konuda bir irade ortaya koyamadı. Gidip önce hakikati ayağa kaldıralım,
gerçekleri ayağa kaldıralım, ölümleri durduralım, silahı durduralım, askeri
oradan çekelim, siyaseti tekrar hayata geçirelim, var mısınız arkadaşlar? (AK
PARTİ sıralarından “PKK’yı çek PKK’yı” sesleri, gürültüler)
BAŞKAN
– Sayın Paylan, siz devam ediniz lütfen, Genel Kurula hitap ediniz.
GARO
PAYLAN (Devamla) – Bakın, ben bu barışın oluşması için elimden gelen her şeyi
yapıyorum, grubumuz yapıyor. Sizler de bu barışa el verin. Konuşarak
çözemeyeceğimiz hiçbir meselemiz yok, bunu hepiniz biliyorsunuz. Ancak,
Cumhurbaşkanı iradeyi teslim almış ve “Bir daha konuşulmayacak.” diyebildi
bugün. Bunun altında ezilmememiz gerekiyor. Meclis olarak irademizi ortaya
koyup barış için, hayır için iradeyi ele almamız gerekiyor. Ancak maalesef o
işareti henüz sizlerde göremiyorum.
Teşekkür
ederim. (HDP sıralarından alkışlar)
BAŞKAN
– Teşekkürler Sayın Paylan.
İDRİS
BALUKEN (Diyarbakır) – Karar yeter sayısı…
BAŞKAN
– Önergeyi oylarınıza sunacağım, karar yeter sayısı arayacağım: Kabul edenler…
Kabul etmeyenler… 
Kâtip
üyeler arasında anlaşmazlık olduğundan elektronik cihazla sisteme girmenizi ve
oylamaya katılmanızı rica ediyorum. 
Bir
dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, karar yeter sayısı vardır, önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
4’üncü
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 4’üncü maddesinin (h) bendinin aşağıdaki
şekilde değiştirilmesini arz ve teklif ederiz.
 Mehmet Günal Erhan
Usta Mehmet Parsak
 Antalya Samsun Afyonkarahisar
 Erkan Haberal Arzu
Erdem Mehmet Erdoğan
 Ankara İstanbul Muğla
 Baki Şimşek İsmail
Faruk Aksu
 Mersin İstanbul
"h)
Tahsilde olup 30 yaşını doldurmamış olanlara verilecek pasaportlar."
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 4’üncü maddesinde yer alan "h)
Tahsilde olup 25 yaşını doldurmamış olanlara verilecek pasaportlar"
ibaresinin "h) Tahsilde olup 35 yaşını doldurmamış olanlara verilecek
pasaportlar" şeklinde değiştirilmesini arz ve teklif ederiz.
 Çağlar Demirel İdris
Baluken Mahmut Toğrul
 Diyarbakır Diyarbakır Gaziantep
 Müslüm Doğan Filiz
Kerestecioğlu Demir
 İzmir İstanbul
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 4'üncü
maddesinin aşağıdaki şekilde değiştirilmesini arz ve teklif ederiz.
 Bülent Kuşoğlu Mahmut
Tanal Musa Çam
 Ankara İstanbul İzmir
 Seyit Torun Murat
Emir
 Ordu Ankara
MADDE
4- 2/7/1964 tarihli ve 492 sayılı Harçlar Kanununun 85 inci maddesinin birinci
fıkrasına aşağıdaki bent eklenmiştir.
"h)
Öğrenimde olup 25 yaşını doldurmamış olanlara verilecek pasaportlar."
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) - Katılmıyor.
BAŞKAN
- Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) - Katılmıyor.
BAŞKAN
- Önerge üzerine Ankara Milletvekili Sayın Murat Emir. (CHP sıralarından
alkışlar)
MURAT
EMİR (Ankara) - Sayın Başkan, değerli milletvekilleri; görüştüğümüz
düzenlemeyle ilgili olarak verdiğimiz önerge üzerine söz almış bulunuyorum.
Tahsilde
olup 25 yaşını doldurmamış olanlara verilecek pasaportlardan harç alınmamasını
öngören bu düzenleme kaç kişiyi ilgilendiriyor?
7
Haziran seçimlerinde unuttuğunuz ama 1 Kasım seçimlerine giderken bizim seçim
vaatlerimizden “copy”lediğiniz, gençleri hatırlamanız üzerine vaatlerde
bulundunuz. Bu da onlardan birisi. Sanki geçlere çok önemli bir şeyler
veriyormuş gibi yapıyorsunuz ama gerçekte çok az sayıda gencimizin bu
düzenlemeden yararlandığını ifade etmek isterim.
Evet,
bu yerinde bir düzenlemedir, biz buna tarafız ama bu eksik bir düzenlemedir. 
İktidara
geldiğinizde gençlerimizin, genç nüfusumuzun yılda yüzde 11,7’si yurt dışına
çıkarken bugün gelinen noktada 10’lu rakamların altına düşmüştür, yani
gençlerimiz çok daha az yurt dışına seyahat yapmak zorundalar.
Peki,
bu önerge herkesi kapsıyor mu? Hayır. Çok önemli bir teknik yanlış var,
dikkatinizi çekiyorum. “Tahsilde olanlar” diyorsunuz. Yani, 7 yaşında okula
başlayacak ve ücretsiz olarak pasaport edinme hakkını kazanacak. Peki, 6
yaşındaki çocuklar ne olacak, 5 yaşındakiler? Küçükleri ne yapacağız? Onların
günahı ne? İlkokula başla, ondan sonra mı gel diyeceğiz? Bunun mutlaka düzeltilmesi
lazım arkadaşlar, bu temel bir eksikliktir. Bunun yanında, işsizler ne olacak?
Tahsilde olanlara veriyorsunuz bunu, peki ya okuma olanağı bulamayanlar ne
olacak? Onlar yurt dışına gitmesinler mi? Zaten okuma olanağını elinden
almışsınız. Ülkemizde yükseköğrenim oranının nerelerde olduğu ortada.
Yükseköğrenim seviyemizi yukarılara çekememişsiniz, bir de yükseköğrenimde
okumayanlara eğer pasaport istiyorsan para vereceksin diyorsunuz. Bu da bence
vicdanla açıklanabilir bir durum değil. 
1
milyon genç işsizimiz var. Genç nüfusumuzda çalışabilir nüfus oranımız 5 milyon
ama bunlardan 1 milyonu işsiz. Bu temel sorun varken, işsizlik her evde,
neredeyse her 3 gençten 1’inde ağır bir yara olarak varken siz küçük bir
miktarda, az sayıda genci ilgilendiren küçük bir düzenlemeyle sanki gençlere
çok büyük bir şey yapmış havasıyla iş yapıyorsunuz. 
Değerli
arkadaşlar, gençlerin sorunları saymakla bitmez, elimden geldiğince
dillendirmeye çalışacağım. Çocuklarımızın, gençlerimizin, üniversite
çağındakilerin kaç tane sınava girdiğini, iddia ediyorum, Millî Eğitim Bakanı
dâhil hiç kimse irticalen sayamaz. Sayabilecek varsa gelsin saysın.
Sayamayacağını hepimiz biliyoruz. Eğitim sistemiyle kaç defa oynadığınızın
sayısını siz de bilmiyorsunuz. Düşünebiliyor musunuz, içinizden bir kişi bile
çıkıp “Evet, biz çok iyi bir eğitim sistemi getirdik ve kurduk ve artık
Türkiye'nin iyi bir eğitim sistemi vardır.” diyemez. 
Gençlerimizin
çok önemli bir barınma sorunu var, özellikle üniversiteli gençlerimizin. Bugün,
tahminî rakamlarla, 2016 yılı itibarıyla 3,5 milyon civarında üniversite
öğrencisi var. Peki, bunlardan ne kadarı yurtlarda kalmak durumunda derseniz,
en az yarısı. Yani, 1 milyon 700 bin genciniz yurt ihtiyacında bulunuyor. Peki,
kaç kişilik yurdumuz var? 500 bin bile değil arkadaşlar. 1 milyon 200 bin
gencimiz yurtsuzdur. Peki, bu çocuklarımızı nereye yönlendiriyoruz dersiniz? Bu
çocuklarımızı biz tarikat yurtlarına ve özel yurtlara yönlendiriyoruz. Tabii,
tarikat yurtları deyince TÜRGEV’den bahsetmeden olmaz. TÜRGEV, biliyorsunuz,
geniş kamu olanaklarıyla belediyelerin, illerin bu vakfa kaynaklarını,
arsalarını peşkeş çekmesiyle büyümüş bir vakıftır. Bu vakfın en önemli
özelliğinin de Yönetim Kurulundaki kişinin Sayın Cumhurbaşkanımızın oğlu Bilal
Erdoğan olduğunu hepimiz biliyoruz. TÜRGEV’in, yeni ismiyle “götürgev”in nasıl
bağışlarla -hatta biliyorsunuz, gündeme geldi- Suudi Kralının bağışlarıyla
zenginleştiğini ortaya koymuştuk.
Bu
anlayışları bir yana bırakmak zorundayız. Gençliğe, gençlere ideolojik
yaklaşıyoruz. Kindar ve dindar bir gençlik yetiştirme iddiasıyla yola çıktık ve
toplumu özellikle gençler üzerinden bölüyoruz. 
Burada
sözlerime son verirken Genel Kurulu saygıyla selamlıyorum. (CHP sıralarından
alkışlar)
BAŞKAN
– Teşekkür ederiz Sayın Emir.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 4’üncü maddesinde yer alan "h)
Tahsilde olup 25 yaşını doldurmamış olanlara verilecek pasaportlar"
ibaresinin "h) Tahsilde olup 35 yaşını doldurmamış olanlara verilecek
pasaportlar" şeklinde değiştirilmesini arz ve teklif ederiz.
Müslüm Doğan (İzmir) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) – Katılmıyor.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerine İzmir Milletvekili Sayın Müslüm Doğan. (HDP sıralarından alkışlar)
MÜSLÜM
DOĞAN (İzmir) – Sayın Başkan, değerli milletvekilleri; 68 sıra sayılı Gelir
Vergisi Kanunu ile Bazı Kanunlarda Değişiklik Yapılmasına Dair Kanun
Tasarısı’nın 4’üncü maddesindeki önerge üzerine söz almış bulunuyorum.
Şimdi,
değerli milletvekilleri, 11 kanunu ilgilendiren 32 maddelik bir torba kanun
karşımıza geldi. İncelediğimizde, gerçekten de bir yamalı bohçaya benzeyen, bir
çözüm üretmeyen, geçici, palyatif çözümler önüne koyan, biraz da Hükûmetin
seçim öncesi verdiği vaatleri yerine getirmeye çalışan, kalıcı olmayan, bir
yerde çözüm üretmeyen sözüm ona bir yasa teklifi gelmiş. Bunun üzerinde eğer
konuyu biraz açarsak özellikle Sosyal Güvenlik Kurumunun mevcut durumu, Sosyal
Güvenlik Kurumunun veya bu kanunu, 11 kanunu ilgilendiren bu torba kanunun,
5510 sayılı Sosyal Sigortalar ve Genel Sağlık Sigortası Kanunu, yine 5434
sayılı Emekli Sandığı Kanunu, 4857 sayılı İş Kanunu yani kısaca çok önemli
kanunları ilgilendiren bir torba kanun. 
Şimdi,
Sosyal Güvenlik Kurumundan emekli olan bir arkadaşınız olarak daire başkanı
arkadaşımı aradım, maaş ödeyen. Dedim ki: “Başkanım, kaç çeşit maaş ödüyorsunuz
unvanlara göre, 250 mi, 300 mü?” Dedi ki: “Yok, çok daha fazla.” Şimdi Sayın
Bakan da burada. Acaba Sayın Bakan biliyor mu? Unvanlara göre -657 sayılı
Devlet Memurları Kanunu’na- kaç çeşit maaş ödeniyor? Bakın, Anayasa’mızın “eşit
işe eşit ücret” ilkesi ihlal ediliyor. Türkiye’de bir mühendis, bir harita
mühendisi belki 20 tür maaş alıyor; Sosyal Güvenlik Kurumunda ayrı maaş alıyor,
Karayollarında ayrı maaş alıyor, DSİ’de ayrı maaş alıyor.
Şimdi,
kanunlar üzerinde o kadar oynuyoruz ki -657 sayılı Devlet Memurları Kanunu-
işin içinden çıkılamaz hâle gelmiş. Aslında, 5 tane kalem üzerinden belirlenen
çatı bir yapı var kanunda. Özellikle de unvanlarla ilgili maaş yapılanması
üzerinde durmak istiyorum. Şimdi, böyle bir şey olabilir mi? AKP Hükûmeti daha
önceki hükûmetlerde -62’nci Hükûmette, 61’inci Hükûmette- buna kalıcı bir çözüm
bulacağını, 657 sayılı Devlet Memurları Kanunu’nu değiştireceğini söylemişti;
tamamen bu şeyi değiştireceğini, eşit işe eşit ücret getireceğini, gelir
adaletsizliğini gidereceğini söylemişti memurlar arasında, kamu çalışanları
arasında. 
Bakın,
arkadaşlar, şimdi uzman askerlerle ilgili, uzman erbaşlar hakkında bir tasarı
var burada, ek göstergelerinin 3000’e çıkarılması isteniyor. Bu ek gösterge ile
52 liralık bir değişiklik var, emekli maaşında da sanıyorum -yaptığımız hesap
yanlış değilse- 18 lira; mühendis hesabı yaptım, belki de yanlış olabilir, çok
büyük bir farklılık değil.
Bakın, şimdi,
3000 ek göstergeyi kimler alıyor mevcut, şu anda kamuda çalışanlardan? Din
hizmetlerinde çalışanlara 3000 ek gösterge verilmiş 1’inci derecede, kamuda
avukatlık yapanlara da verilmiş, öğretmenlere de verilmiş, mühendislerin 3600
ek göstergesi duruyor.
Arkadaşlar,
çalışan memurların emeklilikte de sağlıklı, onurlu bir yaşam sürdürebilmesi
için emekli maaşlarına bu aldığı ek ödemelerin de yansıması gerekiyor. Bir
kere, mühendislerin, mimarların 4800 ek göstergeye minimum ulaşması lazım.
Şimdi, siz getirip bir teknisyene –saygı duyduğum bir meslek grubu hep birlikte
çalıştığımız- mühendisten fazla para verirseniz kamuda bu işler işlemez hâle
gelir. Açık öğretim mezunu bir arkadaşımızı getirip İnşaat, Emlak Daire
Başkanlığına başkan yaparsanız bu sistem çöker. Sosyal Güvenlik Kurumunda
örneği var, İnşaat, Emlak Daire Başkanı arkadaşımız açık öğretim mezunudur.
Eğitimine saygı duyarım ama mühendis, mimarın üstüne oturtamazsınız. Bunu
çözmek gerekiyor. Nasıl çözeceğiz? 657 sayılı Devlet Memurları Kanunu’nu kökten
eşit işe eşit ücret temelinde çözeceğiz. Ülkenin temel sorunlarını… Burada
halkımızın bize verdiği yetkiyi doğru kullanacağız. Bunu doğru kullanmazsak
yamalı bohça şekline getirilen torba kanunlarla burada zamanımızı boşa
harcarız.
Hepinize saygılar
sunuyorum. (HDP sıralarından alkışlar) 
BAŞKAN –
Teşekkür ederiz Sayın Doğan.
Önergeyi
oylarınıza sunuyorum… 
İDRİS BALUKEN
(Diyarbakır) – Karar yeter sayısı…
BAŞKAN – Karar
yeter sayısı arayacağım.
Kabul edenler...
Kabul etmeyenler... 
Kâtip
üyeler arasında anlaşmazlık olduğundan elektronik cihazla oylama yapacağım.
Bir
dakika süre veriyorum. 
(Elektronik
cihazla oylama yapıldı) 
BAŞKAN
– Sayın milletvekilleri, karar yeter sayısı vardır, önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 4’üncü maddesinin (h) bendinin aşağıdaki
şekilde değiştirilmesini arz ve teklif ederiz.
Mehmet Günal (Antalya) ve
arkadaşları
"h)
Tahsilde olup 30 yaşını doldurmamış olanlara verilecek pasaportlar."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) – Katılmıyor.
BAŞKAN
– Hükûmet önergeye katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Afyonkarahisar Milletvekili Sayın Mehmet Parsak.
MEHMET
PARSAK (Afyonkarahisar) – Aziz Türk milleti, değerli milletvekilleri; 68 sıra
sayılı Gelir Vergisi Kanunu ile Bazı Kanunlarda Değişiklik Yapılmasına Dair
Kanun Tasarısı’nın 4’üncü maddesine dair Milliyetçi Hareket Partisi olarak
vermiş olduğumuz değişiklik önergesi hakkında grubumuz adına söz almış
bulunmaktayım. Bu vesileyle yüce heyetinizi saygılarımla selamlıyorum. 
Söz
aldığım değişiklik önergemizle ilgili sözlerime geçmeden önce, 20 Ocak 1990’da
yani bundan tam yirmi altı yıl önce bugün azatlık uğruna meydanları dolduran
masum Azerbaycan Türkleri’ni katleden Rus Kızıl Ordusunu lanetliyor ve
Azerbaycan Türkleri’ni şehadetlerinin 26’ncı yılında bir kere daha rahmetle,
minnetle anıyorum. Ruhları şad, mekânları cennet olsun. 
Sayın
milletvekilleri, ilgili tasarının 4’üncü maddesiyle 492 sayılı Harçlar
Kanunu’nun 85’inci maddesine bir bent eklenerek 25 yaşını doldurmamış
öğrencilere verilecek pasaportların harçtan istisna tutulması teklif
edilmektedir. Sözlerimin hemen başında önemle vurgulamak isterim ki Milliyetçi
Hareket Partisi olarak 25 yaşını doldurmamış öğrencilerimize ve diğer tüm
gençlerimize verilecek pasaportların harçtan istisna tutulmasına, gençlerimizin
öğrenimleri boyunca kendilerinden alınan her türlü harcın kaldırılmasına,
gençlerimize verilecek girişimcilik desteklerine, gençlerimize verilecek çeyiz
ve evlenme desteklerine, gençlerimize verilecek eğitime, gençlerimize verilecek
işe, aşa ve hatta Hükûmet yetkilileri tarafından seçim zamanı taahhüt edilen
eşe hiçbir itirazımız bulunmamaktadır. Ancak gençlerimizin tüm bunları
alabilmeleri için öncelikle hayatta kalmaları gerekmektedir. Aylardır bu yüce
çatının altında andığımız şehitlerimizin neredeyse tamamı 25 yaşın altındadır.
2002 yılından bu yana, özellikle de 2009 yılından itibaren yürütülen ihanet
politikaları sonucu Türkiye'nin dört bir yanında toprağa düşen bini aşkın
şehidimizin de neredeyse tamamına yakını gençti. Afyon Dinarlı İzzet Alper
Taşbaş, Bolvadinli Ramazan Emet, Emirdağlı Şükrü Şahin de gençti. Batman’da
doğan Mehmet Şimşek Türkiye'nin önemli üniversitelerinde eğitimini
tamamladıktan sonra Amerika ve İngiltere’de uzun yıllar çalışıp ardından
Türkiye Cumhuriyeti’ne bakan olabilirken Afyonkarahisar’ın Çay ilçemizin
Mandıra köyünden bir başka Mehmet Şimşek, doğu ve güneydoğuda yaşayan
insanların haksızlığa, baskıya ve eşitsizliğe maruz kaldığı iddiasıyla silaha
sarılan teröristlerle, Batman’ı, Diyarbakır’ı, Mardin’i, Şırnak’ı, Hakkâri’yi
bu ülkeden koparmak isteyen bebek katilleriyle Bakan Mehmet Şimşek’in
partisinin “çözüm süreci” adı altında masaya oturarak önce müzakere ettiği ve
en sonunda da 28 Şubat 2015’te Dolmabahçe’de mütareke ederek yürüttüğü ihanet
süreci sonunda şehit olduğunda 25 yaşını sadece bir yıl olmuştu dolduralı.
Vatan haini PKK’lıların saldırısı ve Ege Üniversitesi yönetiminin duyarsızlığı
sonucu hayatını kaybeden ülkü şehidimiz Fırat Yılmaz Çakıroğlu da sadece 23
yaşındaydı. 
Türk
milletine hizmet etmek için ülkenin dört bir yanında çalışan kamu
görevlilerimiz ihanet süreçleriyle genç yaşta toprağa düştüler. Vatanına hizmet
ederken şehit düşen bu gençlerimize Yüce Allah’tan tekrar rahmet diliyorum. 
Peki,
ya hayatta kalanlar, peki, yaşıyormuş gibi görünen gençlerimiz; hastalarına
bakacağı günleri bekleyen sağlık çalışanı gençlerimiz, öğrencilerinin eğitimine
başlayacağını umut eden, ataması yapılmayan öğretmen gençlerimiz, mesleğini
yapma imkânı arayan genç mühendislerimiz, mimarlarımız, kandırılan, yıldırılan,
aldatılan genç taşeron işçilerimiz, kaderi Hükûmetin elinde olan sözleşmeli
gençlerimiz; bunların sorunları için ne yapılacak, bunların çektiği çileler ne
zaman dolacak, bunları da buradan soruyoruz. 
Bu
kapsamda, şunun da altını çizerek ifade etmek istiyoruz ki: Getirilen
değişiklik teklifiyle birlikte, bu kapsamda Avrupa Birliği programları
çerçevesinde ancak yılda 2 bin öğrenci faydalanabiliyor. Gelin, değişiklik
önergemiz kabul edilsin, hiç değilse 25 yaşla sınırlamayalım ve 30 yaşını geçen
gençlerimize kadar bunu taşıyabilelim ki bu sınırlı imkândan daha fazla sayıda
gencimiz de istifade edebilsin.
Bu
düşüncelerle değişiklik önergemizin kabul edilmesini talep ediyor, yüce Meclisi
bir defa daha saygılarımla selamlıyorum. (MHP sıralarından alkışlar)
BAŞKAN
– Teşekkürler Sayın Parsak.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Birleşime
on dakika ara veriyorum.
Kapanma Saati: 23.06
ALTINCI OTURUM
Açılma Saati:
23.19
BAŞKAN: Başkan
Vekili Pervin BULDAN
KÂTİP ÜYELER:
Emre KÖPRÜLÜ (Tekirdağ), Mücahit DURMUŞOĞLU (Osmaniye)
------0------
BAŞKAN
– Sayın milletvekilleri, Türkiye Büyük Millet Meclisinin 30’uncu Birleşiminin Altıncı
Oturumunu açıyorum.
68
sıra sayılı Kanun Tasarısı’nın görüşmelerine devam edeceğiz.
Komisyon
burada.
Hükûmet
burada.
5’inci
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 5’inci maddesinde yer alan
"8-108’inci maddenin (B) fıkrası uyarınca kullanılan aylıksız izin
süreleri, her yıl için bir kademe ilerlemesi ve her üç yıl için bir derece
yükselmesi verilmek suretiyle değerlendirilir." ibaresinin,
"8-108’inci maddenin (B) fıkrası uyarınca kullanılan aylıksız izin
süreleri, her yıl için bir kademe ilerlemesi ve her iki yıl için bir derece
yükselmesi verilmek suretiyle değerlendirilir." şeklinde değiştirilmesini
arz ve teklif ederiz.
 İdris Baluken
 Çağlar Demirel  Dirayet Taşdemir
 Diyarbakır  Diyarbakır
 Ağrı
 Bedia Özgökçe
Ertan  Filiz Kerestecioğlu Demir
 Van  İstanbul
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 5'inci
maddesinin aşağıdaki şekilde değiştirilmesi arz ve teklif ederiz.
 Bülent Kuşoğlu  Mahmut
Tanal  Lale Karabıyık
 Ankara  İstanbul
 Bursa
 Seyit Torun  Nurhayat
Altaca Kayışoğlu  Musa Çam
 Ordu  Bursa
 İzmir
Madde
5- 14/7/1965 tarihli ve 657 sayılı Devlet Memurları Kanununun 36 ncı maddesinin
"Ortak Hükümler" bölümünün (C) fıkrasına aşağıdaki bent ilave
edilmiştir.
"8-
108 inci maddenin (B) fıkrası uyarınca kullanılan aylıksız izin süreleri, her
yıl için bir kademe ilerlemesi ve her üç yıl için bir derece yükselmesi
verilmek suretiyle değerlendirilir."
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 5’inci maddesinin aşağıdaki şekilde
değiştirilmesini arz ve teklif ederiz.
 Erkan Haberal Mehmet
Günal Erhan Usta
 Ankara Antalya
 Samsun
 İsmail Faruk Aksu Mehmet
Erdoğan Mehmet Parsak
 İstanbul Muğla Afyonkarahisar
 Arzu Erdem Baki
Şimşek
 İstanbul Mersin
MADDE
5- 14/7/1965 tarihli ve 657 sayılı Devlet Memurları Kanununun 36 ncı maddesinin
"Ortak Hükümler" bölümünün (C) fıkrasına aşağıdaki bent eklenmiştir. 
"8-
108 inci maddenin (B) ve (C) fıkraları uyarınca kullanılan aylıksız izin
süreleri, her yıl için bir kademe ilerlemesi ve her üç yıl için bir derece
yükselmesi verilmek suretiyle değerlendirilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz.
BAŞKAN
– Hükûmet önergeye katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde İstanbul Milletvekili Sayın İsmail Faruk Aksu. (MHP sıralarından
alkışlar) 
İSMAİL
FARUK AKSU (İstanbul) – Sayın Başkan, sayın milletvekilleri; 68 sıra sayılı
Kanun Tasarısı’nın 5’inci maddesi üzerine grubum adına söz aldım. Hepinizi
saygıyla selamlıyorum.
5’inci
madde, 657 sayılı Devlet Memurları Kanunu’nun 36’ncı maddesinin “Ortak
Hükümler” bölümünün (C) fıkrasında değişiklik öngörmektedir. Bu fıkrada
memuriyette geçen hizmet dışında hangi sürelerin memuriyet kazanılmış hak
aylığından sayılacağı düzenlenmektedir. Maddeyle bu kapsamda değerlendirilmesi
öngörülen husus 657 sayılı Kanun’un 108’inci maddesinin (B) fıkrasında yer alan
doğum yapan memura verilen doğum sonrası analık izni süresinin bitiminden
itibaren, eşi doğum yapan memura ise doğum tarihinden itibaren istekleri
üzerine yirmi dört aya kadar verilen aylıksız izin süreleridir. 
Bu
düzenlemeyi destekliyoruz. Bununla birlikte evlat edinmeyle ilgili olarak bir
eksikliği de verdiğimiz önergeyle telafi etmek istiyoruz. 
Değerli
milletvekilleri, 657 sayılı Kanun’un 108’inci maddesinin (C) fıkrası evlat edinme
hâlinde memurlara, doğum yapan memurlara tanınan aylıksız izin hakkını
tanımıştır. Kanun tasarısıyla evlat edinen memurların ve memur olan eşlerinin
aylıksız izin kullanabilmesine imkân veren mezkûr kanun hükümlerinde değişiklik
yapılmakta ve 3 yaşını doldurmamış bir çocuğu evlat edinen memurlar ile memur
olan eşlerine, çocuğun fiilen teslim edildiği tarihten itibaren istekleri
üzerine yirmi dört aya kadar aylıksız izin verileceği öngörülmektedir.
Kanun
tasarısındaki bu düzenlemelere göre, doğum yapan memur veya memur olan eşi
aylıksız izin kullandığında bu süreler ilgili memurların kazanılmış hak
aylığında değerlendirilecek, ancak kendisi veya eşi evlat edinen memurun
aylıksız izin kullanması durumunda bu izin süreleri değerlendirilmeyecektir. Bu
durum evlat edinen memurlar aleyhine bir eşitsizliğin ve haksızlığın ortaya
çıkmasına sebep olacaktır. Değişiklik önergemizle, evlat edinenlere tanınan
aylıksız izin hakkını kullanan memurların izin sürelerinin, çocuğu olduğu için
aylıksız izin kullanan memurlarla aynı şekilde memuriyet kazanılmış hak
aylığında değerlendirilmesi ve bu şekilde memurlar arasında eşitliğin, kanun
hükümleri arasında paralelliğin sağlanması amaçlanmaktadır. Aksi takdirde,
evlat edinen memurlar göz ardı edilmiş, görmezden gelinmiş olacaktır. 
Değerli
milletvekilleri, kuşkusuz, kamu çalışanlarının mali ve sosyal haklarının
iyileştirilmesine ilişkin olarak yapılan bu kısmi düzenlemeler yerindedir ancak
kamu çalışanlarının sorunları bunlarla sınırlı olmayıp, daha köklü ve acil
çözüm bekleyen sorunları bulunmaktadır. Hizmete alınma, yükselme, tayin ve
terfide liyakatin yerini kayırmacılığın alması, memur ve diğer kamu
çalışanlarının tanım, statü, unvan ve sınıflandırma karmaşası, ücret
adaletsizliği ve ücretlerin yetersizliği, ücret rejiminin bozukluğu,
uluslararası normlara uygun sendikal hakların temin edilememesi, kamu
çalışanlarına uygulanan taciz, tehdit ve yıldırmaya dayalı haksızlık ve
adaletsizlikler, devlet memurluğunun parti memurluğu hâline gelmesi, teşkilat
kanunları, torba kanunlar ve kanun hükmünde kararnamelerin ortaya çıkardığı
eşitsizlikler ile mevzuat kirliliğinin ve özensiz uygulamaların kamu yönetimi
disiplininden uzaklaşılmasına yol açması ilk akla gelen sorunlardır.
Biz
Milliyetçi Hareket Partisi olarak, beyannamemizde belirttiğimiz gibi, hizmete
girişten emekliliğe kadar geçecek sürede liyakatin, objektif unsurların ve
fırsat eşitliğinin esas olduğu, kayırmacılığın ve partizanlığın olmadığı,
çalışanların hukuki ve mali statülerinin hakkaniyetli bir şeklide düzenlendiği bir
kamu personel rejiminin tesisini istiyoruz. O sebeple, öncelikle bu temel
sorunları ortadan kaldıracak köklü ve kalıcı bir personel rejimi reformu
ivedilikle gerçekleştirilmelidir. 
Değerli
milletvekilleri, bir eksikliğin giderilmesi, yanlışlığın düzeltilmesi ve
haksızlığın önüne geçilmesine ilişkin olarak verdiğimiz önergemizi
desteklemenizi bekliyor, Genel Kurulu saygıyla selamlıyorum. (MHP sıralarından
alkışlar) 
BAŞKAN
– Teşekkürler Sayın Aksu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
ENGİN
ALTAY (İstanbul) – Sayın Başkan…
BAŞKAN
– Buyurunuz Sayın Altay. 
ENGİN
ALTAY (İstanbul) – Genel Kurul çok sıcak, müştekiyiz. 
Tedbir
alınsın efendim, çok sıcak hakikaten yani. 
BAŞKAN
– Ne yapabilirim Sayın Altay?
ENGİN
ALTAY (İstanbul) – Teknik servis ayarlayabilir bunu. 
BAŞKAN
– Sayın Altay, teknik servise bilgi vermek üzere arkadaşlar söyleyecekler. 
ENGİN
ALTAY (İstanbul) – Teşekkür ederim. 
BAŞKAN
– Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 milletvekilinin Bazı
Kanunlarda Değişiklik Yapılmasına Dair Kanun Teklifi’nin (2/434) 5'inci
maddesinin aşağıdaki şekilde değiştirilmesini arz ve teklif ederiz.
Nurhayat Altaca Kayışoğlu
(Bursa) ve arkadaşları
MADDE
5- 14/7/1965 tarihli ve 657 sayılı Devlet Memurları Kanununun 36 ncı maddesinin
"Ortak Hükümler" bölümünün (C) fıkrasına aşağıdaki bent ilave
edilmiştir. 
"8-
108 inci maddenin (B) fıkrası uyarınca kullanılan aylıksız izin süreleri, her
yıl için bir kademe ilerlemesi ve her üç yıl için bir derece yükselmesi
verilmek suretiyle değerlendirilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz.
BAŞKAN
– Hükûmet önergeye katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde, Bursa Milletvekili Sayın Nurhayat Altaca Kayışoğlu. (CHP
sıralarından alkışlar) 
NURHAYAT
ALTACA KAYIŞOĞLU (Bursa) – Sayın Başkan, değerli milletvekilleri; 5’inci
maddeyle ilgili olarak verdiğimiz önerge üzerinde söz almış bulunuyorum.
Bu
tasarı, öğlen saatlerinde bize geldi ve kısaca inceleme fırsatı bulabildik.
Tasarıyı incelediğimde, gerçekten ne yapılmaya çalışıldığını anlayamadım. Yani
kadınlarla ilgili iyi bir şeyler mi yapılıyor, yoksa tam tersine, kadınlar eve
mi kapatılmaya çalışılıyor? Büyük bir kuşku oluştu kafamda. Yasa tasarısını
genel olarak incelediğimizde çelişkilerle dolu olduğunu ve vatandaşlarımızın
beklentilerini karşılamadığını açıkça görebiliyoruz. Örneğin, kadınlarımızın,
çalışan kadınlarımızın büyük bir sorunu var. Diyorlar ki: “Sigortalı olduktan
sonra, daha önce yapılmış doğumlar için doğum borçlanmasından yararlanmak
istiyoruz.” Şimdi, bunu neden düzenlemiyoruz?
Örneğin,
Genel Sağlık Sigortası’yla ilgili bir düzenleme var ve 20 yaşına kadar lise
mezunları, 25 yaşına kadar üniversite mezunları prim ödemeyecek ama
gençlerimizin bizden beklentisi şu: Öncelikle, birikmiş olan borçların
silinmesini istiyorlar ve tabii ki bu “Genel Sağlık Sigortası” adı altında
işsizliğin cezalandırılmasının bir nevi, kaldırılmasını istiyorlar. 
Gelelim
üzerinde konuştuğumuz maddeye. İlk okuyuşta iyi niyetli ve doğum yapan
memurların sosyal haklarını koruyormuş gibi görünse de tasarının diğer
maddeleriyle birlikte değerlendirildiğinde niyetin bambaşka olduğu açıkça
ortaya çıkıyor. 5’inci maddeye göre, doğumdan sonra analık izni de bittikten
sonra aylıksız izin kullananların bu süreleri kademe ilerlemesi ve derece
yükselmesinde değerlendiriliyor. İyi, güzel. Peki, tasarının 10’uncu maddesine
bakalım. 10‘uncu maddesinde ne diyor? Bununla ilgili olarak yarım zamanlı
çalışma düzenlenmiş ve aynen şöyle diyor: “Derece yükselmesiyle kademe
ilerlemesi için aranan süreler açısından bu şekilde çalışılan dönemde hizmet süreleri
yarım olarak dikkate alınır.” 
Şimdi,
soruyorum Allah aşkına: Bu ne perhiz, bu ne lahana turşusu? Şimdi, bakın, yarım
zamanlı çalışanların süresini yarım kabul ediyorsunuz ama hiç çalışılmadığı
zaman bunu tam kabul ediyorsunuz. Burada bir adalet, bir denge var mı? Yani ben
bunu memurlarımızın vicdanına bırakıyorum. Eğer gerçekten bir şey yapmak
istiyorsanız tasarıyı bir bütün hâlinde değerlendirip maddelerdeki bu
çelişkileri giderin öncelikle. Ha, bir de şu var: Sağlık Bakanlığı, devlet
hastanelerine başhekim ve başhekim yardımcılarını sözleşmeli olarak atıyor ve
orada, yapılan sözleşmelerde örneğin ücretsiz, aylıksız izin düzenlenmemiş ve
bu şekilde yaşanan mağduriyetler var, bunların da tabii, giderilmesi gerekiyor
eğer anlayışınız buysa.
Şimdi,
yasanın mevcut hâlinde analık izninden sonra altı aylık bir süt izni var, günde
üç saat, kadın bunu istediği şekilde kullanabiliyor. Bu tasarıda ne
yapıyorsunuz? Bu altı aylık süt iznini kaldırıp yerine ilk doğumda iki aylık
bir yarım zamanlı çalışma getiriyorsunuz. Şimdi, bu, kadının lehine mi,
aleyhine mi? Ya, tekrar bunu düşünelim, altı ayı iki aya indirmiş oluyorsunuz.
Yani yarım zamanlı çalışma dediğiniz nedir? Üç saati kadın istediği gibi
kullanabiliyor üstelik altı aylık süt izninde. 
Şimdi,
gelelim memurlarımızın asıl sorunlarına. Sizler yasa yaparken bunların
muhataplarına sormuyorsunuz tabii ama bizler soruyoruz. Memurlarımız diyorlar
ki: “Büyük bir kaygı içerisindeyiz; Hükûmet performansa dayalı sistem getirmek
istiyor. Biz burada yandaşlık esasının gözetileceği kaygısını taşıyoruz ve
yapılan uygulamalar da bunu gösteriyor.” Bakın, sizin liyakatle ilgili
mağdurlarınızdan biri benim. Tam 3 kez hâkimlik-savcılık mülakatlarında elenmiş
bir insanım, sırf sizden olmadığım için. Bakın, liyakatsizlikte o kadar ileri
gittiniz ki 1.709 şube müdürlüğüne sözlü sınavla atama yaptınız ve Danıştay, bu
işlemin objektif kriterlere dayanmadığını belirterek iptal etti fakat sizler,
bu mahkeme kararını, yasal süreleri de dolmuş olmasına rağmen uygulamadınız,
hâlâ hukuksuz bir şekilde 1.709 şube müdürünüz görevine devam ediyor ve bu
anlamda da bir sürü mağdur her gün bize şikâyetlerini iletiyor. Ve diyorum ki
maalesef, sizler kendi ayakları üzerinde duran bir toplumu değil, Beştepe’ye
muhtaç, size bağlılığını bildiren ve körleşmiş, sünepe bir toplum yetiştirmek
istiyorsunuz. Kanunlarınızla da bunu getirmeye çalışıyorsunuz.
HAMZA
DAĞ (İzmir) – Sadece siz değilsiniz elenen, başkaları da var merak etmeyin. Biz
de elendik, biz de.
NURHAYAT
ALTACA KAYIŞOĞLU (Devamla) - Saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Kayışoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 5’inci maddesinde yer alan
"8-108’inci maddenin (B) fıkrası uyarınca kullanılan aylıksız izin
süreleri, her yıl için bir kademe ilerlemesi ve her üç yıl için bir derece
yükselmesi verilmek suretiyle değerlendirilir." ibaresinin,
"8-108’inci maddenin (B) fıkrası uyarınca kullanılan aylıksız izin
süreleri, her yıl için bir kademe ilerlemesi ve her iki yıl için bir derece
yükselmesi verilmek suretiyle değerlendirilir." şeklinde değiştirilmesini
arz ve teklif ederiz.
İdris Baluken
(Diyarbakır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz. 
BAŞKAN
– Hükûmet önergeye katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz
BAŞKAN
– Önerge üzerinde, Van Milletvekili Sayın Bedia Özgökçe Ertan. (HDP
sıralarından alkışlar)
BEDİA
ÖZGÖKÇE ERTAN (Van) – Teşekkür ediyorum Sayın Başkan.
Sayın
Başkan, değerli milletvekilleri; bugün görüşülen Gelir Vergisi Kanunu ile Bazı Kanunlarda
Değişiklik Yapılmasına Dair Kanun Tasarısı’nın 5’inci maddesi hakkında söz
almış bulunmaktayım.
Doğum
izni adıyla kadınlara sunulan esnek ve güvencesiz çalışma şartlarıyla ilgili
eleştiri ve itirazlarımızı sürekli dile getirdik ve getirmeye devam ediyoruz.
Tasarıyla kadınların istihdama katılımı değil, istihdamda yer alan kadınların
çocuk doğurması teşvik edilmektedir. Bir yandan kadınları doğuma teşvik etmeye
çalışırken, ülkenin diğer tarafında ilan edilen sokağa çıkma yasaklarında genç,
yaşlı, hamile demeden kadınlar katlediliyor.
Değerli
milletvekilleri, bugüne kadar 7 şehrin 20 ilçesinde mülki idare amirleri
tarafından Anayasa'ya aykırı bir biçimde ilan edilen sokağa çıkma yasaklarında
toplam 185 yurttaşımız hayatını kaybetti. Bu yurttaşlarımızın 103’ü,
ablukaların tüm şiddetiyle devam ettiği Cizre, Silopi, Sur’da öldürülmüştür. Bu
3 ilçede bugüne kadar katledilen yurttaşlarımızın 18’i kadın, 23’ü çocuktur. 
Son
zamanlarda, Avrupa Birliği uyum süreciyle ilgili hazırlanan kanun tasarılarında
insan hakları dillerden düşürülmezken, kürdistanda insan haklarının esamesi
okunmuyor. İnsanlar günlerce aç, susuz evlerine kapatılıyor, bahçeye bile
çıkanlar keskin nişancılar tarafından katlediliyor.
Devletin
güvenlik güçleri, sivil insanları öldürmekle kalmıyor, bir de cenazelere
işkence ediyor. Öldürülen yurttaşlarımızın bedenleri günlerce sokakta kalıyor.
Morga kaldırılan cenazeler, üst üste yapılan yönetmelik değişikliklerine
dayanarak ailelere ve yakınlara teslim edilmiyor, buna gerekçe olarak da kamu düzeninin
bozulmaması gösteriliyor. Bilmiyorsunuz ki, bizlere bu acıları yaşatmaya devam
ettikçe sizler esasen kamu düzenini bozuyorsunuz. 
Sayın
milletvekilleri, sokağa çıkma yasakları başladığından beri tanık olduğumuz bir
vahşet daha var. Cenazeleri teşhis etmeye giden aileler, çocuklarını
tanıyamadıklarını, insanlara öldürüldükten sonra işkence edildiğini ve hatta
gözlerinin çıkarıldığını ifade ediyor. Aylardır milletvekili arkadaşlarımız,
hastanelerde, morglarda, sokaklarda nöbet tutuyor ki, cenazelerin beden
bütünlüğüne dokunulmadan ailelere teslim edilebilsin. Ne dinî inançlara ne de
insanlığa uyan bu haksızlığı bizim aklımız almıyor. Sizlere soruyorum, bu kin,
bu nefret nereden geliyor? Sırf Kürt oldukları için bunları yaşayan insanları
cezalandırdığınızı biliyoruz.
RAVZA
KAVAKCI KAN (İstanbul) – El insaf! Teröre hiç laf yok değil mi? PKK’ya laf yok.

BEDİA
ÖZGÖKÇE ERTAN (Devamla) – Ama ölülerden neyin hesabını soruyorsunuz? Bu kadar
nefret duyduğunuz bir milletle nasıl barışmayı düşünüyorsunuz? (AK PARTİ
sıralarından “Kürtleri seviyoruz biz.” sesi)
RAVZA
KAVAKCI KAN (İstanbul) – PKK’ya laf söylememeye utanmıyorsunuz.
BEDİA
ÖZGÖKÇE ERTAN (Devamla) – Değerli milletvekilleri, hukukçu arkadaşlarımız artık
Türkiye'deki...
RAVZA
KAVAKCI KAN (İstanbul) – Güvenlik güçlerini suçluyorsunuz, PKK’ya laf
söylemiyorsunuz. 
BEDİA
ÖZGÖKÇE ERTAN (Devamla) – Bakın, bugün Avrupa Parlamentosunda Türkiye
konuşuldu. 
RAVZA
KAVAKCI KAN (İstanbul) – Terör örgütüne laf söylemiyorsunuz Hanımefendi. 
BEDİA
ÖZGÖKÇE ERTAN (Devamla) – Bu Mecliste konuşulmadığı için, burada çözüm
getirilmediği için, Türkiye’de bu konuşulmadığı için Avrupa Parlamentosunda
konuşuluyor. 
RAVZA
KAVAKCI KAN (İstanbul) – Terör örgütüne laf söylemiyorsunuz, farkında mısınız? 
BEDİA
ÖZGÖKÇE ERTAN (Devamla) – Kulaklarınızı açsanız, vicdanlarınızı dinleseniz,
gözlerinizi açsanız görürsünüz, dinleseniz anlarsınız. 
RAVZA
KAVAKCI KAN (İstanbul) – Vicdandan bahsetmeyin. Terör örgütüne laf
söylemiyorsunuz. Vicdandan bahsetmeyin bize. Tiyatro oynuyorsunuz.
BEDİA
ÖZGÖKÇE ERTAN (Devamla) – Bugüne kadar bu Meclis çatısı altında getirdiğimiz
bütün önergeleri, bütün araştırma önergelerini reddettiniz. İnsaf, el insaf!
RAVZA
KAVAKCI KAN (İstanbul) – Terör örgütüne de bir şey söyleyin, insaf edelim. 
BEDİA
ÖZGÖKÇE ERTAN (Devamla) – Dinleyin, dinleyin Sayın Milletvekili, dinleyin. 
RAVZA
KAVAKCI KAN (İstanbul) – Dinliyorum, siz beni dinlemiyorsunuz.
BEDİA
ÖZGÖKÇE ERTAN (Devamla) – Hukukçu arkadaşlarımız, artık Türkiye’deki yargı
organlarından ümidini kestiği için sesini uluslararası mekanizmalarda duyurmaya
çalışıyor ve AİHM’in verdiği tedbir kararı hafta başında uygulanamadı. 
RAVZA
KAVAKCI KAN (İstanbul) – Çok yazık! Çok üzülüyorum. 
BEDİA
ÖZGÖKÇE ERTAN (Devamla) – Türkiye artık AİHM kararlarını da uygulamıyor. 16
yaşındaki Hüseyin Paksoy’un ölüm sebebi kan kaybıdır. 
RAVZA
KAVAKCI KAN (İstanbul) – Terör örgütü…
BEDİA
ÖZGÖKÇE ERTAN (Devamla) – Ayağından vurulan 16 yaşındaki genç bir çocuk kan
kaybı sebebiyle ölmüş oldu. 
FUAT
KÖKTAŞ (Samsun) – Son dakika, Diyarbakır’da bir şehit daha. Konuş, konuş. 
BEDİA
ÖZGÖKÇE ERTAN (Devamla) – Bir hukuk devletine yakışan, esasen, bu çatışmalı
ortama son verip gereğini yapmaktır, barış için uygun koşulları sağlamaktır. 
RAVZA
KAVAKCI KAN (İstanbul) – Terör örgütüne de bir şey söyleyin lütfen, rica
ediyorum. Terörü lanetleyin, rica ediyorum. 
BEDİA
ÖZGÖKÇE ERTAN (Devamla) – Siz bu anlayıştan oldukça uzaklaşmışsınız, dinlemeye,
gözlerinizi açmaya, kulaklarınızı açmaya niyetiniz yok, biz bunu anlıyoruz ama
biz her koşulda, her fırsatta barışı savunmaya, barışı haykırmaya devam
edeceğiz. 
RAVZA
KAVAKCI KAN (İstanbul) – Terörü lanetleyin, rica ediyorum. 
BEDİA
ÖZGÖKÇE ERTAN (Devamla) – Bu, bizim insanlık borcumuzdur; bu, bizim vicdan
sorumluluğumuzdur. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederiz Sayın Ertan. 
HÜSNÜYE
ERDOĞAN (Konya) – Elinizde silahla nasıl barışı sağlayacaksınız?
FUAT
KÖKTAŞ (Samsun) – Tuzak var, hendek var, barikat var, çocukların arkasına
sığınmak var, ne ararsan var. 
BAŞKAN
– Buyurunuz Sayın Çakır. 
ÇOŞKUN
ÇAKIR (Tokat) – Sayın Başkan, değerli konuşmacı konuşmasında, iki ifadesinde,
birisi “yaptığınız katliamlar”, ikincisi de “nefret ettiğiniz bu halktan” demek
suretiyle, esasen hiçbir şekilde düşünmediğimiz hususta bize bir bühtanda,
ithamda bulunmuştur. Şimdi izin verirseniz burada…
BAŞKAN
– Buyurun Sayın Çakır. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
12.- Tokat Milletvekili Coşkun Çakır’ın,
Van Milletvekili Bedia Özgökçe Ertan’ın 68 sıra sayılı Kanun Tasarısının 5’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
ÇOŞKUN
ÇAKIR (Tokat) – Teşekkür ederim Sayın Başkan. 
Değerli
milletvekilleri, arkadaşımız, burada konuşma yapan HDP’li milletvekili
arkadaşımız konuşmasında “yaptığınız katliam” demek suretiyle… Esasen, bu
ifadeyi ilk defa duyuyor değiliz. Neredeyse otuz gündür, kırk gündür bu ve buna
benzer ifadeler o kadar sıklıkla kullanılmaya başlandı ki bazen bu şekilde
kullanıldığında kavramın yahut ifadenin de içini boşaltıyorsunuz kendi
ellerinizle. Keşke bunu yapmasanız. Biz de muhtemelen bunu yüz defa, bin defa
“Biz katliam yapmadık.”, “Devlet katliam yapmayacak.” diye ifade edeceğiz ama
daha önemlisi “Nefret ettiğiniz bu halkla nasıl barışacaksınız?” diyorsunuz.
Yani, bu, nasıl bir ön yargıdır? Bu, nasıl bir bühtandır, töhmettir?
BEDİA
ÖZGÖKÇE ERTAN (Van) – Tanıklıktır.
COŞKUN
ÇAKIR (Devamla) – Yani, peşinen buradaki insanların -ne kadarını
kastediyorsanız artık- Kürt halkından -tırnak içerisinde- nefret ettiğini
söylüyorsunuz. Her şeyden önce, orada olduğu gibi, burada, burada, burada
Kürtler var. Yani, kişinin kendi tercihi değil Türk olması, Kürt olması. Belki
daha fazla var sayısal olarak. Yani, bu nefret ettiği yargısına nasıl ulaşabiliyorsunuz?
Herkes defalarca bu kürsüye gelmek suretiyle Kürt-Türk kardeşliğinden, bin
yıllık beraberlikten bahsederken, anlatırken, dem vururken siz bir postula, bir
ön yargı ortaya koyuyorsunuz veya peşinen diyorsunuz ki “Nefret ettiğiniz Kürt
halkı.” 
Değerli
arkadaşım, değerli arkadaşlar; bu ön yargıyla, bu postulayla kesinlikle bir
yere varamayız. Değiştirmemiz gereken ilk şey bu ön yargı, bu kafa. Lütfen bunu
değiştirelim. 
Teşekkür
ederim. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken. 
İDRİS
BALUKEN (Diyarbakır) – Sayın hatip konuşması sırasında grubumuzu ön yargılı
olmakla ve yanlış bilgiler sunmakla…(AK PARTİ sıralarından gürültüler)
TÜLAY
KAYNARCA (İstanbul) – Sataşma değil. 
BAŞKAN
– Buyurunuz Sayın Baluken. 
TÜLAY
KAYNARCA(İstanbul) – Sataşma değil ki Sayın Başkan, gayet kibarca söyledi. 
İDRİS
BALUKEN (Diyarbakır) – Açık sataşma canım, “Ön yargıyla bilgi veriyor.” diyor.
TÜLAY
KAYNARCA (İstanbul) – Ne oluyor ön yargıyla... Allah’ım Ya Rabb’im. Bu, nasıl
bir şey?
13.- Diyarbakır Milletvekili İdris
Baluken’in, Tokat Milletvekili Coşkun Çakır’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Sayın Başkan, değerli milletvekilleri; hepinizi saygıyla
selamlıyorum. 
Gecenin
bu saatinde böyle bağırıp çağırma sevdalısı değiliz. Ancak burada hiçbir
arkadaşımız ön yargılı bilgi vermiyor. 7 Hazirandan bugüne kadar sahaya sürmüş
olduğunuz savaş konsepti neticesinde... (AK PARTİ sıralarından gürültüler)
TÜLAY
KAYNARCA (İstanbul) – “Teröre” diyeceğiz, “terörle mücadele” diyeceğiz Sayın
Başkan, “terörle mücadele”.
İDRİS
BALUKEN (Devamla) …80’in üzerinde çocuk, 70’in üzerinde kadın olmak üzere 428
sivil yurttaş katledilmiştir, yaşamını yitirmiştir. (AK PARTİ sıralarından
gürültüler)
MUHAMMET
BALTA (Trabzon) – Siz katlettiniz, siz. Siz katlettiniz. 
İDRİS
BALUKEN (Devamla) – Siz hiçbir şekilde 428 sivil yurttaşın, aralarında 3 aylık
bebek bulunan, anne karnındaki bir bebek bulunan, 70 yaşındaki ana bulunan bu
insanların katliamını, katlini burada meşrulaştıramazsınız. Terörle mücadele
ediyoruz yalanıyla orada bütün bir kent merkezinin cezalandırılmasını burada
meşrulaştıramazsınız. Darbe dönemlerinde bile bir kent merkezinde kırk gün,
elli gün süren sokağa çıkma yasakları uygulanarak toplu cezalandırma
sistemlerine gidilmedi, 1990’lı yıllarda bile bu yapılmadı. Bugün eğer bütün
bir kenti tamamen cezalandırma mantığıyla, zihniyetiyle hareket edip sivil
mahalleleri, sivil yerleşim alanlarını tank atışlarıyla, top atışlarıyla
dövüyorsanız kusura bakmayın, orada hiç kimse sizin terörle mücadele yalanınıza
inanmaz, açık bir şekilde çökertme planında ifade ettiğiniz gibi, 30 Ekim 2015
tarihli Millî Güvenlik Kurulunda devlet politikası olarak kararlaştırdığınız
gibi oradaki halka yönelik bir katliam konsepti işlettiğinize inanır. 
TÜLAY
KAYNARCA (İstanbul) – Teröristlere yönelik, teröristlere! 
İDRİS
BALUKEN (Devamla) - Biz söylediklerinize ya da kendi söylediklerimize değil,
sizi sahaya davet ediyoruz, gelin Cizre’ye gidelim, Nusaybin’e gidelim,
Silopi’ye gidelim, Sur’a gidelim. Eğer oradan farklı bir yargıyla da
dönerseniz… 
(Mikrofon otomatik cihaz tarafından kapatıldı)
İDRİS
BALUKEN (Devamla) - …burada Mecliste hep beraber farklı şeyleri konuşuruz ama
şu anda açık bir şekilde ifade ediyoruz, orada halka karşı yürütmüş olduğunuz
bu savaşın hiç kimseye hayrı yoktur. (AK PARTİ sıralarından “Terör!” sesleri)
MUHAMMET
BALTA (Trabzon) – Teröriste karşı!
TÜLAY
KAYNARCA (İstanbul) – Terör, terör! Terör örgütüne!
İDRİS
BALUKEN (Devamla) - Biz bütün çağrılarımızı çift taraflı yapıyoruz, bugüne
kadar hiçbir zaman tek taraflı bir çağrı yapmadık. 
ŞİRİN
ÜNAL (İstanbul) – PKK’yı kınasana Sayın Vekil! PKK’yı kına, PKK’yı!
İDRİS
BALUKEN (Devamla) - Bu kan dursun derken, silahlar sussun derken, tekrar barış
masası kurulsun derken HDP kendi duruşundan asla taviz vermemiştir, bundan
sonra da vermeyecektir.
Hepinize
saygılar sunuyorum. (HDP sıralarından alkışlar, AK PARTİ sıralarından
gürültüler)
HÜSNÜYE
ERDOĞAN (Konya) - Teröristlerin kökünü kurutacağız! 
MEHMET
ERDOĞAN (Gaziantep) – Halk çok memnun, merak etmeyin.
BAŞKAN
– Teşekkürler Sayın Baluken.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (Devam)
BAŞKAN
– Önergeyi oylarınıza sunuyorum… 
İDRİS
BALUKEN (Diyarbakır) – Karar yeter sayısı istiyoruz Başkanım.
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı vardır, önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
6’ncı
madde üzerinde dört önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 6’ncı maddesiyle 657 sayılı Kanun’un
104’üncü maddesine eklenmesi öngörülen (F) fıkrasının 4’üncü cümlesinin
aşağıdaki şekilde değiştirilmesini arz ve teklif ederiz.
 Bülent Turan Mehmet
Doğan Kubat Abdurrahman Öz
 Çanakkale İstanbul Aydın
 Şahin Tin Ramazan
Can Mahmut Atilla Kaya
 Denizli Kırıkkale İzmir
 Tamer Dağlı Hüseyin
Filiz
 Adana Çankırı
“Üç
yaşını doldurmamış bir çocuğu eşiyle birlikte veya münferit olarak evlat edinen
memurlar ile memur olmayan eşin münferit olarak evlat edinmesi halinde memur
olan eşleri de, istekleri üzerine (A) fıkrası uyarınca verilen sekiz haftalık
iznin bitiminden itibaren bu haktan aynı esaslar çerçevesinde yararlanır.”
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin Bazı
Kanunlarda Değişiklik Yapılmasına Dair Kanun Teklifi’nin (2/434) 6’ncı
maddesinin aşağıdaki şekilde değiştirilmesini arz ve teklif ederiz.
 Bülent Kuşoğlu Mahmut
Tanal Seyit Torun
 Ankara İstanbul Ordu
 Musa Çam Lale
Karabıyık Burcu Köksal
 İzmir Bursa Afyonkarahisar
MADDE
6- 657 sayılı Kanunun 104 üncü maddesinin (A) fıkrasına beşinci cümlesinden
sonra gelmek üzere aşağıdaki cümle, fıkranın sonuna aşağıdaki cümleler ve aynı
maddeye (E) fıkrasından sonra gelmek üzere aşağıdaki fıkra ilave edilmiş,
mevcut (F) fıkrası (G) fıkrası olarak teselsül ettirilmiştir.
"Doğum
öncesi analık izninin başlaması gereken tarihten önce gerçekleşen doğumlarda
ise doğum tarihi ile analık izninin başlaması gereken tarih arasındaki süre
doğum sonrası analık iznine ilave edilir."
"Üç
yaşını doldurmamış bir çocuğu eşiyle birlikte veya münferit olarak evlat edinen
memurlar ile memur olmayan eşin münferit olarak evlat edinmesi hâlinde memur
olan eşlerine, çocuğun teslim edildiği tarihten itibaren sekiz hafta süre ile
izin verilir. Bu izin evlatlık kararı verilmeden önce çocuğun fiilen teslim
edildiği durumlarda da uygulanır."
"F)
Doğum sonrası analık izni süresi sonunda kadın memur, isteği halinde çocuğun
hayatta olması kaydıyla analık izni bitiminde başlamak üzere ayrıca süt izni
verilmeksizin birinci doğumda iki ay, ikinci doğumda dört ay, sonraki
doğumlarda ise altı ay süreyle günlük çalışma süresinin yarısı kadar çalışabilir.
Çoğul doğumlarda bu sürelere birer ay ilave edilir. Çocuğun engelli doğması
veya doğumdan sonraki oniki ay içinde çocuğun engellilik durumunun tespiti
hallerinde bu süreler oniki ay olarak uygulanır. Üç yaşını doldurmamış bir
çocuğu evlat edinen memur da isteği üzerine çocuğun fiilen teslim edildiği
tarihten itibaren bu haktan aynı esaslar çerçevesinde yararlanır. Memurun
çalışacağı süreler ilgili kurum tarafından belirlenir."
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın çerçeve 6’ncı maddesinin aşağıdaki
şekilde değiştirilmesini arz ve teklif ederiz.
 Deniz Depboylu Mehmet
Günal Erhan Usta
 Aydın Antalya Samsun
 Erkan Haberal Arzu
Erdem Mehmet Parsak
 Ankara İstanbul Afyonkarahisar
 İsmail Faruk Aksu Mehmet
Erdoğan Baki Şimşek
 İstanbul Muğla Mersin
MADDE 6- 657 sayılı Kanunun 104 üncü maddesinin (A)
fıkrası aşağıdaki şekilde değiştirilmiş ve aynı maddeye (E) fıkrasından sonra
gelmek üzere aşağıdaki fıkra eklenmiş, mevcut (F) fıkrası (G) fıkrası olarak
teselsül ettirilmiştir.
“A) Kadın memura; doğumdan önce sekiz, doğumdan sonra
yirmidört hafta olmak üzere toplam otuziki hafta süreyle analık izni verilir.
Çoğul gebelik durumunda, doğum öncesi sekiz haftalık analık izni süresine dört
hafta eklenir. Ancak beklenen doğum tarihinden sekiz hafta öncesine kadar
sağlık durumunun çalışmaya uygun olduğunu tabip raporuyla belgeleyen kadın
memur, isteği hâlinde doğumdan önceki üç haftaya kadar kurumunda çalışabilir.
Bu durumda, doğum öncesinde bu rapora dayanarak fiilen çalıştığı süreler doğum
sonrası analık izni süresine eklenir. Doğumun erken gerçekleşmesi sebebiyle,
doğum öncesi analık izninin kullanılamayan bölümü de doğum sonrası analık izni
süresine ilave edilir. Doğumda veya doğum sonrasında analık izni kullanılırken
annenin ölümü hâlinde, isteği üzerine memur olan babaya anne için öngörülen
süre kadar izin verilir.
Doğum
öncesi analık izninin başlaması gereken tarihten önce gerçekleşen doğumlarda
ise doğum tarihi ile analık izninin başlaması gereken tarih arasındaki süre
doğum sonrası analık iznine ilave edilir.
Üç
yaşını doldurmamış bir çocuğu eşiyle birlikte veya münferit olarak evlat edinen
memurlar ile memur olmayan eşin münferit olarak evlat edinmesi hâlinde memur
olan eşlerine, çocuğun teslim edildiği tarihten itibaren sekiz hafta süre ile
izin verilir. Bu izin evlatlık kararı verilmeden önce çocuğun fiilen teslim
edildiği durumlarda da uygulanır.
F)
Doğum sonrası analık izni süresi sonunda kadın memur, isteği hâlinde çocuğun
hayatta olması kaydıyla analık izni bitiminde başlamak üzere ayrıca süt izni
verilmeksizin birinci doğumda iki ay, ikinci doğumda dört ay, sonraki
doğumlarda ise altı ay süreyle günlük çalışma süresinin yarısı kadar
çalışabilir. Çoğul doğumlarda bu sürelere birer ay ilave edilir. Çocuğun
engelli doğması veya doğumdan sonraki on iki ay içinde çocuğun engellilik
durumunun tespiti hallerinde bu süreler on iki ay olarak uygulanır. Üç yaşını
doldurmamış bir çocuğu evlat edinen memur da isteği üzerine çocuğun fiilen
teslim edildiği tarihten itibaren bu haktan aynı esaslar çerçevesinde
yararlanır. Memurun çalışacağı süreler ilgili kurum tarafından
belirlenir."
BAŞKAN
– Şimdi, maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 6’ncı maddesinin tasarı metninden
çıkarılmasını arz ve teklif ederiz. 
 Çağlar Demirel İdris
Baluken Dirayet Taşdemir
 Diyarbakır Diyarbakır Ağrı
 Filiz Kerestecioğlu Demir  Bedia
Özgökçe Ertan
 İstanbul  Van
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz. 
BAŞKAN
– Hükûmet önergeye katılıyor mu? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Önerge üzerinde İstanbul Milletvekili Sayın Filiz Kerestecioğlu. (HDP
sıralarından alkışlar) 
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Sayın
milletvekilleri, öncelikle bu tasarıda uzman erbaş göstergeleri, uzman erbaş
emekliliği, jandarma ek göstergeleriyle annelik iznini bir araya getirmeyi
başardığınız için gerçekten tebrik ederim, aynı torbanın içerisine bunları
katabilmişsiniz.
6’ncı
maddeyle getirilen annelik izni sonrası yarı zamanlı çalışma, Hükûmetin “aile
iş yaşamı uyumlaştırma politikaları” adıyla yürüttüğü politikanın ayaklarından
biri. Söz konusu uygulamalar, politik tercihlere göre farklı adlarla anılıyor.
Daha muhafazakâr ve liberal gruplar bunları “aile iş yaşamı uyumlulaştırma”
tabiriyle ifade ediyor. Sol, sosyalist ya da feministler “çocuk bakımını
toplumsallaştırmak” demeyi tercih ediyor. Esasen bütün dünyada ebeveynlik
politikaları uygulanıyor. Burada kritik olan, ebeveynliği ve çalışmayı nasıl
ele aldığınız? Ebeveynlik izni ve çalışma sürelerinin kısaltılması gibi
uygulamalar, bakım yükünü toplumsallaştırmak adına önemlidir tabii ki. Fakat
ebeveynlik izni de, çalışma sürelerini kısaltmak da arkasında çocukların
yetiştirilmesinin, içinde yaşadıkları toplumun ortak sorumluluğu olduğu fikri
yattığı müddetçe anlam taşır.
Öncelikle,
kadınlar ile erkeklerin ev işlerini eşit biçimde paylaşmadığını, bu sebeple
kadınların vakitlerinin çoğunu, çocuk ve yaşlı bakımına, ev işlerine
ayırdıklarını, bu sebeple istedikleri işlerde çalışamadıklarını, istedikleri
eğitimi alamadıklarını, istedikleri siyasi toplantılara katılamadıklarını, yani
toplumsal alanda erkeklerle eşit koşullarda var olmadıklarını kabul etmek
gerekir. Devlet, bu eşitsizliği giderecek tedbirler almalıdır. Bu tedbirler,
hem kadınlar ile erkekler arasındaki bakım yükünü eşitlemeyi hem de bakım yükünü
sadece ebeveynlerin sırtına yüklemeyen ve çocuk bakımını toplumsallaştıran
çözümler üretmeyi de hedeflemelidir.
Şimdi,
biz madde 6’ya bakıyoruz, 3 çocuk; madde 17’ye bakıyoruz, 3 çocuk; diğer
maddelere bakıyoruz, daha çok çocuk doğurarak artan düzeyde sözde destekler
şeklinde devam ediyor. Aslında, işin özü gerçekten bu, daha çok çocuk doğurmak.
Diğer yandan da kamu kreşleri tek tek kapanıyor, İş Kanunu’na göre 150’den çok
kadın işçi çalıştırılan iş yerlerinde 0-6 yaş arasındaki çocukların bırakılması,
bakılması, emziren işçilerin, çocuklarını emzirmeleri için işveren tarafından
çalışma yerlerinden ayrı ve iş yerine yakın yerlerin kurulması zorunludur ama
kadın-erkek çalışan ayrımı yapmadan tüm çalışanlar için iş yeri kreşleri
açılması gerekir ama bu hâli bıraktık, var olan hâliyle dahi yasa uygulanmıyor
ve hiçbir şekilde iş yerleri denetlenmiyor bu anlamda.
Ebeveynlik
iznine, kreşlere, bakımı toplumsallaştıracak eğitim ve sağlık alanındaki tüm
kamu hizmetlerine bütçe ayrılması önemlidir. Kimlerin devlete ne kadar kaynak
sağladığı ve sağlanan kaynaklardan kimlerin ne kadar faydalandığı, vergiler
karşılığında devlet harcamalarının kimlere aktarıldığı politik bir karardır. Bu
anlamda, çocuk bakımına çok daha fazla kaynak aktarmak gerekir ancak doğru
politikalarla.
Konunun
diğer bir boyutu da çalışma politikalarıdır. Maalesef, bildiğiniz gibi,
Hükûmetin tek gayesi, sermayenin maliyetini düşürmek için emek gücünün fiyatını
düşürmek. Dolayısıyla, kadın emeği, AKP için de ucuz emek gücü anlamına
geliyor. Kadınlar yarı zamanlı, yükselme olanağı sunmayan, yeteneklerini
değerlendiremeyecekleri güvencesiz işlere mahkûm ediliyorlar. Bu madde, çalışma
anlamında çok önemli bir değişiklik getiriyor: Yarı zamanlı çalışma. Özellikle
kadın işçilerin annelik izinleri yarı zamanlı çalışma uygulamaları bahane
edilerek kısmi zamanlı ve uzaktan çalışma tüm kamu emekçileri için yaygın hâle
getirilecek ve özel istihdam büroları aracılığıyla da kölelik anlamına gelecek
geçici iş ilişkileri karşılanacak. Sizler kadınların iş koşullarını
iyileştirmedikçe, iş yerlerinde kadınlara yönelik tacize, ayrımcılığa karşı
önlemleri almadıkça, kadınların ve tüm işçilerin iş güvenliğini garanti altına
almadıkça kamudan başlattığınız bu hamlenin kadınların toplumsal alanda
rollerini güçlendirmek bir yana, kadınları ucuz, güvencesiz işlere mahkûm
edeceği ortadadır.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Bizler, bu nedenle açıkladığımız maddenin
tasarı metninden çıkarılmasını talep ediyoruz. 
Saygılar
sunarım. (HDP sıralarından alkışlar)
BAŞKAN
– Teşekkür ederiz Sayın Kerestecioğlu. 
İDRİS
BALUKEN (Diyarbakır) – Karar yeter sayısı…
BAŞKAN
– Önergeyi oylarınıza sunuyorum, karar yeter sayısı arayacağım. Kabul edenler…
Kabul etmeyenler… Karar yeter sayısı vardır, önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın çerçeve 6’ncı maddesinin aşağıdaki
şekilde değiştirilmesini arz ve teklif ederiz.
Deniz Depboylu (Aydın) ve
arkadaşları
MADDE 6- 657 sayılı Kanunun 104 üncü maddesinin (A)
fıkrası aşağıdaki şekilde değiştirilmiş ve aynı maddeye (E) fıkrasından sonra
gelmek üzere aşağıdaki fıkra eklenmiş, mevcut (F) fıkrası (G) fıkrası olarak
teselsül ettirilmiştir.
“A) Kadın memura; doğumdan önce sekiz, doğumdan sonra
yirmidört hafta olmak üzere toplam otuziki hafta süreyle analık izni verilir.
Çoğul gebelik durumunda, doğum öncesi sekiz haftalık analık izni süresine dört
hafta eklenir. Ancak beklenen doğum tarihinden sekiz hafta öncesine kadar
sağlık durumunun çalışmaya uygun olduğunu tabip raporuyla belgeleyen kadın
memur, isteği hâlinde doğumdan önceki üç haftaya kadar kurumunda çalışabilir.
Bu durumda, doğum öncesinde bu rapora dayanarak fiilen çalıştığı süreler doğum
sonrası analık izni süresine eklenir. Doğumun erken gerçekleşmesi sebebiyle,
doğum öncesi analık izninin kullanılamayan bölümü de doğum sonrası analık izni
süresine ilave edilir. Doğumda veya doğum sonrasında analık izni kullanılırken
annenin ölümü hâlinde, isteği üzerine memur olan babaya anne için öngörülen
süre kadar izin verilir.
Doğum öncesi analık izninin başlaması gereken tarihten
önce gerçekleşen doğumlarda ise doğum tarihi ile analık izninin başlaması
gereken tarih arasındaki süre doğum sonrası analık iznine ilave edilir.
Üç yaşını doldurmamış bir çocuğu eşiyle birlikte veya
münferit olarak evlat edinen memurlar ile memur olmayan eşin münferit olarak
evlat edinmesi hâlinde memur olan eşlerine, çocuğun teslim edildiği tarihten
itibaren sekiz hafta süre ile izin verilir. Bu izin evlatlık kararı verilmeden
önce çocuğun fiilen teslim edildiği durumlarda da uygulanır.
F) Doğum sonrası analık izni süresi sonunda kadın
memur, isteği hâlinde çocuğun hayatta olması kaydıyla analık izni bitiminde
başlamak üzere ayrıca süt izni verilmeksizin birinci doğumda iki ay, ikinci
doğumda dört ay, sonraki doğumlarda ise altı ay süreyle günlük çalışma
süresinin yarısı kadar çalışabilir. Çoğul durumlarda bu sürelere birer ay ilave
edilir. Çocuğun engelli doğması veya doğumdan sonraki on iki ay içinde çocuğun
engellilik durumunun tespiti hallerinde bu süreler on iki ay olarak uygulanır.
Üç yaşını doldurmamış bir çocuğu evlat edinen memur da isteği üzerine çocuğun
fiilen teslim edildiği tarihten itibaren bu haktan aynı esaslar çerçevesinde
yararlanır. Memurun çalışacağı süreler ilgili kurum tarafından
belirlenir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Aydın Milletvekili Sayın Deniz Depboylu. (MHP sıralarından
alkışlar)
DENİZ
DEPBOYLU (Aydın) – Sayın Başkan, saygıdeğer milletvekilleri; konuşmama
başlamadan önce, 20 Ocak 1990 tarihinde dost ve kardeş ülke Azerbaycan’da
gerçekleştirilmiş Yanvar katliamında hayatını kaybeden kardeşlerimizi rahmetle
anıyorum.
68
sıra sayılı Gelir Vergisi Kanunu ile Bazı Kanunlarda Değişiklik Yapılmasına
Dair Kanun Tasarısı’nın 6’ncı maddesi üzerinde konuşmak üzere söz almış
bulunmaktayım. 
Bu
kanunun 104’üncü maddesinde yapılacak değişikliklerle, yarı zamanlı çalışma
hakkıyla annelerin yeni doğan bebekleriyle bir arada olacakları zamanın
artırılması fırsatı yaratılmıştır. Bu açıdan baktığımızda olumlu bir çalışma
olarak görüyorum. Neden? Çünkü gerçekten, yeni doğan bir bebeğin doğduktan
sonraki dönemi, özellikle ilk altı ayda, 1 yaşta annesiyle ilişki kurduğu
dönemi çok önemli kazanımların olduğu bir zamandır bebek için. Biz bunu hatta
“bağlanma kuramı”yla açıklıyoruz. Bu bağlanma kuramını genelde çocuk ile
yetişkin bir birey, çoğu zaman anne arasındaki olumlu bağı ifade etmek için de
kullanıyoruz.
Bağlanma
kuramı aslına bakarsanız insanların sosyal varlıklar olduklarını, diğer
insanları yalnızca temel ihtiyaçlarını karşılayacak araçlar olarak
algılamadıklarını kabul eder. Bunu nasıl geliştirir? Annesiyle, babasıyla
iletişim aracı olan emzirme dönemi -bakma, sokulma ve bunun gibi, gülümseme
gibi ifadelerle- annesiyle, babasıyla kuracağı ilişkilerle gelecekteki kişilik
yapısına ve sosyal yaşantısına bir hazırlık oluşturur.
Yine,
anne ve çocuk arasındaki sıcak bağ sadece bebek için önemli değildir. Burada
anne baba tarafından da çocuğa olan yaklaşım karşılıklı bir etkileşimi
gerektirdiğinden anne baba için de olumlu bir dönem olarak kabul edilir. Ancak,
bu dönemde çocuğun sadece psikolojik gelişimi değil, fiziksel gelişimi için de
değerli bulduğumuz bir süreç var; bu da çocuğun anne sütüyle beslenmesi.
Biliyoruz ki son yıllarda yapılan araştırmalar anne sütüyle beslenmenin giderek
azaldığını gösteriyor. Bu, çocukların gelişiminde de olumsuz bir döneme sebep
oluyor.
Yine,
aynı şekilde, ekonomik açıdan da anne sütüyle beslenmenin faydalarına dikkat
edersek bu sürecin olumlu olacağına inanıyorum. Tabii ki anne ve çocuk
arasındaki sıcak duygular, özellikle korku ve stres anlarında birbirine
sağladıkları rahatlık ve destek de bağlanmayı artırıyor.
Biraz
da rahatlık ve stres üzerinde durmak istiyorum. Çünkü, rahatlık ve stres sadece
psikolojik açıdan önemli değil, aynı zamanda ailenin içinde bulunduğu ekonomik
süreç açısından da önemlilik arz etmektedir.
Burada
TÜRK-İŞ’in çalışanların geçim koşullarını ortaya koymak ve temel ihtiyaç
maddelerindeki fiyat değişikliğinin aile bütçesine yansımalarını belirlemek amacıyla
her ay yaptırdığı açlık ve yoksulluk sınırı hakkında da size bilgi vermek
istiyorum.
4
kişilik bir ailenin açlık sınırı 1.385 lira 26 kuruştur, yoksulluk sınırı 4.512
lira 25 kuruştur. Bu durumda ailede kadının da çalışması gerektiğini kabul
etmek durumundayız. Bu süreçte kadınlar yarı zamanlı olarak çalıştırıldığında
gelirlerinin de azalacağını dikkate almak durumundayız.
Bence
bu yasada biraz daha ailelerin lehine, kadınların lehine çalışma ortaya
konulabilirdi. Nihayetinde ekonomik sorunlar boşanmalara, depresyona ve aile
içi şiddete sebep olmaktadır. Ekonomik sorunların aileyi bu denli etkilediğini
göz önüne alırsak günlük çalışma süresinin yarısı kadar çalışan kadının
haklarının, yine ileriki dönemi de dikkate aldığımızda, kadın istihdamıyla ilgili
yaratabileceği sorunlar üzerinde bir çalışma yapılmış mıdır, bunu merak
ediyorum.
Kadının
ve işverenin yaşayabileceği sorunlar öngörülerek, bu sorunlar için yardım ve
müdahale planlarınız var mıdır, bunu da merak etmekteyim.
Ailenin
sağlığı, ailenin birlikteliği, bebeğin, çocuğun gelişimi ve sağlığı bizim için
çok önemlidir ve bu süreçte aileye yapılacak her türlü yardım bizim için çok
önemlidir. Yarı zamanlı çalışma hakkı aileye belli bir rahatlık getirecektir bu
konuda ama ekonomik açıdan alınacak tedbirler ve kadının istihdamı için
alınacak önlemler de bizim için önem arz etmektedir.
Bu
bilgilerin ışığında önergemizin kabulünü rica ediyor, yüce Meclise saygılarımı
sunuyorum.
Teşekkür
ederim. (MHP sıralarından alkışlar)
BAŞKAN
- Teşekkürler Sayın Depboylu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik Yapılmasına
Dair Kanun Tasarısı (1/517) ve Adalet ve Kalkınma Partisi Grup Başkan Vekili
Çanakkale Milletvekili Bülent Turan ve Çanakkale Milletvekili Ayhan Gider,
Kırıkkale Milletvekili Ramazan Can ile 23 Milletvekilinin Bazı Kanunlarda
Değişiklik Yapılmasına Dair Kanun Teklifi’nin (2/434) 6’ncı maddesinin
aşağıdaki şekilde değiştirilmesini arz ve teklif ederiz.
Burcu
Köksal (Afyonkarahisar) ve arkadaşları
MADDE 6- 657
sayılı Kanunun 104 üncü maddesinin (A) fıkrasına beşinci cümlesinden sonra
gelmek üzere aşağıdaki cümle, fıkranın sonuna aşağıdaki cümleler ve aynı
maddeye (E) fıkrasından sonra gelmek üzere aşağıdaki fıkra ilave edilmiş,
mevcut (F) fıkrası (G) fıkrası olarak teselsül ettirilmiştir.
"Doğum
öncesi analık izninin başlaması gereken tarihten önce gerçekleşen doğumlarda
ise doğum tarihi ile analık izninin başlaması gereken tarih arasındaki süre
doğum sonrası analık iznine ilave edilir."
"Üç
yaşını doldurmamış bir çocuğu eşiyle birlikte veya münferit olarak evlat edinen
memurlar ile memur olmayan eşin münferit olarak evlat edinmesi hâlinde memur
olan eşlerine, çocuğun teslim edildiği tarihten itibaren sekiz hafta süre ile
izin verilir. Bu izin evlatlık kararı verilmeden önce çocuğun fiilen teslim
edildiği durumlarda da uygulanır."
"F)
Doğum sonrası analık izni süresi sonunda kadın memur, isteği halinde çocuğun
hayatta olması kaydıyla analık izni bitiminde başlamak üzere ayrıca süt izni
verilmeksizin birinci doğumda iki ay, ikinci doğumda dört ay, sonraki
doğumlarda ise altı ay süreyle günlük çalışma süresinin yarısı kadar
çalışabilir. Çoğul doğumlarda bu sürelere birer ay ilave edilir. Çocuğun
engelli doğması veya doğumdan sonraki oniki ay içinde çocuğun engellilik
durumunun tespiti hallerinde bu süreler oniki ay olarak uygulanır. Üç yaşını
doldurmamış bir çocuğu evlat edinen memur da isteği üzerine çocuğun fiilen
teslim edildiği tarihten itibaren bu haktan aynı esaslar çerçevesinde
yararlanır. Memurun çalışacağı süreler ilgili kurum tarafından
belirlenir."
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet önergeye katılıyor mu? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Önerge üzerinde Afyonkarahisar Milletvekili Sayın Burcu Köksal. (CHP
sıralarından alkışlar) 
BURCU
KÖKSAL (Afyonkarahisar) – Sayın Başkan, değerli milletvekilleri; burada “Üç
yaşını doldurmamış bir çocuğu eşiyle birlikte veya münferit olarak evlat edinen
memurlar ile memur olmayan eşin münferit olarak evlat edinmesi hâlinde memur
olan eşlerine, çocuğun teslim edildiği tarihten itibaren sekiz hafta süre ile
izin verilir.” diyor. 
Bakın,
Türk Medeni Kanunu’na göre evlat edinmede resmî nikâhlı eşler birbirlerinin
rızasıyla ve ancak birlikte evlat edinebiliyorlar. Fakat, bu yasanın yürürlüğe
girmesiyle beraber bir eş diğerinin rızasını aramaksızın, hatta ona haber dahi
vermeksizin çocuğu evlat edinebilecek. Şimdi, bu durumda nerede kaldı sizin
aile kurumuna olan saygınız? Evlilik birliği yönünden oldukça sakıncalı bir
hüküm. Düşünebiliyor musunuz, eşiniz sizden habersiz olarak bir çocuğu evlat
edinebilecek ve bu yasanın yürürlüğe bu şekilde girmesiyle birlikte Türk Medeni
Kanunu’nun 306’ncı maddesinde aranan o resmî nikâhlı eşlerin her ikisinin
birlikte rızasının alınması maddesi de mülga edilmiş olacak. Bu yönden
kesinlikle sakıncalıdır. Kaldı ki kötü niyetli olarak suistimal de
edilebilecektir bu madde. Neden? Çünkü bir eş, diğerinden mal kaçırmak için
dahi, gidip habersizce, onun rızasına ihtiyaç duymaksızın, evlat edinme
müessesini gerçekleştirebilecektir. 
Burada
kadın memurlara analık izni sonrasında ilk doğumda iki ay, ikinci doğumda dört
ay, sonraki doğumlarda altı ay süreyle günlük çalışma süresinin yarısı kadar
çalışma imkânı tanıyorsunuz. Güzel ama bunu neden birinci doğumda iki ay,
ikinci doğumda dört ay, diğer doğumlarda altı ay olarak veriyorsunuz? Bütün
doğumlarda eşit bir süre verilemez mi? Örneğin, hepsinde dört ay, beş ay, altı
ay gibi bir süre verilemez mi? Burada bir adaletsizlik söz konusu. Kaldı ki
kadın memurlara tanınan bu izinlerin tüm kamu çalışanlarını kapsayıp
kapsamadığı, yarım çalışma süresinde çalışan görevlilerin eksik çalışmalarının
nasıl telafi edileceğinin belirtilmemesi de maddedeki eksikliktir. Bunun da
ayrıca gözden geçirilmesi gerekmektedir. 
Doğum
sonrası yarı zamanlı çalışmayı getiriyorsunuz fakat kadınların yıllarca
mücadele ederek elde etmiş oldukları süt izni hakkını ortadan kaldırıyorsunuz.
Bu kazanılmış hakkı kadınlarımızın elinden alıyorsunuz. Düşünebiliyor musunuz,
ilk doğumunu yapmış, birinci doğumunu yapmış bir kadın iki ay yarım zamanlı
çalışma süresine sahip oluyor ama süt izni olmuyor. Kaldı ki yasada belirtilen
yarım zamanlı çalışmanın hangi süreler içerisinde yapılacağını da yani gün
içerisinde hangi zamanlarda çalışılıp çalışılmayacağı konusunda da bir
belirsizlik mevcut. Orada bu konu muhtemelen idari amirin inisiyatifine
bırakılmış durumda. Şimdi, oradaki amir, kadına “İşte, efendim, saat on birde
yarım zamanlı çalışma için evine gidebileceksin. Saat üçte geleceksin.”
dediğinde böyle bir çalışma kadın için o çocuğun bakımı açısından ne kadar
verimli olabilecektir? Bunun da, bu yarım çalışma zamanının da hangi saatlerde
olduğunun, günün hangi saatlerinde olması gerektiğinin mutlaka, bir şekilde
netlik kazanması gerekiyor. Bu konuda özellikle birim amirlerine, oradaki idare
amirine bir keyfilik bırakılmaması gerektiği kanaatindeyiz. 
Kadınlar
için bu yarım çalışma zamanlı çalışmayı getiriyorsunuz da bir şeyi merak
ediyorum: Bu kadınların çocuklarının eğitimi ve geleceği için ne yapıyorsunuz?
Bu çocuklara neden kreş desteği sağlamıyorsunuz? Yoksulluk sınırının 4 kişilik
bir ailede 2015 yılı Aralık ayı verilerine göre 4.512 lira olduğu yurdumuzda,
asgari ücretle çalışan eşlerin 3 çocuk okutması ve geçinimi temin etmesi, hak
ettiği şekilde insanca yaşayabilmesi sizce mümkün müdür? Bunu soruyorum. 
Sizin
büyük ustanız hani diyor ya “3 çocuk yapın.” Bu çocuklar eğer size biat ederse
tamam ama yanlışlarınızı söylerse…
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Hadi, hadi oradan…
HASAN
BASRİ KURT (Samsun) – Hadi, hadi, tamam, geç onları.
BURCU
KÖKSAL (Devamla) - …sizi eleştirirse işte o zaman baskıyla, tehditle sindirmeye
çalışıyorsunuz, olmadı tutukluyorsunuz. 
AHMET
GÜNDOĞDU (Ankara) - Çocukları da korumak lazım, nesli korumak lazım.
BURCU
KÖKSAL (Devamla) – Artık işe girmeleri bile, o çocukların eğitimden geçip işe
girmeleri bile ancak size itaatle, size biat etmekle mümkün. 
AHMET
GÜNDOĞDU (Ankara) - CHP’lilerden de korumak lazım bu çocukları.
BURCU
KÖKSAL (Devamla) – Siz ki belediyelerinizde dahi CHP’li olanları işten
çıkartıyorsunuz. Artık bu ülkede liyakat diye bir şey bırakmadınız. (CHP
sıralarından alkışlar)
AHMET
GÜNDOĞDU (Ankara) – Bütün çocukları CHP’lilerden kurtarmak lazım, korumak
lazım.
BURCU
KÖKSAL (Devamla) – Kendinizden olmayana yaşama hakkı tanımıyorsunuz.
Herkese
iyi akşamlar diliyorum. (CHP sıralarından alkışlar)
BAŞKAN
– Teşekkür ederiz Sayın Köksal.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 6’ncı maddesiyle 657 sayılı Kanun’un
104’üncü maddesine eklenmesi öngörülen (F) fıkrasının 4’üncü cümlesinin aşağıdaki
şekilde değiştirilmesini arz ve teklif ederiz.
Bülent Turan (Çanakkale)
ve arkadaşları
“Üç
yaşını doldurmamış bir çocuğu eşiyle birlikte veya münferit olarak evlat edinen
memurlar ile memur olmayan eşin münferit olarak evlat edinmesi halinde memur
olan eşleri de, istekleri üzerine (A) fıkrası uyarınca verilen sekiz haftalık
iznin bitiminden itibaren bu haktan aynı esaslar çerçevesinde yararlanır.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan. 
BAŞKAN
– Hükûmet önergeye katılıyor mu? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılıyoruz. 
BÜLENT
TURAN (Çanakkale) – Gerekçe okunsun.
BAŞKAN
– Gerekçeyi okutuyorum:
Gerekçe:
Önergeyle,
münferit olarak evlat edinen memurlar ile memur olmayan eşin münferit olarak
evlat edinmesi hâllerinde memur olan eşin de bu mazeret izninden yararlanması
amaçlanmaktadır. Böylelikle, 657 sayılı Kanun’un mevcut hükümleri ile
görüşülmekte olan tasarının 7’nci ve 10’uncu maddelerinde yer alan evlat
edinmeye ilişkin düzenlemelerle de uyum sağlanmaktadır.
Önergeyle,
3 yaşını doldurmamış bir çocuğu eşiyle birlikte veya münferit olarak evlat
edinen memurlar ile memur olmayan eşin münferit olarak evlat edinmesi
hâllerinde memur olan eşler için getirilen mazeret izninin başlangıç tarihinde
düzenleme yapılmak suretiyle uygulamada karışıklığa yol açılmasının önlenmesi
amaçlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
7’nci madde
üzerinde dört önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 7’nci maddesi ile 657 sayılı Kanun’un
108’inci maddesinin (c) fıkrasının değiştirilmesi öngörülen birinci cümlesinde
yer alan “çocuğun fiilen teslim edildiği tarihten” ibaresinin “104’üncü
maddenin (a) fıkrası uyarınca verilen sekiz haftalık iznin veya aynı maddenin
(f) fıkrası uyarınca izin kullanılması hâlinde bu iznin bitiminden” şekilde
değiştirilmesini arz ve teklif ederiz.
 Bülent Turan Mehmet
Doğan Kubat Abdullah Ağralı
 Çanakkale İstanbul Konya
 Şahin Tin Ramazan
Can Mahmut Atilla Kaya
 Denizli Kırıkkale İzmir
 Hüseyin Filiz Kerem
Ali Sürekli
 Çankırı İzmir
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 7’nci maddesinin (c) fıkrasındaki
“aylıksız” ifadesinin “ücretsiz” olarak değiştirilmesini arz ve teklif ederiz. 
 Erol Dora Çağlar
Demirel İdris Baluken
 Mardin Diyarbakır Diyarbakır
 Mahmut Toğrul Mehmet
Emin Adıyaman  Burcu Çelik Özkan
 Gaziantep Iğdır Muş

Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin Bazı
Kanunlarda Değişiklik Yapılmasına Dair Kanun Teklifi’nin (2/434) 7’nci
maddesinin aşağıdaki şekilde değiştirilmesini arz ve teklif ederiz. 
 Çetin Arık Bülent
Kuşoğlu Lale Karabıyık
 Kayseri Ankara Bursa
 Mahmut Tanal Seyit
Torun Musa Çam
 İstanbul Ordu İzmir
Madde 7 – 657 sayılı Kanunun 108 inci
maddesinin (B) fıkrasına “analık izni süresinin” ibaresinden sonra gelmek üzere
“veya aynı maddenin (F) fıkrası uyarınca verilen izin süresinin” ibaresi ilave
edilmiştir ve aynı maddenin (C) fıkrasının birinci cümlesi aşağıdaki şekilde
değiştirilmiştir.
“Üç yaşını doldurmamış bir çocuğu
eşiyle birlikte veya münferit olarak evlat edinen memurlar ile memur olmayan
eşin münferit olarak evlat edinmesi halinde memur olan eşlerine, çocuğun fiilen
teslim edildiği tarihten itibaren, istekleri üzerine yirmi dört aya kadar
aylıksız izin verilir.” 
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 7’nci maddesinin aşağıdaki şekilde
değiştirilmesini arz ve teklif ederiz. 
 Arzu Erdem Mehmet
Günal Erhan Usta
 İstanbul Antalya Samsun
 Erkan Haberal Mehmet
Parsak Mehmet Erdoğan
 Ankara Afyonkarahisar Muğla
 İsmail Faruk Aksu Baki
Şimşek
 İstanbul Mersin
Madde
7 – 657 sayılı Kanunun 108 inci maddesinin (B) fıkrasına “analık izni
süresinin” ibaresinden sonra gelmek üzere “veya aynı maddenin (F) fıkrası
uyarınca verilen izin süresinin” ibaresi eklenmiş ve aynı maddenin (C)
fıkrasının birinci cümlesi aşağıdaki şekilde değiştirilmiştir.
“Üç
yaşını doldurmamış bir çocuğu eşiyle birlikte veya münferit olarak evlat edinen
memurlar ile memur olmayan eşin evlat edinmesi halinde memur olan eşlerine,
çocuğun fiilen teslim edildiği tarihten itibaren, istekleri üzerine yirmi dört
aya kadar aylıksız izin verilir.” 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz. 
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde İstanbul Milletvekili Sayın Arzu Erdem.
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, bu hafta yine şehit haberlerimiz vardı, yine yüreğimiz yandı,
yine analar ağladı, yine ocaklar söndü. Hani analar ağlamayacaktı? Daha birkaç
gün önce bu kez hem anne, evladına hem polis, eşine ağıtlar yaktı ve yüreğimizi
dağladı. 4 yaşındaki kızı İrem’le birlikte şehit olan polis memurumuz Mehmet
Şenol Çiftçi’yi rahmetle anıyorum. Dün Diyarbakır’ın Sur ilçesinde terör örgütü
PKK’nın hain saldırısında şehit düşen Uzman Çavuş Fazlı Altuntaş’ı ve Jandarma
Uzman Çavuş Uğur Şahin’i rahmetle anıyorum. Şırnak ili İdil ilçesinde zırhlı
araç geçişi sırasında PKK’lı teröristlerin saldırısı sonucunda şehit düşen
polis memurlarımız Mahmut Bilgin’i, Ersin Yıldırım’ı ve Gültekin Tırpan’ı
rahmetle anıyorum. Şırnak’ın Cizre ilçesinde terör örgütüne yönelik operasyonda
polis memurumuz Ömür Erbay şehit düşmüştür. Şehitlerimize Allah’tan rahmet,
kederli ailelerine sabır diliyorum. Büyük Türk milletimizin başı sağ olsun. 
Değerli
milletvekilleri, Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 7’nci maddesinde, Milliyetçi Hareket
Partisi Grubu adına vermiş olduğumuz önerge üzerine söz almış bulunmaktayım.
Yüce Meclisi saygılarımla selamlıyorum. 
Millî
değerlerimizin başında yer alan aile kavramı çocuğun dünyaya gelmesiyle
tamamlanmakta ve anlam kazanmaktadır ve evliliğin en mutlu anlarından bir
tanesi de evlat sahibi olmaktır. Şüphesiz her anne, baba yuvasında bir çocuğun
sıcaklığını hissetmek ister ancak kader bazen insanların doğal yollardan
biyolojik olarak anne, baba olmasına izin vermeyebilir. İşte bu durumlarda
evlat sevgisini gidermenin en güzel ve hayırlı yolu kimsesiz ve barınmaya
muhtaç, anne, baba sevgisine hasret çocuklara kol kanat germektir ve onları
evlat edinmektedir. Her iki durumda da toplumumuzun ve geleceğimizin teminatı
olan evlatlarımızın vatana ve millete hayırlı birer evlat olarak
yetiştirilmeleri vazifesi anneye ve babaya düşmektedir. Evlat sahibi olmak
mutluluğun yanı sıra birçok sorumluluğu da beraberinde getirmektedir. Yeni
asgari ücretin 1.300 lira olduğu günümüzde 3 kişilik bir ailenin giderleri de
göz önünde bulundurulduğunda ailede 1 kişinin çalışması yeterli değildir. İşte
bu koşullar erkeğin yanında kadınların da çalışmasını zorunlu kılmaktadır.
Çalışan kadınların çalışma ortamlarında karşılaştıkları sorunlara çözüm üretmek,
çalışma hayatına daha etkin katılabilmelerini sağlamak adına Milliyetçi Hareket
Partisi olarak her türlü desteği verdik, vermeye de devam ediyoruz. 
Değerli
milletvekilleri, Cumhurbaşkanı her düğünde yeni evlenenlerden en az 3 çocuk
sahibi olmalarını istiyor, lakin “3 çocuk sahibi olun.” demekle olmuyor.
Milletimiz en değerli varlığımız değil midir, annelerimiz kıymetimiz değil
midir, evlatlarımız geleceğimiz ve teminatımız değil midir? Hükûmet, kadının
haklarını korumak zorundadır, dünyaya gelecek olan evlatlarımızın da haklarını
korumak zorundadır. Bu hakların yanı sıra, gerekli şartları da iyileştirmek
mecburiyetindedir. 
Millî
ve manevi değerlerimizin neredeyse tahribata uğradığı günümüzde kadınlara ve
annelerimize büyük görevler düşmektedir. Kadın olarak hem çalışıp hem çocuk
yetiştirmenin getirdiği zorlukları ben de bir anne olarak çok iyi biliyorum.
Sizlerin de bu mukaddes duygunun beraberinde getirdiği sorumluluk hissini
taşıdığınızdan eminim. Milliyetçi Hareket Partisi, çalışanların doğum ve evlat
edinme izinleriyle alakalı konuyu daha önce Meclis gündemine taşımıştır ve
annelerimizin bu sorununa çare olmaya çalışmıştır. 
Özellikle,
annelerimizi ve kadınlarımızı ilgilendiren bu ve benzeri konular sadece mali
konular kapsamında değerlendirilecek kadar teknik bir içeriğe sahip değildir,
sosyal manada da ele alınmalıdır ve ayrıca, memurlar ve çalışanlarla ilgili
düzenlemelerin torba kanunlarla yamalı bohça gibi düzenlenmesi doğru değildir.
Milliyetçi Hareket Partisi olarak defalarca önermemize rağmen, çalışan anneleri
de kapsayan köklü bir kamu personeli rejimi reformu maalesef
gerçekleştirilmemiştir ve bu, milletimizi ilgilendiren bir konu, bu konunun da
takipçisi olmaya devam edeceğiz. Bundan sonra özellikle, annelerimizi ve
çocuklarımızı ilgilendiren konularda geçici çözümler değil de kalıcı çözümler
yapılmasını temenni eder, önerimizin de kabul edilmesini rica ederim.
Saygılarımı
sunarım. (MHP sıralarından alkışlar)
BAŞKAN
– Teşekkür ederiz Sayın Erdem.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin Bazı
Kanunlarda Değişiklik Yapılmasına Dair Kanun Teklifi’nin (2/434) 7’nci
maddesinin aşağıdaki şekilde değiştirilmesini arz ve teklif ederiz.
Çetin Arık (Kayseri) ve
arkadaşları
Madde 7 – 657
sayılı Kanun’un 108’inci maddesinin (B) fıkrasına “analık izni süresinin”
ibaresinden sonra gelmek üzere “veya aynı maddenin (F) fıkrası uyarınca verilen
izin süresinin” ibaresi ilave edilmiştir ve aynı maddenin (C) fıkrasının
birinci cümlesi aşağıdaki şekilde değiştirilmiştir.
“Üç
yaşını doldurmamış bir çocuğu eşiyle birlikte veya münferit olarak evlat edinen
memurlar ile memur olmayan eşin münferit olarak evlat edinmesi halinde memur
olan eşlerine, çocuğun fiilen teslim edildiği tarihten itibaren, istekleri
üzerine yirmi dört aya kadar aylıksız izin verilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet önergeye katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Kayseri Milletvekili Sayın Çetin Arık. (CHP sıralarından
alkışlar)
ÇETİN
ARIK (Kayseri) – Sayın Başkan, değerli milletvekilleri; yüce Meclisi saygıyla
selamlıyorum.
Adalet
ve Kalkınma Partisinin artık bir gelenek hâline getirdiği yeni bir torba
tasarıyla karşı karşıyayız. Kamuoyunda AKP’nin torba yasaları, acı reçetenin
milletin ağzına bir parmak bal sürerek yutturulması olarak görülüyor ki bu
görüş hiç de haksız bir görüş değil.
Saygıdeğer
milletvekilleri, Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı da işte böyle bir tasarı. İlgili komisyonlarda
hiç görüşülmemiş, AKP’nin oldubittiye getirdiği bir kanun tasarısı olarak
karşımızda, bu nedenle de birçok eksikliği var.
Değerli
milletvekilleri, söz konusu tasarıda doğum sonrası analık izni, ilk doğumda iki
ay, ikinci doğumda dört ay ve sonraki doğumlarda altı ay izin kullanılabileceği
ve eğer isterse çocuk ilkokula başlayıncaya kadar yarım gün çalışılabileceği
söylenmektedir. Ben bir kadın doğum uzmanı olarak neden ilk doğumda iki ay,
daha sonraki doğumda dört ay, daha sonraki doğumlarda altı ay izin
kullanılacağının mantığını bir türlü anlayamadım. Bunun mantığı ne? Anlayan
birisi varsa gelsin lütfen burada bize anlatsın.
SALİH
CORA (Trabzon) – Çocuk sayısı artıyor.
AYŞE
SULA KÖSEOĞLU (Trabzon) – İlgilenilen çocuk sayısı arttığından dolayı Sayın Vekilim.
ÇETİN
ARIK (Devamla) – Değerli milletvekilleri, aslında en zor olan doğumlar ilk
doğumlardır. Bir kadının en çok ilgiye, en çok şefkate, en çok zamana ihtiyacı
olduğu an ilk doğumlardır çünkü doğum sonrası depresyonlar, doğum sonrası
psikozlar en çok ilk doğumdan sonra görülür. İlk doğumlarda vücudun kendini
toparlaması, bir sonraki doğumlara göre çok daha süre alır. İlk doğum yapan
kadın bebeği nasıl tutacağını, nasıl emzireceğini dahi bilemez. Eğer burada bir
mantık aramak gerekirse, maksat doğum yapan kadını korumaksa sıralama tam tersi
olmalıdır. 
Bir
hekim olarak anne sütünün ne kadar önemli olduğunu bilenlerdenim. Aslında doğum
yapan bir kadın için sizin verdiğiniz iki ay, dört ay ve altı aylık süreler
emzirme için yeterli süreler değildir. Bir çocuğun emzirilme süresi en az on
iki ay olmalıdır. Dolayısıyla doğum sonrası kullanılacak izin de en az on iki
ay olmalıdır. 
Biz
izinlere ve kadınlara tanınan haklara karşı değiliz. Sizin maksadınız doğum
yapan kadını ve bebeği korumak değil, kadını annelikle sınırlayarak eve
hapsetmektir. “Ya çocuk yapacaksın ya kariyer yapacaksın! Kariyer yaparsan
çocuk doğuramazsın, çocuk doğurursan kariyer yapamazsın.” demektesiniz. Artık,
lütfen, kadınları rahat bırakın. Kadınlar kariyer de yapsınlar, çocuk da yapsınlar.
Nasıl doğuracaklarına da kadınlar karar versinler. (CHP sıralarından alkışlar) 
Değerli
milletvekilleri, analık izni görüşülürken Hükûmeti temsilen Millî Savunma
Bakanının bulunması gayriciddilik değil midir? Bu konuya bakış açınızı
göstermiyor mu? Ne anlar Millî Savunma Bakanı süt izninden, analık izninden?
Değerli
milletvekilleri, söz konusu düzenlemeyi kamuda hayata geçirseniz dahi özel
sektörde nasıl hayata geçireceksiniz? Özel sektörde iş başvurusu yapan
kadınlara sorulan ilk soru, evli olup olmadığı, evliyse çocuk düşünüp
düşünmediğidir. Çocuk düşünen kadınlar işe alınmıyor. Hamile kalması hâlinde
ise işten çıkarılıyorlar. Bu uygulamayla özel sektörde kadınlar işsizlikle
karşı karşıya kalacaktır. 
Evet,
kadın için annelik önemlidir ama kadın iş istiyor, aş istiyor, bulunduğu işte
güvence istiyor, anne olduğu için mesleğini kaybetmemek, çocuğuna iyi bir
gelecek sunmak istiyor, güvenceli bir iş istiyor. Yapılması gereken, kadınların
annelik rollerinin çalışma yaşamları ve kariyerleri için bir engel oluşturmamasını
sağlayacak önlemlerin alınmasıdır. Ama siz, annelere öncelikle annelik görevini
biçiyor, annelikten kalan zamanlarda da düşük ücret, eksik prim ve yarı zamanlı
işlerde çalışmasını öngörüyorsunuz. Yani annelere yeni haklar verdiğinizi öne
sürerek topluma güvencesiz esnek çalışmayı dayatıyorsunuz.
Saygıdeğer
milletvekilleri, madem anneleri ve çocukları düşünüyorsunuz, öncelikle kamuda
ve özel sektörde kreşlerin açılmasını sağlayınız. Bu konuda herhangi bir
çalışmanız var mıdır? Yok. 
(Mikrofon
otomatik cihaz tarafından kapatıldı) 
ÇETİN
ARIK (Devamla) - Çünkü siz, bırakın anne ve çocukları düşünerek kreş açmayı,
var olan kreşleri kapatıyorsunuz. Madem anne ve çocukları çok düşünüyorsunuz, o
zaman neden ILO’nun 183 sayılı Anneliğin Korunması Sözleşmesi’ni
imzalamıyorsunuz? 
Yüce
Meclisi saygıyla selamlıyorum. (CHP sıralarından alkışlar) 
AHMET
GÜNDOĞDU (Ankara) – Sayın Vekil, burada yarı zamanlı çalışıp tam zamanlı ücret
var. Orayı tam anlayamamışsınız. Metne bir daha bakarsanız, kabul etmenizi bekliyoruz.

MAHMUT
TANAL (İstanbul) – Yok, yok… Tam ücret vermiyor, çalıştığı kadar para alıyor.
BAŞKAN
– Sayın Arık, teşekkür ederiz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 7’nci maddesinin (C) fıkrasındaki
“aylıksız” ifadesinin, “ücretsiz” olarak değiştirilmesini arz ve teklif ederiz.
Erol Dora (Mardin) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Mardin Milletvekili Sayın Erol Dora. (HDP sıralarından
alkışlar) 
EROL
DORA (Mardin) – Sayın Başkan, değerli milletvekilleri; 68 sıra sayılı Gelir
Vergisi Kanunu ile Bazı Kanunlarda Değişiklik Yapılmasına Dair Kanun
Tasarısı’nın 7’nci maddesi üzerinde Halkların Demokratik Partisi adına söz
almış bulunuyorum. Genel Kurulu saygıyla selamlıyorum.
Konuşmama
başlamadan önce, Hrant Dink’i ve Tahir Elçi’yi saygıyla anıyorum.
Değerli
milletvekilleri, şimdi, bu tasarının muhtelif maddelerinde kamuda çalışan kadın
yurttaşlarımızın gebelik ve annelik süreçlerinde çalışma koşullarına ilişkin
çeşitli düzenlemelere yer verilmektedir. Farklı cinslerin aynı koşullarda eşit
haklardan yararlanması ilkesi insan hakları belgelerinde kabul edilen temel bir
eşitlik anlayışı olmuştur. Aynı zamanda eşit davranma ilkesi anayasal
metinlerde ifadesini bulan eşitlik ilkesinin iş hukukundaki tezahür şeklidir. 
1948
tarihli İnsan Hakları Evrensel Beyannamesi’nin 23’üncü maddesinde herkesin
çalışmaya, işini serbestçe seçmeye, adil ve elverişli çalışma koşullarına ve
işsizlikten korunmaya hakkı olduğu, herkesin hiçbir ayrım gözetilmeksizin eşit
iş karşılığında eşit ücret almaya hakkı olduğu, çalışan herkesin kendisine ve
ailesine insanlık onuruna yaraşır bir yaşam sağlayan ve gerektiğinde her türlü
sosyal koruma yollarıyla da desteklenen adil ve elverişli bir ücret alma hakkı
olduğu şeklinde ifadesini bulan, kadın ile erkeğin çalışma yaşamında eşit
şekilde yer almaları gereğini düzenleyen çerçeve net bir biçimde çizilmiştir.
Sayın
Başkan, değerli milletvekilleri; kadın yurttaşlarımızın özgünlüklerini dikkate
alarak gerçek sorunlara doğru yaklaşımlarla nitelikli çözümler üretecek
mağduriyetleri giderecek yasal düzenlemelerin yapılması ve uygulamadaki
sorunların giderilmesi bir hükûmetin asli görevlerindendir. Ancak tasarıya
baktığımızda kadınlarla ilgili son derece önemli bir düzenlemenin “Gelir
Vergisi Kanunu” adı altında paketlenmiş bir tarzda Genel Kurula getirildiğini
görmekteyiz.
Tasarıda
öngörülen düzenlemelerin yüzeyselliği de dikkate alındığında AKP’nin içi boş
ambalajları topluma hediye biçiminde yutturma tarzından vazgeçmediği bir kez
daha gözler önüne serilmiştir.
Değerli
milletvekilleri, çalışan kadınların, anne adayı olan kadın çalışanların asgari
düzeyde ne gibi haklara sahip olmaları gerektiğine ilişkin, Uluslararası
Çalışma Örgütünün yıllar önce kabul ettiği, kapsamlı yasal düzenlemeler
mevcuttur. Hükûmet yurttaşlarımızı oyalayan, lokal ve yüzeysel düzenlemelerle
göz boyamaya çalışmak yerine, literatürde “ILO’nun 183 No.lu Sözleşmesi” olarak
adlandırılan, Uluslararası Çalışma Örgütünün kadının doğum ve doğum sonrası
çalışmasına dair asgari haklarını düzenleyen evrensel sözleşmeyi imzalayarak
işe başlaması gerektiğine inanmaktayız.
Sayın
Başkan, değerli milletvekilleri; tekrar belirtmekte yarar olduğu için yinelemek
istiyorum: Türkiye, Uluslararası Çalışma Örgütünün kadının doğum ve doğum
sonrası çalışma haklarına dair 183 no.lu evrensel sözleşmesini henüz
imzalamamıştır. Bu bakımdan, konuyla ilgili asgari bir çerçeve sunan evrensel
bir metni dahi imzalamaktan imtina gösteren bir Hükûmetin çalışan kadınlarla
ilgili yapacağı yasal düzenlemeler geçici ve popülist hedeflerin ötesinde bir
anlam ifade etmemektedir.
Değerli
milletvekilleri, çalışan kadınlara ilişkin düzenlemelerin öngörüldüğü bu
tasarıda özellikle eleştirilmesi ve de teşhir edilmesi gereken bir diğer boyut
düzenlemelerin kamu çalışanlarıyla sınırlanması, özel sektörde ve kayıt dışı
çalışan, ev hanımı adı altında ücretsiz emek veren kadın yurttaşlarımızın âdeta
yok sayılmasıdır. 
Değerli
milletvekilleri, 183 No.lu ILO Sözleşmesi’nde doğum sonrasında kadınların
hamilelik ve doğum nedeniyle işten çıkarılmalarının yasaklanması gibi hükümler
yer almaktadır. Hükûmete çağrımız odur ki öncelikle konuyla ilgili uluslararası
standartları düzenleyen sözleşmelerin kabul edilmesi gerekir. Hükûmeti
çalışanlara dair sosyal haklar ve iyileştirmeler sürecinde yurttaşlarımıza
dönük gerek cinsiyet gerekse çalışılan sektör bakımından ayrımcı yaklaşımlardan
vazgeçmeye çağırıyor, Genel Kurulu saygıyla selamlıyorum. (HDP sıralarından
alkışlar) 
BAŞKAN
– Teşekkür ederiz Sayın Dora. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 7’nci maddesi ile 657 sayılı Kanun’un
108’inci maddesinin (c) fıkrasının değiştirilmesi öngörülen birinci cümlesinde
yer alan “çocuğun fiilen teslim edildiği tarihten” ibaresinin “104’üncü
maddenin (a) fıkrası uyarınca verilen sekiz haftalık iznin veya aynı maddenin
(f) fıkrası uyarınca izin kullanılması hâlinde bu iznin bitiminden” şekilde
değiştirilmesini arz ve teklif ederiz.
Bülent Turan (Çanakkale)
ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkanım. 
BAŞKAN
– Hükûmet önergeye katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılıyoruz.
BAŞKAN
– Önerge üzerinde…
BÜLENT
TURAN (Çanakkale) – Gerekçe Sayın Başkanım…
BAŞKAN
– Gerekçeyi okutuyorum: 
Gerekçe:

Önergeyle
3 yaşını doldurmamış bir çocuğu eşiyle birlikte veya münferit olarak evlat
edinen memurlar ile memur olmayan eşin münferit olarak evlat edinmesi
hâllerinde, memur olan eşler için getirilen aylıksız iznin başlangıç tarihinde
düzenleme yapılmak suretiyle uygulamada karışıklığa yol açılmasının önlenmesi
amaçlanmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
MAHMUT
TANAL (İstanbul) – Yalnız, Sayın Başkanım, bu önerge Anayasa’mızın 41’inci
maddesi uyarınca…
BÜLENT
TURAN (Çanakkale) – Böyle bir usul yok Sayın Başkan. 
MAHMUT
TANAL (İstanbul) – …aile toplumun temelidir. 
BÜLENT
TURAN (Çanakkale) – Sayın Başkan, usul yok böyle. 
MAHMUT
TANAL (İstanbul) – Anayasa’nın 41’inci maddesine aykırı…
BÜLENT
TURAN (Çanakkale) – Geç kaldı Sayın Başkan.
MAHMUT
TANAL (İstanbul) – …ve aynı zamanda toplumu gayriahlaki… 
BAŞKAN
– Sayın Tanal, bu saatte söz vermeyeceğim. Lütfen…
MAHMUT
TANAL (İstanbul) – …birleşmelere teşvik edecek…
BAŞKAN
– Sayın Tanal…
MAHMUT
TANAL (İstanbul) – …fuhşu arttıracak ve gerçekten değer yargılarımızla
bağdaşmayan bir madde. 
BAŞKAN
– Sayın Tanal, ben bayılmak üzereyim, inanın.
MAHMUT
TANAL (İstanbul) – Bu anlamda, ben Anayasa’ya aykırı olduğunu söylüyorum. 
BÜLENT
TURAN (Çanakkale) – Sayın Başkan, maddeyi oylayabilir miyiz?
MAHMUT
TANAL (İstanbul) – Sizlerin, en azından Meclis Başkan Vekili sıfatıyla burada
Anayasa’ya aykırılık hususunda Mecliste Kanunlar Kararlardan bir raporun
alınması gerekiyor Sayın Başkanım. 
BAŞKAN
– Kabul edilen önerge doğrultusunda maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
Birleşime
beş dakika ara veriyorum. 
Kapanma Saati: 00.42
YEDİNCİ OTURUM
Açılma Saati: 00.43
BAŞKAN: Başkan
Vekili Pervin BULDAN
KÂTİP ÜYELER:
Emre KÖPRÜLÜ (Tekirdağ), Mücahit DURMUŞOĞLU (Osmaniye)
------0------
BAŞKAN – Sayın
milletvekilleri, Türkiye Büyük Millet Meclisinin 30’uncu Birleşiminin Yedinci
Oturumunu açıyorum.
68 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon? Yok. 
Ertelenmiştir.
2’nci
sırada yer alan Suç Gelirlerinin Aklanması, Araştırılması, El Konulması,
Müsaderesi ve Terörizmin Finansmanına İlişkin Avrupa Konseyi Sözleşmesinin
Onaylanmasının Uygun Bulunduğuna Dair Kanun Tasarısı (1/323) ve Dışişleri
Komisyonu Raporu’nun görüşmelerine başlayacağız.
2.- Suç Gelirlerinin Aklanması,
Araştırılması, El Konulması, Müsaderesi ve Terörizmin Finansmanına İlişkin
Avrupa Konseyi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/323) (S. Sayısı: 51)
BAŞKAN –
Komisyon? Yok. 
Ertelenmiştir. 
Bundan sonra da
Komisyonun olmayacağı anlaşıldığından, kanun tasarı ve teklifleri ile
komisyonlardan gelen diğer işleri sırasıyla görüşmek için, 21 Ocak 2016
Perşembe günü, alınan karar gereğince, saat 14.00’te toplanmak üzere birleşimi
kapatıyorum.
Kapanma Saati: 00.44




(x) Bu düzeltmeye ilişkin ifade 19/1/2016
tarihli 29’uncu Birleşim Tutanağı’nın 6’ncı sayfasında yer almaktadır.


(x) 68 S. Sayılı Basmayazı 19/1/2016
tarihli 29’uncu Birleşim Tutanağı’na eklidir.


(x) Bu bölümde hatip tarafından Türkçe
olmayan bir kelime ifade edildi.




