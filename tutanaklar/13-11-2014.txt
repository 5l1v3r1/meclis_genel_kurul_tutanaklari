



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 14’üncü
Birleşim
 13
Kasım 2014 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları 
1.- Erzincan Milletvekili Muharrem
Işık’ın, Erzincan ilinin sorunlarına ilişkin gündem dışı konuşması ve Orman ve
Su İşleri Bakanı Veysel Eroğlu’nun cevabı
2.- Malatya Milletvekili Ömer Faruk
Öz’ün, 13 Kasım Dünya Kalite Günü’ne ilişkin gündem dışı konuşması
3.- Tekirdağ Milletvekili Candan
Yüceer’in, Tekirdağ’ın düşman işgalinden kurtuluşunun 92’nci yıl dönümüne
ilişkin gündem dışı konuşması

IV.- SATAŞMALARA İLİŞKİN KONUŞMALAR
1.- Erzincan Milletvekili Muharrem
Işık’ın, Orman ve Su İşleri Bakanı Veysel Eroğlu’nun gündem dışı konuşmaya
cevabı sırasında şahsına sataşması nedeniyle konuşması
2.- Isparta Milletvekili S. Nevzat
Korkmaz’ın, Sinop Milletvekili Engin Altay’ın 615 sıra sayılı Kanun
Tasarısı’nın 8’inci maddesiyle ilgili önerge üzerinde yaptığı konuşması
sırasında şahsına sataşması nedeniyle konuşması
3.- Bingöl Milletvekili İdris Baluken’in,
Sinop Milletvekili Engin Altay’ın 615 sıra sayılı Kanun Tasarısı’nın 8’inci
maddesiyle ilgili önerge üzerinde yaptığı konuşması sırasında Halkların Demokratik
Partisine sataşması nedeniyle konuşması
4.- Ankara Milletvekili Zühal Topcu’nun,
İstanbul Milletvekili Türkan Dağoğlu’nun 615 sıra sayılı Kanun Tasarısı’nın
ikinci bölümü üzerindeki soru-cevap işlemi sırasında şahsına sataşması nedeniyle
konuşması

V.- AÇIKLAMALAR
1.- Gaziantep Milletvekili Abdullah Nejat
Koçer’in, Türkiye’nin insani yardım konusundaki başarısına ilişkin açıklaması
2.- Mersin Milletvekili Aytuğ Atıcı’nın,
17-25 Aralık yolsuzluk operasyonlarından sonra PolNet bilgi sisteminin
çöktüğüne ve yirmi dört saat boyunca sınırlardan kimlerin girip çıktığının bilinmediğine
ilişkin açıklaması
3.- Tekirdağ Milletvekili Tevfik
Ziyaeddin Akbulut’un, Tekirdağ’ın düşman işgalinden kurtuluşunun 92’nci yıl
dönümüne ve AK PARTİ iktidarlarında Tekirdağ’a yapılan yatırımlara ilişkin açıklaması
4.- İstanbul Milletvekili Sedef Küçük’ün,
Kültür ve Turizm Bakanlığı Müsteşarı Haluk Dursun’un kişisel Facebook hesabındaki,
Bakanlıkta çalışan kadın personele yönelik bazı ifadelerine ilişkin açıklaması
5.- Afyonkarahisar Milletvekili Kemalettin
Yılmaz’ın, son günlerde kara yollarında meydana gelen trafik kazalarına ve Ankara-Antalya
kara yolunun durumuna ilişkin açıklaması
6.- Iğdır Milletvekili Pervin Buldan’ın,
Ermenek’te meydana gelen maden kazasının ardından Enerji ve Tabii Kaynaklar Bakanı
Taner Yıldız ile Çalışma ve Sosyal Güvenlik Bakanı Faruk Çelik haklarında HDP
Grubu adına verdikleri gensoru önergelerini, kurtarma çalışmalarının devam
etmesi nedeniyle geri çektiklerine ilişkin açıklaması
7.- İstanbul Milletvekili Mahmut
Tanal’ın, Türk Silahlı Kuvvetleri mensuplarına karşı açılan davaların Anayasa
Mahkemesinde acilen ele alınması gerektiğine ve iktidarın, otoriter yapısından
ve baskıcı rejiminden vazgeçmesini istirham ettiğine ilişkin açıklaması
8.- Manisa Milletvekili Selçuz Özdağ’ın, Rum
yazar Dido Sotiriyu’nun “Benden Selam Söyle Anadolu’ya” kitabında Atatürk’e ve
Türklere hakaret edildiğini ve bu kitabın CHP’li belediyeler tarafından kültür
armağanı olarak dağıtılmasını yadırgadığına ilişkin açıklaması
9.- Ankara Milletvekili Özcan Yeniçeri’nin,
iktidarın, yasa dışı ve canice yöntemlerle otorite tesis etmeye çalışan KCK’nın
işlediği suçlara karşı gereğini yapmayarak suça ortak olduğuna ilişkin
açıklaması
10.- Muğla Milletvekili Nurettin
Demir’in, Sağlık Bakanlığının, eğitim ve araştırma hastanelerinde görev alacak
başasistanların atamalarıyla ilgili sınavı neden ertelediğini öğrenmek
istediğine ilişkin açıklaması
11.- Çanakkale Milletvekili Ali
Sarıbaş’ın, Çanakkale’deki kara yollarının durumuna ilişkin açıklaması
12.- Kastamonu Milletvekili Emin
Çınar’ın, Kastamonu Havalimanı’ndaki uçuş seferlerinin sayısının neden
düşürüldüğünü öğrenmek istediğine ilişkin açıklaması
13.- Osmaniye Milletvekili Hasan Hüseyin
Türkoğlu’nun, TÜRK BÜRO-SEN’in Maliye Bakanlığı önünde yaptığı eyleme ilişkin açıklaması
14.- Mersin Milletvekili Ali Öz’ün, Millî
Eğitim Bakanlığının il millî eğitim müdürlerine bir tebligat göndererek
velilerden İnsani Yardım Vakfına para bağışlamalarını talep ettiği şeklindeki
iddiaların doğru olup olmadığını öğrenmek istediğine ilişkin açıklaması
15.- Erzincan Milletvekili Sebahattin
Karakelle’nin, Erzincan Milletvekili Muharrem Işık’ın yaptığı gündem dışı
konuşmasındaki bazı ifadelerine ilişkin açıklaması
16.- İstanbul Milletvekili Kadir Gökmen
Öğüt’ün, İstanbul Pendik’te bulunan Sapanbağları Semt Polikliniğinin kapatılmasının
gerekçesini öğrenmek istediğine ve çalışması yapılan Diş Hekimleri Yönetmeliği
konusunda Türk Diş Hekimleri Birliğinden görüş alınması gerektiğine ilişkin
açıklaması
17.- Hatay Milletvekili Refik Eryılmaz’ın,
Türkiye’nin Orta Doğu’ya açılan gümrük kapılarının kapalı olması nedeniyle bölgede
ciddi ekonomik sıkıntılar yaşandığına ilişkin açıklaması
18.- Kayseri Milletvekili Yusuf
Halaçoğlu’nun, Tekirdağ’ın düşman işgalinden kurtuluşunun 92’nci yıl dönümüne
ilişkin açıklaması
19.- Sinop Milletvekili Engin Altay’ın,
Manisa Milletvekili Selçuk Özdağ’ın yaptığı açıklamasındaki bazı ifadelerine
ilişkin açıklaması
20.- Kütahya Milletvekili Alim Işık’ın,
Hükûmetin, yer altı maden işletmeciliğindeki sorunlarla ilgili bazı
düzenlemeler yapması gerektiğine ilişkin açıklaması
21.- Amasya Milletvekili Mehmet Naci
Bostancı’nın, Sinop Milletvekili Engin Altay’ın 615 sıra sayılı Kanun
Tasarısı’nın 8’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
22.- Sinop Milletvekili Engin Altay’ın,
Isparta Milletvekili S. Nevzat Korkmaz’ın sataşma nedeniyle yaptığı
konuşmasındaki bazı ifadelerine ilişkin açıklaması
23.- Amasya Milletvekili Mehmet Naci
Bostancı’nın, Bingöl Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
24.- Kayseri Milletvekili Yusuf
Halaçoğlu’nun, Bingöl Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
25.- Sinop Milletvekili Engin Altay’ın,
Bingöl Milletvekili İdris Baluken’in sataşma nedeniyle yaptığı konuşmasındaki
bazı ifadelerine ilişkin açıklaması
26.- Bingöl Milletvekili İdris
Baluken’in, Mersin Milletvekili Mehmet Şandır’ın 615 sıra sayılı Kanun Tasarısı’nın
9’uncu maddesiyle ilgili önerge üzerinde yaptığı konuşması ile Amasya Milletvekili
Mehmet Naci Bostancı, Kayseri Milletvekili Yusuf Halaçoğlu ve Sinop
Milletvekili Engin Altay’ın yaptıkları açıklamalarındaki bazı ifadelerine
ilişkin açıklaması
27.- Mersin Milletvekili Mehmet
Şandır’ın, Bingöl Milletvekili İdris Baluken’in yaptığı açıklamasındaki bazı
ifadelerine ilişkin açıklaması

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Burdur Milletvekili Ramazan Kerim
Özkan ve 28 milletvekilinin, küçükbaş hayvan yetiştiriciliğinde yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1111)
2.- Iğdır Milletvekili Sinan Oğan ve 21
milletvekilinin, sulama birliklerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1112)
3.- Osmaniye Milletvekili Hasan Hüseyin
Türkoğlu ve 20 milletvekilinin, Suriye krizinin Türkiye ekonomisine olumsuz etkilerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1113)

B) Önergeler 
1.- HDP Grup Başkan Vekili Iğdır
Milletvekili Pervin Buldan’ın, Enerji ve Tabii Kaynaklar Bakanı Taner Yıldız ve
Çalışma ve Sosyal Güvenlik Bakanı Faruk Çelik haklarındaki (11/38) ve (11/39)
esas numaralı Gensoru Önergelerini geri aldıklarına ilişkin önergesi (4/210)

VII.- SEÇİMLER
A) Komisyonlarda Açık Bulunan Üyeliklere
Seçim
1.- Anayasa Komisyonunda açık bulunan
üyeliğe seçim

VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın'ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç'in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
2.- Devlet Sırrı Kanunu Tasarısı ve
Avrupa Birliği Uyum Komisyonu ile Adalet Komisyonu Raporları (1/484) (S.
Sayısı: 287)
3.- Türkiye Sağlık Enstitüleri Başkanlığı
Kurulması ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Kars Milletvekili Yunus Kılıç ve Amasya Milletvekili
Avni Erdemir ile 79 Milletvekilinin; Türkiye Sağlık Enstitüleri Başkanlığı
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi ve Sağlık, Aile, Çalışma ve Sosyal İşler
Komisyonu Raporu (1/937, 2/2229) (S:Sayısı: 615)
4.- İstanbul Tahkim Merkezi Kanunu
Tasarısı ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu ile Adalet Komisyonu Raporları (1/758) (S. Sayısı: 640)

IX.-YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu'nun,
son 12 yılda kurulan maden şirketlerine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/50600)
2.- İstanbul Milletvekili Mustafa Sezgin Tanrıkulu'nun,
2004-2014 yılları arasında bağlı kurum ve kuruluşların teknik malzeme ve
teçhizat alımları için yaptıkları ödemelere ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/50601)
3.- Ankara Milletvekili Aylin Nazlıaka'nın, 2011-2014
yılları arasında Bakanlık tarafından gerçekleştirilen iletişim ve haberleşme
giderlerine ve makamlara tahsis edilen cep ve araç telefonlarına ilişkin sorusu
ve Enerji ve Tabii Kaynaklar Bakanı Taner Yıldız’ın cevabı (7/51034)
4.- Artvin Milletvekili Uğur Bayraktutan'ın, Artvin'de
toplum yararına çalışma programı kapsamında istihdam edilen geçici işçilere ilişkin
sorusu ve Çalışma ve Sosyal Güvenlik Bakanı Faruk Çelik’in cevabı(7/52967)
5.- İstanbul Milletvekili Mahmut Tanal'ın,
Şanlıurfa'nın Suruç ilçesinde 2014 yılı itibarıyla İŞKUR tarafından işe
alınanlar ile ilgili iddialara ilişkin sorusu ve Çalışma ve Sosyal Güvenlik
Bakanı Faruk Çelik’in cevabı (7/52971)
6.- Adana Milletvekili Ali Demirçalı'nın, Elazığ'daki
kayıp-kaçak elektrik oranlarına ve çiftçilerin tarımsal destekleme ödemelerinden
elektrik borçlarına karşılık yapılan kesintilere ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/52991)
7.- Ordu Milletvekili İdris Yıldız'ın, elektrik ve
doğal gaza yapılan zamla ilgili açıklamalarına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/52992)
8.- Antalya Milletvekili Gürkut Acar'ın, elektrik ve
doğal gaza yapılan zamlara ve kayıp-kaçak oranının elektrik zammına etkisine
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/52993)
9.- İzmir Milletvekili Hülya Güven'in, sakız üretimine
ilişkin sorusu ve Orman ve Su İşleri Bakanı Veysel Eroğlu’nun cevabı (7/53155)
10.- Uşak Milletvekili Dilek Akagün Yılmaz'ın, Uşak
Orman İşletme Müdürlüğündeki yolsuzluk iddialarına ilişkin sorusu ve Orman ve
Su İşleri Bakanı Veysel Eroğlu’nun cevabı (7/53156)
11.- Burdur Milletvekili Ramazan Kerim Özkan'ın,
Bakanlık bünyesinde çalışan geçici hizmet işçilerinin kadroya alınmasına
ilişkin sorusu ve Orman ve Su İşleri Bakanı Veysel Eroğlu’nun cevabı (7/53302)
12.- Bursa Milletvekili İsmet Büyükataman'ın, Bursa'da
Bakanlığa bağlı kurumlardaki engelli merdivenleri ve tuvaletlerine ilişkin
sorusu ve Orman ve Su İşleri Bakanı Veysel Eroğlu’nun cevabı (7/53304)
13.- Balıkesir Milletvekili Haluk Ahmet Gümüş'ün,
Kazdağları'nda yapılacağı iddia edilen HES'lerin ve su toplama barajlarının
çevreye etkisine ilişkin sorusu ve Orman ve Su İşleri Bakanı Veysel Eroğlu’nun
cevabı (7/53731)
14.- İstanbul Milletvekili Umut Oran'ın, ABD Ticaret
Bakanı ile yapılan görüşmenin içeriğine ilişkin sorusu ve Ekonomi Bakanı Nihat
Zeybekci’nin cevabı (7/53799)
13 Kasım 2014
Perşembe
BİRİNCİ OTURUM
Açılma Saati:
14.00
BAŞKAN: Başkan
Vekili Şükran Güldal MUMCU
KÂTİP ÜYELER:
Dilek YÜKSEL (Tokat), Mine LÖK BEYAZ (Diyarbakır)
----0----
BAŞKAN – Sayın
milletvekilleri, Türkiye Büyük Millet Meclisinin 14’üncü Birleşimini açıyorum.
Toplantı yeter
sayısı vardır, görüşmelere başlıyoruz. (AK PARTİ sıralarından alkışlar) 
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk
söz, Erzincan’ın sorunları hakkında söz isteyen Erzincan Milletvekili Muharrem
Işık’a aittir. 
Buyurunuz Sayın
Işık. (CHP sıralarından alkışlar) 

III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları 
1.- Erzincan Milletvekili Muharrem
Işık’ın, Erzincan ilinin sorunlarına ilişkin gündem dışı konuşması ve Orman ve
Su İşleri Bakanı Veysel Eroğlu’nun cevabı

MUHARREM IŞIK
(Erzincan) – Sayın Başkan, değerli milletvekilleri; Erzincan’ın sorunları
hakkında söz almış bulunmaktayım. Hepinizi saygılarımla selamlıyorum. 
Erzincan’da son
beş yılda 4 vali değişti. Vali bey Erzincan’a geliyor, daha Erzincan’da
müdürleri tanımadan yeniden kararnamesi çıkıp Ankara’ya gönderiliyor. Tabii, bu
valileri Hükûmet atıyor ama nedense sayın vali beyleri beğenmiyorlar, hemen
görevden alıyorlar. Rahat bırakın, biraz ısınsın, alışsın, iş yapsın. Tabii,
Hükûmetin tek amacı üzüm yemek olmadığı için, bağcı dövmek olduğu için, hizmet
denince de aklına gelen tek şey “Bana baskıyla ne kadar oy getireceksin? Kömür
dağıtıp, odun dağıtıp ne kadar oy getireceksin? Köylere hizmet götürmek için
köylülere ne kadar baskı yapıp oradan oy getireceksin?” görüşü olduğu için ne
yazık ki valiler yerinde duramıyor. Hele dört ilçede birden seçim kaybedildiyse
valinin orada durması çok zor oluyor. Diyelim, kaymakam ilçe başkanına ters
yaptı, Kemaliye’nin Ocak köyüne yol götürmek için uğraştı, hava gazı konusunda
sorun yaptı; hemen o kaymakam sürülür, o ilçede kalamaz. Ocak köyüne yapılan
yolda bir kaya karşılarına çıktı. Daha sonra dediler ki: “Burası orman alanı.”
Hâlbuki bu yolun ormanla hiçbir ilgisi yok, bir tane çalı bile yok. Ama diğer
tarafa dönüp baktığınız zaman, Refahiye’nin Dumanlı ormanlarında onlarca ağaç
kesildi. Oradaki çok değerli olan alabalık yetişmesinde, özellikle kırmızı
pullu alabalık yetişen yerde ne yazık ki oranın balıkları yok edilerek oranın
suyu başka taraflara götürülebildi.
Erzincan’da
tarım ve hayvancılık can çekişiyor. Erzincan tulum peyniri bitmek üzere,
özellikle bu son Avrupa Birliği uyum yasalarıyla birlikte. Yazın ortasında
saman gelmeye başladı. Sulama yok, hem yok hem de çok pahalı olduğu için sorun
daha fazla. Kuraklık bu sene eklendi. TEDAŞ’ın özelleşmesiyle birlikte para
ödeyemediğin anda şalterlerin kapandığını görüyoruz. Kredi çekip hayvan alanlar
perişan. Bu sene neyse ki Kurban Bayramı’nda biraz hayvanlar pahalıya gitti de
kendilerini kurtardılar, iflas bayrağını çekmekten kurtuldular. 
Köylere hizmet
götürmek için çırpınıyoruz, il genel meclisi üyesi arkadaşlarımız çırpınıyor
ama ne yazık ki para yok. Beşinci uçağa 4 trilyon para bulanlar KÖYDES’in
ikinci dilimine ne yazık ki para gönderemiyorlar. Kış geldi, bundan sonra da
gelse bir şeye yaramayacak, geleceği de yok zaten. Gelecek para da yalnızca 3
trilyoncuk bir şey zaten. 
Yine şeker
fabrikasına gözlerini diktiler, özelleştirmeyi yine kafalarına koydular. Nasıl
zarar ettirelim de bu şeker fabrikasını kapattıralım diye çalışıyorlar. Altmış
yıldır fabrikaya bir çivi çakılmadı. Çalışacak işçi kalmadı, taşeron işçiyle
götürmeye çalışıyorlar, bu da yetersiz zaten. 10-12 trilyon bir para olsa şeker
fabrikamız yenilenecek, hem doğuya hem Erzincan’a çok güzel yatırımlar yapacak
ama ne yazık ki kaçak saraylara 1 katrilyon 370 trilyon para harcayanlar 10
trilyonu Erzincan’a çok görüyorlar. 
Pancar ekicisi
perişan. Örneğin 10 dekar pancar eken bir kişi, her şey yolunda giderse, 16
şeker oranı çıkarsa, cazibe sulamayla sulama yaparsa buradan kalan para 1.700
TL, pompaj sulaması yaparsa eline geçen para yalnızca 940 TL. Bu parayla nasıl
bir seneyi geçirecek, onu anlamıyoruz.
Cumhurbaşkanlığı
bütçesine yüzde 99 zam yaparken, şekere tonda 13 TL zammı çok gördünüz. Kaçak
saraylara elektrik parası olarak 8,5 trilyon hesaplanırken, çiftçinin
elektriğini ucuzlatmadınız, günü geldiğinde kapattınız. 
Erzincan’da,
eğer AKP’liyseniz işsizlik sorunu yok ama CHP’li, MHP’li, HDP’li ya da AKP’ye
sadece oy veren ama biraz da bazen haksızlıklara ses çıkaran biriyse kesinlikle
o da işe giremez, iş yok.
Hükûmetin ve
Hükûmetin belediyelerinin rant ve kat sevdalarını biliyoruz zaten. Erzincan’da
da tüm arsa ve boş alanlar ranta açılmaya çalışılıyor. Eski terminal, yeni
devlet hastanesinin yerine göz dikmişler, birilerine peşkeş çekmek için
uğraşılıyor. Hastanenin yerini almak için yine baskılar oluşturuldu, terminal
aynı şekilde oluşturulmaya başlandı. Araştırma hastanesine ek bina yapılmıyor.
Devlet hastanesinin acil kısmı yıkılmıştı, oraya söz verdiler “Yenisi
yapılacak.” diye, ne yazık ki yapılmıyor. Ergani Dağı’na trilyonlarca para
harcandı, 4 otel yapılacaktı ama hiç kimse gelip yapmıyor. Erzincan’ın her yerinde
mantar gibi TOKİ’ler fışkırıyor, kalitesiz binalar yapılıyor, maliyeti çok
yüksek çıkıyor. Bayırbağ’da, Üzümlü’de yapılanlar şu anda elde kaldı,
kendiliğinden çekim yaptılar. Tabii, bunların hepsini söylediğimiz zaman “levh-i
mahfuz” deyip geçiyoruz, ne yazıyorsa ona göre işimizi yapıyoruz.
Erzincan’da
başka güzel bir şey yok mu, bir de onu söyleyeyim: Belediyemiz sayesinde
Erzincan’da iki sektör çok gelişti; bu sektörlerden bir tanesi lastik
tamircileri, lastik satıcıları, diğeri de araç tamircileri. Belediyemiz,
özellikle son üç dört yıldır Erzincan’da yaptığı yoğun çalışmalar sonucu tüm
Erzincan halkına her gün otokros yarışmaları yaptırmakta. Erzincan’da yaşayan
vatandaşlarımız, her gün böyle adrenalini yüksek günler yaşattıkları için
belediyemize teşekkür ediyor. 
Size saygılarımı
sunuyorum. (CHP sıralarından alkışlar)
BAŞKAN –
Teşekkür ederiz Sayın Işık.
Gündem dışı
ikinci söz...
ORMAN VE SU
İŞLERİ BAKANI VEYSEL EROĞLU (Afyonkarahisar) – Cevap vereyim Sayın Başkan.
BAŞKAN – Şimdi
cevap vermek istiyorsanız buyurunuz Sayın Eroğlu. (AK PARTİ sıralarından
alkışlar)
ORMAN VE SU
İŞLERİ BAKANI VEYSEL EROĞLU (Afyonkarahisar) – Sayın Başkanım, değerli
milletvekilleri; hepinizi saygıyla selamlıyorum.
Gündem
dışı konuşmalarda Erzincan Milletvekili Sayın Muharrem Işık’ın konuşmalarına
cevap vermek üzere söz almış bulunuyorum. Hepinizi saygıyla selamlıyorum
efendim.
Efendim,
tabii, Erzincan. Erzincan benim de askerlik yaptığım çok güzel bir diyar.
Erzincan’ı da çok seviyorum. Üstelik, uzun dönem askerlik yaptığım, on dokuz ay
yedek subaylık yaptığım için Erzincan’ı çok iyi biliyorum. 
Sayın vekilim, esasen Hükûmetimiz
de Erzincan’a çok büyük değer veriyor. Tabii, eksiklikler olabilir ama eksikler
varsa, onları bize söylerseniz bunları yapmak bizim de boynumuzun borcudur. Ama
ben size rakamlar vereyim. Bakın, Erzincan geçmişte unutulmuş bir ildi ama
milletvekillerimiz, sizler sayesinde geçen yıl sonu itibarıyla Erzincan’a
Hükûmetimiz tam 5 milyar TL -5 katrilyon- yatırım yaptı. Burada, tabii, Binali
Bey’in büyük hizmeti var, bunun yaklaşık 1,8 milyar TL’si ulaşıma. Ama biz de
Orman ve Su İşleri Bakanlığı olarak, üniversite, Sağlık Bakanlığı, Adalet
Bakanlığı, Enerji ve Tabii Kaynaklar Bakanlığı büyük yatırımlara imza attı. 
Bizim yaptığımız yatırımlar da
şu: Az önce sulamadan bahsettiniz. Yani, biz 80 bin dekar araziyi sulamaya
açtık. Hatta biliyorsunuz, Erzincan Barajı var; vatandaşlar, çiftçiler geldi
bana dediler ki: “Ya, bu barajı biraz daha yükselt, dolayısıyla cazibeli
sulanan alanı artıralım.” Tabii, arkadaşlar bana şunu söyledi sayın vekilim:
“Efendim, bu barajın yükseltilmesi mümkün değil.” Ama bizzat ben bir uzman
olarak yerine gittim ve bu barajı çok güzel bir çözümle yükselttik ve de belli
bir alanda sulamalar pompajlı sulama yerine cazibeli yapılmaya başlandı.
Bunun dışında, ayrıca, 196.210
dekar arazinin sulama şebekelerinde yenileme yaptık ve böylece bizim
dönemimizde -rakam veriyorum- 276.210 dekar araziyi suya kavuşturduk. Bakın,
Erzincan Barajı sulaması, Tercan Ovası sol sahil sulaması, Tercan Ovası sağ sahil
sulaması, Erzincan sol sahil sulaması ve yenilemesi, Tercan Ovası pompaj
sulaması, P3 pompaj ana kanal ikmali, bunları yaptık. 
Ayrıca, biliyorsunuz Turnaçayırı
oranın âdeta GAP’ı olan bir proje. Allah’a şükür, Temmuz 2013’te yine
milletvekillerimizle birlikte giderek orada Turnaçayırı Barajı’nın temelini
attık. İnşallah bunu da kısa zamanda tamamlayacağız, çok hızlı gidiyor. Bunun
da ne faydası var? 148.870 dekar arazi suya kavuşacak. Barajdan yaklaşık 7 bin
kişi faydalanacak olup yılda 66 milyon TL gelir artışı sağlanacak, yılda;
çiftçilerin cebine girecek bu. 
Yani ayrıca biz,
biliyorsunuz, Erzincan’da 34 tane dere ıslah ettik. 5.600 dekar araziyi
taşkınlardan koruduk. 4 ilçe, 3 belde, 21 köy ve 1 mahalleyi de taşkınlardan
koruduk.
Şimdi, bir de
biliyorsunuz “Bin Günde Bin Gölet” kapsamında Erzincan ilinde 12 tane gölet
yapılmasını planladık, bunları da süratli yapacağız. Zamanınızı almamak için
bunların detayına girmiyorum ama bu notu da size iletebilirim.
Ormanlardan
bahsettiniz. Bakın, Erzincan’da ormanlık alan fakir. Toplam alan, ilin alanının
yüzde 14’ü. Yani Türkiye ortalaması ise yüzde 27. Dolayısıyla, biz Erzincan’da
ağaçlandırmaya çok büyük önem veriyoruz. Bakın, geçen yıl sonuna kadar 622.070
dekar arazide çalışma yapmışız ve aşağı yukarı 47 milyon 600 bin adet fidanı
toprakla buluşturmuşuz. 
“2014 yılında
orada, Erzincan’da seferlik yapalım.” dedim ve neticede 20 bin dekar alanda
çalışma yaparak 1,1 milyon adet fidanı dikeceğiz ve 7 milyon adet de fidan
üreteceğiz. Okul bahçeleri, hastane avluları vesaire, bunların hepsi yapılıyor.
ORKÖY desteği veriyoruz. Gelir getirici ceviz, badem eylem planlarına başladık.
Yani bunların detaylarına vaktinizi almamak için girmiyorum. 
Yani özetle şunu
söylemek istiyorum: Erzincan’da özellikle ağaçlandırma, baraj, gölet,
sulamalarda gerçekten görülmemiş bir yatırım yapıyoruz. 
Ayrıca sizin
ikazınız için de teşekkür ediyorum ama eksik hususlar varsa bize bildirin,
onları bir askerlik vefa borcu olarak yapmak da benim boynumun borcu. 
Bu duygularla
hepinizi saygıyla sevgiyle selamlıyorum. (AK PARTİ sıralarından alkışlar)
BAŞKAN –
Teşekkür ediyoruz Sayın Eroğlu.
SEBAHATTİN
KARAKELLE (Erzincan) – Sayın Başkan…
BAŞKAN - Gündem
dışı ikinci söz, Dünya Kalite Günü…
SEBAHATTİN
KARAKELLE (Erzincan) – Bakar mısınız Sayın Başkan, düzeltmek için bir söz
istemiştim ben.
MUHARREM IŞIK
(Erzincan) – Sayın Başkan, Sayın Bakan beni yanlış anladı.
LÜTFÜ TÜRKKAN
(Kocaeli) – Bir tek o anladı, o da yanlış anladı(!)
BAŞKAN –
Efendim? Pardon Sayın Işık, anlayamadım.
MUHARREM IŞIK
(Erzincan) – Sayın Başkanım, Sayın Bakanım beni yanlış anladı. Ben o konularda
bir şey söylemedim, benim söylediğim başka şeydi yani tabii, fırsat bulup -İç
Tüzük’te bunlardan şikâyetçiyiz- yaptıklarını anlattı ama ben onları
söylemedim. 69’a göre söz istiyorum Sayın Başkan.
ÖZCAN YENİÇERİ
(Ankara) – Ya, Cimin’in üzümünden bahsetmedi, Cimin’in.
BAŞKAN –
Buyurunuz Sayın Işık.

IV.- SATAŞMALARA İLİŞKİN KONUŞMALAR
1.- Erzincan Milletvekili Muharrem
Işık’ın, Orman ve Su İşleri Bakanı Veysel Eroğlu’nun gündem dışı konuşmaya
cevabı sırasında şahsına sataşması nedeniyle konuşması

MUHARREM IŞIK
(Erzincan) – Teşekkür ediyorum Sayın Başkanım.
Sayın Bakanım,
ben sulamalarla ilgili o sorunları söylemedim, özellikle pancar ekicilerinin
burada ne kadar pahalıya tarla suladığını anlattım. Yapılan yatırımlarınızın
nerelere yapıldığını biliyorum. Onları da biz, iyiliklerini, her zaman için iyi
yatırımları takdir etmişizdir ama bugün Erzincan’da özellikle Akbulut Sulama
Birliğinden bütün çiftçilere “Bu sene su veremeyeceğiz, elektrik parasını
ödemeyeceğiz, yeşil ekmeyin.” diye yazılar gitti. Bunu biz sizinle daha önce
konuşmuştuk. Geçen yıl hatta elektrik parasında bir ucuzlatma yapıldı. Ama ne
yazık ki bu sene birçok yer ekim yapmadı parasını ödeyemediğinden elektriği
kesileceği için. Ben bunları söyledim.
Orman konusuna
gelince, orman konusunda, Kemaliye’de bir Ocak köyümüz var, o köye bir yol
yapmak için proje yapıldı. O proje daha sonra, sırf oradaki sizin Başkanınızın
sayesinde… Bir kayaya rastlandı, hiç orman denen bir şey yok, bir tane çalı
göremezsiniz. O yol durdurulduğu için, ben onu gündeme getirdim.
Diğer konu da,
Dumanlı ormanında söylediğim de, Dumanlı’da çok güzel, kırmızı alabalık yetişen
bir alan vardı. Oradaki ağaçların kesilmesinin resimleri var, size gösteririm.
Hem ağaçlar kesildi hem de o su yok edilerek balıklar gitti. Yoksa yaptığınız
çalışmalardan iyi olanları tabii ki biliyoruz, teşekkür de ediyoruz. 
Ha, o Bin Günde
Bin Gölet Projesi’yle gölet yapılması da, o konuda da tabii yapılırken biraz
daha köylerin, köylülerin taleplerinin alınması, isteklerine göre yapılması
daha iyi olur diyor, teşekkür ediyorum.
BAŞKAN –
Teşekkür ediyoruz Sayın Işık.
Gündem dışı
ikinci söz, Dünya Kalite Günü hakkında söz isteyen Malatya Milletvekili Ömer
Faruk Öz’e aittir.
Buyurunuz Sayın
Öz. (AK PARTİ sıralarından alkışlar)

III.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- Malatya Milletvekili Ömer Faruk
Öz’ün, 13 Kasım Dünya Kalite Günü’ne ilişkin gündem dışı konuşması

ÖMER FARUK ÖZ (Malatya)
– Sayın Başkan, değerli milletvekilleri; dünyada birey ve kurumların kalite
konusundaki farkındalıklarını ortaya koymak üzere Birleşmiş Milletler
tarafından belirlenen Dünya Kalite Günü dolayısıyla söz almış bulunuyorum. Bu
vesileyle yüce heyetinizi saygıyla selamlıyorum.
Biz tarihsel
olarak, mal ve hizmet üretiminde, müşteriye sunulmasında önemli bir tarihsel
birikime ve köklü bir geçmişe sahibiz. Bu çerçevede Ahilik ve lonca sistemleri,
üretim, müşteri memnuniyeti ve insan ilişkileri noktasında kalitenin esası ve
ruhuna ilişkin önemli bir mirastır. Bugün, tarihsel kalite anlayışımıza
ilaveten rekabetin her geçen gün arttığı ve zorlaştığı günümüz dünyasında,
çağın gereklerine uygun bir şekilde teknoloji, inovasyon, AR-GE ve markalaşma
konularında önemli bir çaba ortaya koymamız ve her alanda katma değer
oluşturmamız gerekmektedir. Bugün üretimde kalite çıtasını yükseltmek için
Türkiye büyük bir çaba ortaya koymaktadır. Bu çerçevede Turquality kurulmuştur.
Turquality etiketi taşıyan ürünler, alıcıya yüksek kalitede Türk malı olduğu
garantisini verecektir. Böylece Türk markalarının uluslararası pazarda kalite
imajını yükseltmiş ve pazar payını artırmış olacağız. 
“Kaliteli insan,
kaliteli dünya” vurgusuyla birlikte kalite noktasında öyle bir şey var ki, o da
tüm dünya kalitelerine anlam katan insan kalitesidir. Kaliteyi, insanı salt
üretim ve tüketim aracı olarak algılayan maddeci kapitalist felsefeler
çerçevesinde değerlendiremeyiz. Bugün dünyada bu kadar imkân ve gelişmeye
rağmen hâlâ açlıktan insanlar ölüyorsa, insan kalitesinden bahsedebilir miyiz?
İnsanlar renklerinden, etnik yapılarından veya inançlarından dolayı
dışlanıyorlarsa bunu neyle ifade edebiliriz? Bugün dünyanın gözü önünde ülkeler
sömürülüyorsa, hangi nedenle olursa olsun terörü araç olarak kullanan kişi ve
gruplar buluyorsa kaliteden söz edebilir miyiz? 
Sayın Başkan,
değerli milletvekilleri; bizim her şeyden önce insan kalitesi noktasında bir
çaba ortaya koymamız ve bunu diğer her türlü çıktılara, sosyal ilişkilere
yansıtmamız gerekmektedir. 
Kaliteli insanın
en önemli özelliği güzel ahlaktır. Kaliteli insan, insanların canına, malına,
namusuna, evine, hürriyetine ve şerefine saygı duyan insandır. İşte bu anlamda
bizim, “Asıl olan insandır.” Anlayışıyla, kaliteli üretim bir yana, kaliteli
insan yetiştirme noktasında çaba göstermemiz gerekmektedir. Çalışmalarımızın ve
politikalarımızın ana gayesi bu olmalıdır. Üstat Necip Fazıl’ın belirttiği gibi
“Zaman bendedir ve mekân bana emanettir.” Şuurunda, değerlerine sahip çıkan bir
gençlik yetiştirmek zorundayız. Bu hedefe ulaşmak için öncelikle eğitimde
kaliteyi ve fırsat eşitliğini önemsiyoruz. 
AK PARTİ
hükûmetleri yaptığı bütün çalışmaları eğitim sisteminin kalitesi üzerine
kurgulamıştır. AK PARTİ döneminde bütçeden en fazla pay alan Millî Eğitim
Bakanlığı olmuştur.
Sayın Başkan, değerli
milletvekilleri; kaliteli insan adaletlidir, paylaşım ve yardımlaşmadan
yanadır. Ahilik anlayışında olduğu gibi, tartıda ve ticarette hilekârlık
yapmaz. Kaliteli insan bilgiyle donanımlıdır, bilgiyi gerçek anlamda kullanır.
Ünlü edebiyatçımız Ahmet Hamdi Tanpınar’ın belirttiği gibi “Sen bir medeniyetin
iflası nedir bilir misin? İnsan bozulur, insan kalmaz. Bir medeniyet insanı
yapan manevi kıymetler manzumesidir. Anlıyor musun şimdi derdin büyüklüğünü?
Cahilsin, okur, öğrenirsin; gerisin, ilerlersin; adam yok, yetiştirirsin, günün
birinde meydana çıkıverir; paran yok, kazanırsın. Fakat insan bozuldu mu, bunun
çaresi yoktur.” demektedir. Bir düşünürün deyişiyle “Kalite bir erdemdir; o
kendini mekândaki yaşantıda, düşüncedeki derinlikte, sevgideki cömertlikte,
ifadelerdeki gerçeklikte, idaredeki düzende, eylemdeki etkide, doğru zamandaki
doğru harekette gösterir.”
Sözlerime son verirken Dünya
Kalite Günü dolayısıyla “Kaliteli insan, kaliteli dünya” düsturuyla inşallah
kaliteli bir dünyayı hep beraber oluştururuz diyor, yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN – Teşekkür ederiz Sayın
Öz.
Gündem dışı üçüncü söz,
Tekirdağ’ın düşman işgalinden kurtuluş yıl dönümü nedeniyle söz isteyen
Tekirdağ Milletvekili Candan Yüceer’e aittir.
Buyurunuz Sayın Yüceer. (CHP
sıralarından alkışlar)

3.- Tekirdağ Milletvekili Candan
Yüceer’in, Tekirdağ’ın düşman işgalinden kurtuluşunun 92’nci yıl dönümüne
ilişkin gündem dışı konuşması

CANDAN YÜCEER (Tekirdağ) – Bugün,
Tekirdağ’ımızın düşman işgalinden kurtuluşunun 92’nci yıl dönümü sebebiyle
gündem dışı söz almış bulunuyorum.
13 Kasım, Mustafa Kemal Atatürk
önderliğinde Kurtuluş Savaşı’na kadını erkeği, genci yaşlısı ile omuz veren,
can veren Tekirdağlılar, Tekirdağ için onur günüdür. Hemşehrilerim verdikleri
bu mücadelenin ödülünü özgürlüklerine kavuşarak ve bununla beraber işgal
altındaki her karış vatan toprağını kurtararak almıştır. Üstün bir mücadeleyle
bu güzel vatanı ve güzel ilimizi bizlere bırakan atalarımızı buradan bir kez
daha saygıyla, minnetle anmak istiyorum. 
Ayçiçeği tarlalarının, kanola
bahçelerinin sarıya boyadığı verimli toprakları, masmavi denizi, yaz kış
solmayan yeşiliyle, ormanlarıyla, Saray’dan Şarköy’e şehrimiz gerçekten bir
doğa harikası, Allah’ın bize bir lütfu. Günümüzde 900 bini aşan nüfusuyla,
ulusal, uluslararası piyasalara üretim yapan 1.500’ün üzerindeki firması, 130
bin çalışanı, ulaşım imkânları, doğal, tarihî, kültürel zenginlikleriyle
ülkemizin ekonomik ve kültürel zenginliklerine her zaman katkı sağlayan, katkı
sağlayacak bir ilimizdir. 
Tekirdağ, tabiri caizse, yedi gün
yirmi dört saat yaşayan, üreten bir şehir. Her türlü zorluğa karşı üreten,
yatırıma devam eden, vergisini düzenli ödeyen, ülke ekonomisine katkı sunan ama
bunun karşılığını yeterince alamayan bir şehir. Bugün, vergi tahakkukunda
9’uncu sırada ama kamu yatırımlarını alan iller sıralamasında 52’nci sırada.
Yani ödediğimiz vergiler kamu yatırımı olarak bize dönmüyor. Burada şüphesiz ki
Tekirdağ’a, Tekirdağlı hemşehrilerime bir haksızlık söz konusu ama haksızlık
sadece bu konuda değil.
Bugün topraklarımız ve
hemşehrilerimiz büyük bir tehdit altında. Plansız ve kontrolsüz sanayileşme ve
kentleşme sonucu evsel, endüstriyel ve tarımsal kökenli atık suların Ergene’ye
deşarjıyla bugün Ergene zehir saçıyor. İlimizde kanser vakaları arttı, toprak
verimliliği düştü. Maalesef, artık Ergene’de sulu tarım yapılamıyor, yer altı
suları kirlenme sebebiyle kullanılamıyor. On iki senedir Ergene’yi
temizliyoruz, temizledik diyenler, bırakın Ergene’yi temizlemeyi, tam tersi
kararlarla, fabrikalara iki yıl daha Ergene’yi kirletme hakkı veriyor.
Tesislerin kirletici parametrelerinden olan kimyasal oksijen ihtiyacı parametre
limitlerinin 2014’e kadar azaltılmaları gerekirken bu süre 2016’ya kadar
ertelendi. 
Ergene Nehri’nin insan sağlığına
ve çevre sağlığına zararlı etkileri bertaraf edilmeden ilimiz yeni çevre
felaketleriyle baş başa bırakılıyor. Tekirdağ bölgesinde yer almayacak yasaklı
sanayi türleri arasında olan termik santraller, maalesef, plan değişikliğiyle
“enerji depolama ve üretim alanları hariç” ibaresi eklenerek açılmaya
çalışılıyor. Yani yargı kararlarına rağmen, insan sağlığı, çevre sağlığı
umursanmadan, birinci sınıf tarım arazilerine, yaşam, yerleşim yerlerimizin dibine
termik santraller kurulmaya çalışılıyor. Şarköy Kızılcaterzi, Malkara İbrice,
Marmara Ereğlisi, şimdi de Ergene ilçemizdeki vatandaşlarımız bununla mücadele
ediyorlar. 
Doğa katliamının bir diğer örneği
de Saray ilçemizde yaşanıyor, adını yanı başındaki ormandan alan Güngörmez
köyünde. Ormanda o kadar sık ağaçlar var ki kafanızı kaldırdığınızda gökyüzünü
göremiyorsunuz. İşte, bu ormanımız şimdi kuvarsit ocağı tehlikesiyle uğraşmak
zorunda. Bölgemizde su kaynakları kirleniyor, binlerce ağaç kesiliyor. Bir
yandan hemşehrilerim bu doğa katliamlarıyla uğraşırken bir yandan da hasatları
borçlarını ödeyemeyince ata yadigârı, baba yadigârı topraklarını, kanla canla
kazandıkları topraklarını parayla pulla satmak zorunda kalıyorlar. 
Ben buradan şunu söylemek istiyorum:
“Toprak, eğer uğrunda ölen varsa vatandır.” sözü bugün için birilerine anlam
ifade etmiyor olabilir ama Namık Kemal, Yahya Kemal ve Ulu Önder Mustafa Kemal
ile “Üç Kemaller Diyarı” olarak anılan şehrime çok fazla şey anlam ifade
ediyor. 
Ben buradan tüm hemşehrilerime,
yetiştirdikleri günebakanlar gibi yüzünü aydınlığa dönen hemşehrilerime
sevgilerimi ve saygılarımı sunuyorum. Tekirdağ’ımızın kurtuluşunun 92’nci
yılını kutluyorum.
Sağ olun. (CHP sıralarından
alkışlar)
BAŞKAN – Teşekkür ederiz Sayın
Yüceer.
Gündeme geçmeden önce sisteme
girmiş sayın milletvekillerine birer dakika kısa söz vereceğim.
İlk söz Sayın Koçer’in.

V.- AÇIKLAMALAR
1.- Gaziantep Milletvekili Abdullah Nejat
Koçer’in, Türkiye’nin insani yardım konusundaki başarısına ilişkin açıklaması

ABDULLAH NEJAT KOÇER (Gaziantep)
– Teşekkür ederim Sayın Başkan.
Türkiye’nin insani yardım
konusunda dünyada ABD ve İngiltere’den sonra 3’üncü ancak gayrisafi millî
hasıla oranıyla 1’inci durumda olması çifte standartlı dünyanın yüzüne vurulan
en önemli gerçektir. Türkiye'nin insani yardımlardaki bu önemli başarısından
dolayı, başta Hükûmetimiz olmak üzere, AFAD, Kızılay ve TİKA’ya teşekkürü bir
borç biliyorum.
Türkiye'de en
fazla sığınmacıyı üç yıldan bu yana misafir eden Gaziantepli hemşehrilerime de
burada yürekten teşekkür etmek istiyorum.
Ayrıca,
destekleriyle bu süreci yöneten Gaziantep Valiliğimize, Büyükşehir Belediye
Başkanımıza, Şahinbey, Şehitkamil, Nizip ve İslahiye Belediye Başkanlarımız ile
oda, borsa ve vakıflarımıza sonsuz teşekkür ediyor, yüce heyetinizi saygıyla
selamlıyorum.
BAŞKAN –
Teşekkür ederiz Sayın Koçer. 
Sayın Atıcı…
2.- Mersin Milletvekili Aytuğ Atıcı’nın,
17-25 Aralık yolsuzluk operasyonlarından sonra PolNet bilgi sisteminin
çöktüğüne ve yirmi dört saat boyunca sınırlardan kimlerin girip çıktığının
bilinmediğine ilişkin açıklaması

AYTUĞ ATICI
(Mersin) – Teşekkür ederim Sayın Başkan.
Değerli
arkadaşlarım, 17 ve 25 Aralık yolsuzluk operasyonlarından sonra PolNet bilgi
sisteminin çöktüğünü ve sınırlara giren, çıkan insanların elle kaydedildiğini
bu mikrofonlardan yine sizlere duyurmuştum ve bu konuyu bir soru önergesiyle
yüce Meclisin gündemine getirmiştim, ancak hâlâ bu soru önergeme cevap
alamadım. PolNet sistemi yaklaşık olarak yirmi dört saat arızalı kaldıktan
sonra işleme geçmiştir, o süre içerisinde Türkiye'ye giren, çıkan kimlerin
olduğu bilinmemektedir. Bunu yüce Meclisin dikkatine arz ediyorum ve bunların
derhâl bildirilmesi gerektiğini düşünüyorum.
Teşekkür ederim.
BAŞKAN –
Teşekkür ederiz Sayın Atıcı.
Sayın Akbulut…

3.- Tekirdağ Milletvekili Tevfik
Ziyaeddin Akbulut’un, Tekirdağ’ın düşman işgalinden kurtuluşunun 92’nci yıl
dönümüne ve AK PARTİ iktidarlarında Tekirdağ’a yapılan yatırımlara ilişkin
açıklaması

TEVFİK ZİYAEDDİN
AKBULUT (Tekirdağ) – Sayın Başkanım, teşekkür ederim.
Ben de Tekirdağ
ilimizin 92’nci kurtuluş yıl dönümünü yürekten kutluyorum ve gazilerimizi ve
şehitlerimizi rahmetle anıyorum. 
Tekirdağ, on
iki, on üç yıldır AK PARTİ iktidarında seksen yıldır alamadığı yatırımları
almıştır. Sadece kara yollarında yaptığımız yatırım 1 milyarı geçmiş,
Ergene’nin temizliği konusunda 3,2 milyar ödenek ayrılmış ve bunun için, otuz
beş yıldır devam eden Ergene kirliliği konusunda, 2011 yılında Hükûmetimizin
açıkladığı eylem planıyla, çarpık sanayileşmeyi önleme adına 8 tane organize
sanayi bölgesi kurulmuş, 5 tane de arıtma tesisi inşaatı devam etmektedir ve
inşallah, iki yıl sonra Ergene pırıl pırıl su akıtan, tarımda da
kullanabileceğimiz…
(Mikrofon
otomatik cihaz tarafından kapatıldı)
BAŞKAN –
Teşekkür ediyoruz Sayın Akbulut.
Sayın Küçük…

4.- İstanbul Milletvekili Sedef Küçük’ün,
Kültür ve Turizm Bakanlığı Müsteşarı Haluk Dursun’un kişisel Facebook
hesabındaki, Bakanlıkta çalışan kadın personele yönelik bazı ifadelerine
ilişkin açıklaması
SEDEF KÜÇÜK
(İstanbul) – Teşekkür ederim Sayın Başkan.
Kültür ve Turizm
Bakanlığı Müsteşarı Haluk Dursun’un, kişisel Facebook hesabında “Hayat Bilgisi
Sıfır” başlıklı bir yazı kaleme alarak, Bakanlıkta çalışan kadın personeline
yönelik “Çay demlemeyi bilmiyorlar. Kompostoyla hoşaf arasındaki farktan hiç
anlamıyorlar. Çan çan konuşmaya bayılıyorlar. Bizim kızlar hayat bilgisi
konusunda çok boşlar.” tanımlamasını yapmasını ve kadının en büyük meziyeti
olarak çay demlemeyi veya ev işlerini görmesini, böyle yapmakla da cinsiyet ayrımcılığını
ve toplumsal cinsiyet rollerini körüklemesini kınıyorum.
Sosyal medyada
Hükûmeti eleştirdi diye haklarında soruşturma açılan memurlar varken, Bakanlık
Müsteşarının kadınları aşağılaması konusunda bir işlem yapılacak mıdır,
soruyorum ve merak ediyorum? 
BAŞKAN –
Teşekkür ederiz Sayın Küçük.
Sayın Yılmaz…

5.- Afyonkarahisar Milletvekili
Kemalettin Yılmaz’ın, son günlerde kara yollarında meydana gelen trafik
kazalarına ve Ankara-Antalya kara yolunun durumuna ilişkin açıklaması

KEMALETTİN
YILMAZ (Afyonkarahisar) – Teşekkürler Sayın Başkanım.
Son günlerde
meydana gelen katliam gibi çok ölümlü trafik kazaları yüreklerimizi yakmaya
devam etmektedir. Daha önceden de Türkiye Büyük Millet Meclisi kürsüsünden
defalarca söyledim, maalesef duymazlıktan geldiniz. Bir kez daha buradan
söylemek ve hatırlatmak istiyorum. 
Ankara’dan
Isparta, Burdur, Aydın, Denizli, Muğla ve Antalya istikametine ulaşımı yaklaşık
50 kilometre kısaltan bir yol var. Bu yol Emirdağ, Bolvadin, Çay’dan devam
eden Çölovası yolu kanalıyla Dinar-Porsuma Kavşağı’na çıkar. Her geçen gün bu
yoldaki trafik yoğunluğu artmaktadır. Özellikle turist ve yük taşıyıcı firmalar
bu yolu tercih etmektedirler. Trafik yoğunluğuyla birlikte kaza riski de
artmaktadır. Bu yolda 2000 ve 2001 yıllarında yapılan genişletme
çalışmalarından sonra dişe dokunur herhangi bir iyileştirme çalışması
yapılmamıştır. Açık söylüyorum, bu güzergâhta kaza “Geliyorum.” diyor. Bu yol
güzergâhı acilen çift yol olarak düzenlenmelidir. Aksi halde bu güzergâhta can
ve mal kayıpları kaçınılmaz olacaktır.
Saygılar
sunuyorum.
BAŞKAN –
Teşekkür ederiz Sayın Yılmaz.
Sayın Buldan…

6.- Iğdır Milletvekili Pervin Buldan’ın,
Ermenek’te meydana gelen maden kazasının ardından Enerji ve Tabii Kaynaklar
Bakanı Taner Yıldız ile Çalışma ve Sosyal Güvenlik Bakanı Faruk Çelik
haklarında HDP Grubu adına verdikleri gensoru önergelerini, kurtarma
çalışmalarının devam etmesi nedeniyle geri çektiklerine ilişkin açıklaması

PERVİN BULDAN
(Iğdır) – Teşekkür ederim Sayın Başkan.
Sayın Başkan,
değerli milletvekilleri; Ermenek’te yaşanan maden faciasında zamanında gerekli
önlemlerin alınmamasından kaynaklı sorumlulukları nedeniyle Enerji ve Tabii
Kaynaklar Bakanı Sayın Taner Yıldız ile Çalışma ve Sosyal Güvenlik Bakanı Sayın
Faruk Çelik hakkında 5 Kasım 2014 tarihinde grubumuz adına vermiş olduğumuz 2
adet gensoru önergesini, Ermenek’te henüz 16 işçi kardeşimize ulaşılmamış
olması, bu yöndeki çalışmaların hâlen devam ediyor olması ve acılı ailelerin
yakınlarına bir an önce ulaşma yönündeki beklentisi nedeniyle, işçilere
ulaşılması sürecinin ardından yeniden vermek üzere ertelediğimizi kamuoyunun ve
Genel Kurulun bilgilerine sunarız.
Teşekkürler.
BAŞKAN –
Teşekkür ederiz Sayın Buldan.
Sayın Tanal…

7.- İstanbul Milletvekili Mahmut
Tanal’ın, Türk Silahlı Kuvvetleri mensuplarına karşı açılan davaların Anayasa
Mahkemesinde acilen ele alınması gerektiğine ve iktidarın, otoriter yapısından
ve baskıcı rejiminden vazgeçmesini istirham ettiğine ilişkin açıklaması

MAHMUT TANAL
(İstanbul) – Teşekkür ederim Sayın Başkan.
Sayın Bakan,
devletin en yetkili ağızlarından “Türk Silahlı Kuvvetlerine kumpas kuruldu”.
denilen davaların tamamı temelde çökmüştür. Bu sebeple, suçsuz olan insanların
ve ailelerinin mağduriyetinin giderilmesi için, Anayasa Mahkemesince acilen bu
dosyaların ele alınarak mağduriyetin giderilmesini talep ediyoruz.
Siyasi iktidarı
ilgilendiren esas olay şu: İktidarın yargıyı siyasi sopa olarak kullanıp algı
yaratarak emniyete yönelik adaletsiz, hukuksuz operasyonlara son vermesini,
iktidarın yargı üzerindeki elini çekmesini istirham ediyoruz. “Hırsız var!”
diyerek haber yaptığı için basına karşı dava açılması, yargı yoluyla basın
özgürlüğünün ihlalidir. Bu anlamda, iktidarın bu otoriter yapısından, baskıcı
rejimden vazgeçmesini istirham ediyorum.
BAŞKAN –
Teşekkür ederiz Sayın Tanal.
Sayın Özdağ…

8.- Manisa Milletvekili Selçuz Özdağ’ın,
Rum yazar Dido Sotiriyu’nun “Benden Selam Söyle Anadolu’ya” kitabında Atatürk’e
ve Türklere hakaret edildiğini ve bu kitabın CHP’li belediyeler tarafından
kültür armağanı olarak dağıtılmasını yadırgadığına ilişkin açıklaması

SELÇUK ÖZDAĞ
(Manisa) – Dido Sotiriyu bir Rum yazar, Aydın’da yaşamış, daha sonra Atina’da
2004 yılında vefat etmiş birisi; “Benden Selam Söyle Anadolu’ya” adlı bir kitap
yazmış, bir roman. Bu roman -Türkiye’de fikir hürriyeti var- tabii ki
yayımlanabilir. 1982 yılında, Milliyet gazetesi tarafından Türk-Yunan Dostluk
Ödülü verilmiş bu yazara ve bu kitaba. Ardından, bu kitap, geçmiş dönemdeki
CHP’li Selçuk Belediyesi tarafından kültür armağanı olarak dağıtılmış. Şimdi
ise Cumhuriyet Halk Partili İzmir belediyeleri tarafından tiyatro eseri hâline
dönüştürülmüş ve yayımlanmakta, piyes olarak oynanmaktadır. “Ne var burada?”
denilebilir. Bu kitapta Atatürk’e büyük hakaretler var, bu kitapta Türklerin
katliamcı olduğu, hatta ırz düşmanı olduğu, 40 bin kişiyi, 40 bin Rum’u
Manisa’ya getirerek kestiği noktasında ifadeler var ve bu ifadeleri Cumhuriyet
Halk Partili bir belediyenin kültür armağanı olarak dağıtmış olmasını
yadırgıyorum. Aynı zamanda, Cumhuriyet Halk Partili belediyelerce de böyle bir
yazarın Kurtuluş Savaşı’na hakaret eden, Atatürk’e hakaret eden, efelere
hakaret eden, Türkleri katliamcı ve ırz düşmanı olarak gösteren kitabının
takdim edilmiş olmasını da ayıplıyorum.
BAŞKAN –
Teşekkür ederiz Sayın Özdağ.
Sayın Yeniçeri…

9.- Ankara Milletvekili Özcan
Yeniçeri’nin, iktidarın, yasa dışı ve canice yöntemlerle otorite tesis etmeye
çalışan KCK’nın işlediği suçlara karşı gereğini yapmayarak suça ortak olduğuna
ilişkin açıklaması

ÖZCAN YENİÇERİ
(Ankara) – Teşekkür ederim Sayın Başkan.
Kobani’yi bahane
ederek çetelere “Sokakları Kobani’ye çevirin.” talimatı veren HDP, sokaklardaki
terörü örgütleyen KCK 6-7 Ekimde iş yerlerini yağmalatmış, 50’ye yakın
vatandaşın da ölümüne sebep olmuşlardır. Üç gün boyunca “Öldürün, saldırın,
yakın, yıkın!” çağrıları, bu merkezler tarafından icra edilmiştir. 
Kentleri savaş
alanına çeviren ya da çevrilme talimatı verenlerden AKP iktidarı hesap
soramamaktadır. Seçimlerin yaklaşması yüzünden AKP, kamu düzenini altüst eden
çetelere karşı harekete geçmemektedir. İktidar, yasa dışı ve canice yöntemlerle
bölgede otorite tesis etmeye çalışan KCK’nın işlediği suçlara karşı gereğini
yapmayarak aslında, bu suça ortak olmaktadır. AKP ya devlet gibi sorumluluk
içinde davranmalı ya da bu milletin yakasından düşmelidir.
Teşekkür ederim.
BAŞKAN –
Teşekkür ederiz Sayın Yeniçeri.
Sayın Demir…
10.- Muğla Milletvekili Nurettin
Demir’in, Sağlık Bakanlığının, eğitim ve araştırma hastanelerinde görev alacak
başasistanların atamalarıyla ilgili sınavı neden ertelediğini öğrenmek
istediğine ilişkin açıklaması

NURETTİN DEMİR
(Muğla) – Teşekkür ederim Sayın Başkan.
Sağlık Bakanlığı
eğitim ve araştırma hastanelerinde görev alacak olan başasistanların atanmaları
amacıyla 9 Kasım 2014 tarihinde yapılacak olan sınavın ertelendiği bir cep
mesajıyla haber verilmiştir. Ondokuz Mayıs Üniversitesi Uzaktan Eğitim
Merkezinden gönderilen mesajda, Sağlık Bakanlığının 14 Ekim tarihindeki
talebiyle sınavın daha sonra belirlenecek bir tarihe ertelendiği
belirtilmektedir. Sağlık Bakanlığından, binlerce uzman hekimi ilgilendiren
böylesi önemli konuda tatmin edici bir açıklama yoktur. Sınav neden
ertelenmiştir? Aylardır bu sınava hazırlanan genç hekimler neden mağdur
edilmiştir? Sınav güvenliğiyle ilgili bir sorun mu vardır? Sağlık Bakanlığı
neden konuyla ilgili şeffaf davranmamakta, tatmin edici açıklamalar
yapmamaktadır? Sınav ne zaman yapılacaktır? Yeni başvuru alınacak mıdır?
Teşekkür ederim
Sayın Bakan.
BAŞKAN –
Teşekkür ederiz Sayın Demir.
Sayın Sarıbaş…

11.- Çanakkale Milletvekili Ali
Sarıbaş’ın, Çanakkale’deki kara yollarının durumuna ilişkin açıklaması

ALİ SARIBAŞ
(Çanakkale) – Teşekkür ederim Sayın Başkan. 
Türkiye’deki
çift yollarla övünen AKP Hükûmeti, on iki yıl geçmesine rağmen, Çanakkale
ilinde hâlâ yollar bitirilmemiş, kimi yerlerde de hiç başlanmamıştır.
Ezine-Ayvacık arasında bir yıl önce yapılan bir kısım çift yolun asfaltı
dökülmüş ve şimdi de birdenbire, mevcut asfalt sökülerek tekrar yerine asfalt
dökülmeye başlanmıştır. Bunun sebebi nedir? Yaklaşık bir yıl önce dökülerek
şimdi sökülen asfaltın ömrü bir yıl mıydı? Bu asfaltın devlete maliyeti ne
kadar olmuştur? Şimdi dökülen asfalt bir yıl sonra sökülecek midir? Bu asfaltın
maliyeti, ömrü ne kadar olacaktır? Ayvacık’ı İzmir’e bağlayan Çanakkale yolu
hâlâ bitirilmemiştir. Ne zaman bitirmeyi düşünüyorsunuz? İnsanlar bu eziyetten
ne zaman kurtulacaktır? 
BAŞKAN –
Teşekkür ediyoruz Sayın Sarıbaş. 
Sayın Çınar…
12.- Kastamonu Milletvekili Emin
Çınar’ın, Kastamonu Havalimanı’ndaki uçuş seferlerinin sayısının neden
düşürüldüğünü öğrenmek istediğine ilişkin açıklaması

EMİN ÇINAR
(Kastamonu) – Teşekkür ederim Sayın Başkan. 
26 Temmuz 2013
tarihinde Kastamonu Havalimanı resmî seferlerine başlamıştır. 6 Ekim 2013
tarihinde, Türk Hava Yolları Genel Müdürü Temel Kotil Kastamonu ziyaretinde,
Kastamonu Havalimanı’ndaki uçuş seferlerindeki doluluk oranlarından
memnuniyetini dile getirerek Kastamonu’daki uçuşların günde 2 sefere
çıkarılacağı müjdesini vermiştir ama bir ay kadar önceki bu ifadelere rağmen,
Kastamonu’daki uçuş seferleri maalesef haftada dört güne düşürülmüştür. Sayın
Genel Müdürün yapmış olduğu, Kastamonu’ya vermiş olduğu bu müjdeli haberin
arkasında durmasını, yetkililerin bu konuyu takip etmesini temenni ediyorum. 
Saygılar
sunuyorum. 
BAŞKAN –
Teşekkür ederiz Sayın Çınar. 
Sayın Türkoğlu…

13.- Osmaniye Milletvekili Hasan Hüseyin
Türkoğlu’nun, TÜRK BÜRO-SEN’in Maliye Bakanlığı önünde yaptığı eyleme ilişkin
açıklaması

HASAN HÜSEYİN
TÜRKOĞLU (Osmaniye) – Teşekkür ederim Sayın Başkan. 
Dün, Maliye
Bakanlığı önünde TÜRK BÜRO-SEN sendikası tarafından kamu çalışanlarının servis
hizmetlerinden faydalanmasına ilişkin bir basın bildirisi okunmuştur. Bu
bildirinin okunmasını takiben, sembolik olarak 7 kişi bisikletle Türkiye Büyük
Millet Meclisine dilekçe götürmek istemiştir ancak AKP Hükûmetinin
talimatlandırdığı polis bu demokratik, medeni ve barışçıl eylemi, şiddetle
karşılık vererek, engellemiştir. AKP Hükûmeti IŞİD’i destekleyenlere, bölücü
örgüt adına yakıp yıkanlara, PKK adına kamu düzeni tesis edenlere, özerklik ilan
edenlere ses çıkarmaz iken “Bizim ilkemiz önce ülkemiz.” diyen TÜRKİYE KAMU-SEN
VE TÜRK BÜRO-SEN’e aslan kesilmektedir. Bunun hesabı mutlaka sorulacaktır.
BAŞKAN –
Teşekkür ediyoruz Sayın Türkoğlu.
Sayın Öz…

14.- Mersin Milletvekili Ali Öz’ün, Millî
Eğitim Bakanlığının il millî eğitim müdürlerine bir tebligat göndererek
velilerden İnsani Yardım Vakfına para bağışlamalarını talep ettiği şeklindeki
iddiaların doğru olup olmadığını öğrenmek istediğine ilişkin açıklaması

ALİ ÖZ (Mersin)
– Teşekkür ediyorum Sayın Başkanım.
Son günlerde
basında yer alan bir habere göre, Millî Eğitim Bakanlığının il millî eğitim
müdürlerine bir tebligat yayınlayarak okullardan, ailelerden -okuldaki
çocuklarından- İnsani Yardım Vakfına para bağışlamasını talep ettiği şeklinde
iddialar vardır. Hükûmetiniz olarak, bu iddialara cevap vermek zorundasınız. Bu
şekilde, kaynağı nereden geldiği belli olmayan, nereye gideceği belli olmayan
bir para toplama alışkanlığınızdan vazgeçmenizi şiddetle tavsiye ediyorum. Daha
önce bunun benzerini yaptınız, birtakım olaylarla Türkiye tanışma fırsatı buldu
sayenizde. Eğer böyle bir uygulama yoksa Millî Eğitim Bakanlığının bunu acil
bir şekilde açıklamasını talep ediyorum.
BAŞKAN –
Teşekkür ediyoruz Sayın Öz.
Sayın Karakelle…

15.- Erzincan Milletvekili Sebahattin
Karakelle’nin, Erzincan Milletvekili Muharrem Işık’ın yaptığı gündem dışı
konuşmasındaki bazı ifadelerine ilişkin açıklaması

SEBAHATTİN
KARAKELLE (Erzincan) – Çok teşekkür ediyorum Sayın Başkanım.
Muharrem Işık
Bey’e öncelikle teşekkür ediyorum Erzincan’ın sorunlarını dile getirdiği için.
Ben de sadece bazı açıklamalarını düzeltmek amacıyla söz aldım. 
Orman ve Su
İşleri Bakanımız gerekli açıklamaları yaptı hastanenin ek binalarıyla ilgili. Malumunuz,
bizim, orada, kamulaştırmadan dolayı ek binayı yapma işimiz iki buçuk yıl geri
kaldı ama şu anda hem Sağlık Bakanımızın hem de Kalkınma Bakanımızın
programlarında Erzincan Tıp Fakültemize 200 yataklı araştırma hastanemizi
yapacağız ve şunu da ben ifade edeyim ki Tıp Fakültemizde şu anda, günlük
asgari 2 tane kalp ameliyatı, 10 tane anjiyo yapılmaktadır. Doğu Anadolu’da,
büyüyen böyle bir üniversite hastanemiz var. 
“Oy vermeyenlere
iş verilmiyor.” şeklinde bir ifadesi oldu sayın milletvekilimizin. İŞKUR
marifetiyle toplum yararına çalışmak için alınan bin kişi kurayla alınmıştır.
Biz de görevimiz…
(Mikrofon
otomatik cihaz tarafından kapatıldı) 
BAŞKAN –
Teşekkür ediyoruz Sayın Karakelle.
Sayın Öğüt…

16.- İstanbul Milletvekili Kadir Gökmen
Öğüt’ün, İstanbul Pendik’te bulunan Sapanbağları Semt Polikliniğinin
kapatılmasının gerekçesini öğrenmek istediğine ve çalışması yapılan Diş
Hekimleri Yönetmeliği konusunda Türk Diş Hekimleri Birliğinden görüş alınması
gerektiğine ilişkin açıklaması

KADİR GÖKMEN
ÖĞÜT (İstanbul) – Teşekkür ederim Sayın Başkanım.
İstanbul
Pendik’te bulunan, şimdilerde ruh sağlığı merkezine dönüştürülmüş Sapanbağları
Semt Polikliniğinden 6 mahallenin halkı yararlanmaktaydı. Lağvedilen
poliklinik, kamu kurum
ve kuruluşlarından hiçbir yardım ve destek almadan vatandaşların katkılarıyla
yapılmış, röntgen cihazı, biyokimya laboratuvarı ve renkli “doppler” cihazı
dahi halk desteğiyle alınmıştı. 11 branşta günde 400 ila 500 kişiye hizmet
veren polikliniğin kapatılması ve yerine ruh sağlığı merkezi açılması bölge
halkının haklı tepkisine neden olmuştur. Buranın kapatılmasının gerekçesi
nedir? Söz konusu karar alınırken mahalle muhtar ve derneklerinden görüş
alınmış ve yaşanacak mağduriyet düşünülmüş müdür? Özellikle, bölge halkının
tepkisinin söz konusu olduğu göz önünde bulundurularak oranın yeniden eski
hâline dönüştürülmesi düşünülmektedir? 
Ayrıca, Diş Hekimliği Yönetmeliği
konusunda Bakanlık tarafından bir çalışma yapılmaktadır. Bu çalışmanın mutlaka
Türk Diş Hekimleri Birliğinden görüş alınarak yapılması gerekmektedir.
Meslektaşlarımız bu konuda çok tedirgindir, Sayın Bakanıma buradan bir daha
duyurmak istiyorum. 
BAŞKAN – Teşekkür ederiz Sayın Öğüt.
Sayın Eryılmaz…

17.- Hatay Milletvekili Refik
Eryılmaz’ın, Türkiye’nin Orta Doğu’ya açılan gümrük kapılarının kapalı olması
nedeniyle bölgede ciddi ekonomik sıkıntılar yaşandığına ilişkin açıklaması

REFİK ERYILMAZ (Hatay) – Teşekkür
ediyorum Sayın Başkan.
Hükûmetin izlemiş olduğu yanlış dış
politika sonucu, maalesef, bütün komşularımızla düşman bir ülke hâline geldik
ve bunun neticesinde de özellikle Orta Doğu’ya açılan bütün gümrük
kapılarımızın yaklaşık üç buçuk yıldır kapalı olduğunu görüyoruz. Gümrük
kapılarının kapalı olmasından kaynaklı, bölgede çok ciddi ekonomik sıkıntılar
yaşanıyor. 
Akdeniz Bölgesi’nin önemli gelir
kaynaklarından biri olan narenciye ve şu anda, narenciye üreticisi büyük bir
krizle karşı karşıya. Narenciye âdeta ağaçta kaldı. “Komşu ülkelerin yönetimini
muhatap almayacağız.” diyen Hükûmet, acaba bölge insanımızı ne zaman muhatap
alıp bu sorunlarına çözüm üretecek? Bunu bölge insanımız gerçekten merak
ediyor. Ciddi bir kan kaybı yaşanıyor. Buna bir an önce çözüm üretilmesi
gerektiğini düşünüyoruz. 
Teşekkür ediyorum.
BAŞKAN – Teşekkür ederiz Sayın
Eryılmaz.
Sayın Halaçoğlu…

18.- Kayseri Milletvekili Yusuf
Halaçoğlu’nun, Tekirdağ’ın düşman işgalinden kurtuluşunun 92’nci yıl dönümüne
ilişkin açıklaması

YUSUF HALAÇOĞLU (Kayseri) – Teşekkür
ederim Sayın Başkanım.
Bugün 13 Kasım, Tekirdağ’ın Yunan
işgalinden kurtuluşunun 92’nci yıl dönümü. 1357 yılında, Osmanlı Devleti
zamanında Türk topraklarına katılan Tekirdağ’ın Yunan işgaline uğramasından
sonra, kesin olarak tekrar bu işgalden kurtarılmasının yıl dönümü olan 13 Kasım
92’nci yıl dönümü, ülkemize bağlılıklarıyla gurur duyduğumuz bütün Tekirdağ halkına
hayırlı olsun diyorum, onları da kutluyorum. İnşallah, bir daha böyle
durumlarla karşılaşmamasını da diliyorum.
BAŞKAN – Teşekkür ediyoruz Sayın
Halaçoğlu.
Sayın Altay…

19.- Sinop Milletvekili Engin Altay’ın,
Manisa Milletvekili Selçuk Özdağ’ın yaptığı açıklamasındaki bazı ifadelerine
ilişkin açıklaması

ENGİN ALTAY (Sinop) – Teşekkür
ederim Sayın Başkan.
Sayın Selçuk Özdağ, yerinden
aldığı sözde, İzmir’deki kimi Cumhuriyet Halk Partili belediyelerin Dido
Sotiriyu’nun “Benden Selam Söyle Anadolu’ya” adlı kitabını kültür armağanı olarak
dağıttıklarını, bazı belediyelerin de tiyatro eseri olarak oynattıklarını ve bu
kitabın Atatürk’e hakaret içerdiğini, Rumların katledildiğini söyleyerek durumu
kınadı. Nereden bakıldığına bağlı. Bu kitabı ben maalesef okuyamadım, bu da
benim için bir eksiklik. Ancak, kitabı okuyan birkaç milletvekili arkadaşımdan
aldığım bilgiye göre, kitapta Atatürk’e hakaret yerine Türk-Rum kardeşliğini ve
birlikte yaşamayı teşvik edici bir kompozisyon var. Selçuk Özdağ’a kitabı
yeniden okumasını tavsiye ederim.
Teşekkür ederim.
BAŞKAN – Teşekkür ederiz Sayın
Altay.
SELÇUK ÖZDAĞ (Manisa) – Sayın
Başkanım, bir dakika lütfen…
BAŞKAN – Lütfen, yerinizden söz
alınız.
Sayın Işık…

20.- Kütahya Milletvekili Alim Işık’ın,
Hükûmetin, yer altı maden işletmeciliğindeki sorunlarla ilgili bazı
düzenlemeler yapması gerektiğine ilişkin açıklaması

ALİM IŞIK (Kütahya) – Teşekkür
ederim Sayın Başkan.
Ülkemizde faaliyet gösteren
özellikle yer altı maden işletmelerinde çalışanların durumlarının
iyileştirilmesi amacıyla zaman zaman getirilen düzenlemelere rağmen, maalesef
bu konuda çözüm sağlanamadığı yaşanan son acı örneklerle bir kez daha
görülmüştür. Özellikle, en son yapılan 6552 sayılı torba yasa düzenlemelerinin
ardından, özel ve kamu adına iş yapan yer altı maden işletmelerinde artan mali
yüklerin karşılanması amacıyla Hükûmetin bazı düzenlemeleri yapma zorunluluğu
ortaya çıkmıştır. Bu konuda Hükûmeti acil göreve davet ediyor, size de teşekkür
ediyorum.
BAŞKAN – Teşekkür ederiz Sayın
Işık.
Gündeme geçiyoruz.
Meclis araştırması açılmasına
ilişkin üç önerge vardır, okutuyorum:

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Burdur Milletvekili Ramazan Kerim
Özkan ve 28 milletvekilinin, küçükbaş hayvan yetiştiriciliğinde yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1111)

Türkiye Büyük Millet Meclisi Başkanlığına
Ülkemizde,
1999-2000 yılları arasında küçükbaş hayvan sayısı 50 milyonun üzerindeyken
uygulanan yanlış hayvancılık politikaları, ekonomik krizler, hayvancılık
girdilerinin aşırı yüksekliği, ürünlerinin değerlendirilememesi, yayla ve mera
alanlarının azalması, terör göçleri nedeniyle koyun varlığımızda düşüşler
olmuştur. Ayrıca, Hükûmetin ithalat rejimi dolayısıyla hayvancılıktan maddi
kazanç elde etmenin zorluğu ve iflaslar, üreticinin hayvancılık yapmaktan
soğuması ve başka alanlara yönelmesi nedenleriyle bugün küçükbaş hayvan
varlığımızda çok büyük düşüşler yaşanmış ve yapılan istatistiklerde koyun
popülasyonumuzun bugün 20 milyon civarında olduğu görülmektedir.
Ülkemizin öz
ırklarından olan merinos koyunların bugün ithal edilmekte olan Romanov ırkı
koyunlardan hiçbir eksikliği olmadığı gibi, artıları daha da fazladır.
Merinoslarda ikizlik genetik özellik olup çok yüksektir. Hatta, üçüz ve
dördüzlük oranları da Romanov koyunlarına göre daha yüksektir. Ayrıca, merinos
koyunlarının yavrularının Romanov cinsine göre daha iri ve etli olduğu, 15-20
günlük bir merinos yavrusunun 20 kilograma kadar ulaşabildiği bilinmektedir.
Ancak, Bakanlığınız tarafından merinos koyun ırkı âdeta kaderine terk edilmiş,
neredeyse yakın zamanlarda nesli tükenecek konumda olma riski altına girmiştir.
Özellikle yaz aylarında tarafımıza ulaşan damızlık merinos isteklerini TİGEM
karşılayamamaktadır.
Ülkemizin tüm
bölgelerinde koyun yetiştiriciliği yapılabilmekle birlikte özellikle Orta ve
Doğu ve Güneydoğu Anadolu Bölgelerindeki coğrafya bu yetiştiriciliğe daha uygun
bir yapıdadır. Bu nedenle, koyun varlığının önemli bölümü bu bölgelerde yer almaktadır.
Eti, sütü ve yapağısıyla bulunduğu bölgenin ekonomisine önemli bir fayda
sağlar.
Ülkemizdeki
merinos ırkı koyunların yetiştirilmesinin teşvik edilmesi, üretimi, ihracatı,
devletin bu öz kaynağımıza sahip çıkması, bununla ilgili sorunlarının ve çözüm
yollarının belirlenmesi, destekleme yollarının araştırılması, idari ve kurumsal
yasal düzenlemelerin yapılması amacıyla İç Tüzük’ün 104’üncü ve 105’inci
maddeleri gereğince ekte yer alan gerekçeye istinaden bir Meclis araştırması
açılmasını arz ve teklif ederiz.
1) Ramazan Kerim Özkan  (Burdur)
2) Mustafa Sezgin Tanrıkulu  (İstanbul)

3) Celal Dinçer  (İstanbul)

4) Aylin Nazlıaka  (Ankara)
5) Engin Altay  (Sinop)
6) İhsan Özkes  (İstanbul)
7) Ahmet İhsan Kalkavan  (Samsun)

8) Doğan Şafak  (Niğde)
9) İlhan Demiröz  (Bursa)

10) Ali Sarıbaş (Çanakkale)
11) Haydar Akar (Kocaeli)
12) Gürkut Acar (Antalya)
13) Mehmet Şeker (Gaziantep)
14) Ali Serindağ (Gaziantep)
15) Namık
Havutça (Balıkesir)
16) Ali Haydar
Öner (Isparta)
17) Mahmut Tanal (İstanbul)
18) Mehmet Hilal
Kaplan (Kocaeli)
19) Özgür Özel (Manisa)
20) Candan
Yüceer (Tekirdağ)
21) Kadir Gökmen
Öğüt (İstanbul)
22) Nurettin
Demir (Muğla)
23) Mustafa
Serdar Soydan (Çanakkale)
24) Hasan Ören (Manisa)
25) Mehmet Ali
Ediboğlu (Hatay)
26) Selahattin
Karaahmetoğlu (Giresun)
27) Sedef Küçük (İstanbul)
28) Ramis Topal (Amasya)
29) Aytuğ Atıcı (Mersin)

2.- Iğdır Milletvekili Sinan Oğan ve 21
milletvekilinin, sulama birliklerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1112)

Türkiye Büyük Millet Meclisi Başkanlığına
Türkiye'deki
sulama birliklerinin sorunlarını ve bunların çözüm yollarını araştırmak için
Anayasa’mızın 98’inci ve Meclis İçtüzüğü’nün 104’üncü ve 105’inci maddeleri
gereğince Meclis araştırma komisyonu kurulması hususunda gereğini arz ederiz.
1) Sinan Oğan (Iğdır)
2) Lütfü Türkkan (Kocaeli)
3) Mehmet Şandır (Mersin)
4) Oktay Öztürk (Erzurum)
5) Enver Erdem (Elâzığ)
6) Bülent Belen (Tekirdağ)
7) Reşat Doğru (Tokat)
8) Münir
Kutluata  (Sakarya)
9) Erkan Akçay (Manisa)
10) Kemalettin
Yılmaz (Afyonkarahisar)
11) Mesut
Dedeoğlu (Kahramanmaraş)
12) Cemalettin
Şimşek (Samsun)
13) Yusuf
Halaçoğlu (Kayseri)
14) Sadir Durmaz (Yozgat)
15) Mehmet
Erdoğan (Muğla)
16) Ruhsar
Demirel (Eskişehir)
17) Celal Adan (İstanbul)
18) Atila Kaya (İstanbul)
19) Ali
Uzunırmak (Aydın)
20) Hasan
Hüseyin Türkoğlu (Osmaniye)
21) Emin Haluk
Ayhan (Denizli)
22) Meral
Akşener (İstanbul)
Gerekçe:
Ülkemizde
bulunan sulama birlikleri, nüfusun hiç de azımsanmayacak bir oranının tarımla
uğraştığı Türkiye'de çiftçilik açısından önemli bir pozisyon arz etmektedirler.
Türkiye'deki 380'i aşkın sulama birliği maddi problemlerden muzdarip ve sulama
birliklerinde çalışan 4.500'ü aşkın vatandaşımız hem özlük haklarından hem de
alamadıkları maaşlarından dolayı mağdur durumdadır.
Bir sulama
birliğinin personel giderleri, 6172 sayılı Sulama Birlikleri Kanunu'nun
"Personel İstihdamı" başlıklı 14’üncü maddesine göre, en son yıl
bütçe gelirlerinin her takvim yılı başından geçerli olmak üzere, o yıl için,
4/01/1961 tarihli ve 213 sayılı Vergi Usul Kanunu’nun mükerrer 298'inci maddesi
hükümleri uyarınca tespit ve ilan edilen yeniden değerleme oranıyla çarpımı
sonucu bulunan miktarın yüzde 30’unu aşamamaktadır. Bu oranın, ihtiyaç olması hâlinde,
birliğin talebi üzerine bakan onayıyla yüzde 40'a kadar artırılabileceği
bilinmektedir. Öte yandan, örneğin, Yeşil Iğdır Sulama Birliğinde ise kadrolu
işçi sayısı fazladır ve yasanın getirdiği söz konusu yeni durum sonucu
problemler oluşmuştur. Yeşil Iğdır Sulama Birliğinde ister istemez bütçenin
yüzde 60'ı personel giderlerine ayrılmaktadır. Personel giderlerinin yasaya
uygun olarak düzenlendiği takdirde, ya personelin işten çıkartılması ya da
personelin başka kurumlara transferi gündeme gelmiştir. Personelin işten
çıkartılması durumunda ise tazminat ödenmesi gerekmekte fakat kurumun durumu
kötü olduğundan bu da imkânlar dâhilinde gözükmemektedir. Bu ve benzer durumlar,
sadece Iğdır'da değil ülkemizde borcu biriken birçok sulama birliğinin ortak
sorununu oluşturmaktadır. Sulama birliklerinin söz konusu sorunları ve
fonksiyonlarının giderek işlevsizleşmesi, ülkemizdeki önemli gelir
kaynaklarından birini oluşturan tarımdaki verimi azaltmakta, çiftçilerimizi de
zor duruma düşürmektedir.
Türkiye Büyük
Millet Meclisinde kurulacak bir komisyonda sulama birliğinin bütçelerinin
kendilerine yeter hâle gelmesi ve sulama birliği çalışanlarının özlük hakları
için çalışmalar yapılması, ülkemiz genelinde tarımın kötü duruma gelmesini
engelleyecek bir uygulama olacaktır. Kurulacak komisyonun çözüm yollarının
bulunmasına yönelik araştırmalar yapması, sulama birliklerinin içerisinde
bulunduğu durumdan kurtulmasına katkı yapacaktır.
3.- Osmaniye Milletvekili Hasan Hüseyin
Türkoğlu ve 20 milletvekilinin, Suriye krizinin Türkiye ekonomisine olumsuz
etkilerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1113)

Türkiye Büyük Millet Meclisi Başkanlığına
Suriye krizinin
Türkiye ekonomisine olumsuz etkileri ile ilgili sorunların giderilmesi ve çözüm
yollarının belirlenmesi amacıyla Anayasa’mızın 98’inci maddesi, İç Tüzük’ün 104
ve 105'inci maddeleri gereğince ekte sunulan gerekçe çerçevesinde Meclis
araştırması açılmasını arz ve teklif ederiz.
1) Hasan Hüseyin
Türkoğlu  (Osmaniye)
2) Oktay Vural (İzmir)
3) Mehmet Şandır (Mersin)
4) Ali Uzunırmak  (Aydın)
5) D. Ali Torlak
  (İstanbul)
6) Özcan Yeniçeri  (Ankara)
7) Cemalettin
Şimşek  (Samsun)
8)Seyfettin
Yılmaz   (Adana)
9) Oktay Öztürk (Erzurum)
10) Yusuf
Halaçoğlu (Kayseri)
11) Lütfü
Türkkan  (Kocaeli)
12) Mustafa
Kalaycı (Konya)
13) Alim Işık (Kütahya)
14) Sinan Oğan (Iğdır)
15) Adnan Şefik
Çirkin (Hatay)
16) Murat
Başesgioğlu (İstanbul)
17) Necati
Özensoy (Bursa)
18) Mehmet Günal (Antalya)
19) Celal Adan (İstanbul)
20) Emin Çınar (Kastamonu)
21) Ali Öz (Mersin)

Gerekçe: 
Suriye'de
yaşanan kriz, bölgedeki tüm ülkeler gibi Türkiye'yi de siyasi, güvenlik,
diplomatik ve ekonomik alanlarda etkilemiştir. Bunların en önemlisi ise iki
ülke arasındaki ticaret hacminin her geçen gün azalması ve Suriye'ye yoğun
olarak ihracat yapan illerin bu durumdan kötü etkilenmesidir.
Türkiye,
Suriye'nin en önemli ticaret ortaklarından birisidir. 2000 ve 2010 yılları
arası Türkiye-Suriye arasında ithalat ve ihracat artmıştır. 2000 ve 2010
yılları arası Suriye'ye yapılan ihracat 1,1 milyar dolar iken 2012 yılının ilk
altı ayında aynı ülkeye yapılan ihracat yüzde 68,5 gerileyerek 363 milyon
dolara düşmüştür. 2012 yılının ilk sekiz ayında, Suriye'ye sınırı olan veya bu
bölgede yer alan 10 ilin toplam ihracatı, geçen yılın aynı dönemine göre yüzde 64,6
gerileme göstererek 260,4 milyon dolardan 92,1 milyon dolara inmiştir.
Suriye'deki krizin ardından Gaziantep, Hatay, Şanlıurfa ve Osmaniye illerimizde
ticaret hacmi düşmüştür. Bu gerilemeden Şanlıurfa yüzde 27,7, Gaziantep yüzde
21,7, Osmaniye yüzde 15,9 ve Hatay yüzde 15,1 pay almıştır. Suriye'deki kriz,
bu illerde ihracatın yanı sıra istihdamı da etkilemekte ve bu kentlerimizde
durağanlığa yol açmaktadır.
2000-2010
yılları arasında ticaret, turizm, emlak sektörlerinde hızla gelişmeler gösteren
Türkiye-Suriye ilişkileri, günümüzde Suriye'deki yaşanan kriz neticesinde
gerilemiş, özellikle Suriye sınırına yakın olan Hatay, Gaziantep, Şanlıurfa,
Osmaniye, Kilis gibi illerin ekonomileri bu durumdan olumsuz etkilenmeye
başlamıştır. Bu etkiler, öncelikle Suriye’yle yakın ilişkiler içinde olan
illeri, sonra da Türkiye ekonomisinin tamamını etkileyecektir. Ayrıca Suriye'de
yatırım yapmış sanayici ve iş adamlarımızın bu ülkedeki yatırımları sekteye,
hatta yıkıma maruz kalmıştır.
Suriye'deki
gelişmeler ekonomik kötüleşmeyle sınırlı değildir, turizm sektöründe de olumsuz
yönde etkiler gözlenmektedir. Suriye'de yaşananlar ve sınır kapısının
kapanmasından sonra Hatay, Mardin ve Gaziantep'e alışveriş için düzenlenen
günübirlik gezilerin sayılarında ciddi bir azalma gözlenmektedir. Bununla
birlikte, restoranlar, oteller ve perakendeciler de bu durumdan etkilenmeye
başlamıştır. Bu illerimizde otel sahipleri, Orta Doğulu turistlerin zevklerine
hitap etmek için çeşitli yatırımlar yapmış ve bu yatırımları finanse etmek için
kredi çekmişler ancak sınır kapısının kapanmasından sonra şehre gelen turist
sayısı azalmış ve işyeri sahipleri aldıkları bu kredileri ödemekte zorlanır
hâle gelmişlerdir.
Ülkemizin Suriye
sınırında yasanan bu olumsuz gelişmeler, yöre halkını manevi olduğu kadar
ekonomik anlamda olumsuz etkilemektedir. Bu sebeplerden dolayı, Suriye’yle
sınırımızda bulunan illerimizde bulunan yatırımcılarımızın yaşadıkları ve
ilerleyen günlerde yaşayacakları ekonomik sorunları çözmek büyük önem arz
etmektedir.
Sınır bölgesinde
bulunan illerde yaşayan insanlarımızın, aynı zamanda da Suriye'ye yatırım
yapmış sanayici ve işadamlarımızın yaşadığı ekonomik ve sosyal sorunların
nedenleri, bu sorunlara karşı alınacak önlemler, çözüm önerileri ve gerekli
politikaların oluşturulması amacıyla Anayasa’mızın 98’inci ve Türkiye Büyük
Millet Meclisi İç Tüzük’ünün 104 ve 105’inci maddeleri gereğince Meclis
araştırması açılmasını arz ve teklif ederim.
BAŞKAN –
Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması hususundaki
görüşmeler sırası geldiğinde yapılacaktır.
İki gensoru
önergesinin geri alındığına dair önerge vardır, okutuyorum:

B) Önergeler 
1.- HDP Grup Başkan Vekili Iğdır
Milletvekili Pervin Buldan’ın, Enerji ve Tabii Kaynaklar Bakanı Taner Yıldız ve
Çalışma ve Sosyal Güvenlik Bakanı Faruk Çelik haklarındaki (11/38) ve (11/39)
esas numaralı Gensoru Önergelerini geri aldıklarına ilişkin önergesi (4/210)
13.11.2014
Türkiye Büyük Millet Meclisi Başkanlığına
Türkiye Büyük Millet
Meclisi Genel Kurulunun 11/11/2014 tarihli ve 12’nci Birleşiminde okunan,
Enerji ve Tabii Kaynaklar Bakanı Sayın Taner Yıldız ve Çalışma ve Sosyal
Güvenlik Bakanı Sayın Faruk Çelik hakkındaki (11/38)ve (11/39) esas numaralı
gensoru önergelerini geri çekiyoruz.
Bilgilerinize
arz ederim. 
 Pervin
Buldan
 
Iğdır

HDP Grup Başkanvekili
BAŞKAN –
Bilgilerinize sunulmuştur.
Gündemin “Seçim”
kısmına geçiyoruz.

VII.- SEÇİMLER
A) Komisyonlarda Açık Bulunan Üyeliklere
Seçim
1.- Anayasa Komisyonunda açık bulunan
üyeliğe seçim

BAŞKAN – Anayasa
Komisyonunda boş bulunan ve Adalet ve Kalkınma Partisi Grubuna düşen 1 üyelik
için Antalya Milletvekili Gökcen Özdoğan Enç aday gösterilmiştir. 
Oylarınıza
sunuyorum: Kabul edenler… Kabul etmeyenler… Kabul edilmiştir.
Gündemin “Kanun
Tasarı ve Teklifleri ile Komisyonlardan Gelen Diğer İşler” kısmına geçiyoruz.
1’inci sırada
yer alan, Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ve Anayasa Komisyonu Raporu’nun görüşmelerine kaldığımız yerden
devam edeceğiz. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın'ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç'in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN –
Komisyon? Yok.
Ertelenmiştir. 
2’nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz. 

2.- Devlet Sırrı Kanunu Tasarısı ve
Avrupa Birliği Uyum Komisyonu ile Adalet Komisyonu Raporları (1/484) (S.
Sayısı: 287)

BAŞKAN –
Komisyon? Yok.
Ertelenmiştir.
3’üncü sırada
yer alan, Türkiye Sağlık Enstitüleri Başkanlığı Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Kars Milletvekili Yunus Kılıç ve Amasya Milletvekili Avni Erdemir ile 79
Milletvekilinin; Türkiye Sağlık Enstitüleri Başkanlığı Kurulması ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi ve
Sağlık, Aile, Çalışma ve Sosyal İşler Komisyonu Raporu’nun görüşmelerine
kaldığımız yerden devam edeceğiz.

3.- Türkiye Sağlık Enstitüleri Başkanlığı
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Kars Milletvekili Yunus Kılıç ve Amasya
Milletvekili Avni Erdemir ile 79 Milletvekilinin; Türkiye Sağlık Enstitüleri
Başkanlığı Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi ve Sağlık, Aile, Çalışma ve Sosyal İşler
Komisyonu Raporu (1/937, 2/2229) (S:Sayısı: 615)(X)

BAŞKAN –
Komisyon ve Hükûmet yerinde. 
İç Tüzük’ün
91’inci maddesine göre temel kanun olarak görüşülen tasarının 11/11/2014
tarihli 12’nci Birleşimde tümü üzerindeki görüşmeleri tamamlanmıştı ve
maddelerine geçilmesinin oylamasında kalınmıştı. 
Şimdi tasarının
maddelerine geçilmesini oylarınıza sunacağım: Kabul edenler… Kabul etmeyenler…
Kabul edilmiştir.
Birinci bölümün
görüşmelerine başlıyoruz.
Birinci bölüm 1
ila 27’nci maddeleri kapsamaktadır.
Birinci bölüm
üzerinde Cumhuriyet Halk Partisi Grubu adına İzmir Milletvekili Hülya Güven
konuşacaktır.
Buyurunuz Sayın
Güven. (CHP sıralarından alkışlar)
CHP GRUBU ADINA
HÜLYA GÜVEN (İzmir) – Teşekkür ediyorum Sayın Başkan. 
Sayın Başkan,
değerli milletvekilleri; 615 sıra sayılı Türkiye Sağlık Enstitüleri Başkanlığı
(TÜSEB) Kurulmasıyla İlgili Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın birinci bölümü hakkında grup adına söz
almış bulunuyor, yüce heyeti saygıyla selamlıyorum. 
Sayın
milletvekilleri, bu tasarıyla, sanki mevcut üniversitelerimiz, mevcut
enstitülerimiz, TÜBİTAK hiçbir şey yapmamış hatta TÜSEB için planlanan
hedefleri de yapma kapasitesinde değillermiş gibi bir algı yaratılmaya
çalışılıyor. Yani bugüne kadar üniversitelerimizin yeterince desteklenmesi ve giderek
artan sorunlarına çözüm aranması gerekirken Sağlık Bakanlığına bağlı kocaman
bir şirket kuruluyor. Bu şirketle çözüm bulunacakmış gibi de gösteriliyor.
Aslında yapılmak istenenin sağlığı tamamen özelleştirecek bir yapıya dönüştürme
çalışmaları olduğu çok açık. 
Bu tasarıyla
kurulacak şirkete birçok hak veriliyor; yurt içinde, yurt dışında şirket kurma
ve şirketlere ortak olmak yetkisi veriliyor. Bu durum sağlığın
ticarileştirilmesi ve özelleşmeye gitmek değil midir? Aynı zamanda yine bu
sistemde tüm sağlık çalışanlarının da taşeronlaştırılacağı görülüyor çünkü
17’nci maddeyle her türlü hizmet alımı TÜSEB için serbest bırakılmaktadır. Buna
elbette sağlık çalışanları da dâhil olacaklar. 
Yine, tasarıda
yapılan düzenlemelerde hekimler arasındaki ayrımcılığın daha da derinleştiğini
görüyoruz. Bazı hekimler, Sayın Atıcı’nın da söylediği gibi “bizim çocuklar”
yani burs almışlarsa da zorunlu hizmetlerini TÜSEB’de yürütebileceklerdir. Yani
bizim çocuklara önce burs verilecek, sonra zorunlu hizmetlerini TÜSEB’de
yapmaları sağlanacak. Bazı hekimlerimiz altı yıl zorunlu hizmetle yükümlü
olurlarken bazı hekimler TÜSEB’de, İstanbul’da ya da bağlı şirketlerin
bulunduğu büyük şehirlerde yapabileceklerdir.
21’inci maddeyle
yoğun bakımlarda çalışmakta olan anestezi ve çocuk uzmanlarına ya da ilgili
diğer uzmanlıklarda, eğer yoğun bakım çalışmalarını üç yıl kamuda olmak üzere
beş yıl herhangi bir yerde çalışmışlarsa uzmanlık belgesi almak için sınava
tabi olacaklar. Pratisyen olarak mezun olmuş ya da bir dalda uzmanlığını almış
bir hekim zorunlu hizmetini yapmadan diplomasını alamazken, maddede
belirtildiği gibi üç yıl kamuya ait bir yoğun bakım ünitesinde çalışması nasıl
mümkün olacaktır ki? Bu işi başaran herhâlde birkaç hekimdir. 
21’inci madde
çalıştırıldığı zaman da pek çok özel ve kamu hastanelerinde yoğun bakım
hizmetlerinin durması kaçınılmaz olacak.
Peki, sayın
milletvekilleri, zorunlu hizmete hiç baktık mı? Bu hizmete tabi olan hekimlerin
sürelerini, çektikleri sıkıntıları inceledik mi? Pratisyen olarak iki yıl, uzman
olunca iki yıl, hatta erkek ise askerlik bir yıl, yan dal uzmanlığı yaparsa iki
yıl daha -hatta uzmanlıkta bazı durumlarda zorunlu hizmet beş yıla çıkabiliyor-
uzmanlık sürelerine de dört, altı yıl denirse 23 yaşında mezun olan bir hekim
ancak 40 yaşına gelince hayatını düzene koyabilecektir. Ancak, uzmanlık
eğitimini yurt dışında yaptıysanız size zorunlu hizmet yok, doğuya gitmek de
yok. Burslu çocuklar da korunduğuna göre zorunlu hizmet kimlere?
Zorunlu hizmette
amaç ne idi? Doğuya, en ücra köşelere hekimlerin gidebilmelerini sağlamaktı ama
getirilen yasalarla herkesin eşit olarak zorunlu hizmet yapmamaları sağlanıyor,
yıldırım hızıyla doçent, profesör olma yolları açılıyor. Artık, bu koşullarda
Hükûmetin “Hekim bulamıyoruz.” dememesi gerekir. Tüm bu deyişlerin bir şeylere
kılıf uydurmaktan ibaret olduğunu görmekteyiz. Aslında, yokluğu yaratan
Hükûmetin kendisi. Zorunlu hizmet konusu tamamen gözden geçirilmesi gereken bir
konudur; eşitlik sağlanmalıdır, belki de kısaltılmalı hatta tamamen ortadan
kaldırılmalıdır. Cezalandırıcı değil, teşvik edici olmalıdır.
Sayın
milletvekilleri, AKP Hükûmetinin 2003 yılında mevcut zorunlu hizmeti kaldırma
gerekçesinden bir bölümü okumak istiyorum. Gerekçe şöyle başlıyor: “İnsanın en
değerli varlığı olan sağlığın korunması, hastalıkların tedavisi ve insanın daha
kaliteli bir hayat sürmesi çalışmalarında birinci derece sorumluluk yüklenen ve
her türlü hastalık riskine rağmen büyük özveriyle görev yapan hekimlere başka
hiçbir meslekte olamayan bir yükümlülük getirilmiştir.” diye de devam ediyor.
Ama 2005 yılında iptal edilerek, hekimler en az altı yıl sürecek bir zorunlu
hizmete tabi tutuluyorlar. 
Sayın
milletvekilleri, bu zorunluluk bazıları için var ama bazıları için yok. Bu,
eşitlik değil hiçbir zaman. Kurulmak istenen TÜSEB, fakültesiyle, enstitüsüyle,
araştırma birimleriyle eşitliğe ve hakkaniyete aykırı bir üniversite
konumundadır. Hâlâ bebek ölümlerini, çocuk anneleri, anne ölümlerini, engelli
bebek doğumlarını, yetersiz ambulans hizmetlerini, bulaşıcı çocuk hastalıklarını
-kızamık ve polio gibi- iş cinayetlerini, kadın cinayetlerini önleyemezken,
paraları olmadığı için ilacını, tıbbi malzemelerini alamayan yurttaşlarımız
varken İstanbul’da yalancı bir üniversite kuruluyor. Sayın Bakan “Tıbbi
teknolojiye ulaşmada sorunumuz yok.” demişti ama bugün engelliler tıbbi
malzemelerine ulaşamıyorlar. Bir şaşılık ameliyatı için çocuklar iki yıl
beklemek zorunda kalıyorlar. TÜSEB çözüm olacak mı? Yurttaşlar tedavi için
TÜSEB’e ödeyecek parayı nereden bulacaklar? 
Sağlık turizmi hedefi
sıralanıyor. Bugün, Yunanistan vatandaşları bizim vatandaşlarımızdan daha ucuza
tedavi oluyorlar. Üstelik eğer BAĞ-KUR borcunuz varsa 3 misli para ödemek
zorunda kalıyorsunuz. 
TÜSEB kime
hizmet verecek? Yalnızca yabancılara mı? Aşı üretme hedefinden bahsediliyor.
Türkiye’nin ilk Sağlık Bakanı ve Refik Saydam Hıfzıssıhha Enstitüsünü kuran
Refik Saydam, yüz yıl önce tifüs aşısını bularak Birinci Dünya Savaşı’nda
kullanılmasını sağlamıştır, Almanlar kullanmışlardır askerleri için. Ondan
sonra üretilen pek çok aşının yanında en son 1965 yılında kuru çiçek aşısı yine
bu enstitüde üretildi. Bu enstitüyü geliştirmek yerine kapattınız. Neden? Çünkü
Sağlık Bakanlığı şirket kuracak. “2006 yılında dünya devleri -bunlardan birisi
de Pasteur- Türkiye’ye geliyor, aşı üretilecek.” deniyordu. Yıl 2014, biz hâlâ
aşı üreteceğiz, nasıl üreteceğiz diye düşünüyor ve üniversite kuruyoruz. 
Aslında TÜSEB,
kuruluşu, işleyişiyle sağlık sistemini başka yöne çekme, özelleştirme ve
sağlığın ticarileştirilmesi çalışmalarının yürütülmesidir. 
Bu nedenle, yüce
heyetten bu tasarıdan vazgeçmelerini diliyor; saygılarımı sunuyorum.
Teşekkür ederim.
(CHP sıralarından alkışlar) 
BAŞKAN –
Teşekkür ederiz Sayın Güven.
Milliyetçi
Hareket Partisi Grubu adına Samsun Milletvekili Cemalettin Şimşek. 
Buyurunuz Sayın
Şimşek. (MHP sıralarından alkışlar) 
MHP GRUBU ADINA
CEMALETTİN ŞİMŞEK (Samsun) - Sayın Başkan değerli milletvekilleri; görüşmekte
olduğumuz 615 sıra sayılı Kanun Tasarısı’nın birinci bölümü üzerinde Milliyetçi
Hareket Partisinin görüşlerini arz etmek üzere huzurlarınızdayım. Bu vesileyle,
yüce heyetinizi saygılarımla selamlarım.
Değerli
milletvekilleri, konuyla ilgili konuşmama geçmeden evvel sizinle bir iki hususu
paylaşmak istiyorum: Birincisi, Türkiye'de ardı arkası kesilmeyen, iş kazası mı
desem, iş cinayeti mi desem bilemiyorum ama bunlara artık bir iş kazası demenin
de mümkün değil olduğunu düşünüyorum. Bu kazalarla ilgili olarak, öncelikle
Ermenek’te hayatını kaybeden 2 vatandaşımıza Allah'tan rahmet, yakınlarına ve
milletimize başsağlığı diliyorum. On beş günden beri toprak altında olan
işçilerimize ise bir an önce ulaşılmasını temenni ediyorum. Allah hepsinin
yardımcısı olsun. Bu konuyla ilgili olarak söyleyeceklerimi bir istismar
malzemesi olarak siyaseten söylediğimi sakın düşünmeyin. Bunu hakikaten sizden
hassaten rica ediyorum. 
Bu konuda,
iktidar mensubu her milletvekili arkadaşımın en az benim kadar üzüldüğünü
düşünüyorum. Fakat, artık, sonuç alıcı tedbirlerin de alınmasının zamanının
gelip geçtiğini düşünüyorum. Bunu da sağlayacak olanlar iktidar mensupları
oldukları için, bu sağlanıncaya kadar bizim muhalefet milletvekili olarak,
burada dile getirmekten başka yapacak bir şeyimizin olmadığını da ifade etmek
isterim. 
Ayrıca, bir
diğer konu olarak, Türkiye gerçekliği bakımından konuşmamın içeriğinde geçecek
olan “hükûmet”, “başbakan”, “iktidar”, “cumhurbaşkanı” gibi sıfatlardan, Sayın
Cumhurbaşkanı Recep Tayyip Erdoğan’ın anlaşılması gerektiğini de sizden rica
ediyorum.
Değerli
milletvekilleri, tasarıyla Hükûmet, Sağlık Bakanlığına bağlı Türkiye Sağlık
Enstitüleri Başkanlığı -TÜSEB- Sağlık Bakanlığı bünyesinde bir sağlık bilimleri
üniversitesi kurmak istemekte, vakıf üniversitelerinin mali ve yönetsel
yapısına müdahale etmekte, Millî Eğitim Bakanlığı Teşkilat Kanunu’nda da ayrıca
değişiklik yapmaktadır. Hâlbuki ne Anayasa’mızda ne de Sağlık Bakanlığı kuruluş
kanununda Sağlık Bakanlığına böyle bir görev atfedilmemiştir, gerekli de
değildir. Bu gibi işler Bakanlığı anayasal görevinden uzaklaştıracağı gibi
Bakanlığın işlevsizleşmesine de sebep olacaktır. Asıl görevini yapmama gibi bir
durumla da karşı karşıya kalacaktır.
Değerli
milletvekilleri, devlet, anayasal olarak Sağlık Bakanlığı Teşkilat ve Görevleri
Hakkındaki Kanun’da da belirtildiği üzere Sağlık Bakanlığını, herkesin hayatını
bedenen, ruhen ve sosyal bakımdan tam iyilik hâli içinde sürdürmesini sağlamak
için fert ve toplumun sağlığını korumak ve bu amaçla ülkeyi kapsayan plan ve
programlar yapmak, uygulamak veya uygulatmak, her türlü tedbiri almak, gerekli
teşkilatı kurmak ve kurdurmak, bu amaca yönelik denetimleri yapmak olarak
tanımlamıştır. Ülkemizdeki bilimsel çalışmalar hangi alanda olursa olsun tek
elden yürütülmesi, başta insan kaynakları ve araştırma maliyetleri bakımından
daha ekonomik, araştırmanın sonuçlandırılması açısından daha verimli bir
çalışma ortaya koyacaktır. Türkiye'de bunun adresi ise TÜBİTAK'tır. TÜBİTAK’ın
altyapı ve insan kaynaklarından istifade edilerek daha verimli ve sonuç alıcı
işler yapılabileceği kanaatindeyiz. Bu konuda TÜBİTAK gerek görülen konularda
da desteklenerek güçlendirilebilinir. Ayrıca bu konuda Hükûmet,
üniversitelerdeki kurulu enstitülerle TÜBİTAK çatısı altında iş birliği yaparak
para ve insan gücünü en etkili şekilde kullanabilir. Sağlık Bakanlığı daha çok
planlayıcı ve denetleyici bir işlevi yerine getirmelidir. Bilim, Sanayi ve
Teknoloji Bakanlığı, TÜBİTAK ve bilgi birikimine sahip üniversiteler varken
Sağlık Bakanlığı görevi olmayan alanlara kayarak kaynak israfına ve karmaşaya
sebep olmaktadır. 
Biraz evvel
ifade ettiğimiz gibi Sağlık Bakanlığının temel görevi, halkımızın sağlığını
korumak ve gerektiği durumlarda hastaların tedavi edilmesini sağlamaktır.
Sağlık Bakanlığı bu anayasal görevi yaparken üretilen her türlü bilgi ve
teknolojiyi kullanır ancak bu yasa tasarısıyla Sağlık Bakanlığının ayrıca bu
bilgi ve teknoloji üretmek gibi görevi olmayan, Bakanlığı atıl duruma getirecek
bir sorumluluk yüklenmektedir. Sağlık Bakanlığı ihtiyaç duyduğu alanlarda
TÜBİTAK ve diğer bilimsel kuruluşların ürettiği bilgi ve teknolojiyi kullanarak
bu görevi yerine getirebilir.
Bu anlamda,
kurulması öngörülen Türkiye Sağlık Hizmetleri Kalite ve Akreditasyon Enstitüsü
Sağlık Bakanlığının kendi kurum ve kuruluşlarını akredite etmesi, tabiri caizse
“körler sağırlar birbirini ağırlar” mantığı içerisinde olduğu için uygun
değildir. Sağlık Bakanlığının kendi kurum ve kuruluşlarını nasıl denetlediği
bugün az çok bu kurumda çalışmış bireyler tarafından bilinmektedir. Bu
nedenlerle, tasarının birinci bölümünde yer alan Türkiye sağlık enstitüleri
başkanlığının kurulması rantabl olmadığı gibi gerekli de değildir. 
Sayın Bakanım,
bu şuna benzemektedir: Zaman zaman daha çok sizlere de başvuruyorlardır. Hani
iş başvurusu oluyor, birisi geliyor, diyor ki size: “Ben ne iş olsa yaparım.”
İşte, sizin en çok zorlandığınız -bize de zaman zaman bu gibi başvurular
oluyor- “Ne iş olsa yaparım.” şeklidir. Burada da Sağlık Bakanlığı “Ne iş olsa
yaparım.” şekline dönüştürülmek istenmektedir ki, bu da çok yanlış bir
meseledir.
Onun için,
Sağlık Bakanlığının esas görevleri olan halkın sağlığını korumak ve
gerektiğinde de tedavi etmek gibi bir sorumluluğu vardır. Buna döndürmek… Bunun
dışında bilimsel araştırmaları Türkiye’de kurulmuş olan gerekli kurumlardan
-bunun adresi de ifade ettiğim gibi TÜBİTAK’tır- TÜBİTAK’tan istifade ederek ve
onu daha da destekleyerek bu iş yapılabilir diye düşünüyorum.
Bu vesileyle,
tekrar hepinizi saygılarımla selamlarım. (MHP sıralarından alkışlar)
BAŞKAN –
Teşekkür ederiz Sayın Şimşek.
Halkların
Demokratik Partisi Grubu adına Bingöl Milletvekili İdris Baluken.
Buyurunuz Sayın
Baluken. (HDP sıralarından alkışlar) 
HDP GRUBU ADINA
İDRİS BALUKEN (Bingöl) – Teşekkür ediyorum. 
Sayın Başkan,
değerli milletvekilleri; 615 sıra sayılı Türkiye Sağlık Eğitim Enstitüleri
Başkanlığı Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın birinci bölümü üzerine Halkların Demokratik
Partisi adına söz almış bulunmaktayım. Hepinizi saygıyla selamlıyorum. 
Ben konuşmama
başlamadan önce bir vurguyu özellikle ifade etmek istiyorum. Bu kanun
tasarısının tümü üzerine, canlı yayının olmadığı saatlerde görüşlerimizi ifade
ederken çok hararetli konuşmalar yapmıştık ve buradan hem Sağlık Bakanlığına
hem de AK PARTİ Grubuna çağrılarda bulunmuştuk. Şimdi bu yaptığımız çağrıların
kısmen dikkate alındığı bir durumla karşı karşıyayız. Özellikle 34 ve 47’nci
maddenin bu tasarı metninden çıkarılmasını olumlu olarak değerlendiriyoruz.
Yani, dünyada bir eşi benzeri olmayan sağlık bilimleri üniversitesinin
kurulmasıyla ilgili düzenlemelerin çekilmesi ve yine Millî Eğitim Bakanlığı
bünyesinde özellikle görevde yükselmeler ve kadrolaşmalarla ilgili pek çok
şaibeyi, pek çok kuşkuyu bizde uyandıran düzenlemeler geri çekilmiştir. Bunları
olumlu olarak karşıladığımızı ifade ediyoruz. Aslında, genel olarak AK PARTİ
Grubunun ya da Hükûmetin de kanun yaparken muhalefetten gelen önerilere açık
olacak şekilde, her öneriye cepheden, muhalefetten geldi diye karşı çıkan bir
tutumu bir kenara bırakarak yol alması durumunda Meclisin daha verimli çalışabileceğini,
Meclisin daha verimli çalışacağını buradan ifade etmek istiyoruz. 
Tabii, “Bu
belirtmiş olduğumuz düzenlemeleri geri çekmekle de yine tamamına katıldığımız
bir kanun tasarısını önümüze getirmiş olmuyorsunuz.” uyarısını da buradan
yapmak istiyoruz. Biz sağlıkta, sağlık alanında çok ciddi sorunların
yaşandığını, aslında Sağlıkta Dönüşüm Projesi’nin tamamının bütün siyasi
partiler tarafından tartışılması ve ona göre sağlıkta yeni bir düzenlemeyle bu
Meclisin mesai harcaması gerektiğini ifade etmiştik, bugün de aynı şeyi ifade
ediyoruz. Çünkü yürürlükte olan maddeler bile yani Türkiye sağlık enstitüleri
başkanlığı kurumunun kurulmasıyla ilgili düzenlemeler bile yine kendi
içerisinde sağlıktaki pek çok soruna çözüm bulmayan, palyatif birtakım şeyler yapılıyormuş
görüntüsü veren ama altında da çok farklı birtakım arayışların olduğu
düzenlemeleri aklımıza getiriyor. 
Biz bu TÜSEB’in kurulmasının
amacını, kapsamını, görev ve yetkilerini, organlarını okuduğumuzda, Halkların
Demokratik Partisi olarak tatmin olmuyoruz, tatmin değiliz. Sağlık Bakanlığına
bağlı, Sağlık Bakanının Yönetim Kurulu Başkanı olarak kurulacak olan bir
enstitünün bahsetmiş olduğumuz kadrolaşma, belli çevrelere rant sağlama ve
sağlığın genel birtakım sorunlarını çözme anlayışından uzak olduğunu buradan
tekrar ben ifade etmek istiyorum. Özellikle bu TÜSEB bünyesinde birtakım
şirketlerin kurulabileceği, bu şirketlerin birtakım vergilerden muaf
tutulabileceği, yine denetimleriyle ilgili çok ciddi birtakım esnekliklerin
getirileceğiyle ilgili eleştirilerimizi bugün yine burada ifade etmek
istiyoruz. 
Aslında keşke bu yanlıştan geri
dönmeyle ilgili kararlar verilirken bu torba kanun tasarısının tamamı geri
çekilseydi, tamamı siyasi partilerle bir şekilde müzakere edilseydi ve
ortaklaşmış bir metin üzerinden, ortaklaşmış bir tasarı üzerinden Genel Kurulun
önüne getirilseydi diyoruz. Çünkü biz özellikle bu kanun tasarısı içerisinde
belirtilen bazı gerekçelerin de çok önemli olduğunu düşünüyoruz. Özellikle bu
kanserle mücadele konusu, kanserle yeterli bir savaşım verilmesi konusu
ülkemizin en acil konularından birisidir. Tümü üzerinde konuşma yaparken de
ifade etmiştim, Her yıl 140 bin yeni hastanın kaydedildiği, 150 bine yakın
kanser hastasının kaybedildiği bir ülkede tabii ki kanserle savaş, kanserle
etkin mücadele konusunda etkin politikaların oluşmasına ihtiyaç var ama -yine o
gün ifade etmiştim- şu anda kanser hastalarının ilaç teminiyle ilgili çok ciddi
sıkıntılarından tutalım da tedavi görecekleri uzman onkologlara, uzman
hematologlara erişimine kadar çok ciddi birtakım sıkıntılarla karşı karşıyayız.
Yani burada kanserle mücadeleyi esas alan bir tasarıdan bahsedeceksek bütün bu
sorunları ele almamız gerekiyor, salt teknoloji ya da inovasyon anlamında
yapılacak çalışmalar üzerine bir kurumsallaşmayla kanser hastalarının yaşamış
olduğu sorunları ya da kanser hastalığıyla ilgili bir mücadeleyi ortaya
koyamayacağımızı buradan ifade etmek istiyorum. 
Tabii, genel
olarak aslında sağlıkla ilgili daha çok yapmış olduğunuz düzenlemeler sermayeye
alan yaratan, özel sektöre alan yaratan uygulamalar olduğu için burada da, yine
dediğim gibi, işte, TÜSEB bünyesinde birtakım şirketlerin oluşturulması, bu
şirketlerle ilgili birtakım kolaylıkların, vergi muafiyetlerinin sağlanması, 1
milyon TL’ye kadar olan bazı düzenlemelerde, ihalelerde Sağlık Bakanlığına
yetki verilmesi yani bunların hepsi bahsetmiş olduğumuz sağlıkta özelleştirme,
özel sermayenin alanını yaratma kaygısından bağımsız olan düzenlemeler değil. 
Bakın, sizin
bugüne kadar yapmış olduğunuz uygulamaları bu kürsüden hep ifade etmiştik ama
birkaç veriyle yine bu özel sektörle sağlık politikaları arasındaki ilişkiyi ne
kadar önemsediğinizi buradan ben vurgulamak istiyorum. 2013 Ekim ayında bir
Bakanlar Kurulu kararı getirdiniz buraya, Bakanlar Kurulunda onaylanan bu
düzenlemeyle özel hastanelerin alabileceği fark ücretlerini yüzde 90’dan yüzde
200’e çıkardınız yani daha anlaşılır bir şekilde söyleyeyim: SGK eliyle özel
sağlık kuruluşlarına o güne kadar 6 milyar TL’ye kadar bir miktar ödeme durumu
varken, bir de vatandaşın cebinden bir 6 milyar TL’yi çıkararak yine bu özel
hastanelere avantaj sağlayacak birtakım düzenlemelerin altına imza attınız.
Dolayısıyla, burada da getirmiş olduğunuz düzenlemeleri biz bu kapsamda
değerlendiriyoruz. 
TÜSEB’le ilgili,
sadece o kurumsal özerklikle ilgili kaygılar değil, bahsetmiş olduğum bu
ekonomik ve sosyal alana müdahale çağrışımı yaptıran ve haksız birtakım
avantajları bünyesinde barındıran bu uygulamaları da yine sert eleştiriyoruz,
şiddetle eleştiriyoruz ve bunların da mutlaka çekilmesi gerektiğini
düşünüyoruz.
Madem bugün
böyle bir uzlaşma zemini yakaladık, madem bazı yanlışlardan geri adım atmanın
mümkün olabilirliğini bugün ortaya koyduk, bence bu kanun tasarısının tamamını
geri çekip, tamamını siyasi partilerle müzakere konusunda bir inisiyatif, bir
irade ortaya koymanızın son derece önemli olduğunu ben burada vurgulamak
istiyorum.
Yine, 47’nci
maddede de, Millî Eğitim Bakanlığındaki bazı görevde yükselmelerle ilgili
düzenlemelerle ilgili birtakım hususlar vardı. Onu çekmiş olmanız da önemli ama
daha önce getirmiş olduğunuz torba yasada da, biliyorsunuz, Millî Eğitim
Bakanlığındaki bu yöneticilerin atama düzenlemesini genellikle valiliklere
bağladınız ve oralarda da âdeta siyasi kadrolaşmaların önünü açtınız. Eğer buradan
bir yanlışı görmüşseniz, gelin, pratik uygulamadaki, daha önce yapmış olduğunuz
düzenlemelerdeki yanlışları da yine hep beraber masaya yatıralım. Liyakat
usulüne göre kim hak ediyorsa, birtakım siyasi işaretlerin, göstergelerin
belirlemediği kriterlerle biz bütün bu alanları düzenleyelim diyoruz.
Genel Kurulu bu
duygu ve düşüncelerle selamlıyorum ben. Tekrar, hem Sağlık Bakanının hem de AK
PARTİ Grubunun, bugün, en azından yanlışın bir kısmından geri dönmesiyle ilgili
göstermiş olduğu tutumu da olumladığımızı ifade etmek istiyorum. 
Teşekkürler. (HDP sıralarından
alkışlar) 
BAŞKAN – Teşekkür ederiz Sayın
Baluken. 
Şahsı adına Kayseri Milletvekili
İsmail Tamer. 
MİHRİMAH BELMA SATIR (İstanbul) –
Çektik. 
BAŞKAN – Çektiniz. 
Sayın Türkkan? Yok herhâlde. 
O zaman soru-cevap bölümüne
geçiyorum. Bu bölüm de on beş dakikadır, yarısını sorulara ayıracağım. 
Buyurunuz Sayın Işık. 
Sayın Işık da yok. 
O zaman Sayın Tanal, buyurunuz
efendim. 
MAHMUT TANAL (İstanbul) –
Teşekkür ederim Sayın Başkan.
Sayın Bakan, tabii sizin burada
olmanız sevindirici. Adıyaman ilinin pis lağım sularının tamamı arıtılmadan,
olduğu gibi, ham vaziyette Atatürk Barajı’na akıtılmakta. Atatürk Barajı’nda
aynı zamanda sulama yapılmakta. Bu durumda hem Atatürk Barajı’nda suyun
içerisinde bulunan canlılar ölmekte hem de su yoluyla vatandaşa bulaşıcı
hastalıklar bulaşmakta ve bu, çevre açısından da insanların sağlığı açısından
da bir tehdit oluşturmakta. Ben milletvekili olur olmaz bunu hep dile getirdim.
Milletvekilliği sürecim bitiyor, bugüne kadar hâlen bu sorun devam ediyor. Ne
zaman bu sorunu halledeceksiniz? 
Teşekkür ederim. 
BAŞKAN – Buyurunuz Sayın Bakan. 
ORMAN VE SU İŞLERİ BAKANI VEYSEL
EROĞLU (Afyonkarahisar) – Adıyaman’ın öncelikle içme suyu yoktu. Özellikle biz
isale hatları, depolar, ana dağıtım hatlarıyla içme suyunu getirdik ama şu anda
atık su arıtma tesisiyle ilgili bir çalışma var bildiğim kadarıyla. Bunu da
takip edeceğim Sayın Tanal. Hakikaten de bir an önce atık su ileri biyolojik
arıtma tesisinin yapılması şarttır. 
Ben de Adıyaman’ın fahri
hemşehrisi olarak bunu bizzat takip edeceğim. Aslında tabii bu, belediye ve
İller Bankasının görevi ama gerekirse biz de -Atatürk Barajı dolayısıyla-
devreye girebiliriz. Bizzat takip edeceğim. Alakanızdan dolayı teşekkür
ediyorum. 
BAŞKAN –
Teşekkür ederiz Sayın Bakan.
Bir sorunuz daha
var herhâlde. 
Buyurunuz.
MAHMUT TANAL
(İstanbul) – Sayın Bakanım, bir başka soru da şu: Ben Şanlıurfalıyım. Şanlıurfa
ilimizin Hilvan ilçesinin baraja 8 kilometre mesafesi var. Hilvan ilçemizin
içme suyu yok. Yani netice itibarıyla 21’inci yüzyıldayız ve bu kadar ilerledik
diyoruz, doğru ama Hilvan ilçesi bu temiz sudan mağdur. Hilvan’ın bu içme suyu
ne zaman hallolacak?
Teşekkür ederim.
BAŞKAN –
Teşekkür ederiz Sayın Tanal.
Sayın Öğüt…
KADİR GÖKMEN ÖĞÜT
(İstanbul) – Teşekkür ediyorum Sayın Başkanım.
Sayın Bakanım,
sizi burada görmüşken, daha önce de bir soru önergesiyle size soru sorduk ama
Marmara Denizi’nin arıtması konusunda çok ciddi problem olduğu söylenmekte;
biyolojik arıtmanın yüzde 25’ler dolayında olduğu söylenmekte; 120 civarındaki
balık çeşidinin 4’e indiği ve balıkların çok ciddi şekilde cıva yüklü olduğu,
ağır metallerle yüklü olduğu bilimsel olarak söylenmekte. Burada bu Marmara
Denizi’nin göz göre göre… Yani dünyanın en önemli alanlarından birisi Marmara
Denizi; sıcak suyla soğuk suyun karıştığı bir alan. Böyle önemli bir alanın
rehabilite edilmesi için önünüzde ciddi bir çalışma süresi var mı? Bu biyolojik
arıtmaya tam olarak ne zaman geçilebilecek, onu öğrenmek istiyorum
Teşekkür ediyorum.
BAŞKAN –
Teşekkür ederiz Sayın Öğüt.
Buyurunuz Sayın
Tanal.
MAHMUT TANAL
(İstanbul) – Sayın Bakan, tabii, hakikaten sizi gördüğümüz için genellikle
sizin alanınızla ilgili soruları soruyoruz, kusura bakmayınız.
Şimdi,
Türkiye’de tabii ki su bedelleri… Su bir yaşam hakkıdır diyoruz. Su
ticarileştirilemez. Bu gerekçeden dolayı yani suyun bir yaşam hakkı, insan
hakkı olması sebebiyle belediye sınırları içerisinde bulunan vatandaşlarımızın
ödedikleri su bedelleri çok yüksek. Bu su bedellerinin vatandaşın ödeyebileceği
bir rakama çekilmesi hususunda bir çalışmanız var mı veya çalışmanız yoksa,
olaya ticarileşme mantığıyla değil, insan hakkı bakış tarzıyla baktığımızda
böyle bir çalışma yapmayı düşünüyor musunuz?
BAŞKAN – Teşekkür ederiz Sayın
Tanal.
Buyurunuz Sayın Bakan.
ORMAN VE SU İŞLERİ BAKANI VEYSEL
EROĞLU (Afyonkarahisar) – Sayın Başkan, değerli milletvekilleri; özellikle
Hilvan ilçesi… Tabii, şöyle diyeyim: Şanlıurfa’yla ilgili biliyorsunuz,
öncelikle, Şanlıurfa’da su yoktu, Şanlıurfa’nın merkezinde su yoktu. Biz,
Atatürk Barajı’ndan çok mükemmel bir içme suyu arıtma tesisiyle Şanlıurfa’ya…
Hatta şu anda birinci kademesi 2020 yılına kadar yetecek. Şimdi, şu anda,
ikinci kademe içme suyu arıtma tesisini yaparak Şanlıurfa merkezin su
meselesini kökünden çözdük. Bazı ilçelerde su var ama yeterli değil, belki
yakın bir zamanda, belki üç beş yıl içinde su sıkıntısı olabilir. Bu bakımdan,
biz, Şanlıurfa’nın bütün ilçelerini ele aldık, Hilvan da buna dâhil, kesinlikle
projeler yapılıyor, bunların su problemi kökünden çözülecek.
Yalnız şunu ifade edeyim: Sayın
Tanal, biliyorsunuz Türkiye’de her şehirde bir su sıkıntısı vardı; 1994 öncesi
İstanbul’da, İzmir’de, Kars’ta, Edirne’de. Biz, özellikle 2003 yılından
itibaren büyük bir planlama yaptık. Hatta, 2007 yılında, biliyorsunuz, 1053
sayılı Kanun tamamen değiştirildi, 100 bin kriteri vardı. 1053 sayılı Kanun şu:
Nüfusu 100 binden büyük İzmir, Ankara, İstanbul gibi şehirlere su teminine dair
kanun biliyorsunuz. Burada nüfusu 100 binden büyük şehirlere geçmişte su götürülürken
DSİ tarafından, biz şimdi 100 bin kriterini kaldırdık. Böylece, 2007 yılında bu
kanun değişince biz 81 şehrimiz için otuz, kırk yıl sonrasının ihtiyaçlarını
karşılayacak bir eylem planı, su temini eylem planı hazırladık ve bu da
başarıyla yürüdü. Mesela, bu sene kuraklığa rağmen -siz de biliyorsunuz,
İstanbul’da yaşıyorsunuz- hiçbir şehrimizde su problemi olmadı. İnşallah,
Hilvan’da da ve sadece Hilvan değil, orada Siverek vesaire birtakım ilçeler
var, onları da çözeceğiz.
Diğer bir husus da, suyun
ticarileşmesi söz konusu değil. Bakın, sudan biz para almıyoruz şu anda. Ancak,
tabii ki, büyükşehirlerde -İstanbul’da İSKİ gibi- diğer şehirlerde
su kanalizasyon idareleri var. Bunlar özellikle belediye meclis kararıyla su
tarifelerinde yetkili. Çünkü İSKİ’nin ve diğer su kanalizasyon idarelerinin genel
kurulu büyükşehir belediye meclisi olduğu için tarifeleri onlar tarafından
hazırlanıyor ve kanuna göre onlar yetkili. Ama ben şunu biliyorum, bu tarifeler
hazırlanırken… Ücretler diğer ülkelere baktığımız zaman çok daha düşük, bunu
özellikle vurgulamak istiyorum, su ve atık su açısından. Bunu Almanya’yla,
İngiltere’yle kıyaslamanız mümkün. Yani burada zaten bu idareler kâr maksatlı
değil, sadece masrafı alıyor. Yani suyun getirilmesi, arıtılması, terfi, enerji
ve atık suların toplanıp arıtılması gibi masraflar var, dolayısıyla su
kanalizasyon idareleri sadece ve sadece işletme masraflarını karşılayacak bir
seviyede evlere su veriyor. Hatta, ben İSKİ Genel Müdürü olduğum zaman, biz
fakir aileler sıkıntı çekmesin diye ayda yaklaşık olarak 7-10-15 metreküpten
daha az su kullanan ailelere fiyatı çok zararına tutuyorduk. Yani bu da su
kanalizasyon idareleri tarafından dikkate alınıyor. Suyun ticarileşmesi diye
bir şey söz konusu değil, su herkesin en tabii hakkı. Yani bir devletin
vatandaşına sağlıklı ve yeterli su vermesi bütün vatandaşların devletten
beklediği en önemli haktır.
Kadir Bey’e
gelince. Şimdi, Kadir Bey, kendim Çevre Mühendisliği Bölümü Çevre Teknolojisi
Ana Bilim Dalı Başkanı iken ta 1990’lı yıllarda ilk defa ölçümü Haliç’te,
Marmara Denizi’nde yaptık. Hatta ilk defa… İki tabakalı akım var biliyorsunuz
hem Çanakkale’de hem de İstanbul Boğazı’nda. Bununla ilgili ölçümleri… Hatta bu
tabakaların yükseklikleri, akımlar… Bildiğiniz üzere, alt tabaka Marmara’dan
Karadeniz’e gidiyor, üst tabaka da Karadeniz’den Marmara’ya doğru, böyle iki
tabakalı bir akım var. Dolayısıyla şunu özetle vurgulamak istiyorum: 1994
öncesi… Çünkü en çok kirleten İstanbul ve Tuna Nehri. Dolayısıyla İstanbul’da
1994 öncesi atık suların ancak yüzde 5’i toplanıp arıtılıyordu ama biz 1995-96
yıllarında su meselesini kökünden çözünce 97 yılını özellikle Haliç yılı, 98’i
temiz Marmara yılı ilan ettik ve bütün atık su arıtma tesislerini tamamladık. Bakın,
sırf ben İSKİ Genel Müdürüyken yaptığımız atık su arıtma tesisleri: Yenikapı
vardı ama bağlantıları yoktu. Yenikapı’ya bağlanan bütün kolektörleri
tamamladık ve Yenikapı’dan arıtarak bunu Karadeniz’e giden dip akıntıya
veriyoruz. Ayrıca, Baltalimanı’nda… Haliç’i kurtarmak için ta Kemerburgaz’dan
başlayarak muhteşem kolektör, sonra tünele giriyor. Baltalimanı’na kadar
muazzam tüneller var yani, içinden tır geçecek büyüklükte ve bunu
Baltalimanı’nda topluyoruz, arıtıyoruz ve onu da dip akıntıya veriyoruz. Bunun
dışında, Kadıköy, Küçüksu, Küçükçekmece, bunların tamamı zamanımızda arıtıldı
ama Büyükşehir Belediyemiz, İSKİ, daha sonra Ataköy’de o bölgenin bütün atık
sularını toplayacak ileri bir atık su biyolojik arıtma tesisi kurdu. Böylece,
benim bildiğim kadarıyla, şu anda İstanbul’da toplanan atık suların aşağı
yukarı yüzde 97’si arıtılıyor.
KADİR GÖKMEN ÖĞÜT (İstanbul) –
Biyolojik arıtma mı?
ORMAN VE SU İŞLERİ BAKANI VEYSEL
EROĞLU (Afyonkarahisar) – Bunun gerekli olanları biyolojik, hatta bir kısmı
atık su biyolojik. 
KADİR GÖKMEN ÖĞÜT (İstanbul) –
Hayır, yani gri su olarak mı?
ORMAN VE SU İŞLERİ BAKANI VEYSEL
EROĞLU (Afyonkarahisar) – Bir dakika, müsaade edin.
Bakın, ben bunun uzmanıyım. Burada
şöyle karar aldık: Bir: Mesela havzaya verilecekse, diyelim ki Riva Deresi’ne
verilecekse o Paşaköy Arıtma Tesisi ileri biyolojik arıtma tesisi, hatta daha
ilerisi ama bir kısmı, Ataköy denize verilecekse, bir alt akıntı yoksa, bu
biyolojik arıtma tesisi, hatta o da ileri. Ama alt akıntıya verilecekse, bu
takdirde, alt akıntı… Biliyorsunuz, Karadeniz’in 100 metre aşağısı tamamen ölü
denizdir. Dolayısıyla, burayı ön arıtmadan sonra -ızgara, kum tutucu, vesaire- oraya
veriyoruz. Dolayısıyla, bu da herhangi bir açıdan bir kirliliğe sebep olmuyor.
Esas kirlilik Tuna Nehri’nden geliyor. Dolayısıyla, benim özellikle sizlerden
de istirhamım: Tuna Nehri’nin kirlenmesinin önlenmesi konusunda zamanında böyle
bir komisyon kurulmuştu, Karadeniz’de kirlenmenin önlenmesiyle alakalı, bunu
takip etmemiz lazım. O kirlenmeyi kontrol edersek… Ama İstanbul’da atık su
arıtma tesisleri yapıldı, Kocaeli’ndeki atık su arıtma tesislerinin tamamı
yapıldı, çevredeki iller de yapıyor büyük ölçüde.
Biz de -az önce
değerli CHP’li vekilimizi dinledik, gitmiş şu anda- Ergene Nehri’yle ilgili çok
muhteşem bir çalışma yapıyoruz. Bakın, bunun ben size kitaplarını getireceğim,
söz verdim. Hatta daha önceki konuşmamda atık su arıtma tesisi ve su tasfiyesi
kitaplarını talep ettiniz, bütün vekillerime getireceğim, Ergene’yle ilgili de…
Yani bu konuda çok güzel çalışmalar yapılıyor. Hatta şunu da ifade edeyim,
bizim şu anda bulduğumuz teknoloji var ya, dünyanın en ileri teknolojisini
kullanıyoruz. Biyolojik azot ve fosfor gideren teknolojiyi, son yirmi yılın
teknolojisini ilk defa biz uyguladık, bunu da gururla ifade ediyorum. 
O bakımdan,
Marmara nehirlerinde cıva ve diğer konsantrasyonlar fevkalade azalmıştır, ama
bununla ilgili, arzu ederseniz çok daha detaylı parametreleri -ta otuz yıldan
bu yana ölçüyoruz- size verebilirim.
Teşekkür ediyor,
hepinize saygılar sunuyorum.
BAŞKAN – Teşekkür
ediyoruz Sayın Bakan.
KADİR GÖKMEN
ÖĞÜT (İstanbul) – Sayın Başkanım, süre var, bir soru daha soracağım.
BAŞKAN – Sayın
Öğüt, buyurunuz.
KADİR GÖKMEN
ÖĞÜT (İstanbul) – Sayın Bakanım, biliyorsunuz dünyanın en önemli göç
yollarından birisi de İstanbul’da kuzey ormanları. Bu kuzey ormanlarında
havaalanı ve otoban yüzünden kesilen çok ciddi ağaç sayısı var. Bir de
yüzlerce, 98 göletin kurutulduğundan bahsediliyor, hafriyatla içinin
doldurulduğundan bahsediliyor. Ben birisini gördüm, bizzat şahidim. Bazı ağaçlar
artık aceleden kesilmiyor, hafriyatla ağaçların üstü kapatılıyor. Burada,
İstanbul’un önümüzdeki dönemde susuzluğuna çok zararı olmayacak mı diye
soruyorum, bu göç yollarını engellemeyecek mi diye soruyorum. 
Bir de Manisa’da
zeytin ağaçlarının sökülmüş olması sizin bazı bakanlarınız tarafından da belki
“kanunsuzdur” diye nitelendi, Bakanlık olarak o Kolin İnşaata dava açmayı
düşünüyor musunuz?
Teşekkür ederim.
BAŞKAN –
Teşekkür ederiz.
Buyurunuz Sayın
Bakan.
ORMAN VE SU
İŞLERİ BAKANI VEYSEL EROĞLU (Afyonkarahisar) – Şunu özetle vurgulamak
istiyorum. 
Üçüncü havaalanı
ve özellikle üçüncü köprü yollarıyla alakalı -biz protokole de koyduk- kesilen
her ağaç için en az 5 tane fidan dikilecek. Bunu özetle vurgulamak istiyorum.
İkinci husus da…
Özellikle orada birtakım göletlerden, gölcüklerden bahsettiniz. Ama, bu
göletlerin hiçbiri tabii gölet değildir, tamamen -zaman zaman ben oradan
geçerken havadan bakıyordum- orası âdeta aydaki kraterler gibi. Çünkü, zaman
içinde, bizden çok önce, kömür çıkaracağız diye, düşük evsaflı kömürler
çıkaracağız diye oradaki alanlarda maalesef tamamen çukurlar açılmış. 
(Mikrofon
otomatik cihaz tarafından kapatıldı)
ORMAN VE SU
İŞLERİ BAKANI VEYSEL EROĞLU (Afyonkarahisar) – Toparlıyorum Başkanım.
BAŞKAN – Evet,
iki dakika…
ORMAN VE SU
İŞLERİ BAKANI VEYSEL EROĞLU (Afyonkarahisar) –Bunlar göletcikler, suni gölet
değil, tamamen çukurlardır. Bunların zaten dolması gerekiyor yoksa orada sulak
alan olarak Terkos Gölü var. Onun dışında orada Alibey Barajı dışında bir sulak
alan yok, onu da özellikle vurgulamak istiyorum.
KADİR GÖKMEN
ÖĞÜT (İstanbul) – Terkos Gölü’ne de tuzlu suyun çok ciddi şekilde girdiği
söyleniyor.
ORMAN VE SU
İŞLERİ BAKANI VEYSEL EROĞLU (Afyonkarahisar) – Yok, Terkos’un su seviyesi
denizden daha yüksek. Dolayısıyla, Terkos’tan… Fiziki olarak yüksek kottan
alçak kota sızma olur. Herhangi bir şey yok.
HASAN ÖREN
(Manisa) – Gediz’de ne zaman balık tutup yüzeceğiz Sayın Bakan? 2012 sonu
itibarıyla balık tutup yüzeceğimizi söylemiştiniz, 2012 sonunda.
ORMAN VE SU
İŞLERİ BAKANI VEYSEL EROĞLU (Afyonkarahisar) – Müsaade ederseniz efendim,
herhâlde…
BAŞKAN – Evet,
lütfen bir dakikada cevap veriniz. 
HASAN ÖREN
(Manisa) – Ama ben sorumu sorayım ilk önce, duyulsun hiç olmazsa. 
BAŞKAN – Size
bir dakika daha ek süre verdim Sayın Bakan, buyurun. 
ORMAN VE SU
İŞLERİ BAKANI VEYSEL EROĞLU (Afyonkarahisar) – Efendim, şimdi sordunuz zaten,
hemen cevap vereyim.
Bakın, biz
Gediz’de üzerimize düşen…
HASAN ÖREN
(Manisa) – 2012 sonu itibarıyla…
ORMAN VE SU
İŞLERİ BAKANI VEYSEL EROĞLU (Afyonkarahisar) – Müsaade buyurun.
Orada özellikle
belediyeleri taksim ettik. Belediyeler kendi üzerlerine düşen vazifeleri
yaptılar mı? Yapmadılar. Ama biz, erozyon kontrolü… Bütün dereyi ıslah ettik,
hatta oradaki alanları koruduk, derelerin neredeyse tamamı ıslah oldu. Hatta şu
anda…
HASAN ÖREN
(Manisa) – Yine benim soruma cevap vermiyorsunuz. Siz kendiniz dediniz…
BAŞKAN – Lütfen,
karşılıklı konuşmayalım Sayın Ören. Lütfen…
ORMAN VE SU
İŞLERİ BAKANI VEYSEL EROĞLU (Afyonkarahisar) – Ama kalitede fevkalade iyileşme
var.
HASAN ÖREN
(Manisa) – “Gediz’de 2012 sonu itibarıyla bu çalışmaların sonunda balık tutup
yüzeceğiz” dediniz. Beraber gidelim mi yüzmeye Sayın Bakan? 
ORMAN VE SU
İŞLERİ BAKANI VEYSEL EROĞLU (Afyonkarahisar) –Beraber balık tutalım, beraber
balık tutmaya gidelim.
BAŞKAN –
Teşekkür ederiz efendim. 
Birinci bölüm
üzerindeki görüşmeler tamamlanmıştır. 
On beş dakika
ara veriyorum. 
 Kapanma
Saati: 15.43

İKİNCİ OTURUM
Açılma Saati:
16.03
BAŞKAN: Başkan
Vekili Şükran Güldal MUMCU
KÂTİP ÜYELER:
Dilek YÜKSEL (Tokat), Mine LÖK BEYAZ (Diyarbakır)
----0----
BAŞKAN – Sayın
milletvekilleri, Türkiye Büyük Millet Meclisinin 14’üncü Birleşiminin İkinci
Oturumunu açıyorum.
615 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon ve
Hükûmet yerinde. 
Şimdi, birinci
bölümde yer alan maddeleri ve varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
1’inci madde
üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 1. maddesinde geçen "ülkemizin ileri teknoloji ve inovasyon
ihtiyacını karşılamak" ibaresinin tasarı metninden çıkarılmasını arz ve
teklif ederiz.
 Seyfettin Yılmaz Celal
Adan Ali Öz
 Adana İstanbul Mersin
 Lütfü Türkkan S.
Nevzat Korkmaz D. Ali Torlak
 Kocaeli Isparta İstanbul
 Emin Çınar Alim
Işık
 Kastamonu Kütahya

Türkiye Büyük Millet Meclisi Başkanlığına
Görüşülmekte
olan 615 sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı" nın 1. Maddesinde geçen, "Türkiye'nin rekabet gücünü artırmak
ve sürekli kılmak, kalkınma planı hedefleri ile Bilim ve Teknoloji Yüksek
Kurulunun belirlediği öncelikleri de dikkate alarak, ülkemizin ileri teknoloji
ve inovasyon ihtiyacını karşılamak," ibaresinin Tasarı metninden
çıkarılmasını ve yerine "Sağlık hizmetleri için" ibaresinin konmasını
teklif ederiz.
 
Aytuğ Atıcı Özgür
Özel Nurettin Demir
 Mersin  Manisa Muğla
Süleyman Çelebi Kadir Gökmen Öğüt  Hülya
Güven
 İstanbul İstanbul İzmir

Fatma Nur Serter MahmutTanal
Hasan Ören

İstanbul İstanbul Manisa
Türkiye Büyük Millet Meclisi Başkanlığı’na
Görüşülmekte
olan 615 sıra sayılı kanun tasarısının 1’inci maddesinin yasa tasarısı
metninden tamamen çıkarılmasını arz ve teklif ederiz. 
Pervin Buldan İdris
Baluken Kemal Aktaş
 Iğdır Bingöl Van
Hasip Kaplan  Abdullah
Levent Tüzel Altan Tan
 Şırnak İstanbul
 Diyarbakır 
BAŞKAN –
Komisyon son okuttuğum önergeye katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKAN VEKİLİ TÜRKAN DAĞOĞLU (İstanbul) –
Katılmıyoruz efendim. 
BAŞKAN –
Hükûmet? 
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkanım. 
BAŞKAN –
Diyarbakır Milletvekili Sayın Altan Tan, buyurunuz. (HDP sıralarından alkışlar)

ALTAN TAN
(Diyarbakır) – Teşekkür ederim Sayın Başkan. 
Sayın Başkan,
sayın milletvekilleri; bu sağlık meselesiyle ilgili sorunlarımızı da yine
fırsat buldukça huzurlarınızda arz etmeye çalışıyoruz. Şu an için Diyarbakır’ın
en önemli sorunu, mevcut yapılan hastanelere ilaveten 700 dönümlük bir alan
içerisinde bir bölge sağlık kampüsü yapılma taahhüdü vardı, bununla ilgili
projeler de yapıldı, düzenlendi ve 3 ayrı hastane şeklinde bu yatırımlar
planlandı ancak uzunca bir müddet o alandaki hazine arazilerinin birleştirilmesi
-imar tabiriyle tevhidi- ve imar değişiklikleriyle ilgili gerekçeler öne
sürülerek uzunca bir müddet bu yatırımlara başlanmadı. Yaklaşık bir yıldan
fazla bir zamandır, biraz evvel arz ettiğim bütün bu olumsuzluklar giderildi
yani hem hazine arazilerinin tevhidi hem 18 uygulaması hem ondan sonraki
belediyenin yapması gereken imar değişikliklerinin tamamı bitirilmesine rağmen,
projeler de hazır olmasına rağmen maalesef bu ihaleler yapılamıyor. Bunun
nedenini soruyoruz Sayın Sağlık Bakanımızdan. 
Yine, ikinci bir
maruzatımız: Diyarbakır’ın yıllardır yerinde olan devlet hastanesi ve yanındaki
çocuk hastanesi ve etrafında bulunan İçişleri Bakanlığına ait bir mahalle
karakolu da dâhil, bunlar yıkılarak yine büyük bir yeni hastane projesi vardı.
Bunlarla da ilgili yine aynı gerekçeler gösterilerek bu prosedür uzadı ama yine
bir yıldan fazla bir zamandır bütün bu imar değişiklikleri, imar artışları,
yasal prosedürlerin tamamı yerine getirildi. Kimin tarafından? Hazine
tarafından, belediye tarafından, vilayet tarafından, ilgili kim varsa. Ancak,
bu hastanemiz de yine maalesef henüz yapılamadı. Ne zaman yapılacağı ve bu işin
akıbetinin ne olacağı konusunda da ciddi bir bilgilendirme yapılmadı. 
Değerli
arkadaşlar, bir diğer önemli şikâyet noktası da hastanelerin acil
servisleridir. Yani, inan edin, bu hastanelerin acil servislerinde meydana
gelen olaylar bu televizyonda “Arka Sokaklar” diye bir polisiye dizi var, bu
diziyi aratmayacak noktaya geldi ve hastaları, hasta yakınlarını dinlerseniz
onlar haklı; doktoru, personeli dinlerseniz, diğer sağlık görevlilerini
dinlerseniz onlar da haklı. Niye herkes haklı? Çünkü yeterli değil, çok ağır
şartlarda bu personel görev yapıyor, uzunca bir süre görev yapıyor, yoğun bir
yönelim var Türkiye'nin her tarafında ve gün geçmiyor ki işte bu acil
servislerde meydana gelen bir tartışma, kavga, hatta yer yer öldürmelere varan
olaylar meydana gelmesin. Bununla da ilgili, nasıl diğer konularda ciddi
düzenlemeler olduysa bugüne kadar, bu mevzuda da, bu acil servislerle de ilgili
yine ciddi düzenlemelerin yapılması gerekiyor.
Bir diğer
şikâyet noktamız değerli arkadaşlar, birçok ilçeye gerçekten güzel yatırımlar
yapılıyor, büyük hastaneler yapılıyor ama burada birkaç noktaya dikkat
edilmiyor. Bunlardan birisi Siverek Devlet Hastanesi, örnek olarak vereyim
size. Şehrin o kadar uzağına yapılıyor ki bazıları yani neredeyse artık evden
çıktıktan sonra -mesela bir Siverek için söylüyorum bunu- o hastaneye gidene kadar biraz gaza
bassanız –mübalağa etmeden söylüyorum- Diyarbakır veya Urfa hastanesine de o
hastanızı götürme şansına sahipsiniz. Onun için, mümkün olduğu kadar bu
hastanelerin yerleri seçilirken de böyle çok uzak noktaların tayin edilmemesi
gerekiyor. Gerekçeler var: Efendim, hazine arazisi, ucuz arazi.” Ama bu kadar
yatırıma bu işin feda edilmemesi lazım.
Yine aynı şekilde bazı hastaneler
-mesela, Diyarbakır Çevre Sağlık Bölge Hastanesi- yapımının üzerinden çok az
bir zaman geçmesine rağmen dökülüyor. Yani bunların inşaatları doğru düzgün
kontrol edilmiyor, takip edilmiyor. Bir hastane bitirildikten birkaç sene sonra
sanki otuz beş kırk yıllık bir hastaneymiş görüntüsü veriyor. Bunun da
giderilmesi için yine bir o kadar masraf daha ediliyor. Bu da içler acısı bir
durum.
Saygılar sunarım, teşekkür ederim.
(HDP sıralarından alkışlar)
BAŞKAN – Teşekkür ediyoruz Sayın Tan.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 615 sıra sayılı
"Türkiye Sağlık Enstitüleri Başkanlığı Kurulması İle Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 1.
Maddesinde geçen, "Türkiye'nin rekabet gücünü artırmak ve sürekli kılmak,
kalkınma planı hedefleri ile Bilim ve Teknoloji Yüksek Kurulunun belirlediği
öncelikleri de dikkate alarak, ülkemizin ileri teknoloji ve inovasyon
ihtiyacını karşılamak," ibaresinin Tasarı metninden çıkarılmasını ve
yerine "Sağlık hizmetleri için" ibaresinin konmasını teklif ederiz.
 Aytuğ
Atıcı (Mersin) ve arkadaşları
BAŞKAN – Komisyon önergeye katılıyor
mu? 
SAĞLIK, AİLE, ÇALIŞMA VE SOSYAL İŞLER
KOMİSYONU BAŞKANI NECDET ÜNÜVAR (Adana) – Katılmıyoruz.
BAŞKAN – Hükûmet?
SAĞLIK BAKANI MEHMET MÜEZZİNOĞLU
(Edirne) – Katılmıyoruz Sayın Başkan.
BAŞKAN – Buyurunuz Sayın Atıcı.
AYTUĞ ATICI (Mersin) – Teşekkür
ederim Sayın Başkan.
Değerli arkadaşlarım, üç buçuk yıllık
milletvekilliği yaşamımda ilk defa bu kürsüden bir teşekkür konuşmasıyla
başlamak istiyorum. Bu yasa tasarısının gerek alt komisyonda gerek Komisyonda
gerekse daha sonra Genel Kurul öncesindeki aşamalarda Sağlık Bakanlığının
gösterdiği iş birliğine ben teşekkür ediyorum. 
Sayın Bakanım,
üç buçuk yıldır gerçekten özlediğimiz bir iş birliği sergilediniz. Bunun için
hakikaten teşekkür ediyorum. Bu, burada olan her maddeyi kabul ettiğimiz
anlamına gelmez, burada olan her maddeyi desteklediğimiz anlamına gelmez. Ama,
ben üç buçuk yıldır ilk defa güzel bir çalışma yaptığımızı, birbirimizi
gerçekten ikna etmeye çalıştığımızı ve iyi niyetli olduğumuzu hissettim. Üç buçuk
yıldır bütün mücadelemiz, bütün kavgamız buydu, “Gelin, kanunları bu şekilde
çıkaralım.” idi. Yani, zorbalıkla, parmak çoğunluğuyla çıkarmak yerine, hepimiz
bu memleketin evlatlarıyız, hepimiz yurtseveriz, insanseveriz, kimsenin
yurtseverliğini de kimsenin cetvelle ölçmeye hakkı yoktur. Herkes de belli bir
birikimle buraya gelmiştir, o yüzden de o birikimlerden yararlanmak gerekir.
Evet, Sayın Bakan bizim birikimlerimizden yararlandı. Elbette, bizim karşı
olduğumuz bazı maddeler var ama bu çalışmalar neticesinde biz bu maddelerin
sayısını ciddi şekilde azaltmış olduk. Örneğin, Sağlık Bakanlığımız bir sağlık
bilimleri üniversitesi kurmaktan vazgeçti. Çok önemli bir karardır bu ve bu
kararı ben gerçekten kutluyorum. Çünkü Sağlık Bakanlığının asli görevleri içerisinde
tıp fakültesi öğrencisi yetiştirmek yoktur, insanları profesör yapmak yoktur;
o, akademinin işidir, el birliğiyle akademiyi güçlendirelim diye böyle bir
karar almış olduk. Bu da gerçekten son derece önemliydi.
Bu kanundaki ikinci ve çok önemli
gördüğümüz maddede ise Millî Eğitim Bakanlığına atanan şube müdürlerinin
atamasının Danıştay tarafından iptalinden sonra, yeni bir kanun maddesi
ekleyerek geriye dönük olarak atanmış olanların yerinin korunması
amaçlanıyordu. Burada da vicdan galip geldi ve el birliğiyle bütün arkadaşlarım
bu maddenin çıkarılmasına karar verdik. Bu da bizim vicdanımızı bir miktar
rahatlattı. O nedenle bu gibi çalışmaların verimli olduğunu ben buradan
görüyorum ve yüce Meclisin de zamanını çok fazla bu şekilde almayacağımızı görmüş
oluyorum. 
Şimdi, bu 1’inci
maddede ve TÜSEB’in kuruluşunda Sayın Bakan, evet, Sağlık Bakanlığı bazı
enstitüler kurabilir, bu enstitülerle ilgili çalışmalar yapabilir ancak bu
enstitülerin amacı Türkiye'nin rekabet gücünü artırmak, sürekli kılmak gibi,
süslü, kulağa hoş gelen ve güzel laflar yerine -ya da Bilim ve
Teknoloji Yüksek Kurulunun belirlediği öncelikleri dikkate alarak- ileri
teknoloji ve inovasyon ihtiyacını karşılamak yerine, bizim önergemizde
söylediğimiz gibi sadece sağlık hizmetlerini yerine getirmek üzere, sağlık
hizmetlerinde bir katkı sağlamak üzere, temel sağlık hizmetleri, koruyucu
sağlık hizmetlerinde destek sağlamak üzere bu enstitüleri kurun. Biz
gerekçemizde bunu belirttik, bu maddede verdiğimiz önergede bunu belirttik ve
Sağlık Bakanlığını asli görevi olan birinci basamak yani koruyucu sağlık
hizmetlerine geri çağırmayı burada amaçladık. Eğer bunu kabul ederseniz zaten
TÜSEB’in de bütün ruhunu değiştirmiş olursunuz. 
Teşekkür
ediyorum. (CHP sıralarından alkışlar)
BAŞKAN –
Teşekkür ederiz Sayın Atıcı. 
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 1. maddesinde geçen "ülkemizin ileri teknoloji ve inovasyon
ihtiyacını karşılamak" ibaresinin tasarı metninden çıkarılmasını arz ve
teklif ederiz.

 Seyfettin Yılmaz (Adana) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) - Katılmıyoruz
Sayın Başkanım.
BAŞKAN –
Hükûmet? 
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
BAŞKAN – Kocaeli
Milletvekili Sayın Lütfü Türkkan, buyurunuz. (MHP sıralarından alkışlar)
LÜTFÜ TÜRKKAN
(Kocaeli) – Sayın Başkan, değerli milletvekilleri; 615 sıra sayılı Türkiye
Sağlık Enstitüleri Başkanlığı Kurulmasına Dair Kanun Tasarısı’nın 1’inci
maddesi hakkında MHP Grubu adına söz aldım.

Bugün, diğer
grupların da, MHP Grubunun da katılımıyla Sayın Başkan bu kanunun Meclise
geldikten sonraki hâlinde cidden uzlaşmacı bir tutum sergiledi. Bunu herhâlde
evladı fatihanın torunu olmanın getirdiği bir uzlaşmacı tutum olarak
değerlendiriyorum. Teşekkür ediyoruz. 
Sayın Bakan,
Kocaeli’ndeki sağlık problemleriyle ilgili birkaç şeye değinmek istiyorum
müsaade ederseniz. Türkiye'nin en büyük sanayi kentlerinden biri olan
Kocaeli’nde binlerce işçi çalışıyor. Binlerce işçinin çalıştığı Kocaeli’nde her
gün iş kazaları yaşanıyor Sayın Bakanım. Bu iş kazalarının arasında el
yaralanmaları, ayak yaralanmaları, uzuv kopmaları olduğunda sadece mikrocerrahi
uzmanları tarafından müdahale ediliyor. Fakat, maalesef, Kocaeli’nde sadece 1
tane, Derince’de Eğitim ve Araştırma Hastanesinde görev yapan mikrocerrahi
uzmanımız var. Siz de bilirsiniz ki, kopan uzuvların en geç dört saat içinde
yerine dikilmesi gerekmektedir. Dikme işlemini mikrocerrahi uzmanı yaptığı için
bu uzmanın izin alma şansı yok, bu uzmanın başka bir yere gitme şansı yok;
olduğu zaman, orada çok ciddi sorunlar yaşanıyor. İş kazaları için Bakanlığınız
herhangi bir önlem aldı mı bunu merak ediyorum.
Türkiye'nin
sanayi başkentinde çok sayıda el, parmak kopma vakaları yaşanıyor. Bu
mikrocerrahi uzmanı size göre yeterli mi?
Bir de Kocaeli’nin
Körfez ilçesine bağlı İlimtepe Mahallesi var. Orası konumu ve yüksekliği
itibarıyla her zaman temiz ve sağlıklı bir havaya sahip bir bölgemiz
Kocaeli’nde. Yaklaşık 6.500 nüfusa sahip bu mahalle de bugüne kadar yeterince
değerlendirilmemiş, kaderine terk edilmiştir. Özellikle bronşit ve astım
hastalarının İlimtepe’de sağlıklarına kavuştuğu dile getirilir Kocaeli’nde. Bu
bölgeye yapılacak bir hastane hem bronşit ve astım hastaları için şifa olacak
hem de İlimtepe’nin gelişmesine ciddi katkı sağlayacaktır. Sayın Bakandan
Kocaelililer olarak böyle bir talebimiz var. Bu konuda yapacağınız bir yatırım
o bölgede hem bölgenin kalkınmasına hem de Dilovası, Gebze, Darıca ve
Çayırova’da olan çokça sık rastlanan akciğer hastalıklarının tedavisi konusunda
ciddi bir merkez olacaktır. 
Yine Kocaeli’ne
bağlı Dilovası’nda yaklaşık 11.700 nüfuslu bir mahallemiz var, Mimar Sinan Mahallesi.
Dilovası’nın 2’nci büyük mahallesi burası. Buranın nüfusu oldukça yoğun
olmasına rağmen sağlık ocağı bulunmuyor Sayın Bakan. Mahalle sakinleri, tedavi
ve muayene olmak için çevre ilçelere gitmek zorunda kalıyorlar. Mahalleli,
yalnızca acil kısmı hizmet veren Dilovası Hastanesi nedeniyle de sıkıntı
yaşıyor. 11.700 kişilik nüfusuyla ilçenin 2’nci büyük mahallesi, Türkiye’deki
birçok ilçeden de daha büyük olan bu Mimar Sinan Mahallesi’ne bir sağlık ocağı
talebimiz var. Bu konunun ivedilikle gündeme getirilmesini zatıalinizden
istirham ediyoruz. 
100 bin kişinin
yaşadığı Çayırova’da sağlık ocağı ve hastane bulunmamaktadır. Düşünebiliyor
musunuz, İstanbul’un yakınındaki bir ilçe Çayırova, birçok sanayi tesisinin de
bulunduğu bir yer, ne sağlık ocağı var burada ne de hastane var. Çayırovalılar,
başka ilçelerde bulunan hastaneleri kullanmak zorunda kalıyorlar. 
Yine Kocaeli’nde
ağız ve diş sağlığı merkezlerinin sayısının yetersizliği dikkat çekiyor Sayın
Bakan. Bunun yanında hasta şikâyetleri de çok sık artıyor. Zaten az olan bu
merkezlerde kullanılan teknoloji de oldukça eski. Bu yüzden birçok hasta
Kocaeli Üniversitesine sevk ediliyor ve aylarca randevu günlerinin gelmesini
bekliyorlar. Bu sebeplerden, hastalar, özel sağlık kuruluşlarına gitmeye mecbur
kalıyorlar. 
Ağız ve diş
sağlığı konusunda yeni sağlık politikaları geliştirilmesini istiyoruz. Ağız ve
diş sağlığı merkezlerinin derhâl modernize edilmesini ve Kocaeli’nde her türlü
cerrahi girişimin uygulanacağı teknik donanıma sahip merkeze kavuşmasını talep
ediyoruz Kocaeliler olarak Sayın Bakanım. 
Bu konuda
Kocaelilerin sizden beklentilerini bu şekilde sıralayıp, yeni kanunun ülkemize,
milletimize hayırlar getirmesini Cenab-ı Allah’tan niyaz ediyorum. 
Teşekkür ederim.

BAŞKAN -
Teşekkür ederiz Sayın Türkkan. 
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
1’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
2’nci madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 615 sıra sayılı kanun tasarısının 2'inci maddesinin yasa tasarısı
metninden tamamen çıkarılmasını arz ve teklif ederiz.
 Pervin Buldan İdris
Baluken Kemal Aktaş
 Iğdır Bingöl Van

 Hasip Kaplan Abdullah
Levent Tüzel
 Şırnak İstanbul

BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) - Katılmıyoruz
Sayın Başkanım.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
PERVİN BULDAN
(Iğdır) – Gerekçe okunsun.
BAŞKAN –
Gerekçeyi okutuyorum:
Gerekçe:
Hükûmet bugüne
kadar en fazla dert çektiği kesimin bürokrasi olduğunu söylemesine rağmen AKP
grubu her yasa tasarısı ile yeni bir bürokrasi katmanı oluşturmaktadır. Bu yasa
tasarısıyla birlikte kurulacak olan yeni kurumların toplumun acil sağlık
ihtiyaçlarına yanıt olacak bir tarafı bulunmamaktadır.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
2’nci maddeyi
oylarınıza sunuyorum: Kabul edenler… Kabul etmeyenler… 2’nci madde kabul
edilmiştir.
3’üncü madde
üzerinde üç önerge vardır, ikisi aynı mahiyettedir, okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının; 3. maddesinin 3. fıkrasının metinden çıkarılmasını, 1. fıkrasında
geçen; "TÜSEB'in merkezi İstanbul’dadır" ibaresinin, "TÜSEB'in merkezi
Ankara’dadır.” şeklinde değiştirilmesini arz ve teklif ederiz.
 Seyfettin Yılmaz Lütfü
Türkkan Ali Öz
 Adana Kocaeli Mersin
 Alim Işık S.
Nevzat Korkmaz Celal Adan
 Kütahya Isparta İstanbul
 D. Ali Torlak Emin
Çınar
 İstanbul Kastamonu
Türkiye Büyük Millet Meclisi Başkanlığına
Görüşülmekte
olan 615 sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı"nın 3. Maddesinin (1). Fıkrasında geçen "İstanbul" ibaresinin
"Ankara" olarak değiştirilmesini, (3). Fıkrasının metinden
çıkarılmasını teklif ederiz.
 Aytuğ Atıcı Fatma
Nur Serter Mahmut Tanal
 Mersin İstanbul İstanbul
 Özgür Özel Nurettin
Demir Kadir Gökmen Öğüt
 Manisa Muğla İstanbul
 Hülya Güven Süleyman
Çelebi Hasan Ören
 İzmir İstanbul Manisa

Türkiye Büyük Millet Meclisi Başkanlığına
Görüşülmekte
olan 615 sıra sayılı kanun tasarısının 3’üncü maddesinin yasa tasarısı
metninden tamamen çıkarılmasını arz ve teklif ederiz. 
 Pervin Buldan İdris
Baluken Kemal Aktaş
 Iğdır Bingöl Van
 Hasip Kaplan Abdullah
Levent Tüzel
 Şırnak İstanbul
BAŞKAN –
Komisyon son okuttuğum önergeye katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN – Hükûmet?

SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
BAŞKAN – Sayın
Baluken, buyurunuz.
İDRİS BALUKEN
(Bingöl) – Teşekkür ediyorum.
Sayın Başkan,
değerli milletvekilleri; hepinizi saygıyla selamlıyorum.
Bu önerge
vesilesiyle, özellikle yerelde yaşanan sağlık problemleriyle ilgili bazı
hususları burada dile getirmek istiyoruz. Hemen hemen pek çok ilimizde çok ağır
sağlık sorunları yaşanıyor. Ancak bu illerimizde ağır sağlık sorunlarının
yaşanmasıyla ilgili defalarca öneriler sunmamıza rağmen, dosyaları Sağlık
Bakanına iletmemize rağmen, kürsüden ifade etmemize rağmen, soru önergeleriyle
dikkat çekmeye uğraşmamıza rağmen çok fazla çözüm geliştirilmediğini burada
ifade etmek istiyorum. 
Bu illerin
başında da Bingöl ili geliyor. Bingöl ilimizde neredeyse bütün ağır
hastalıklarda hasta ve hasta yakınları çevre illere gitmek zorunda kalıyorlar.
Yani bu saat itibarıyla Diyarbakır’a, Erzurum’a, Elâzığ’daki üniversite
hastanelerine ya da eğitim, araştırma hastanelerine gidin her tarafta Bingöllü
hasta ve hasta yakınlarıyla karşılaşırsınız. Bunun sebebi de şudur: Yani en
basit bir anjiyo işlemi bile, koroner anjiyografi işlemi bile Bingöl’de
yapılamıyor. Nüfusu 300 bine yakın olan bir kentte, yarım saatlik bir koroner
anjiyografi işleminin on iki yıllık iktidarınız döneminde hâlâ Bingöl’de
yapılmıyor olması gerçekten hiçbir şekilde izah edilemeyecek bir durumdur. 
Aynı şekilde
koroner yoğun bakım ünitesi olmadığı için ağır kalp hastalarının çoğu çevre
illere gitmek zorunda kalıyorlar. Göğüs cerrahisiyle ilgili bir ünite, bir
birim olmadığı için -her ne kadar şu anda göğüs cerrahı
arkadaşlarımız olsa da, daha çok hafif vakalarla ilgili müdahaleler yapıyorlar-
ağır akciğer ameliyatlarının çoğu yine çevre illerde yapılıyor. 
Biz Bingöl
ilinin sağlık sorunlarının çözümü için bir dosya hazırlayıp Sayın Bakanımıza
sunmuştuk. Şu anda, Kadın Doğum ve Çocuk Hastanesi olarak kullanılan hastanenin
bir bölge göğüs, kalp damar cerrahisi merkezi olarak planlanmasını, buradaki
hastanede hem anjiyo hem koroner yoğun bakım hem de göğüs cerrahisiyle ilgili
ağır hastalara müdahale edilebilecek koşulların olmasını önermiştik. Ama bir
türlü hayata geçmediği için, hep farklı planlamalar olduğu için sorunlar
yaşanmaya devam ediyor. 
Bakın, Bingöl
Kadın Doğum ve Çocuk Hastanesi -işte, göğüs hastanesi olarak yapılan hastane
kadın doğum çocuk hastanesine çevrildi- yeni açılan bir hastane ama içerisinde
çocuk yoğun bakım ünitesi yok. Yani bir çocuk, eğer yoğun bakımı gerektiren bir
hastalıkla karşı karşıyaysa Bingöl’de mutlaka 200 kilometre ötedeki hastaneye
gitmek zorunda kalıyor. Pek çok çocuğu bu nedenle transport esnasında yolda
kaybettik. Bir çocuk yoğun bakım ünitesinin oluşturulması zor değil, o donanımı
oluşturmak, oraya uzman hekim göndermek zor değil ama bununla ilgili sağlıklı
bir planlamanın oluşturulması gerekiyor.
Bakın, koca
Bingöl Kadın Doğum, Çocuk Hastanesinde Sağlık Bakanlığının personel dağılım
cetvelinde norm kadro olarak 8 çocuk uzmanı görünüyor ama 2 çocuk uzmanı görev
yapıyor. Yani her bir çocuk uzmanının gün boyu mesai yapmasına rağmen artık baş
edemediği çok ağır bir sağlık yüküyle karşı karşıya olduğunu burada ifade etmek
istiyoruz.
Yeni bir devlet
hastanesi yapılacak Bingöl’e, kaç yıl oldu, her yıl verdiğimiz önergelerde
işte, “Önümüzdeki yıl teslim edilecek.” deniyor. Ben, hani işin o ihale
boyutları, onun kimin tarafından yapıldığı vesaire onlara hiç girmiyorum, Sayın
Bakan daha iyi bilir onları. Her yıl “Bu yıl bitecek, önümüzdeki yıl bitecek.”
denen devlet hastanesi hâlâ bitmemiş durumda. Yani 2015 yılında seçim var,
muhtemelen seçimden hemen önceye denk getirmeye çalışabilirsiniz, ondan da
memnuniyet duyarız, onun çağrısını da yapıyoruz. Hani, madem her yıl söz verip
açamıyorsunuz -seçimde size artı puan olarak yazılacak, size avantaj sağlayacak-
hiç olmazsa 2015 yılında artık bu yeni hastanenin açılışını yapın çünkü
gerçekten Bingöl’de ihmaller ve hizmet yoksunlukları nedeniyle her ay onlarca
vatandaşımız hayatını kaybediyor. Bu konuya duyarlılık çağrısı yapıyorum.
Genel Kurulu
saygıyla selamlıyorum. (HDP ve CHP sıralarından alkışlar) 
BAŞKAN –
Teşekkür ederiz Sayın Baluken. 
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Aynı mahiyetteki
önergeleri okutuyorum, birlikte işleme alacağım ama talep ederse herkese ayrı
ayrı söz vereceğim. 

Türkiye Büyük Milet Meclisi Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının; 3. maddesinin 3. fıkrasının metinden çıkarılmasını 1. fıkrasında
geçen; “TÜSEB'in merkezi İstanbuldadır" ibaresinin, "TÜSEB'in merkezi
Ankaradadır.” şeklinde değiştirilmesini arz ve teklif ederiz. 
 Seyfettin
Yılmaz (Adana) ve arkadaşları 

Aynı
mahiyetteki diğer önergenin imza sahipleri: 
 Aytuğ
Atıcı (Mersin) ve arkadaşları

BAŞKAN
– Komisyon aynı mahiyetteki bu iki önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) –
Katılmıyoruz. 
BAŞKAN
– Hükûmet? 
SAĞLIK
BAKANI MEHMET MÜEZZİNOĞLU (Edirne) – Katılmıyoruz Sayın Başkan. 
BAŞKAN
– Sayın Korkmaz, buyurunuz. (MHP sıralarından alkışlar) 
S.
NEVZAT KORKMAZ (Isparta) – Sayın Başkan, değerli milletvekilleri; Türkiye sağlık
enstitüleri başkanlığının kurulmasına dair tasarının 3’üncü maddesinin (3)’üncü
fıkrası üzerine bir değişiklik önergesi veriyoruz Milliyetçi Hareket Partisi
olarak. Sözlerime başlamadan önce yüce heyetinizi saygıyla selamlıyorum. 
Biz vermiş
olduğumuz bu önergede, (3)’üncü fıkranın tasarı metninden çıkarılıp yerine
Türkiye sağlık enstitüsü başkanlığının merkezinin Ankara’da olmasını istiyoruz.
Tabii bunun için de değerli arkadaşlar, devlet teşkilatını bilerek, devlet
teşkilatlanmasını bilerek bu önergeyi veriyoruz. Biliyorsunuz, Türkiye
Cumhuriyeti Anayasası’nın 2’nci maddesine göre, Türkiye Cumhuriyeti’nin
başkenti Ankara’dır. Yani bu yapıya göre de bütün bakanlıklar teşkilatlanmasını
Ankara merkezli yaparlar. Hükûmet Ankara’da, Cumhurbaşkanlığı Ankara’da -hatta
biliyorsunuz Ankara’daki binaları da yetmiyor, yeni yeni, koca koca saraylar
yapıyorlar kendilerine- bütün bakanlık merkezleri burada, Millî Eğitim
Bakanlığı, Sağlık Bakanlığı Ankara’da. Şimdi kurulan enstitüye bakıyoruz, bu
enstitünün başkanı, Bakan, yönetim kurulu üyeleri, hepsi Ankara’da ikamet
ediyor. Bu nasıl bir organizasyon kabiliyetidir ki, şahıslar Ankara’da ama
enstitü, zaman zaman işte Bakanın, yönetim kurulu üyelerinin toplantıya
katılacağı enstitü İstanbul’da. Acaba Sayın Bakan İstanbul’da ikamet ettiği
için kanunu kendisine mi uyduruyor? Yani böyle bir şey olabilir mi arkadaşlar?
İstanbul’a götürülme gerekçesinin Meclise ve muhalefete çok net bir biçimde
açıklanması lazım. 
Şimdi,
İstanbul’a götüreceğiz diyoruz. İstanbul artık devasa bir metropol hâline
gelmiş, yönetilemez durumda; nüfus 15 milyonun üzerine çıkmış. Şimdi, artık
literatürde “Acaba İstanbul’a özgü yeni yönetim şekilleri mi oluşturalım?”
konusu tartışılıyor. Hem bir taraftan bu tür tartışmalar yapılacak hem başta
ikamet olmak üzere konut, ulaşım, altyapı… Bu konularda artık iflas bayrakları
çekilecek İstanbul adına ama siz hâlâ daha İstanbul’u büyütmeye çalışıyorsunuz.

Değerli
arkadaşlar, burada akıl şunu gerektiriyor: Mümkün olduğu nispette İstanbul’daki
kamu kurumlarının devletin desteğine muhtaç Anadolu’ya taşınması lazım. Siz
aklın getirmiş olduğu, aklın emretmiş olduğu bu hususu elinizin tersiyle
itiyorsunuz, İstanbul’a götürmeye çalışıyorsunuz. 
Değerli
arkadaşlar, Türkiye Cumhuriyeti’nin kuruluş yıllarına çok iyi odaklanmamız
lazım. Mustafa Kemal Atatürk, başkentin Ankara’ya taşınması hususuyla ilgili
olarak itilaf devletlerine karşı çok ciddi bir mücadele veriyor. Bu mücadeleye,
arkadaşlar, biraz odaklanır isek, itilaf devletleri niye İstanbul’da kalsın
istiyor? Yani kendilerine göre gerekçeleri farklı olabilir ama itilaf
devletlerinin bu bütün kamu kurumlarının İstanbul’da tutulması ile AKP’nin
bütün kamu kurumlarının merkezinin İstanbul’a taşınmasıyla alakalı bir ortaklık
arıyor insan ister istemez. 
Lütfen, bir
kendinize gelin. İstanbul’da artık çok büyük bir deprem bekleniyor. İstanbul’un
yarınıyla ilgili, on iki yıldır, özellikle deprem hususuyla ilgili attığınız
bir adım yok. Tamir edilmeyi bekleyen, depreme karşı dayanıklı hâle getirilmeyi
bekleyen binlerce hane var, siz bununla ilgili tedbir üretememişsiniz, hâlâ
daha kamu kurumlarını İstanbul’a götürmeye çalışıyorsunuz. Sizin, kıymetli
arkadaşlar, niyetiniz, Ankara’nın kapısına kilit vurmak mı? Bu nasıl bir
anlayıştır? 
Mümkünse -tekrar
ediyorum- İstanbul’da yoğunluk sağlayan kamu kurumlarını devletin ilgisine
muhtaç daha küçük illere taşıyalım. Ama artık İstanbul üzerinde bu kadar stres,
bu kadar baskı yapmanın hiç kimseye faydası yok. 
Bu önergemiz
tamamen aklın emrettiği bir şeydir. Hepinizin desteğini bekliyor, saygılar
sunuyorum. (MHP sıralarından alkışlar) 
BAŞKAN –
Teşekkür ederiz Sayın Korkmaz.
Cumhuriyet Halk
Partisinden Kocaeli Milletvekili Mehmet Hilal Kaplan.
Buyurunuz
efendim. (CHP sıralarından alkışlar)
MEHMET HİLAL
KAPLAN (Kocaeli) – Teşekkür ediyorum Sayın Başkan.
Sayın Başkan,
değerli milletvekilleri; yüce heyetinizi saygıyla selamlıyorum.
Sayın Bakanım,
615 sıra sayılı Kanun Tasarısı’nın gerekçesine baktığımda sizin gerekçedeki bir
şeyi vurgulamak istiyorum: Ülkemizde ve dünyada kanserin hızla arttığını,
kansere karşı tedbirlerin alınması ve bununla ilgili bazı verilerin bilinmesi
açısından gerekçede şöyle bir şey ifade ediliyor, okuyorum: “2013 yılına doğru
yüzde yirmilere yükselmesi göz önüne alındığında ülkemizde de gelişmiş diğer
dünya ülkeleri gibi önümüzdeki yıllar içinde ölüm nedenleri arasında kanserin
birinci sıraya yükseleceği açıktır.” Sanki böyle bir beklenti içindeyiz. Yani
kanserden ölümlerin kalp ve damar hastalıklarından ölümlerin önüne geçmesini
ister gibi bir vurgu yapılmış. Aslında, buna denk düşen bir siyasi politikanız
da var, bakın anlatacağım.
Biz, Kocaeli’nin
Dilovası’nda, sanayinin başkentinde kanser vakalarının Türkiye ortalamalarının
üzerinde olduğunu dediğimizde, bölgenin “kanser ovası” olarak algılanmasının
Kocaeli ve Dilovası halkına haksızlık olduğunu ilettiğimizde “Yok böyle bir
şey.” dediniz. Ben size veriyi söylüyorum. 2007 Sağlık Bakanlığı yayınları,
Profesör Doktor Murat Dinçer’in Türkiye’de kanserin kontrolüyle ilgili verdiği
rakam, 1’inci sırada ölüm nedeni ve Dilovası’nda yüzde 33. Benim verim değil.
Sizin Bakanlığınızın, şu anda da Sağlık Bakanlığına ait Kanser Daire
Başkanlığının Başkanı olan kişinin verdiği yayın. 
Şimdi, öyle bir
noktaya getirmeye çalışıyorsunuz ki, Türkiye’de bir enstitü kurulmalı, evet.
Sağlık Bakanlığındaki daire başkanlığını nereye koyuyorsunuz, henüz anlamış
değilim.
İki, Milliyetçi
Hareket Partisinden milletvekili arkadaşımın bahsettiği gibi, neden Ankara’nın
dışına çıkıyorsunuz? Sağlık Bakanlığı ve bu yapı buradayken, Türkiye’de
iletişim, ulaşım ve bakanlıklar arasındaki iletişim buradayken neden Ankara’nın
dışında, İstanbul’da böyle bir merkez yapmanın hesabının içerisindesiniz?
Bakın, size bir
şey hatırlatayım: Bu, Dilovası’nda kanser vakalarının görülmesi nedeniyle,
hatırlarsanız, 2006’da Meclis komisyonunun aldığı bir karar var. Bu kararda
bölgede sanayinin getirdiği çevre kirliliğinin, kanser vakalarının artık
artmaması adına bir dizi önlem var. Neydi bu bir dizi önlemler? Buranın
sanayiye doyduğu, yeni sanayi yapılaşmasına artık mümkünse izin verilmemesi
gerektiği, mevcutlarında da iyiye gidimesi konusunda alınmış rapor var, 2006
yılında. 
BAŞKAN – Lütfen,
Genel Kurula hitaben konuşunuz.
MEHMET HİLAL
KAPLAN (Devamla) – Pardon.
Sizin
Hükûmetiniz döneminde ne yapıldı değerli milletvekilleri? 2006’dan itibaren
Dilovası’nın kuzeyinde bir kömür organize sanayi bölgesi kurdunuz, üzerinde
GEBKİM dediğimiz kimya sanayi bölgesini kurdunuz, İMES’i kurdunuz, yanında çöp
depolama alanı kurdunuz. E, hani “Kanserle mücadelede Türkiye'nin
parametrelerini uluslararası parametrelere indireceğiz.” diyorsunuz, bu samimi
mi sizce? 
Bir taraftan
Türkiye’de kanseri önleme noktasında Bakanlıkça bir dizi tedbir almayı
düşünüyorsunuz, katılıyorum buna ama pratikte uyguladığınız, bölgesinde,
Dilovası’nda meydana gelen hadiseyi de insanların yaşam alanlarını daraltarak
yeniden kanser vakalarının artmasını seyrediyorsunuz ve oluşmasına neden
oluyorsunuz. 
Sayın Bakanım,
siz Edirnelisiniz, o tarafı iyi bilirsiniz. Geçenlerde, hatırlar mısınız, bir
kamu hastanesinde, Edirne’de Kamu Hastaneler Birliğinde, devlet hastanesinde
gastroenteroloji uzmanı bir doktor hanım, Doktor Dilek Tuncer bir açıklama
yaptı. Açıklaması şuydu değerli milletvekilleri..: Ergene Nehri’nin getirmiş
olduğu kirlilik nedeniyle, bu suların tarım alanlarında kullanılması,
prekanserojen madde içermesi nedeniyle, organik kimyasal madde içermesi
nedeniyle, besinlere geçebilir nedeniyle kanser vakalarının, gastroenterolojik
vakaların arttığını söyledi. Siz ne yaptınız? Ya da siz yaptınız demeyeyim,
Sayın Vali, Edirne Valisi doktor hanımı görevden aldı, açığa aldı. Gerekçesi,
bilimsel bir toplantıda, olabilecek verileri bilimsel bir anlamda sunmak. Sayın
Bakanım, siz Sayın Vali hakkında bir işlem yaptınız mı ya da sizin bilginiz
olmadan Sayın Valinin bilimsel bir açıklama yapan bir doktor hanımı görevden
alma yetkisiyle ilgili bir soruşturma başlattınız mı, bu konuda bilgi sahibi
olmak istiyorum.
Teşekkür
ediyorum, saygılar sunuyorum. (CHP sıralarından alkışlar) 
BAŞKAN –
Teşekkür ederiz Sayın Kaplan.
Aynı mahiyetteki
iki önergeyi birlikte oylarınıza sunuyorum: Kabul edenler… Kabul etmeyenler…
Kabul edilmemiştir. 
3’üncü maddeyi
oylarınıza sunuyorum: Kabul edenler… Kabul etmeyenler… 3’üncü madde kabul
edilmiştir. 
4’üncü madde
üzerinde dört önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının 4 üncü maddesinin birinci fıkrasının (f)
bendi aşağıdaki şekilde değiştirilmesini arz ve teklif ederiz.
 Mehmet Naci Bostancı Mehmet
Doğan Kubat Suat Önal
 Amasya İstanbul Osmaniye
 Oya Eronat Osman
Aşkın Bak
 Diyarbakır İstanbul
"f)
Bakanlık bağlı kuruluşları, yükseköğretim kurumları ve özel kesim ile iş
birliği içerisinde sağlık hizmetlerinde kalite ve akreditasyon kurallarının
belirlenmesinde Bakanlığa bilimsel katkı sağlamak, sağlık hizmetlerinin
akreditasyonu hariç olmak üzere 27/10/1999 tarih ve 4457 sayılı Türk
Akreditasyon Kurumu Kuruluş ve Görevleri Hakkında Kanun hükümleri saklı kalmak
kaydıyla ulusal ve uluslararası düzeyde sağlık kuruluşlarını akredite etmek,
uluslararası ve bölgesel akreditasyon birlikleri ve örgütleri ile diğer
ülkelerin akreditasyon kuruluşlarıyla karşılıklı tanıma anlaşmaları
yapmak."
Türkiye Büyük Millet Meclisi Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının;
4.maddesinin
2.fıkrasında geçen "Sağlık kurumları" ibaresinin madde metninden
çıkarılmasını,
4.maddesinin
"d" bendinde geçen "Bakanın onayı üzerine bu amaçlarla yurt
içinde ve/veya yurt dışında şirket kurmak ve /veya kurulmuş şirketlere ortak
olmak, kurulmuş şirketlerde imtiyazlı pay sahibi olmak" ibaresinin tasarı
metninden çıkarılmasını,
4.maddesinin
"f" fıkrasında geçen “sağlamak" ibaresinden sonra gelmek üzere
"kendi kurumları hariç" ibaresinin eklenmesini arz ve teklif ederiz.
 S. Nevzat Korkmaz Lütfü
Türkkan  Ali Öz
 Isparta Kocaeli Mersin
 Zühal Topcu Oktay
Vural Alim Işık
 Ankara İzmir Kütahya
Türkiye Büyük Millet Meclisi Başkanlığına
Görüşülmekte
olan 615 Sıra sayılı “Türkiye Sağlık Enstitüleri Başkanlığı Kurulması İle Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı” nın 4. Maddesinin (1). Fıkra d) bendinde …; “Bakanın onayı üzerine bu
amaçlarla yurtiçinde ve/veya yurtdışında şirket kurmak ve/veya kurulmuş
şirketlere ortak olmak, kurulmuş şirketlere imtiyazlı pay sahibi olmak”
ibaresinin metinden çıkarılmasını teklif ederiz.
 Aytuğ Atıcı Fatma
Nur Serter Mahmut Tanal
 Mersin İstanbul İstanbul
 Hasan Ören Özgür
Özel Manisa Manisa
Türkiye Büyük Millet Meclisi Başkanlığına
Görüşülmekte
olan 615 sıra sayılı kanun tasarısının 4'üncü maddesinin yasa tasarısı
metninden tamamen çıkarılmasını arz ve teklif ederiz.
 Pervin Buldan İdris
Baluken Kemal Aktaş
 Iğdır Bingöl Van
 Hasip Kaplan Abdullah
Levent Tüzel
 Şırnak İstanbul
BAŞKAN –
Komisyon bu son okuttuğum önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
SAĞLIK BAKAN
MEHMET MÜEZZİNOĞLU (Edirne) – Katılamıyoruz Sayın Başkan.
PERVİN BULDAN
(Iğdır) – Gerekçe…
BAŞKAN –
Gerekçeyi okutuyorum:
Bu yasa tasarısı
ile kurulacak olan TÜSEB bir bütün Yükseköğretim Kurumları ve onların
bünyelerindeki bütün enstitülerin görev ve işlevlerini içerecek bir amaç ve
işleyişe sahiptir. Bilimsel ve idari özerkliğe sahip olduğu belirtilmekle
birlikte bütünüyle Sağlık Bakanı ve diğer merkezi idare temsilcileri tarafından
yönetilmekte, kararları, çalışma alanları onlar tarafından verilmektedir.
Bilimsel ve idari özerkliği bulunmamaktadır. Yani TÜSEB ile birlikte bütünüyle
yürütme organı ve sermayenin temsilcilerinin bulunduğu hiyerarşik bir yapı
oluşturulmaktadır. Hükümetin sağlık politikalarının temelinde, Ar-Ge
faaliyetleri sonucu oluşturulan ürünlerin ticari değere dönüştürülmesi ve
girişimciliği desteklemesi olmamalıdır. Sağlık politikalarının ve Ar-Ge
faaliyetlerinin toplumun her kesimi tarafından ulaşılabilir bir biçimde
düzenlenmesi elzemdir.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına 
Görüşülmekte
olan 615 Sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı"nın 4. Maddesinin (1). Fıkra d) bendinde "Bakanın onayı
üzerine bu amaçlarla yurtiçinde ve/veya yurtdışında şirket kurmak ve/veya
kurulmuş şirketlere ortak olmak, kurulmuş şirketlere imtiyazlı pay sahibi olmak"
ibaresinin metinden çıkarılmasını teklif ederiz.
Aytuğ Atıcı (Mersin) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
SAĞLIK BAKANI MEHMET
MÜEZZİNOĞLU (Edirne) – Katılmıyoruz Sayın Başkanım.
BAŞKAN – Kim
konuşacak acaba?
LEVENT GÖK
(Ankara) – Kadir Gökmen Öğüt konuşacak.
BAŞKAN – Sayın
Öğüt, buyurunuz efendim.
KADİR GÖKMEN
ÖĞÜT (İstanbul) – Sayın Başkan, değerli milletvekilleri; bu maddeyle ilgili
herhangi bir olumsuz görüşümüz yok, bu söz konusu değil ama bu fırsatı
değerlendirerek diş hekimlerinin sorunları hakkında birkaç bir şey söylemek
istiyorum.
Sağlık Bakanlığı
son yıllarda diş hekimlerinin ihtiyaçlarını, sorunlarını ve çözüm yöntemlerini
belirlemek konusunda kendisini tek yetkili saymakta, oda ve birlikleri
görmezden gelmektedir. Meslek gruplarının temsilcileriyle istişareye gerek
duymadan kurallar çıkaran Bakanlık, sorunları çözmek bir yana bu tavrıyla kendi
başına sorunun bir parçası olabilmektedir. Diş hekimlerinin meslek örgütü Türk
Dişhekimleri Birliğidir. Amacı, mesleğin ve mesleğe mensup kişilerin
ihtiyaçlarını belirlemek, karşılamak, eksikleri ve mesleki faaliyetlerin önünde
duran engelleri kaldırmaktır. Dolayısıyla, diş hekimlerini ilgilendiren bir
konuyla ilgili Bakanlığın birliğin görüşünü almaması, TDB’yi yok sayması bir
yana kendini tek otorite olarak görmesi anlamına gelmektedir. 
Geçtiğimiz ay
TDB Başkanı Sayın Taner Yücel Sağlık Bakanımızla Ağız ve Diş Sağlığı Hizmeti
Sunulan Özel Sağlık Kuruluşları Hakkında Yönetmelik’i görüşmek üzere bir araya
gelmiş ve Sayın Bakan söz konusu yönetmelik değişikliği çalışmalarında TDB’nin
mutlaka yer alacağını ifade etmiştir. Sayın Bakanın sözünü unutmaması
temennisini buradan bir kez daha yineliyoruz. Zira elimize ulaşan taslak,
sorunları çözmenin ve ihtiyaçları karşılamanın çok ötesindedir. Diş
hekimlerinin tedirginliği devam etmektedir. Her ne kadar, kendisi
muayenehanelerin kapatılmasına yönelik herhangi bir düşüncenin olmadığını,
aksine bu mesleğin muayenehane temelli olduğunu, meslek dışı kişilerin ağız ve
diş sağlığı hizmet sunumu modellerinin hiçbirinde sermayedar olarak
bulunamayacağını dile getirse de tasarının mevcut hâli, muayenehaneleri ortadan
kaldıran ve diş hekimliği hizmetlerinin büyük merkezler aracılığıyla da
verilmesinin ve bu merkezlere diş hekimi olmayanların da sermayedar ortak
olarak katılabilmesinin önünü açan bir düzenleme taslağıdır.
Şunu unutmamak
gerekir ki Ağız Ve Diş Sağlığı Hizmeti Sunulan Özel Sağlık Kuruluşları Hakkında
Yönetmelik, daha önceleri de değişikliğe uğramıştır. Ancak ana kurallar hep
korunmuştur. Bugün de yapılması gereken, mesleğin ihtiyaçlarına göre koruyucu
ağız ve diş sağlığı yöntemlerini geliştirmeye yönelik düzenlemeler olmalıdır.
Mesleğimizin sermayenin eline geçmesi diş hekimlerini işçileştirecek, hizmete
ulaşım sanıldığının aksine daha da pahalılaşacaktır. 
Sağlık, tüm
dünyada en temel insan haklarından birisidir. Sağlığın her kolu ayrı öneme
sahip olduğu gibi her branş ayrı uzmanlık gerektirmektedir. Ağız ve diş sağlığı
hizmetleri de bunlardan biri olup bu alanda hizmet veren diş hekimlerinin de
büyük sorunları bulunmaktadır. Tıpkı diğer hekimler gibi diş hekimleri de
enfeksiyon, kesici ve delici alet yaralanmaları, kimyasal maddelere maruz
kalmakta, stres ve bunun gibi meslekî sağlık sorunlarına yakalanmaktadır. Bu
problemler zamanla ortaya çıkmakta, nitekim diş hekimlerinin yüzde 50’ye yakını
da mesleğin en olumsuz yanının zamanla ortaya çıkan sağlık sorunları olduğunu
söylemektedirler. 
Sosyal
Sigortalar ve Genel Sağlık Sigortası Kanunu’nda değişikliğe gidilerek maaş
katsayıları ve özlük hakları yeniden düzenlenmeli ve diş hekimlerine yıpranma
payı mutlaka uygulanmalıdır. Diğer yandan, ADSM’lerde günlük bakılan hasta
sayıları ve yapılan işlemlerin toplamı dünya standartlarının çok üstündedir.
ADSM’ler arasında günlük bakılan hasta sayılarında farklılıklar olmakla
birlikte, Uluslararası Diş Hekimleri Birliği ve Türk Dişhekimleri Birliği
standartlarında girişimsel işlem sayısı 15-18 civarında belirtilmişken, bu sayı
ülkemizin bazı bölgelerinde 60’a kadar çıkmaktadır. 
Bir diş
hekiminin yapabileceği işlem sayısı bilimsel standartlarda belirlenmelidir.
Kaliteli hizmet sunumunun yanı sıra, bu, hekimin sağlığını koruma açısından da
önemlidir. İlaveten, her ilde ve ADSM’lerde mesai dışı çalışma saati, bakılan
hasta sayısı ve işlem başına yapılan ücretlerle ilgili farklı uygulamalar
şikâyet konusudur. Aynı işi yapan diş hekimlerinin tüm birimlerde standart
çalışma koşulları ve ücretleri olmalıdır.
Sürekli olarak
dile getirdiğimiz bir diğer önemli konu muayenehanelerden hizmet alımıyla
alakalıdır. Altı yıl önce Türk Dişhekimleri Birliği tarafından Hükûmete, başta
muayenehaneler olmak üzere, serbest çalışan diş hekimlerinden hizmet alınması
için sürdürülebilir bir proje sunulmuştur. Bütün sözlere rağmen bu şey şimdiye
kadar yapılmamıştır. 
Önümüzdeki hafta
Diş Hekimleri Haftası’dır. Sayın Bakanımıza burada tekrar rica ediyorum, diş
hekimlerine önümüzdeki hafta için bir müjdeli haber verin, ağız diş sağlığı
hizmetlerinin muayenehanelerden de satın alınmasının yolunu açalım.
Türkiye'deki ağız diş sağlığına büyük bir katkınız olacağını burada diş
hekimleri adına söylemek istiyorum.
Teşekkür
ediyorum.
BAŞKAN –
Teşekkür ederiz Sayın Öğüt.
Önergeyi oylarınıza
sunuyorum: Kabul edenler... Kabul etmeyenler... Önerge kabul edilmemiştir.
Diğer önergeyi
okutuyorum:
Türkiye Büyük Meclisi Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının;
4. maddesinin 2.
fıkrasında geçen "Sağlık kurumları" ibaresinin madde metninden
çıkarılmasını,
4. maddesinin
"d" bendinde geçen "Bakanın onayı üzerine bu amaçlarla yurt
içinde ve/veya yurt dışında şirket kurmak ve/veya kurulmuş şirketlere ortak
olmak, kurulmuş şirketlerde imtiyazlı pay sahibi olmak" ibaresinin tasarı
metninden çıkarılmasını,
4. maddesinin
"f" fıkrasında geçen "sağlamak" ibaresinden sonra gelmek
üzere "kendi kurumları hariç" ibaresinin eklenmesini arz ve teklif
ederiz.
 
S. Nevzat Korkmaz (Isparta) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
BAŞKAN – Sayın
Yılmaz, buyurunuz efendim.
SEYFETTİN YILMAZ
(Adana) – Sayın Başkan, değerli milletvekilleri; görüşülmekte olan 615 sıra
sayılı Türkiye Sağlık Enstitüleri Başkanlığı Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 4’üncü
maddesinde verdiğimiz değişiklik önergesiyle ilgili söz almış bulunuyorum. Yüce
heyetinizi saygıyla selamlıyorum. 
Değerli
milletvekilleri, Adalet ve Kalkınma Partisinin artık klasik hâle geldiği gibi
bütün yaptığı uygulamalarda “şirket, kâr, rant, yandaşların köşeyi dönmesi”
anlayışının Türkiye’de gündeme yerleştiği bir süreci yaşıyoruz. Şimdi, sağlık
gibi temel hizmetleri kapsayan bir konuda bile burada hizmetin ön plana
çıkarılması gerekirken, bilimselliğin ön plana çıkarılması gerekirken,
vatandaşların sağlıklı hizmet alması noktasındaki çalışmaların ön plana
çıkarılması gerekirken yine bir şirket çıkarılmış. İşte özel hastaneler, özel
şirketler, kâr, rant, artık bunlar Adalet ve Kalkınma Partisiyle anılan
gündemdeki en önemli konular hâline gelmiş. 
Sayın Bakan,
sağlığın birçok problemi var, bu problemleri çözmek yerine ranta dayalı
sistemleri ortaya koymayı anlamakta zorlanıyorum. Toplumun temel sağlık
problemlerini çözebildiniz mi? Bugün, AKP Hükûmeti olarak en çok övündüğünüz
sağlıktaki memnuniyet oranıydı. Bunun da temeline baktığımızda hep beraber
görürüz ki, 57’nci Hükûmet Döneminde, dönemin Sağlık Bakanı Osman Durmuş’un
başlattığı reformları devam ettirerek ilk yıllarınızda bu noktada bir gayretin
içerisinde oldunuz ama son yıllara baktığımızda, -gidin, gezin- Sağlık Bakanı
olarak bilmiyorum hastaneleri geziyor musunuz, doktorsunuz ama gittiğinizde
kuyruklardan geçemiyorsunuz. Randevu almaya gidiyor adam, üç ay, altı ay
sonrasına gün alıyor. Yine, bakıyorsunuz, vatandaşın cebinden çıkan paralarda
her geçen gün artış var. Ama, bakıyoruz ki Adalet ve Kalkınma Partisinin
sözcüleri mikrofonu eline aldıklarında, başta Sayın Bakan olmak üzere, sağlıkta
devrimden bahsediyorlar. 
Ben sizi
Adana’ya davet ediyorum Sayın Bakan. Bir gün Allah rızası için şu Adana’da
hastaneleri gezelim. Ben pazar günü Adana’da Aşkım Tüfekçi Hastanesi’ni gezdim.
Adana Türkiye’nin 4’üncü, 5’inci büyük vilayeti. Sağlığın merkezi olması
gereken bir kent Adana. Adana’ya vardım bu pazar, yemin ediyorum size 6’ncı
kata yaya çıktım, hastaları ziyarete gidiyordum, dahiliyede yatan bir hastayı.
Şimdi, 70 yaşındaki, 80 yaşındaki o kadınlar, o merdivenlerden çıkarken soluk
soluğa kalmışlar. Ve iki gün önce, Sayın Bakan, Adana gibi bir yerde -Aşkım
Tüfekçi Adana’nın göbeğindeki bir hastane- asansör düşüyor, 9 tane işçi
yaralanıyor. Haberiniz var mı bundan bilmiyorum Sağlık Bakanı olarak. 
Şimdi, milletin sağlığıyla
uğraşan bir hastanede işçiler yaralanıyorsa… Hasta kişi gelmiş hastaneye, 6’ncı
kata emin olun yayan çıkıyor ve merdivenlerde oturan birçok insanlarla… Bu,
birilerinin aktarması değil, ben gezdim bu pazar günü. Şimdi, Adana gibi
Türkiye’nin 4’üncü, 5’inci büyük kentinde sağlık felç olmuş durumda.
Hastanelere bir gidin.
Sayın Başbakan 2011 yılında,
haziranda, seçim meydanlarında dedi ki: “Biz başka partilere benzemeyiz.” 12
tane vaatte bulundu, 1 tanesi de sağlık alanında. Bakıyorsunuz ki -siz başkalarına
benzemiyordunuz- aradan geçti dört sene, daha geçen gün İstasyon Meydanı’na
geldi, dört sene sonra, göstermelik bir temel atmışlar, şu anda çivi
çakılmamış. Bu hastaneyi ne zaman yapmayı düşünüyorsunuz, bu şehir hastanesini?

Ondan sonra, devlet hastanesi,
Adana’nın köklü devlet hastanesi. Burası yıkılmaya müsait diye boşaltacaksınız
dediniz. İki yıldır kılınız kıpırdamıyor. 
Numune Hastanesi’ne gittiğinizde,
oraya yeni bir TOKİ Numune Hastanesi yapıldı. Değerli arkadaşlar, ambulans
yanaşmıyor diye, acile hastalar giremiyor diye 2 defa acilini yıkıyorsunuz. Bu
nasıl bir anlayıştır? Yeniden düzenleme yapıyorsunuz. TOKİ Numune Hastanesi’yle
bir görüşün. Oraya odalar yapmışsınız. Bu odalarda hastaları muayene edecekler,
doktorların çalışabilecekleri alan yapılmamış. Gidin araştırın, tuvaletleri
birleştirerek oda yapmaya çalışıyorlar ve burada hizmet yapmaya çalışıyorlar.
Nerede sağlıkta devrim? 
Yine yayla zamanı. Bakın,
Tekir’de 250 bin nüfus, Kızıldağ’da 100 bin nüfus, Göller Yayla’sında -Adana,
yaylacılığın yoğun olduğu bir yer- dört senedir dilimizde tüy bitti bunu
söyleye söyleye. 200 bin nüfuslu yerde bir tane doktor yok. Yani oradaki
insanlar insan değil mi? Oranın hava şartları yaylacılığı bir noktaya
getirmişse bunu çözmek sizin göreviniz değil mi?
(Mikrofon
otomatik cihaz tarafından kapatıldı) 
SEYFETTİN YILMAZ
(Devamla) - İnsanlar oraya gidiyor; yaylaya mı gidiyorlar, sağlık problemlerini
mi düşünsünler? Ondan sonra “Sağlıkta çağ atladık.” 
Teşekkür ederim.
(MHP sıralarından alkışlar)
BAŞKAN – Teşekkür
ederiz Sayın Yılmaz.
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Birlikte
dolaşalım.
SEYFETTİN YILMAZ
(Adana) – Dolaşalım; pazar günü gittim. Buyurun Sayın Hocam, mikrofon da
burada, cevap verebilirsiniz.
BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının 4 üncü maddesinin birinci fıkrasının (f)
bendi aşağıdaki şekilde değiştirilmesini arz ve teklif ederiz.
 Mehmet
Naci Bostancı (Amasya) ve arkadaşları 
"f)
Bakanlık bağlı kuruluşları, yükseköğretim kurumları ve özel kesim ile iş
birliği içerisinde sağlık hizmetlerinde kalite ve akreditasyon kurallarının
belirlenmesinde Bakanlığa bilimsel katkı sağlamak, sağlık hizmetlerinin
akreditasyonu hariç olmak üzere 27/10/1999 tarih ve 4457 sayılı Türk
Akreditasyon Kurumu Kuruluş ve Görevleri Hakkında Kanun hükümleri saklı kalmak
kaydıyla ulusal ve uluslararası düzeyde sağlık kuruluşlarını akredite etmek,
uluslararası ve bölgesel akreditasyon birlikleri ve örgütleri ile diğer
ülkelerin akreditasyon kuruluşlarıyla karşılıklı tanıma anlaşmaları
yapmak."
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz Sayın Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılıyoruz Başkanım.
MEHMET DOĞAN
KUBAT (İstanbul) – Gerekçe okunsun.
BAŞKAN – Gerekçeyi
okutuyorum:
Gerekçe
Sağlık
hizmetlerinin akreditasyonu hariç olmak üzere, Türk Akreditasyon Kurumu ile
görev çakışmalarının önlenmesi bakımından, 27/10/1999 tarih ve 4457 sayılı Türk
Akreditasyon Kurumu Kuruluş ve Görevleri Hakkında Kanun hükümlerinin saklı
olduğu belirtilerek madde tasrih edilmektedir.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir.
Kabul edilen bu
önerge doğrultusunda 4’üncü maddeyi oylarınıza sunuyorum: Kabul edenler… Kabul
etmeyenler… 4’üncü madde kabul edilmiştir.
5’inci madde
üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 Sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı"nın 5. Maddesinin 1. Fıkrasında geçen "şunlardır"
ibaresinin kaldırılmasını teklif ederiz.
 Aytuğ Atıcı Özgür
Özel Nurettin Demir
 Mersin Manisa Muğla
 Süleyman Çelebi Kadir
Gökmen Öğüt Hülya Güven
 İstanbul İstanbul İzmir
 Fatma Nur Serter Mahmut
Tanal Hasan Ören
 İstanbul İstanbul
 Manisa
Türkiye Büyük Millet Meclisi Başkanlığı'na
Görüşülmekte
olan 615 sıra sayılı kanun tasarısının 5'inci maddesinin yasa tasarısı
metninden tamamen çıkarılmasını arz ve
teklif ederiz.
 Pervin Buldan İdris
Baluken Kemal Aktaş
 Iğdır Bingöl Van
 Hasip Kaplan Abdullah
Levent Tüzel
 Şırnak İstanbul
BAŞKAN
– Komisyon bu son okuttuğum önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) –
Katılmıyoruz Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
İDRİS
BALUKEN (Bingöl) – Gerekçe…
BAŞKAN
– Gerekçeyi okutuyorum:
Gerekçe:
Türkiye
Sağlık Bilimleri Enstitüleri Başkanlığı, özerk bir kurum olarak ifade edilse de
aslında genel hukukun dışında bırakılan özel hukuk hükümlerine tabi
tutulmaktadır. Yönetim kurulu başkanının Sağlık Bakanı olduğu, yönetim kurulu
üyelerinin siyasi irade tarafından belirlendiği bir kurumun özerkliğinden
bahsedilemez. Yönetim Kurulu Başkanı, yönetim kurulu ve Danışma kurulunun büyük
çoğunluğu siyasi irade tarafından belirlenmiş olan bir kurumda tüm hesaplar
iktidar lehine yapılacaktır.
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer
önergeyi okutuyorum.
AYTUĞ
ATICI (Mersin) – Biz çekebiliriz efendim önergeyi.
BAŞKAN
– Çekiyorsunuz?
Önergeyi
çekmiş bulunuyorlar efendim.
5’inci maddeyi
oylarınıza sunuyorum: Kabul edenler… Kabul etmeyenler… 5’inci madde kabul
edilmiştir. 
6’ncı
madde üzerinde üç önerge vardır, okutuyorum:
Türkiye Büyük
Millet Meclisi Başkanlığına
Görüşülmekte
olan 615 Sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı"nın 6. Maddesinin (1) fıkrasının birinci cümlesinin "Yönetim
Kurulu, Başkan ve enstitü başkanlarından oluşur." şeklinde değiştirilmesini
teklif ederiz.
 Aytuğ Atıcı Fatma
Nur Serter Kadir Gökmen Öğüt
 Mersin İstanbul İstanbul
 Mahmut Tanal Binnaz
Toprak Hasan Ören
 İstanbul İstanbul Manisa
 Muharrem Işık Özgür
Özel Süleyman Çelebi
 Erzincan Manisa İstanbul
 Nurettin
Demir
 Muğla
Türkiye Büyük Millet Meclisi Başkanlığına
Görüşülmekte olan
615 sıra sayılı Kanun Tasarısının 6 ncı maddesinin birinci fıkrasının birinci
cümlesindeki "iki üye" ibaresinden sonra gelmek üzere
",Yükseköğretim Kurulundan iki üye" ibaresinin eklenmesini; aynı
cümledeki "yedi" ibaresinin "dokuz" olarak değiştirilmesini;
ikinci fıkrasının aşağıdaki şekilde değiştirilmesini; üçüncü fıkrasında geçen
"beş" ibaresinin "yedi"; "dört" ibaresinin
"beş" şeklinde değiştirilmesini arz ve teklif ederiz.
 Mehmet Naci Bostancı Mehmet
Doğan Kubat Oya Eronat
 Amasya İstanbul Diyarbakır
 Osman Aşkın Bak Suat
Önal 
 İstanbul Osmaniye
"(2)
Birinci fıkranın (ç) bendinde belirtilen tutar, Bakanlar Kurulunca beş katına
kadar artırılabilir. Bu tutar, her takvim yılı başından geçerli olmak üzere o
yıl için 4/1/1961 tarihli ve 213 sayılı Vergi Usul Kanunu uyarınca tespit ve
ilan edilen yeniden değerleme oranında artırılarak uygulanır."
Türkiye Büyük Mille Meclisi Başkanlığına
Görüşülmekte
olan 615 sıra sayılı kanun tasarısının 6’ncı maddesinin yasa tasarısı
metninden tamamen çıkarılmasını arz ve teklif ederiz.
 Pervin Buldan İdris
Baluken Kemal Aktaş
 Iğdır Bingöl Van
 Hasip Kaplan Abdullah
Levent Tüzel
 Şırnak  İstanbul
BAŞKAN – Son
okuttuğum önergeye Komisyon katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
İDRİS BALUKEN
(Bingöl) – Gerekçe okunsun.
BAŞKAN –
Gerekçeyi okutuyorum: 
Gerekçe: 
Türkiye'de,
sivil toplum kuruluşlarının sağlık politikalarını ve toplumun sağlığını
ilgilendiren kritik konularda karar alma mekanizmalarında bağlayıcı bir politik
temsille bulunmaları elzemdir. Yasa tasarısıyla kurulması öngörülen TÜSEB'de bu
yönde bir anlayış da bulunmamaktadır. Bu yönüyle kurulacak bu yapı merkezileşme
ve merkezileşmenin yol açtığı atıllığa bir çözüm değildir. Yönetim Kurulu
Başkanı, yönetim kurulu ve Danışma kurulunun büyük çoğunluğu siyasi irade
tarafından belirlenmiş olan bir kurumda tüm hesaplar merkezi yönetim ve iktidar
lehine yapılacaktır.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının 6 ncı maddesinin birinci fıkrasının
birinci cümlesindeki "iki üye" ibaresinden sonra gelmek üzere
",Yükseköğretim Kurulundan iki üye" ibaresinin eklenmesini; aynı
cümledeki "yedi" ibaresinin "dokuz" olarak
değiştirilmesini; ikinci fıkrasının aşağıdaki şekilde değiştirilmesini; üçüncü
fıkrasında geçen "beş" ibaresinin "yedi"; "dört"
ibaresinin "beş" şeklinde değiştirilmesini arz ve teklif ederiz.
Mehmet Naci Bostancı (Amasya) ve arkadaşları 
"(2)
Birinci fıkranın (ç) bendinde belirtilen tutar, Bakanlar Kurulunca beş katına
kadar artırılabilir. Bu tutar, her takvim yılı başından geçerli olmak üzere o
yıl için 4/1/1961 tarihli ve 213 sayılı Vergi Usul Kanunu uyarınca tespit ve
ilan edilen yeniden değerleme oranında artırılarak uygulanır."
BAŞKAN – Komisyon
bu önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz Sayın Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılıyoruz Başkanım.
BAŞKAN –
Gerekçeyi okutuyorum:
Gerekçe:
TÜSEB'in Yönetim
Kurulunda, Yükseköğretim kurulundan da iki üyenin eklenmesi ile üniversitelerle
olan işbirliği için daha uygun bir ortam oluşturulması amaçlanmıştır. Ayrıca
Yönetim Kuruluna kamu kaynaklarının kullanılması durumunda verilen 1 Milyon TL
üzerindeki TÜSEB'in faaliyet alanına ilişkin Ar-Ge projelerindeki izin verme
yetkisinin, Bakanlar Kurulu kararı ile beş katına kadar arttırma yetkisi
verilerek, uygulamada bu yetkinin kapsamının ihtiyaca göre belirlenmesi öngörülmüştür.
Birinci fıkrada yapılan değişikliğe bağlı olarak üye sayısı yediden dokuza
çıkan Yönetim Kurulunun toplanma ve karar alma yeter sayıları da yeniden
belirlenmektedir.
BAŞKAN –
Gerekçesini okuttuğum bu önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 615 Sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı" nın 6. Maddesinin (1) fıkrasının birinci cümlesinin
"Yönetim Kurulu, Başkan ve enstitü başkanlarından oluşur." şeklinde
değiştirilmesini teklif ederiz.
Aytuğ Atıcı (Mersin) ve arkadaşları
BAŞKAN -
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN – Sayın
Işık, buyurunuz. (CHP sıralarından alkışlar)
MUHARREM IŞIK
(Erzincan) – Sayın Başkan, değerli milletvekilleri; 615 sıra sayılı Kanun
Tasarısı’nın 6’ncı maddesi üzerine söz aldım. Hepinizi saygılarımla
selamlıyorum.
Tabii, bu
maddede yönetim kurulunun nasıl olacağı, görevleri tartışılmış. Özellikle (ç)
bendinde “Başkanlık projeleri dâhil, kamu kaynağı kullanılacak ve tutarı 1
milyon Türk lirasının üzerindeki TÜSEB’in faaliyet alanı kapsamındaki AR-GE
projelerine, bilim kurullarının görüşlerini de alarak izin vermek” şeklinde
yazılmıştı. 
Tabii, gerçekten
bilim alanında çalışma yapılacaksa, AR-GE projeleri yapılacaksa onlara kimse
bir şey demez ama bunun içerisinde üniversiteler var mı; özellikle size karşı
olan üniversiteler var mı; diğer, tıp alanında çalışma yapabilecek kurumlar var
mı, onları çok düşünüyoruz, onları merak ediyoruz. Biz olmayacağını
düşünüyoruz. 
Tabii, özellikle
böyle yasalarda sizin getirdiğiniz önergeleri gördüğümüz zaman biz biraz daha
obsesif olmaya başladık çünkü her gelen yasada oraya yazılan bir şeyler değiştiği
zaman altında bir hinlik aramamız gerekiyor çünkü her zaman çıkıyor bir hinlik.
Bunda da aynı şekilde. Şimdi, 1 milyon Türk lirası bir anda 5 milyon Türk
lirasına çıkmış. Bunun altında sağlıklı bir şey olduğunu düşünmüyorum. Bakanlar
Kuruluna daha yetki verilmiş, daha artırılacağı düşünülüyor. Diyeceksiniz ki:
“Bu kadar olmayın.” Ama gerçekten şimdiye kadar gördüğümüz tasarıların
hepsinde, altından bir şey çıktığı zaman birilerine bir şey sağlandığı görüldü.
Ondan dolayı da bu maddenin bu şekilde geçmesinin, bu kadar artırılmasının
gerçekten bilime eğer faydası olacaksa, üniversitelerin hepsine verilecekse,
araştırma yapılan yerlere verilecekse veya örneğin matematik alanında Aziz
Nesin matematik okulu var, matematik alanında çok iyi çalışmalar yapıyor -bu
maddeyle bir ilgisi yok ama- onun gibi kurumlara da böyle bir para verilmesi
için bir yasa teklifi getirir misiniz diye düşünüyoruz ama gelmeyeceğini de
biliyoruz. 
Tabii, sağlıkla
ilgili tartıştığımız zaman, özellikle Türkiye’de son yıllarda çocuk ölümlerinde
büyük bir artışın meydana geldiği artık kaçınılmaz bir şekilde TÜİK
rakamlarıyla ortaya çıktı. Ayrıca, memnuniyetin ne kadar düştüğü, sağlığın ne
kadar paralı hâle geldiği, özellikle katkı paylarının arttığı, ilaçlarda baz
fiyatı alınması uygulamasına geçilmekle birlikte ilaç alımlarında korkunç
paraların çıktığını artık gerçek olarak görmekteyiz. Ne kadar “Sağlıkta
memnuniyet var.” desek de bunların şu anda vatandaşa yansımasının kötü olduğunu
ve vatandaşın sahaya indiğiniz zaman neler söylediğini duymanızı isterim. 
Tabii, sağlık
dediğimiz zaman… Biraz önce ben Meclis açılırken, Erzincan’la ilgili söylerken,
Erzincan’da devlet hastanesi yapılacağı, ayrıca üniversite hastanesine ek
hastane yapılacağı söylendi. Üç yıldır yapılmıyor. Kamulaştırmayla ilgili sorun
olduğu söylendi. Tamam, vardı ama şu anda bitti, geçen sene bitti hatta, bu
senenin başında. Dolayısıyla bu sene yapılabilirdi. 
Erzincan’da
hastane yüzde 100 dolulukla çalışıyor. Evet, her gün baypas yapılabiliyor, her
gün anjiyo yapılabiliyor ama oradaki arkadaşlarımın neler çektiğini ve o
meslektaşlarımızın -keşke Sağlık Bakanım otursaydı, Sayın Bakanım, sizinle
karşılaşıyoruz, saygılar sunuyorum- gerçekten neler çektiğini, oradaki
arkadaşlarımın ne zorluklar çektiğini ben sürekli gündeme getirdiğim zaman, o
bodrumdaki acilde neler çektiğini bir görseniz de oraya da hastane yapsanız. 
Artı, hastanenin
etrafında araç park edecek yerlerin de olmadığını, belediyenin bu konuda hiç
kıpırdamadığını, Sağlık Bakanlığının orada -üniversiteye verildi-
üniversite mi yapsın, biz mi yapalım çatışmasında olduğunu, Kalkınma
Bakanlığına atıldığını, Kalkınma Bakanlığının şu anda hâlen bunu gündeme
almadığını da biliyoruz. Bütün bunlara baktığımız zaman sağlık sorunları nasıl
oldu, ona bakmak lazım. 
Artı, önemli
olan bir nokta, Erzincan’daki hastaneler yüzde 100’e yakın, yüzde 94 dolulukla
çalışıyor. Buraya o evraklar geldiği zaman buradaki yetkili ve etkili kişiler
aynen şunu söylüyorlar: “Erzincan’ın nüfusu ne ki Erzincan’da bu kadar doluluk
olsun.” Erzincan’ın nüfusu ne ki… Tamam, doğru, Erzincan, sayenizde göç veren
bir il oldu. İşte, şeker pancarında düşme oldu, ondan dolayı göç veriyor; işsizlik
var, ondan dolayı göç veriyor ama Erzincan dediğiniz zaman bir tek Erzincan’a
bakmayacaksınız. Bir ara burada “Kelkit’e hasta gönderildi.” diye söylediğim
zaman arkadaşımız sevinmişti. Ama Erzincan, Kelkit’in; Erzincan, Tunceli’nin
birçok ilçesinin; Erzincan, Bingöl’ün birçok ilçesinin; Erzincan, Sivas’ın
birçok ilçesinin hastalarını da alıp bu hastaların sorunlarını çözdüğü için ne
yazık ki bu hastanelerin yetersiz olduğunu bildiriyorum. 
Hepinize
saygılarımı sunuyorum.
Teşekkür ederim.
(CHP sıralarından alkışlar) 
BAŞKAN –
Teşekkür ederiz Sayın Işık. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Kabul edilen
önerge doğrultusunda 6’ncı maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
7’nci madde
üzerinde dört önerge vardır, okutuyorum: 
TBMM Başkanlığına
Görüşülmekte
olan 615 sıra sayılı kanun tasarısının 7. maddesinin 1. fıkrasında “savunma
sanayi müsteşarı, başkan” ibaresinden sonra gelmek üzere “TÜSEB enstitü
başkanları” ibaresinin eklenmesini teklif ederiz.
 Seyfettin Yılmaz Lütfü
Türkkan Ali Öz
 Adana Kocaeli Mersin
 Alim Işık Emin
Çınar
 Kütahya Kastamonu
Türkiye Büyük Millet Meclisi Başkanlığına
Görüşülmekte
olan 615 Sıra sayılı “Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı” nın 7. Maddesinin (1) inci fıkrasında “Savunma Sanayi Müsteşarı,
Başkan” ibaresinden sonra gelmek üzere “TÜSEB enstitü başkanları” ibaresinin
eklenmesini teklif ederiz.
 Aytuğ Atıcı Fatma
Nur Serter Mahmut Tanal
 Mersin İstanbul İstanbul
 Binnaz Toprak Hasan
Ören Özgür Özel 
 İstanbul Manisa Manisa

 Süleyman Çelebi Kadir
Gökmen Öğüt Hülya Güven
 İstanbul İstanbul İzmir Nurettin
Demir  Muğla
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının 7 nci maddesinin birinci fıkrasının
birinci cümlesine "Türkiye Bilimsel ve Teknolojik Araştırma Kurumu,"
ibaresinden sonra gelmek üzere "Türkiye Bilimler Akademisi,"
ibaresinin eklenmesini; "seçilecek altı üye" ibaresinden sonra gelmek
üzere "ile Yüksek Öğretim Kurulu Başkanlığının bildireceği üç üye"
ibaresinin eklenmesini; aynı cümlede geçen "yirmi sekiz" ibaresinin
"otuz iki" olarak değiştirilmesini arz ve teklif ederiz. 
 Mehmet Naci Bostancı Mehmet
Doğan Kubat Osman Aşkın Bak
 Amasya İstanbul İstanbul
 Oya Eronat Hacı
Bayram Türkoğlu
 Diyarbakır Hatay
Türkiye Büyük Millet Meclisi Başkanlığına
Görüşülmekte
olan 615 sıra sayılı kanun tasarısının 7'nci maddesinin yasa tasarısı metninden
tamamen çıkarılmasını arz ve teklif ederiz.
 Pervin Buldan İdris
Baluken Kemal Aktaş
 Iğdır Bingöl Van
 Hasip Kaplan Abdullah
Levent Tüzel
 Şırnak İstanbul
BAŞKAN –
Komisyon son okuttuğum önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN –
Gerekçeyi okutuyorum:
Gerekçe:
Türkiye Sağlık
Bilimleri Enstitüleri Başkanlığı, genel hukukun dışında bırakılan özel hukuk
hükümlerine tabi tutulmaktadır. Yönetim kurulu başkanının Sağlık Bakanı olduğu,
yönetim kurulu üyelerinin siyasi irade tarafından belirlendiği bir kurumun
özerkliğinden bahsedilemez. Yönetim Kurulu Başkanı, yönetim kurulu ve Danışma
kurulunun büyük çoğunluğu siyasi irade tarafından belirlenmiş olan bir kurumun
toplum yararına bağımsız bilimsel çalışma yürütmesi de mümkün görünmemektedir.
BAŞKAN – Gerekçesini okuttuğum
önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 615 sıra sayılı
Kanun Tasarısının 7 nci maddesinin birinci fıkrasının birinci cümlesine
"Türkiye Bilimsel ve Teknolojik Araştırma Kurumu," ibaresinden sonra
gelmek üzere "Türkiye Bilimler Akademisi," ibaresinin eklenmesini;
"seçilecek altı üye" ibaresinden sonra gelmek üzere "ile Yüksek
Öğretim Kurulu Başkanlığının bildireceği üç üye" ibaresinin eklenmesini;
aynı cümlede geçen "yirmi sekiz" ibaresinin "otuz iki"
olarak değiştirilmesini arz ve teklif ederiz. 
 Mehmet
Naci Bostancı (Amasya) ve arkadaşları
BAŞKAN – Komisyon, önergeye katılıyor
musunuz ? 
SAĞLIK, AİLE, ÇALIŞMA VE SOSYAL İŞLER
KOMİSYONU BAŞKANI NECDET ÜNÜVAR (Adana) – Takdire bırakıyoruz Sayın Başkanım.
BAŞKAN – Hükûmet?
ORMAN VE SU İŞLERİ BAKANI VEYSEL
EROĞLU (Afyonkarahisar) – Katılıyoruz Başkanım.
MEHMET DOĞAN KUBAT (İstanbul) –
Gerekçe okunsun.
BAŞKAN – Gerekçeyi okutuyorum:
Gerekçe:
TÜSEB Yüksek Danışma Kuruluna Türkiye
Bilimler Akademisi Başkanı ile YÖK tarafından bildirilecek üç üyenin eklenmesi
amaçlanmıştır.
BAŞKAN – Gerekçesini okuttuğum
önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Diğer önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 615 Sıra sayılı
"Türkiye Sağlık Enstitüleri Başkanlığı Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı" nın 7.
Maddesinin (1) inci fıkrasında "Savunma Sanayi Müsteşarı, Başkan,"
ibaresinden sonra gelmek üzere, "TÜSEB enstitü başkanları," ibaresinin
eklenmesini teklif ederiz.
Aytuğ Atıcı
(Mersin) ve arkadaşları
BAŞKAN – Komisyon önergeye katılıyor
mu ? 
SAĞLIK, AİLE, ÇALIŞMA VE SOSYAL İŞLER
KOMİSYONU BAŞKANI NECDET ÜNÜVAR (Adana) – Katılmıyoruz. 
BAŞKAN – Hükûmet?
ORMAN VE SU İŞLERİ BAKANI VEYSEL
EROĞLU (Afyonkarahisar) – Katılmıyoruz Başkanım.
BAŞKAN - Buyurunuz Sayın Atıcı. (CHP
sıralarından alkışlar)
AYTUĞ ATICI (Mersin) – Teşekkür
ederim Sayın Başkan.
Değerli arkadaşlarım, Türkiye sağlık
enstitüleri başkanlığı kurulmasıyla ilgili kanun tasarısının 7’nci maddesi üzerine
verdiğimiz değişiklik önergesiyle ilgili olarak söz almış bulunuyorum. Yüce
heyeti saygıyla selamlıyorum.
Bu madde, arkadaşlarım, yüksek
danışma kurulunun nasıl oluşacağını bize anlatmaya çalışıyor. Biz buraya
enstitü başkanlarının da dâhil olmasını istiyoruz. Yani her enstitünün bir
başkanı var ve bu başkanlar yüksek danışma kurulunda yer alabilirler, bunda bir
mahzur yok. Zaten yeterince Hükûmete bağlı bir yüksek danışma kurulu oluşturulmuş,
hiç olmazsa diyoruz ki enstitü başkanları bilimsel kimlikleriyle de yüksek
danışma kuruluna katkı sağlasınlar ve bu şekilde bir önerge hazırladık. Bu
önergenin değerlendirilmesini ve kabul edilmesini istirham ediyoruz.
Arkadaşlarım, sizler TÜSEB’i
kurarken öyle bir madde getirdiniz ki az önce, dediniz ki: “Bu Türkiye sağlık
enstitüleri başkanlığı, başkanın ve yönetim kurulunun kabul etmesiyle 1 milyon
liraya kadar -yani eski parayla 1 trilyon liraya kadar- AR-GE projelerini
destekleyebilir.” Güzel yani bütün araştırmalar, AR-GE çalışmaları, bu
faaliyetler desteklensin, bir itirazımız yok hiçbir şekilde. Sonra bir önerge
getirdiniz, dediniz ki: “Biz bunu Bakanlar Kurulu kararıyla 5 katına yani 5
milyon Türk lirasına çıkarabiliriz, 5 trilyon parayı tirink verebiliriz.”
Şurada otururken hakikaten bir yandan dedim ki evet, ne güzel, kanser
araştırmaları, halk sağlığı araştırmaları, kronik hastalıklar, çocuk sağlığı
araştırmaları için güzel para aktarılıyor ama içim de cız etti. Yıllarca bizler
çocuklarımıza bir tez yapmak için ciddi şekilde avuç açar konumdaydık, bugün de
hâlâ üniversiteler tez yapmak için, bitirme tezleri yapmak için avuç açar
konumdadırlar. Evet, bunları destekleyin ancak tez çalışmalarını da hak
ettikleri şekilde destekleyin diye öneririm. 
Bu kadar para veriyoruz
araştırmalara, şunu çok iyi bilmemiz lazım: Bu araştırmalar asistanlar olmadan
olmaz. Ben de bir öğretim üyesiydim, yaptığım bütün araştırmalarda heyecanlı,
bilime katkı sunmak isteyen asistanlara söylerdim, onlar da nöbetlerinden arta
kalan zamanlarda gelir, bana yardım ederlerdi. Şimdi, asistanların durumuna
baktığımız zaman -yani 5 trilyon lira parayı bir tek araştırmaya verirken-
asistanların günaşırı nöbet altında ezilerek ve özlük haklarını neredeyse yok
sayacak duruma getirerek çalışmaları bizim yüreğimizi sızlatıyor. Sayın Sağlık
Bakanı şu anda burada değil ama Komisyon Başkanımız bir tıp profesörüdür, onun
da asistanları vardı. Ben en kısa zamanda asistan derneklerinin ya da asistan
topluluklarının davet edilerek sorunlarının masaya yatırılması gerektiğini
buradan önemle belirtiyorum. Asistan arkadaşlarımızın ciddi anlamda sorunları
vardır, en başta da günaşırı nöbet gibi insanlık dışı bir uygulamaya maruz
kalmaktadırlar. 
Bakın, değerli
arkadaşlarım, ben de öğretim üyeliği yaparken benim de asistanlarım günaşırı
nöbet tutarlardı. Bizim yetiştirilme tarzımız, sanki “Bu günaşırı nöbet tutmak
doktorluğun kaderinde var, çok iyi şeyler öğrenirler...” Biz böyle yetişmiştik
ama yıllar içerisinde bunun doğru olmadığını artık anlıyoruz, değişen dünya
koşullarında bunun doğru olmadığını anlıyoruz. 
Bizim, Türkiye
Büyük Millet Meclisinden böyle bir kanun çıkarmamız, böyle bir olay için kanun
çıkarmamız gerekli bile değil. Sadece buradan bir seslenişle, insan hakları
çerçevesinde bu asistan arkadaşlarımızın günaşırı nöbet tutmaktan
kurtulmalarını sağlayabiliriz, artı, bunun üzerine, bu kadar para harcadığımız
enstitüler gibi bir miktar da asistanlara para harcayarak asistanların özlük
haklarını iyileştirebiliriz. Elbette nöbet tutsunlar, nöbet paralarını da hak
ettikleri şekilde ödememiz gerekir. Üç beş lirayla nöbet parası geçiştirilemez.
Bizim dönemimizde biz nöbet tutardık, nöbet parası da almazdık ama o, o dönemde
kaldı. Sizin getirdiğiniz liberal ekonomi döneminde ya da sağlığın
piyasalaştırıldığı dönemde artık doktorlar parayı düşünür oldular, onun için
onları suçlamıyorum. Nöbetlerinin hakkını verelim ve şu günaşırı nöbeti
asistanlardan kaldıralım diyorum.
Sizleri saygıyla
selamlıyorum. (CHP sıralarından alkışlar)
BAŞKAN –
Teşekkür ediyoruz Sayın Atıcı. 
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Diğer önergeyi
okutuyorum: 
TBMM Başkanlığına
Görüşülmekte
olan 615 sıra sayılı kanun tasarısının 7. maddesinin 1. fıkrasında “savunma
sanayi müsteşarı, başkan” ibaresinden sonra gelmek üzere “TÜSEB enstitü başkanları”
ibaresinin eklenmesini teklif ederiz.

Seyfettin Yılmaz (Adana) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN – Sayın
Öz, buyurunuz. (MHP sıralarından alkışlar)
ALİ ÖZ (Mersin)
– Teşekkür ediyorum Sayın Başkanım.
Sayın Başkan,
değerli milletvekilleri; 615 sıra sayılı Türkiye Sağlık Enstitüleri Başkanlığı
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 7’nci maddesinde verdiğimiz değişiklik
önergesi üzerinde söz almış bulunuyorum. Bu vesileyle yüce heyetinizi
saygılarımla selamlıyorum.
Öncelikle şunu
huzurlarınızda ifade etmek isterim ki gerek Komisyon gerekse alt komisyon
çalışmalarında ciddi manada itirazda bulunduğumuz şeylerin Türkiye Büyük
Millet Meclisi gündemine gelmesi aşamasında Sağlık Bakanının gerçekten ılımlı
yaklaşımı neticesinde birtakım maddelerin geri çekilmesini, düzenlemeler
yapılmasını takdir ettiğimi, yapıcı muhalefet yapmış olmamıza rağmen orada
değer bulmayan fikirlerimizin bir şekilde yeniden gündeme alınmış olmasından ve
kabul edilmesinden memnuniyet duyduğumu ifade etmek isterim. Yalnız, bu genel
manada, buradaki Türkiye sağlık enstitüleri başkanlığının kurulmasıyla alakalı
görüşlerimizden, orada belirtmiş olduğumuz fikirlerimizden tamamen
vazgeçtiğimiz anlamına gelmez.
Baştan itibaren
şunu söylüyoruz: Türkiye’de ve tüm dünyada olduğu gibi, kanser hastalıklarının
araştırılması, önlenmesi noktasında ciddi manada bir gayret gösterilmesinin,
bununla alakalı araştırmaların derinleştirilmesinin elbette ki karşısında olmayı
ifade etmek mümkün değildir ancak burada birkaç enstitüyü öne alarak onlara ait
yeni kurumlar oluşturma gayretiyle gerçekten, adına siz ne kadar “özerk”
derseniz deyin, yapısı özerk olmayan bir yapıyı kurduğunuzu kabul etmemiz de
mümkün değildir. Bunun hem başkanlığının hem yönetim kurullarının hem de
denetim kurullarının kimlerden oluştuğunu, hangi statüdeki yetkililerden
oluştuğunu gözlediğimizde bu yapıya “özerk” demek mümkün değil. Bu yapı Sağlık
Bakanlığına bağlı özel enstitü kurmak... Buradaki en büyük kaygımız, bir önceki
maddede de gerçekten ifade edildi, Komisyonda da sık sık buna muhalefette
bulunduk, daha önce 1 milyon TL’nin altındaki bilim kurulunun karar verdiğini
enstitü başkanıyla AR-GE projelerine bakanın yetkisiyle, başkanın yetkisiyle
rıza gösterilmesini burada 5 kat artırıyorsunuz, kendinizin vermiş olduğu yeni
önergeyle. İşte baştan bu yana muhalefet etmiş olduğumuz bu yasada bilimin daha
önünde ticaret kokusu aldığımızı ifade etmemizi de teyit etmiş oldunuz. Yani
burada asıl kurmak istediğiniz yapıyla gerçekten bir yerlere bir şeyleri
aktarmak gibi bir gayretiniz yoksa sağlıkta birçok çözüm bekleyen sorun varken
bunların öncelenmesini, bunların öne alınmasını, bu yapının neyi kazandırıp
neyi kaybettireceğini hep beraber burada ileriki yıllarda tekrardan
tartışacağız ve birlikte bunları değerlendireceğiz.
Gerçekten
Türkiye’deki tıp fakültelerinin, eğitim araştırma hastanelerinin bugünkü durumu
maalesef on iki yıldır Sağlıkta Dönüşüm Programı’nda çok övündüğünüz durumla
paralel gitmiyor. Bunu gerçekten sahada gezdiğiniz zaman sizler de
görebilirsiniz. Bakın, bir yerden, bir ilden veya bir ilçeden bir ile hasta
naklederken -siz de inanıyorum ki aynı sorunları yaşıyorsunuzdur- hasta
transferleri ve nakilleriyle alakalı çok ciddi sorunlar yaşıyoruz. Bu vesileyle
bizlerin hazırlamış olduğu yani Türkiye Büyük Millet Meclisinden çıkan Sağlık
Bakanının daha önceki yapmış olduğu bazı uygulamalarla mağdur olan hatta
hayatını kaybeden vatandaşlar var. Zamanında müdahale edilmemekten kaynaklanan
bu gecikmeden dolayı hayatını kaybeden insanların hepsinden bu uygulamayı
dayatanların mutlaka sorumlu olduğunu bilmenizi isterim. Bu yapılarla alakalı
çok yeni düzenlemelere ihtiyaç var. 
Aslında Sayın
Bakanın özellikle bu kanunda baştan itibaren şiddetle karşı durduğumuz Sağlık
Bakanlığının bir tıp fakültesi kurması noktasındaki karşı duruşumuzu kabul edip
bundan geri adım atmış olması bir memnuniyet ama ben Sayın Bakanın aynı şekilde
muhalefetten de olsa doğru gelen seslere bundan sonraki süreçte de mutlaka
dikkate alıp ona göre yeni düzenlemeler yapmasını inşallah ümit edici bir şey
olarak gördüğümü ifade etmek istiyorum.
Türkiye’de
112’nin ciddi sorunları var, aile sağlık hekimlerinin, toplum sağlığı
merkezlerinin, eğitim ve araştırma ve normal üniversitede ihtisas yapan
arkadaşlarımızın çok büyük sorunları var. On iki yıldır Adalet ve Kalkınma
Partisi iktidar. Dolayısıyla, özellikle sağlık çalışanlarının sorunlarının
çözülmesi noktasında maalesef atmış olduğunuz adımların yetersiz olduğunu,
özlük haklarındaki iyileşme noktasında Sayın Başbakan dâhil olmak üzere vermiş
olduğunuz sözleri tutmadığınızı sağlık çalışanlarına şikâyet ediyor, bu noktada
mutlaka acilen adım atmanızı tavsiye ediyor, yüce heyetinizi saygılarımla
selamlıyorum. (MHP sıralarından alkışlar) 
BAŞKAN –
Teşekkür ederiz Sayın Öz.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Daha önce kabul
edilmiş önergeyle birlikte 7’nci maddeyi oylarınıza sunuyorum: Kabul edenler...
Kabul etmeyenler... 7’nci madde kabul edilmiştir.
8’nci madde
üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 Sıra sayılı Türkiye Sağlık Enstitüleri Başkanlığı Kurulması İle Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 8. Maddesinin (4)’üncü fıkrasının aşağıdaki şekilde
değiştirilmesini teklif ederiz.
“(4) Enstitü
başkanları, ilgili enstitünün bilim kurulu arasından salt çoğunlukla seçilen
üyenin Başkanın teklifi üzerine Bakan tarafından üç yıllığına atanır. Süresi
biten enstitü başkanı, iki dönem daha aynı usulle yeniden atanabilir.”
 Aytuğ Atıcı Nurettin
Demir Özgür Özel
 Mersin Muğla Manisa
 Süleyman Çelebi Kadir
Gökmen Öğüt Hülya Güven
 İstanbul İstanbul İzmir
 Fatma Nur Serter 
Mahmut Tanal  Binnaz Toprak
 İstanbul İstanbul İstanbul
 Engin Altay
 Sinop
Türkiye Büyük Millet Meclisi Başkanlığına
Tasarının 8.
m.nin 2. Fıkrasının son cümlesinin madde metninden çıkarılmasını arz ederiz.
 Seyfettin Yılmaz S.
Nevzat Korkmaz Lütfü Türkkan
 Adana Isparta Kocaeli
 Alim Işık
 Kütahya
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKAN VEKİLİ TÜRKAN DAĞOĞLU (İstanbul) –
Katılamıyoruz Sayın Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN – Sayın
Korkmaz, buyurunuz. (MHP sıralarından alkışlar) 
S. NEVZAT
KORKMAZ (Isparta) – Sayın Başkan, değerli milletvekilleri; heyetinizi saygıyla
selamlıyorum.
Biz 8’inci maddenin
(2)’nci fıkrasının son cümlesinin tasarı metninden çıkarılmasını istiyoruz
çünkü oradaki ibarede, gerektiğinde üstteki fıkrada öngörülen süreler dikkate
alınmaksızın başkan, genel sekreter ve yönetim kurulu üyelerinin görevden
alınabileceği söyleniyor ki bu cümle tamamen keyfîliğe açık bir cümle ve üsteki
fıkranın etkinliğini de ortadan kaldıran bir cümle. 
Değerli
arkadaşlar, ben, sizlerle bir açıklamayı paylaşmak üzere de burada söz aldım.
Cumhuriyet Halk Partisi Genel Başkan Yardımcısı Sayın Sezgin Tanrıkulu bir
açıklama yaptı ve bu açıklamasında dedi ki: “Dersim olayları için bin kere özür
diliyorum.” Kendisi milletvekili olmanın dışında aynı zamanda Genel Başkan
Yardımcısı yani hem Genel Başkanını hem genel merkezini yani partiyi temsil
yetkisini haiz. Dolayısıyla, söylediği söz, değerli arkadaşlar, şahsına ait bir
söz olarak telakki edilemeyecek bir söz. Bunun da ötesinde, dün bir haber
kanalında açıkça da şunu ifade etti: “Benim bu kanalda bu açıklamayı yapmamda
da Genel Başkanın haberi var.” Dolayısıyla, onun o sözlerini veri kabul ederek
ben de bu meselenin bir parti içi meselesi olmadığını, bütün Türk milletinin
tarihini ilgilendirdiği için, bir vatandaş olarak aynı zamanda benim de bu
hususa doğrusu Cumhuriyet Halk Partisinin aklıselim yöneticilerinden bir
açıklama beklediğimi de ifade etmek üzere huzurlarınıza geldim. 
Değerli
arkadaşlar, Dersim olayını çok iyi incelemek lazım, çok iyi anlamak lazım. Bunu
bir mezhep çatışması olarak görmek külliyen tarihi bilmemekle eş anlamlıdır.
Hem Sayın Davutoğlu’nun Kerbela ve Dersim’i kıyaslaması büyük bir garabettir,
gaflettir hem de Alevi kardeşlerimizi işin içine çekmek için bir mezhep
mensuplarına yönelik âdeta bir kıyım yapılmış gibi bu meseleyi sunan odaklar,
meşrepler büyük bir gaflet, dalalet ve ihanet içerisindedirler. 
Dersim, devletin
birliğine ve milletin bütünlüğüne yönelik bir kalkışma hareketidir.
Mehmetçiklerimizin şehit edilmesi ve karakollarımızın basılıp devlet
binalarının yakılıp tahrip edilmesiyle başlamış ve devlet tam altı ay bu meselenin
kendi içerisinde sönmesini âdeta beklemiştir. Ancak zaman ilerledikçe bu mesele
diğer illere de sirayet etmeye başlayınca her devlet gibi Türkiye Cumhuriyeti
devleti de savunma refleksiyle müdahale etmek zorunda kalmıştır; kan akmıştır.
Keşke olmasaydı, keşke ne bu isyan olsaydı ne devletin müdahalesi olsaydı. Ancak
devletin kendisine yönelik, milletine yönelik bir kalkışma hareketini bastırma
dışında bir seçeneği olamazdı. Dünyanın her yerinde de kalkışma hareketlerine
nasıl yaklaşılırsa öyle de yaklaşılmıştır. 
Bu mesele, değerli arkadaşlar,
bölücülük meselesidir. Tıpkı bugün gibi o gün de emperyalizmin topraklarımızda
kardeş kavgası çıkarmaya yönelik bir oyunu vardı. Bugün PKK’nın elebaşlarının
Dersim isyanına sahip çıkmasını da dikkatlerinize yeniden celbetmek istiyorum.
Ateist bir terör örgütünün ne İslam’ın Aleviliğiyle ne de Sünniliğiyle işi
olamaz. Sayın Tanrıkulu’nun açıklaması bu manada vahimdir. Atatürk’ün kurduğu
parti olduklarını her platformda ifade eden CHP’li dostlarımız, kardeşlerimiz
ilk kez bu kadar açık bir biçimde Mustafa Kemal Atatürk ile maalesef karşı
karşıya gelmişlerdir, inkâr noktasına gelinmiştir.
MEHMET HİLAL KAPLAN (Kocaeli) –
Doğru değil bu. 
S. NEVZAT KORKMAZ (Devamla) -
Âdeta Atatürk ile aralarına bir tampon bölge oluşturulmuştur ve üzülerek
söylüyorum, Dersim isyanı için yapılan bu açıklamayla nehrin karşı tarafında
bırakılmıştır Atatürk. Benim gördüğüm budur. Milletin vicdanı yaralanmıştır.
Bir tek Atatürk değil İsmet Paşa da rencide edilmiştir. 
Dolayısıyla, CHP’li dostlarımızın
Türk milletinin daha iyi anlaşılması açısından bu konuya bir izahat
getirmelerini samimiyetle beklediğimi ifade ediyor, yüce heyeti saygıyla
selamlıyorum. (MHP sıralarından alkışlar)
BAŞKAN – Teşekkür ediyoruz Sayın
Korkmaz.
Önergeyi oylarınıza … 
ENGİN ALTAY (Sinop) – Sayın
Başkan, sayın milletvekili Parti Genel Başkan Yardımcımızın bir beyanından
kaynaklı olarak partimize ciddi, ağır ithamlarda bulundu; ancak, takdir
edersiniz ki iki dakikada bunlara cevap verme şansım yok. Biraz sonra 8’inci
maddede, önerge üzerinde söz alarak bu eleştirilere cevap vereceğim.
Tutanaklara geçsin diye şimdiden bunu söyleyeyim.
BAŞKAN – Peki
Sayın Altay.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi okutuyorum:

Türkiye Büyük Millet Meclisi Başkanlığına
Görüşülmekte
olan 615 Sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 8. Maddesinin (4)'üncü fıkrasının aşağıdaki şekilde
değiştirilmesini teklif ederiz.
"(4)
Enstitü başkanları, ilgili enstitünün bilim kurulu arasından salt çoğunlukla
seçilen üyenin Başkanın teklifi üzerine Bakan tarafından üç yıllığına atanır.
Süresi biten enstitü başkanı, iki dönem daha aynı usulle yeniden
atanabilir."
 Aytuğ
Atıcı (Mersin) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKAN VEKİLİ TÜRKAN DAĞOĞLU (İstanbul) –
Katılmıyoruz efendim.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan. 
BAŞKAN –
Buyurunuz Sayın Altay. (CHP sıralarından alkışlar)
ENGİN ALTAY
(Sinop) – Teşekkür ederim. 
Sayın Başkan,
sayın milletvekilleri; biraz önce konuşan Milliyetçi Hareket Partisine mensup
sayın milletvekilinin, bir Genel Başkan Yardımcımızın basına yansıyan beyanıyla
ilgili Cumhuriyet Halk Partisi hakkında verdiği hükmün ne kadar yanlış,
mesnetsiz olduğunu izah etmek üzere huzurunuzdayım. 
Bu vesileyle
önce sayın milletvekiline hatırlatmak isterim ki sayın milletvekili de… AKP’nin
her sene 2 defa sandıktan çıkarıp, âdeta bir cephane sandığından çıkarıp
muhalefete karşı kullandığı Dersim silahı oyununa çok erken düştünüz sayın
milletvekilim, keşke düşmeseydiniz, bu bir.
Sezgin Tanrıkulu’nun,
“Acı çeken, acı yaşayanlardan, eğer acılar dinecekse ben de CHP adına özür
dilerim.” diye bir beyanı var, bendeki bilgi böyle. Dersim’de…
MEHMET METİNER
(Adıyaman) – “Dersim’de katliam yapılmıştır.” dedi.
ENGİN ALTAY
(Devamla) – Gelirsin, burada konuşursun Metiner, beni çıldırtma!
MEHMET METİNER
(Adıyaman) – “Dersim’de katliam yapılmıştır.” dedi.
ENGİN ALTAY
(Devamla) – Yahu, gel konuş. Söyleyeceğim ben şimdi. 
Bir terbiyeli ol
biraz ya!
MEHMET METİNER
(Adıyaman) – Sözlerini çarpıtma. 
ENGİN ALTAY (Devamla)
– Bir terbiyeli ol biraz!
MEHMET METİNER
(Adıyaman) – Terbiyeyi senden öğrenecek değilim!
BAŞKAN – Lütfen
karşılıklı konuşmayınız.
ENGİN ALTAY (Devamla)
– Evet, terbiyesizlik yapıyorsun şu anda.
BAŞKAN – Lütfen…
ENGİN ALTAY (Devamla)
– Konuşacağım, bir dinle, edepli ol!
MEHMET METİNER
(Adıyaman) – Hadi oradan!
BAŞKAN – Lütfen
karşılıklı konuşmayınız, Genel Kurula hitap ediniz lütfen.
ENGİN ALTAY (Devamla)
– Sayın Başkan, bir dakikalık süremi talep ediyorum. 
BAŞKAN –
Buyurunuz, devam ediniz, lütfen. 
ENGİN ALTAY (Devamla)
– Dersim’de yaşananlar keşke yaşanmasaydı. Dersim Türkiye için bir acıdır,
olmaması gereken işler olmuştur. Devlet elbette bir kalkışma hâlinde belli
tedbirleri alır, bunun içinde askerî tedbirler de vardır. Ama ben daha altı ay
önce bu kürsüde şunu söylemiş biriyim: “İnsanların isyan etme özgürlüğü vardır,
devlet isyan eden insanlara da olabildiğince şefkatli yüzünü ve kollarını
göstermek zorundadır.” dedim, bunu söylemiş biriyim. Kaldı ki, Dersim’in
Cumhuriyet Halk Partisiyle hiçbir ilgisi yoktur, Dersim’in Cumhuriyet Halk
Partisiyle ilgisi ne kadarsa AKP’yle ilgisi, MHP’yle ilgisi de o kadardır. HDP’yle
ilgisi…
SONER AKSOY
(Kütahya) – Yok ya!
ENGİN ALTAY (Devamla)
– Evet, o kadardır, o kadardır. 
Dersim’de o katı
askerî tedbirleri uygulayan, gereksiz ölümlere yol açan askerlerin hepsi ondan
sonra gitmiş Demokrat Partiden milletvekili olmuştur. O kıyımın yaşandığı gün Başbakan
olan Celal Bayar Demokrat Partinin mensubudur. Bugün “Demokrat Partinin
devamıyız.” Diye, her vesileyle “O misyonun takipçisiyiz.” diye konuşan önceki
Başbakanınızın sözlerini size hatırlatmak isterim. 
MEHMET METİNER
(Adıyaman) – Celal Bayar’ın takipçisi…
ENGİN ALTAY (Devamla)
– Sayın milletvekilleri, Dersim, sizin kullanabileceğiniz bir silah değildir.
Eğer öyleyse, Dersim konusunda bir parça samimi olsaydınız… Dilekçe Komisyonuna
bağlı bir komisyon kuruldu bu Mecliste. Kuruldu mu, Sayın Bostancı, kuruldu mu?
50 bine yakın belge geldi mi? Niye bakmıyorsunuz onlara? Niye o konuda bir
çalışma yok? Niye o komisyon çalışmıyor? Tarihi tarihçilere bırakmamak, tarihte
yaşanmış olayları bir siyasi manivela gibi kullanmaya çalışmak, berbat
ettiğiniz gündemi, Türkiye gündemini bununla örtülemeye çalışmak sizi
kurtarmaz. Dersim’le ilgili anlayışımız bellidir; olmamalıydı, yaşanmamalıydı,
keşke olmasaydı, keşke “Oğlumdan önce beni asın!” diyen insan dinlenseydi,
oğlundan önce o insan asılsaydı. Bunlar doğru şeyler değildir. 
Eskiden insanlar
kılıçla birbirlerini doğruyordu, yer yurt kazanıyordu. Şimdi bir ağaca balta
vurulunca kıyamet kopuyor. Değer yargıları ve algılar değişti. Her olayı
yaşandığı zaman içinde, yaşandığı koşullar içinde değerlendirmek lazım.
Dersim’de insanların o gün için kurulan yeni otoriteye ilk anda biat
etmemeleri, kabullenmemeleri normal görülebilirdi. Bir rehabilitasyon süreci,
bir rehabilitasyon mekanizması işletilebilirdi ama bunlar olmadı. Ne oldu
orada? Bugün insanlık normlarında kabul edilemeyecek, bugünün normlarında kabul
edilemeyecek acı olaylar yaşandı ama bu olaylardan dolayı Dersim ahalisinden
özür dileyecek merci Cumhuriyet Halk Partisi değildir, Cumhuriyet Halk Partisi
özür dileme noktasında değildir. O olayları yaşatan, o acıları Türkiye’ye
yaşatan Türkiye Cumhuriyeti devleti hükûmetidir. Bakın “5’inci Hükûmeti”
demiyoruz, Türkiye Cumhuriyeti devleti hükûmetidir ve yanlış yapılmıştır.
LÜTFÜ TÜRKKAN
(Kocaeli) – Genel Başkan Yardımcısı niye özür diledi? Sorunumuz o.
S. NEVZAT
KORKMAZ (Isparta) – Hah, bitti. Size açıklama fırsatı verdik Sayın Altay. 
ENGİN ALTAY
(Devamla) – Bir dakika, neye yanlış yapılmış dedim ben? Sen benim ne dediğimi
anlamadın. 
LÜTFÜ TÜRKKAN
(Kocaeli) – Sezgin Tanrıkulu yanlış yapmıştır mı anladınız?
ENGİN ALTAY
(Devamla) – Sezgin Tanrıkulu kendi adına özür dilemiştir olsa olsa. 
LÜTFÜ TÜRKKAN
(Kocaeli) – “CHP adına.” dedi.
ENGİN ALTAY
(Devamla) – Çünkü, hiçbir siyasi partinin Dersim’den dolayı özür dilemesi
gerekmez. Özrü dileyecek olan Türkiye Cumhuriyeti devletidir, dilenecekse, bu
kadar basit. 
MEHMET METİNER
(Adıyaman) – Devlet sizdiniz. 
ENGİN ALTAY
(Devamla) – Metiner, yapma bunu. 
MEHMET METİNER
(Adıyaman) – Devlet de sizdiniz, hükûmet de sizdiniz, vali de sizdiniz. 
ENGİN ALTAY
(Devamla) – Devlet sendin, senin dedendi, benim dedemdi, hepimizdik. Geçin bu
işleri. 
Her
sıkıştığınızda, Türkiye’nin başını her belaya soktuğunuzda, her kirli işe
bulaştığınızda tek parti dönemine bir atıf yaparak, tek parti dönemiyle ilgili
bir hafıza tazelemesine girerek kendinizi kurtaracağınızı zannediyorsunuz.
Herkes her şeyi biliyor. Dersim’in sorumlusu Cumhuriyet Halk Partisi olsaydı
bugün sizin oradan milletvekiliniz olurdu. Dersim’in 2 milletvekili de
Cumhuriyet Halk Partisi sıralarında oturuyor. Bu bile sizin bu konuda ne kadar
samimiyetsiz olduğunuzun ve Dersim halkının duygularını hiç ama hiç
anlamadığınızın açık bir göstergesidir. Dersim’i kaşıyanlar ayıp ederler.
Dersim’i kaşımak bu beceriksiz Hükûmete hiçbir şey sağlamaz ve çok ahlaki de
değildir. 
Genel Kurulu
saygıyla selamlıyorum. (CHP sıralarından alkışlar) 
MEHMET METİNER
(Adıyaman) – Ama Yavuz Selim’e gidiyordunuz!
BAŞKAN –
Teşekkür ederiz Sayın Altay.
MEHMET NACİ
BOSTANCI (Amasya) – Sayın Başkan…
S. NEVZAT
KORKMAZ (Isparta) – Sayın Başkan…
BAŞKAN – Bir
dakika sayın milletvekilleri, önergeyi oylama işlemini tamamlayayım, sonra
taleplerinizi dikkate alacağım.
Önergeyi
oylarınıza sunuyorum: Kabul edenler… Kabul etmeyenler…Önerge kabul
edilmemiştir. 
Şimdi, Sayın
Bostancı’ya bizzat soru sorduğu için o cevap verecek. 
Sayın Korkmaz,
siz…
S. NEVZAT
KORKMAZ (Isparta) – Sayın Başkanım, biraz önceki Cumhuriyet Halk Partisi Grup
Başkan Vekili Sayın Hatip, şahsımı Dersim’i anlamamakla, Dersim isyanını
anlamamakla ve o olayı siyaseten kullanmakla itham etti. Ona cevap vereceğim
efendim. Sataşmadan söz istiyorum.
BAŞKAN – Evet.
Buyurunuz Sayın
Bostancı.
V.- AÇIKLAMALAR (Devam)
21.- Amasya Milletvekili Mehmet Naci
Bostancı’nın, Sinop Milletvekili Engin Altay’ın 615 sıra sayılı Kanun
Tasarısı’nın 8’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması

MEHMET NACİ
BOSTANCI (Amasya) – Efendim, sataşmadan daha çok açıklama mahiyetinde bir
değerlendirme için söz aldım. Tabii, Engin Bey her zaman nazik ve zarif bir
insan. Biraz böyle öfkeyle konuşulunca yine sözlerini anlamak için burada çaba
gösterdim. Açıklamam da zaten bunun üzerine. 
Öfke kısmını
çıktığımızda söylediği sözlerden katılınacak çok önemli tespitler var, itiraz
edilecek hususlar da var muhakkak. Biz geçmişteki yaşanmış bir dramın üzerini
kapatmaya, yaraları sarmaya çalışırken, şimdi o dramdan bahsederek toplumun
geleceğinde yeni yaralar açmamamız lazım. Bu noktada dikkatli olmak, bir kere,
herkesin boynunun borcu. Bir kere, herkesin boynunun borcu.
LÜTFÜ TÜRKKAN
(Kocaeli) – Bunu Başbakana da söyleyin.
ALİM IŞIK
(Kütahya) – Siz onu Sayın Davutoğlu’na söyleyin. 
MEHMET NACİ
BOSTANCI (Amasya) – İkincisi, bu tür tarihsel olaylara ilişkin olarak, elbette
tarihçiler görevlerini yapacaklar, yapıyorlar da; yazıyorlar, çiziyorlar,
konuşuyorlar. Siyasetin de burada bir görevi var. Toplumun geçmiş yaralarına
ilişkin siyasi otoritenin de iradenin de toplumun geleceğini kurmaya çalışırken
iyileştirici bir rol üstlenmesi mühimdir. Eğer bizim geçmişimizde bu tür
yaralar var ise bugün bizlere, aslında hepimize düşen bu yaraları iyileştirici
bir siyasal dili egemen kılmaktır eğer gelecekte bir toplumsal birlik ve
dirlikten bahsediyorsak. Hakikaten bu çok önemlidir. Esasen AK PARTİ’nin
yaptığı, yapmaya çalıştığı budur. Ümit ederim bu tavır başka siyasetlerden de
destek görür.
Çok teşekkür
ediyorum.
Sağ olun. 
BAŞKAN –
Teşekkür ederiz Sayın Bostancı.
Buyurunuz Sayın
Korkmaz.
IV.- SATAŞMALARA İLİŞKİN KONUŞMALAR
(Devam)
2.- Isparta Milletvekili S. Nevzat
Korkmaz’ın, Sinop Milletvekili Engin Altay’ın 615 sıra sayılı Kanun
Tasarısı’nın 8’inci maddesiyle ilgili önerge üzerinde yaptığı konuşması
sırasında şahsına sataşması nedeniyle konuşması

S. NEVZAT
KORKMAZ (Isparta) – Sayın Başkan, değerli arkadaşlarım; ben, Sayın Engin Altay
Beyefendi’nin sözlerine kendi zaviyemizde açıklık getirmek üzere söz aldım. 
Ben, tabii, bu
hususu sizlerle paylaşırken, hem bu konunun Genel Kurulun bilgisi dâhilinde
olması için gündeme getirilmiş olmasını arzu ettim hem de aslında Cumhuriyet
Halk Partisinde –konuşmamın içinde de var- sağduyu sahibi arkadaşlara, Türk
milletinin tarihini ilgilendiren bir hususta açıklama imkânı vermek istedim. 
“Sezgin Bey’in
açıklaması şahsı adınadır.” dedi. “Yanlıştır.” dedi. Ben bu açıklamayı kabul
ediyorum. Bu açıklamayı, özellikle Sayın Sezgin Tanrıkulu’nun açıklamasını
tevil eden ve aklıselimle bir noktaya getirilen bir izahat olarak kabul
ediyorum. Yalnız, Milliyetçi Hareket Partisinin Dersim isyanıyla ilgili duruşu
son derece nettir. Kırk altı yıldır nettir. Yani Milliyetçi Hareket Partisinin
bu duruşunu bozacak en küçük bir açıklama bulamazsınız tarihinde. 
Kaldı ki “Tarihi
tarihçilere bırakalım.” dedi. Ben de aynı fikirdeyim. Tarih tarihçilere
bırakılmalı. İyi de başta Davutoğlu olmak üzere, Sayın Sezgin Tanrıkulu niye
tarihçilere bırakmıyorlar da bu konuyu siyaseten ısıtıp ısıtıp böyle Türk
milletinin önüne getiriyorlar? Bunun üzerine de bir soru işareti koymak
istiyorum.
“Efendim, bu
isyan, sadece Cumhuriyet Halk Partisini değil, bütün partileri ilgilendirir.”
dedi, doğru. Milliyetçi Hareket Partisini de yakından ilgilendirmektedir çünkü
aklıselim, sağduyu sahibi, vatanına milletine âşık her Türkiye Cumhuriyeti
vatandaşı gibi bizleri de bu açıklama üzmüştür. 
Şimdi, özellikle
Sayın Davutoğlu’nun Dersim’i Kerbela’ya benzetmesinden şu anlam çıkıyor: Yani
Seyit Rıza –haşa- Hazreti Hüseyin, Cumhurbaşkanımız -o dönemin- Atatürk Yezid
–haşa-, Mehmetçik de Yezid’in askerleri. 
(Mikrofon otomatik
cihaz tarafından kapatıldı) 
S. NEVZAT
KORKMAZ (Devamla) - Böyle bir açıklamayı yapmak Türk tarihi adına utanç
vericidir. Asıl özür dilenmesi gereken birileri varsa Türk milletinden özür
dilenmelidir. 
BAŞKAN –
Teşekkür ederiz.
İHSAN ŞENER
(Ordu) – Nasıl bir mantık bu yahu! Yok hocam böyle bir mantık!
S. NEVZAT
KORKMAZ (Devamla) - Özrü de, başta Davutoğlu olmak üzere, o açıklamayı sık sık
Türkiye Cumhuriyeti’nin gündemine getirenler yapmalıdır.
Teşekkür
ediyorum. (MHP sıralarından alkışlar)
MEHMET METİNER
(Adıyaman) – Bir metafora bile karşı çıkıyorsunuz.
BAŞKAN –
Teşekkür ederiz Sayın Korkmaz.
ENGİN ALTAY
(Sinop) – Sayın Başkan…
BAŞKAN - Sırayla
söz vereceğim.
Sayın Baluken…
İDRİS BALUKEN
(Bingöl) – Sayın Başkan, Sayın Engin Altay demin konuşması sırasında…
LÜTFÜ TÜRKKAN
(Kocaeli) – Sivas’ta insan yakanların böyle bir şey söylemeye hakları yok.
Geçin.
BAŞKAN – Bir
dakika, anlayamıyorum.
İDRİS BALUKEN
(Bingöl) – “…Dersim katliamının CHP’yle ilgisi neyse HDP’yle de o düzeydedir.”
demek suretiyle sataşmada bulundu. Cevap vermek istiyorum.
ENGİN ALTAY
(Sinop) – Ya, ben “Herkesi ilgilendirir.” dedim. “Türkiye Cumhuriyeti devleti
hükûmetinin yaptığı bir iştir.” dedim. 
İDRİS BALUKEN
(Bingöl) – Hayır, sataştınız yani…
ADİL ZOZANİ
(Hakkâri) – Bizi ilgilendiren tarafını açıklayacak Sayın Başkanım.
BAŞKAN –
Buyurunuz Sayın Baluken.

3.- Bingöl Milletvekili İdris Baluken’in,
Sinop Milletvekili Engin Altay’ın 615 sıra sayılı Kanun Tasarısı’nın 8’inci
maddesiyle ilgili önerge üzerinde yaptığı konuşması sırasında Halkların
Demokratik Partisine sataşması nedeniyle konuşması

İDRİS BALUKEN
(Bingöl) – Teşekkür ediyorum Sayın Başkan.
Buradaki bütün
konuşmalardan hicap duyduğumuzu ifade etmek istiyorum. Samimiyetsiz yapılan bu
açıklamalarla burada şov yapmaya gerek yok. Dersim katliamının araştırılması
için defalarca buraya araştırma önergesi getirdik. Gelin, Meclis olarak hep
beraber araştıralım, tarihî bir yüzleşmenin önünü açalım, hakikatleri ortaya
koyalım, tarih de geleceğimizi şekillendirecek şekilde yeniden ele alınsın dedik.
Dersim’de öyle bir isyan, bir kalkışma falan yok; açık bir katliam var, hatta
soykırımdır. Dersim’de yapılan şey sistemli bir soykırımdır. 1932’den itibaren
Dersim’in her tarafına yollar, karakollar yapılmak suretiyle, 1934’te İskân
Yasası çıkarılmak suretiyle, 1935’te Tunceli yasası çıkarılmak suretiyle,
1935’ten itibaren sıkıyönetim ilan edilmek suretiyle planlı bir soykırımın
hazırlıkları yapılmıştır. Resmî rakamlara göre 18 bin, gayriresmî rakamlara
göre 80 binin üzerinde Kürt Alevi Dersimli kendi kimliğinden dolayı
katledilmiştir ve bu devlet bu acıyla yüzleşmek zorundadır, bundan kaçış
yoktur. Özür dilenmesi gerektiği zaman da o özrü büyük bir erdem olarak,
gereğini yapacak şekilde gündemleştirme dışında yapılacak her şeyi biz burada
siyasi bir şov olarak değerlendiriyoruz. 
Eğer gerçekten
biz acı tarihimizle yüzleşeceksek, sadece Dersim’de değil, istiklal mahkemelerinin
bütün uygulamalarını, hatta Şeyh Sait’ten bugüne kadar yapılan bütün kanlı
senaryoları masaya yatırıp yüzleşmek zorundayız diyoruz. Halkların Demokratik
Partisi bugüne kadar bunun çabası içerisinde olmuştur, bundan sonra da bu
soykırımı açığa çıkarmanın çabası içerisinde olacaktır diyorum, Genel Kurulu
saygıyla selamlıyorum.
BAŞKAN –
Teşekkür ediyoruz Sayın Baluken.
ENGİN ALTAY (Sinop)
– Sayın Başkan…
BAŞKAN –
Buyurunuz Sayın Altay.
ENGİN ALTAY
(Sinop) – Nevzat Bey konuşmasında, benim yaptığım konuşmada Genel Başkan
Yardımcımız Sezgin Tanrıkulu’nun konuşmalarını tasvip etmediğimi belirtti.
S. NEVZAT
KORKMAZ (Isparta) – “Yanlıştır.” dediniz ya efendim.
ENGİN ALTAY
(Sinop) – Ben öyle demedim, düzeltmem lazım uygun görürseniz.
BAŞKAN –
Buyurunuz Sayın Altay.
S. NEVZAT
KORKMAZ (Isparta) – Efendim, “Yanlıştır.” dediniz, öyle demedi mi?
ADİL ZOZANİ
(Hakkâri) – Şimdi, krizi engellemesi gerekiyor.
ENGİN ALTAY
(Sinop) – Ben ne söylediğimi biliyorum.
BAŞKAN –
Buyurun.

V.- AÇIKLAMALAR (Devam)
22.- Sinop Milletvekili Engin Altay’ın,
Isparta Milletvekili S. Nevzat Korkmaz’ın sataşma nedeniyle yaptığı
konuşmasındaki bazı ifadelerine ilişkin açıklaması

ENGİN ALTAY
(Sinop) – Teşekkür ederim. 
“Sezgin
Tanrıkulu’nun o sözü çok insanidir, insani bir reflekstir.” dedim, peşine de
dedim ki: “Dersim için özür dilemek CHP’nin işi değil, CHP’ye düşmez; özür
dilenmesi gerekiyorsa Türkiye Cumhuriyeti devleti diler.” Lütfen, sözlerim
böyle anlaşılsın. “Genel Başkan Yardımcımız yanlış konuşuyor.” demedim, bunun
altını çizeyim.
Bizde bir söz
vardır, sizde de vardır; bir deli bir kuyuya bir taş atmış, kırk akıllı
çıkaramamış. Biz şimdi o duruma burada düşmeyelim, bence biraz akıllı olalım.
Ama madem özür erdemse -ki bana göre erdem- keşke AKP Roboski için çıkıp özür
dilese, keşke MHP Bahçelievler katliamı için çıkıp özür dilese. (Gürültüler)
Saygılar
sunuyorum. (CHP sıralarından alkışlar)
BAŞKAN –
Teşekkür ediyorum.
On dakika ara
veriyorum.
 Kapanma
Saati: 17.54
ÜÇÜNCÜ OTURUM
Açılma Saati:
18.10
BAŞKAN: Başkan
Vekili Şükran Güldal MUMCU
KÂTİP ÜYELER:
Dilek YÜKSEL (Tokat), Mine LÖK BEYAZ (Diyarbakır)
----0----
BAŞKAN – Sayın
milletvekilleri, Türkiye Büyük Millet Meclisinin 14’üncü Birleşiminin Üçüncü
Oturumunu açıyorum.
615 sıra sayılı
Kanun Tasarısı’nın görüşmelerine kaldığımız yerden devam edeceğiz.

VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
3.- Türkiye Sağlık Enstitüleri Başkanlığı
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Kars Milletvekili Yunus Kılıç ve Amasya
Milletvekili Avni Erdemir ile 79 Milletvekilinin; Türkiye Sağlık Enstitüleri
Başkanlığı Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi ve Sağlık, Aile, Çalışma ve Sosyal İşler
Komisyonu Raporu (1/937, 2/2229) (S:Sayısı: 615) (Devam)

BAŞKAN –
Komisyon ve Hükûmet yerinde. 
Şimdi 8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir. 
9’uncu madde
üzerinde 2 önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 615 Sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı" nın 9. Maddesinin (1). Fıkra f) bendinde geçen "ve bu
amaçla şirket kurulmasını" ibaresinin metinden çıkarılmasını teklif
ederiz.
 Aytuğ Atıcı Fatma
Nur Serter Mahmut Tanal 
 Mersin İstanbul İstanbul
 Binnaz Toprak Özgür
Özel
 İstanbul Manisa
Türkiye Büyük Millet Meclisi Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının; 9.maddesinin "ç" bendinin tasarı metninden çıkarılmasını
arz ve teklif ederiz. 
 Seyfettin Yılmaz Celal
Adan Ali Öz
 Adana İstanbul Mersin
 D. Ali Torlak Alim
Işık Emin Çınar
 İstanbul Kütahya Kastamonu
 Mehmet Şandır 
 Mersin
BAŞKAN – Son
okuttuğum önergeye Komisyon katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
SAĞLIK BAKAN
MEHMET MÜEZZİNOĞLU (Edirne) – Katılamıyoruz Sayın Başkan.
BAŞKAN – Sayın
Şandır, buyurunuz efendim. (MHP sıralarından alkışlar) 
MEHMET ŞANDIR
(Mersin) – Sayın Başkan, değerli milletvekilleri; öncelikle yüce heyetinizi
saygıyla selamlıyorum ve sözlerimin başında bir hususu ifade etmek istiyorum. 
Bir önceki
oturumda, Halkların Demokratik Partisi Grup Başkan Vekili, Türkiye Cumhuriyeti
devletinin -kendi ifadeleriyle- Dersim’de soykırım yaptığı iddiasını ortaya
koymuştur. Beyanı aynen şöyledir: “Türkiye Cumhuriyeti devleti Dersim’de Kürt
ve Alevi halkına kararlaştırarak ve planlayarak soykırım yapmıştır.” demiştir.
Sayın Başkan,
önce sözüm size: Bu söz burada söylenemez. Türkiye Cumhuriyeti devletinin
soykırım yapmakla suçlanmasına müsaade edemezsiniz. Böyle bir sözün burada
söylenmesine müsaade edemeyiz. Bu sözün tutanaklardan acilen çıkartılması
lazım. Türkiye Cumhuriyeti devleti Türk milletinin devletidir. Türk milletini
soykırım yapmakla suçlamaya hiç kimsenin hakkı yok, hiç kimsenin de haddi değildir.
Buna müsaade edemezsiniz.
İkinci sözüm
sayın bakanlara: Yani devletiniz ve temsil etmekle övündüğünüz milletiniz
soykırım yapmakla suçlanıyor. O zaman Ermenilere niye itiraz ediyorsunuz Sayın
Bakanım? 
Grup başkan
vekillerine… Sayın Grup Başkan Vekilimizin ikazıyla bu konuşmayı yapıyorum.
Buna nasıl müsaade edersiniz değerli arkadaşlar? Her milletvekili olarak buna
itiraz etmemiz lazım. Milletimizin soykırım yapmakla suçlanmasına Türkiye Büyük
Millet Meclisinde müsaade edemeyiz. O zaman burada bulunmanızın sebebi yok
değerli arkadaşlar. (MHP sıralarından alkışlar)
Değerli
milletvekilleri, çok önemli, çok teknik bir kanun görüşüyoruz. Bu kanunun
hazırlanmasında emeği geçen arkadaşlarıma teşekkür ediyorum. Bizim Komisyon
üyesi arkadaşlarımızın da çok yoğun katkısı ve muhalefet şerhinde de bazı
itirazları var. Ümit ederim ki bu kanun doğru hazırlanmıştır, eksikleri
tamamlanmıştır. 
Gerçekten, sizin
de gerekçede ifade ettiğiniz gibi, ülkenin her yıl yüzde 32 artış gösteren çok
önemli bir konusunda, bir hastalık konusunda ve diğer konularda, işte ulusal
kanser enstitüsünün kurulması; kadın, anne, çocuk sağlığı, doğum ve kadın
yaşlılığı konularının üzerinde durulması, kronik hastalıklarla ilgili
tedbirlerin alınması, tamamlayıcı tıp, alternatif tıp konularında gereken
mevzuat ve tüm bu konularla ilgili Türkiye sağlık enstitüsünün kurulması ve
Türkiye sağlık bilimleri üniversitesinin kurulması çok hayırlıdır, çok
gereklidir, çok doğrudur. Ümit ederim ki kanun tam hazırlanmıştır, kanun iyi
hazırlanmıştır, eksiklikleri tamamlayan bir kanundur. Yeniden Anayasa
Mahkemesinden dönmek gibi, yeniden tamamlayıcı birtakım kanunlar çıkartmak gibi
ihtiyaçlar hasıl olmadan ülkemizin çok önemli… İnsan sağlığı ve sağlık
hizmetlerinin sunulması en büyük ortak paydamız. Bu konularda ümit ederim ki
doğru bir kanun hazırlanmıştır. 
Ancak bir hususu
tenkit ediyorum, sayın grup başkan vekillerine ifade ediyorum eski bir Grup
Başkan Vekili olarak; bir türlü aşamadığımız, bize yakışmaz bir uygulamanın
içerisinde debeleniyoruz. Değerli arkadaşlar, böyle bir şey olmaz. Bakınız, bu
kanun, Türkiye sağlık enstitüsü başkanlığının kurulması hakkında. Bazı kanun ve
kanun hükmünde kararnamelerde değişiklik yapılmasını buraya ilave ediyoruz.
Buraya getirdiğimiz her kanun bir torba kanuna dönüştü. Şimdi, sağlıkla ilgili
bir kanun getiriyoruz, bunun içerisine millî eğitimle ilgili çok önemli
hususlar koyuyoruz ama Millî Eğitim Komisyonundan görüş almıyorsunuz. Çok
teknik bir konu, hatta teşkilat kanunlarıyla ilgili birtakım düzenlemeler
yapıyorsunuz, Plan ve Bütçe Komisyonundan görüş almıyorsunuz. Değerli
arkadaşlar yani hukuk kuruyorsak hukuk, hukuk bozucu olmamalı, evrensel hukuk
kurallarına uygun kanun yapmalıyız. Çocuk çelik çomak oyunu gibi burada
maalesef şekil şartını yerine getiriyoruz. Yani bu kadar önemli bir konuda bir
kanun çıkartırken sanki bir acelecilik içerisinde, bir kapkaç içerisinde başka
kanunlarda da değişiklik yapmak usulünü burada bir esasa dönüştürdük. Bu bize
yakışmıyor, bu doğru değil. 
Ümit ederim ki
bu kanun bunlardan da ari olarak doğru hazırlanmıştır, eksiksiz hazırlanmıştır
ve insan sağlığını ilgilendiren bir konuda gereken bir müessesenin kurulmasına
vesile olacaktır. 
Ama tekrar
ediyorum: Türk milletini soykırım yapmakla suçlamak kimsenin hakkı ve haddi
değil, bu ifadenin tutanaklardan çıkartılmasını ve görüşmelerin ondan sonra
devam etmesini teklif ediyoruz.
Teşekkür eder,
saygılar sunarım. (MHP sıralarından alkışlar)
BAŞKAN –
Teşekkür ederiz Sayın Şandır.
PERVİN BULDAN
(Iğdır) – Sayın Başkan, şimdi Grup Başkan Vekilimiz Sayın İdris Baluken’in yukarıda
bir görüşmesi var. Dolayısıyla, Sayın Şandır’ın görüşlerine katılmadığımızı
öncelikle ifade etmek istiyorum ve konuşmayı yapan sayın hatibin de gelmesi
konusunda bir kararın alınması gerektiğini düşünüyorum.
MEHMET ŞANDIR
(Mersin) – Ara verin o zaman. Bu mesele çözüme kavuşmadan devam etmek…
PERVİN BULDAN
(Iğdır) – Bir araya ihtiyaç var…
BAŞKAN – Yani
kastını aştığını düşünüyorum bu sözü söylerken…
MEHMET ŞANDIR
(Mersin) – Efendim, beyan tutanaklara geçti.
PERVİN BULDAN
(Iğdır) – Sayın Başkan, şimdi siz Sayın Şandır’dan sonra bir fikir ya da bir
şey beyan ediyorsunuz, bu da doğru değil. Sayın İdris Baluken konuşmasını
yaptı, ayrıldı. Hiç kimse bir şey söylemedi çünkü gerçekleri ortaya koydu Sayın
Baluken.
YUSUF HALAÇOĞLU
(Kayseri) – Kapandığı için söyleyemedik, ben söz istemiştim.
BAŞKAN – Şimdi,
kapandığı için ben o kalabalığın içinde tam net de algılayamadım doğrusunu
isterseniz, tartışmanın içinde.
Şimdi,
tutanakları tekrar gözden geçireceğiz ve okuyacağız. Herhâlde Sayın Baluken de
böyle bir şeyi kastetmiş olamaz diye düşünüyorum.
MEHMET ŞANDIR (Mersin)
– Efendim, ifade aynen şu…
PERVİN BULDAN
(Iğdır) – Yani şimdi bir soykırım var ortada Sayın Başkan, bu soykırımdan…
MEHMET ŞANDIR
(Mersin) – “Türkiye Cumhuriyet devleti soykırım yapmıştır.” diyor.
PERVİN BULDAN
(Iğdır) – Evet, Sayın Şandır, bir soykırım var ortada doğrudur. 
MEHMET ŞANDIR
(Mersin) – Soykırım yapmadı Türkiye Cumhuriyeti Devleti.
PERVİN BULDAN
(Iğdır) – O sizin düşünceniz o ayrı bir şey.
MEHMET ŞANDIR
(Mersin) – Olur mu öyle şey?
BAŞKAN – Evet,
şimdi, peki efendim.
Şimdi, Sayın
Bostancı sisteme girmiş, ona bir söz verelim.
PERVİN BULDAN
(Iğdır) – Ama Sayın Baluken’in gelmesine ihtiyaç var Sayın Başkan.
BAŞKAN – Evet,
tabii ki onun bunu düzeltmesi ve neyi kastederek söylediğine netlik ve açıklık
getirmesi gerekiyor.
Buyurunuz Sayın
Bostancı.

V.- AÇIKLAMALAR (Devam)
23.- Amasya Milletvekili Mehmet Naci
Bostancı’nın, Bingöl Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması

MEHMET NACİ
BOSTANCI (Amasya) – Sayın Başkanım, çok teşekkür ediyorum öncelikle.
Doğrusu bu “soykırım”
sözünü ben de duymadım dikkatli bir şekilde dinlemiş olmama rağmen.
Duymayabiliriz, zabıtları isteriz, ona bakar ve o çerçevede tekrar tashihi
amacıyla bir görüşme yapılabilir. 
Bildiğiniz gibi,
soykırım meselesi, bu Nazilerin Almanya’daki egemenliğinden sonra hukuki bir
kavram olarak öne çıkmıştır, sadece siyasal bir kavram değildir; aynı zamanda
hukuki mesnetleri olan bir kavramdır. Ancak, bu soykırım kavramı ortaya
çıktıktan sonra siyasal mücadelelerde popüler bir kavram olarak olur olmaz
yerde kullanılmaya başlanmıştır. Siyasi mahiyette kullanılan ve hukuken teyit
edilemeyen bu tür demagoji anlamında da kullanılabilecek kavramlara karşı çok
yüksek derecede bir hassasiyet gerekli midir, onu da konuşmak lazım. 
Ancak, Dersim
konusuyla ilgili şunu söyleyebilirim: Resmî rakamlara göre 11 binin altındadır,
10.850 küsur gibi bir rakamdan bahsedilmektedir, gayriresmî olarak da çok
çeşitli rakamlar zikrediliyor. Ama İdris Bey’in ifade ettiği tarzda rakamlara
ulaşması söz konusu olmaz çünkü orada yaşayan insanların tamamının sayısı o
kadar yoktur. Kastım bir Dersim tartışması açmak değil ama istatistiğin de,
rakamların da bu siyasal mücadelelerde nasıl rekabetçi bir şekilde
kullanıldığını biliyoruz. Mesele rakam da değildir. 1 kişinin dahi haksız yere
öldürülmesi karşısında bizim infial göstermemiz ve adaleti talep etmemiz çok
haklıdır, çok doğru ve yerindedir. O yüzden, rakamlara abanmak yerine, geçmişe
ilişkin birtakım yanlış uygulamalar varsa bunların tashihine yönelik bir tavrın
içerisine girmek daha uygun olur.
Türkiye
Cumhuriyeti devletinin -Dersim dâhil- geçmişte herhangi bir soykırım işlemediği
hususunu ben de açıklıkla ifade etmek isterim. 
Teşekkürler.
BAŞKAN – Teşekkür
ederiz Sayın Bostancı.
Sayın Halaçoğlu,
buyurunuz.

24.- Kayseri Milletvekili Yusuf
Halaçoğlu’nun, Bingöl Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması

YUSUF HALAÇOĞLU
(Kayseri) – Teşekkür ederim Sayın Başkanım.
Şimdi, açık ve
net olarak, ağır bir şekilde soykırımla suçladı; okuduğunuzda göreceksiniz
efendim. Bunu kabul etmemiz mümkün değil. Eğer bu şekilde kabul edilecekse bu
Meclisin bugün devam etmemesi gerekir. Ve bunun sonuna kadar da arkasında
olacağız.
İkincisi: Herkes
ne söylediğini iyi bilmek zorundadır. Meclis kürsüsüne çıkıp 80 bin insanın
öldürüldüğünü söyleyenlerin, o sırada Dersim’in, tüm Dersim’in -bugünkü
Tunceli’nin daha geniş alanının- 65 bin nüfusa sahip olduğunu da bilmeleri
gerekir. 
Ondan sonra,
1935 yılında, Atatürk, özellikle Meclis açılış konuşmasında Dersim’le ilgili
bakın şöyle söylüyor... Yani, bunu siz soykırım olarak nitelendirecek olursanız…
Soykırım, bir kitleyi -etnik olabilir, dinî bir kitle olabilir- yok etmek
kastıyla yaparsanız... Orada bir ayaklanma vardır, 33 askerin şehit edilmesi
vardır, 9’uncu Seyyar Jandarma Karakolu’na yapılan baskınlar sonrasında
öldürülen askerler vardır, Suriye’den gelen ağır makineli silahlar vardır,
Hoybun Cemiyeti vardır işin içerisinde. Dolayısıyla, bunları bilmezden gelerek
konuşmanın da yeri yoktur. Kaldı ki burada karşı çıkılan gruba ne Alevi
oldukları için karşı çıkılmıştır ne Kürt oldukları için çünkü katılan 6
aşiretin içerisinde hem Türk hem Kürt hem Alevi vardır. Dolayısıyla, böyle bir
hedef olabilecek kitle yoktur, ayaklandıkları için yapılmıştır. 
Bakın, Atatürk
ne diyor 1935 yılında: “Yeniden iki genel ‘inspector’lük ve yeniden bazı
vilayetlerin kurulması da lüzumlu görülmektedir. Bu arada, Dersim bölgesinde
esaslı bir ıslahat programının tatbiki de düşünülmüştür.” Çünkü 1865’ten beri
burası bir çıbanbaşı olarak duruyor, Osmanlı Dönemi’nden beri. “Milletimizin
layık olduğu yüksek medeniyet ve refah seviyesine varmasını alıkoyabilecek
hiçbir engel düşünmeye yer bırakılmadığını ve bırakılmayacağını huzurunuzda
söylemekle bahtiyarım. Tunceli’deki icraatımız neticeleri bu hakikatin yakın
ifadesidir. İleri hükûmetçiliğin şiarı, halkı, kudretine olduğu kadar şefkatine
de samimiyetle inandırabilmesidir. Büyük, küçük bütün cumhuriyet memurlarında
bu zihniyetin en geniş ölçüde inkişafına önem vermek çok yerinde olur.” Böyle
bir anlayış içinde olan kişilerin orada topyekûn insanları yok etmek kastıyla
öldürecekleri nereden akıllarına geliyor?
BAŞKAN –
Teşekkür ediyoruz Sayın Halaçoğlu. 
Sayın Altay…

25.- Sinop Milletvekili Engin Altay’ın,
Bingöl Milletvekili İdris Baluken’in sataşma nedeniyle yaptığı konuşmasındaki
bazı ifadelerine ilişkin açıklaması

ENGİN ALTAY
(Sinop) – Teşekkür ederim Sayın Başkan. 
Dersim’de
yaşananlar bu coğrafya için büyük acıdır, gözyaşıdır, hafızalardan
silinmemiştir, bundan sonra da silinmeyeceği anlaşılmaktadır. Orada yaşananlar
karşısında, biraz önce Sayın Grup Başkan Vekilinin alıntısında olduğu gibi,
benim de az önce kürsüde söylediğim gibi, devlet yeri geldi mi elbette
otoritesini kullanır ama devlete şefkat daha çok yakışır, olması gereken budur.
Orada çok yüksek orantısız güç kullanılmıştır ancak Cumhuriyet Halk Partisi
olarak “soykırım” diye bunu adlandırmak doğru değildir, bizce de kabul edilebilir
bir durum değildir. 
Teşekkür ederim.

BAŞKAN –
Teşekkür ediyoruz Sayın Altay. 
Sayın Baluken,
siz…
İDRİS BALUKEN
(Bingöl) – Tartışmaları bilemiyoruz ama bir ara verirsek…
BAŞKAN – Evet,
ben bir…
İDRİS BALUKEN
(Bingöl) – Tartışma nedir bilemiyorum. 
BAŞKAN – Evet,
on beş dakika ara veriyorum. 
 Kapanma
Saati: 18.24
DÖRDÜNCÜ OTURUM
Açılma Saati:
19.03
BAŞKAN: Başkan
Vekili Şükran Güldal MUMCU
KÂTİP ÜYELER:
Dilek YÜKSEL (Tokat), Mine LÖK BEYAZ (Diyarbakır)
----0----
BAŞKAN – Sayın
milletvekilleri, Türkiye Büyük Millet Meclisinin 14’üncü Birleşiminin Dördüncü
Oturumunu açıyorum. 
615 sıra sayılı
Kanun Tasarısı’nın görüşmelerine kaldığımız yerden devam edeceğiz. 

VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
3.- Türkiye Sağlık Enstitüleri Başkanlığı
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Kars Milletvekili Yunus Kılıç ve Amasya
Milletvekili Avni Erdemir ile 79 Milletvekilinin; Türkiye Sağlık Enstitüleri
Başkanlığı Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi ve Sağlık, Aile, Çalışma ve Sosyal İşler
Komisyonu Raporu (1/937, 2/2229) (S:Sayısı: 615) (Devam)

BAŞKAN –
Komisyon ve Hükûmet yerinde. 
Tasarının 9’uncu
maddesi üzerinde Mersin Milletvekili Mehmet Şandır ve arkadaşlarının önergesinin
oylamasında kalınmıştı. 
Şimdi önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Şimdi Sayın Baluken
isterseniz yerinizde… Sisteme girerseniz ya da sistemi açarsanız... 
Buyurunuz
efendim. 

V.- AÇIKLAMALAR (Devam)
26.- Bingöl Milletvekili İdris
Baluken’in, Mersin Milletvekili Mehmet Şandır’ın 615 sıra sayılı Kanun
Tasarısı’nın 9’uncu maddesiyle ilgili önerge üzerinde yaptığı konuşması ile
Amasya Milletvekili Mehmet Naci Bostancı, Kayseri Milletvekili Yusuf Halaçoğlu
ve Sinop Milletvekili Engin Altay’ın yaptıkları açıklamalarındaki bazı
ifadelerine ilişkin açıklaması

İDRİS BALUKEN
(Bingöl) – Sayın Başkan, değerli milletvekilleri; demin Dersim’deki katliamla
ilgili kürsüden yapmış olduğum konuşma diğer bazı milletvekilleri ve grup
başkan vekilleri tarafından hem Genel Kurula hem de tüm Türkiye halkına farklı
bir şekilde yansıtılmıştır, Türkiye Cumhuriyeti devletinin ve Türk milletinin
soykırım yaptığına dair cümleler kullandığım ifade edilmiştir. Konuşma
tutanakları önümdedir. Böyle bir itham, bununla ilgili cümleler söz konusu
değildir. Her şeyden önce tüm Genel Kurula şu hatırlatmayı yapayım: Bizler de
Türkiye Cumhuriyeti vatandaşıyız ve Türkiye halkının milletvekiliyiz dolayısıyla
kendi halkımıza ya da kendi ülkemize hakaret etmek ya da itham edilen şekilde
birtakım söylemleri gündemleştirmek durumunda asla olamayız.
Burada özellikle
şunu ifade etmek istiyorum: Dönemin Hükûmetinin uygulamalarına yönelik sert bir
eleştirim vardır ve Türkiye Cumhuriyeti devletinin de dönemin Hükûmetinin bu
uygulamalarıyla yüzleşmesi gerektiğini, bu yüzleşmeyle beraber yeni bir
demokratik geleceğin mümkün olabileceğini ifade etmişim. 
Aynı şekilde,
burada siyasi parti grup başkan vekilleri de benim görüşüme katılmayan, kendi
siyasi partilerinin ya da kişisel görüşlerini ifade etmişlerdir. Dolayısıyla,
burada bir dönemin hükûmetinin uygulamasına yönelik bir farklı tanımlama söz
konusudur. Ben o dönemin tenkil ve tebdil uygulamasını, “On binlerce insanı
mağaralarda fareler gibi zehirleyerek öldürdük.” gerçekliğini farklı bir
şekilde değerlendirebilirim, diğer siyasi parti grup başkan vekilleri farklı
bir şekilde değerlendirirler. Bunun bu şekilde Genel Kurulun bilgisine
sunulmasını istiyorum.
Türkiye halkının
da bu şekilde değerlendirmesi gerektiğini ifade etmek istiyorum.
Teşekkür ederim.
BAŞKAN –
Teşekkür ederiz Sayın Baluken.

27.- Mersin Milletvekili Mehmet
Şandır’ın, Bingöl Milletvekili İdris Baluken’in yaptığı açıklamasındaki bazı
ifadelerine ilişkin açıklaması

MEHMET ŞANDIR
(Mersin) – Sayın Başkan, yani bu açıklamaya sebep olan konuşma bana aittir. 
BAŞKAN – Evet.
MEHMET ŞANDIR
(Mersin) – Sayın Baluken –tutanak elimde- diyor ki: “Dersim'de öyle bir isyan,
bir kalkışma falan yok; açık bir katliam var. Hatta soykırımdır. Dersim'de
yapılan şey sistemli bir soykırımdır. 1932'den itibaren Dersim'in her tarafına
yollar, karakollar yapılmak suretiyle, 1934'te İskân Yasası çıkarılmak
suretiyle, 1935'te Tunceli Yasası çıkarılmak suretiyle, 1935'ten itibaren
sıkıyönetim ilan edilmek suretiyle planlı bir soykırımın hazırlıkları
yapılmıştır.”
Yani o gün iddia
edilen, itham edilen soykırımı Türkiye Cumhuriyeti devletinin yaptığının ifadesidir
bu. 
MEHMET METİNER
(Adıyaman) – Hükûmet, Hükûmet…
İDRİS BALUKEN
(Bingöl) – Bunu arkada tartıştık Sayın Şandır yani şimdi bu şekilde yapmanız
doğru değil.
MEHMET ŞANDIR
(Mersin) – Ve bu devlet de bu Türk milletinin devletidir ve çok talihsiz bir
beyan olarak “Kürt Alevi Dersimli bu soykırıma muhatap olmuştur.” Yani Türk
milletinin Kürtleri ve Alevileri planlı bir şekilde soykırıma tabi tuttuğunu
burada konuşamayız. Konuştuk; yanlış, geri çekmek lazım. 
Ben bunların
tutanaktan çıkartılmasını talep ediyorum.
BAŞKAN –
Teşekkür ediyoruz Sayın Şandır.
Sayın Baluken de
görüşlerini ifade etti, bunu kastetmediğini söyledi.
MEHMET ŞANDIR
(Mersin) – Ama bu “soykırım” kelimesini buradan çıkartmazsanız bu tutanaklarda
kalacak.
BAŞKAN –
Biliyorsunuz, tutanaklardan çıkarma diye bir şey söz konusu değil.

VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
3.- Türkiye Sağlık Enstitüleri Başkanlığı
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Kars Milletvekili Yunus Kılıç ve Amasya
Milletvekili Avni Erdemir ile 79 Milletvekilinin; Türkiye Sağlık Enstitüleri
Başkanlığı Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi ve Sağlık, Aile, Çalışma ve Sosyal İşler
Komisyonu Raporu (1/937, 2/2229) (S:Sayısı: 615) (Devam)

BAŞKAN - Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 615 Sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı"nın 9. Maddesinin (1). Fıkra f) bendinde geçen "ve bu amaçla
şirket kurulmasını" ibaresinin metinden çıkarılmasını teklif ederiz.
 Aytuğ
Atıcı (Mersin) ve arkadaşları
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) –
Katılmıyoruz.
BAŞKAN
– Hükûmet?
SAĞLIK
BAKANI MEHMET MÜEZZİNOĞLU (Edirne) – Katılamıyoruz Sayın Başkan.
AYTUĞ
ATICI (Mersin) – Gerekçe…
BAŞKAN
– Gerekçeyi okutuyorum:
Gerekçe:
TÜSEB'in
tarif edilen amaçları için şirket kurulmasına gerek yoktur.
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
9’uncu maddeyi
oylarınıza sunuyorum: Kabul edenler… Kabul etmeyenler… 9’uncu madde kabul
edilmiştir. 
10’uncu
madde üzerinde iki önerge vardır, okutuyorum:
TBMM Başkanlığına,
615
Sıra Sayılı Kanun Tasarısının 10. maddesinin (1). fıkrasında geçen “üzerine,”
ibaresinin “ve” olarak değiştirilmesini arz ve teklif ederiz.
 Alim Işık Ali
Öz D. Ali Torlak
 Kütahya Mersin İstanbul
 Ali Uzunırmak Lütfü
Türkkan S. Nevzat Korkmaz
 Aydın Kocaeli Isparta
Türkiye Büyük Millet Meclisi Başkanlığına
Görüşülmekte
olan 615 sıra sayılı “Türkiye Sağlık Enstitüleri Başkanlığı Kurulması İle Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı”nın 10. Maddesinin (2)’inci fıkrasında geçen “Başkana” ibaresinden
sonra gelmek üzere “ve Yönetim Kuruluna” ibaresinin eklenmesini teklif ederiz. 
 Aytuğ Atıcı Kadir
Gökmen Öğüt Fatma Nur Serter
 Mersin İstanbul İstanbul
 Mahmut Tanal Binnaz
Toprak
 İstanbul İstanbul
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
AYTUĞ ATICI
(Mersin) – Gerekçe…
BAŞKAN –
Gerekçeyi okutuyorum:
Gerekçe:
Genel Sekreter
Yönetim Kurulu’na karşı da sorumlu olmalıdır.
BAŞKAN –
Gerekçesini okuttuğum bu önergeyi oylarınıza sunuyorum: Kabul edenler… Kabul
etmeyenler… Kabul edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
615 Sıra Sayılı
Kanun Tasarının 10. maddesinin (1). fıkrasında geçen “üzerine,” ibaresinin “ve”
olarak değiştirilmesini arz ve teklif ederiz.
 Alim
Işık (Kütahya) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
BAŞKAN – Sayın
Torlak, buyurunuz efendim. (MHP sıralarından alkışlar) 
D. ALİ TORLAK
(İstanbul) – Sayın Başkan, değerli milletvekilleri; görüşülmekte olan kanun
tasarısının 10’uncu maddesi üzerinde Milliyetçi Hareket Partisi adına verilen
önergeyle ilgili söz aldım. Bu vesileyle yüce heyetinizi saygılarımla
selamlıyorum.
Değerli
milletvekilleri, sağlık sektörü hem ülkemizin en önemli kurumlarını içinde
barındıran hem de çeşitli konular, sorunlar ve düzenlemelerle sık sık ülke
gündemine gelen bir sektördür. Bu sorunlar hasta ve hasta yakınlarıyla ilgili
olabildiği gibi, sağlık çalışanlarını da içinde barındıran geniş bir konudur. 
Bilindiği üzere,
sağlık sektörü denilince kamuoyunda ilk önce hastaneler anlaşılmaktadır.
Hastanelerdeki en önemli sorun ise sağlık çalışanlarının sağlığı ve hasta
yakınları tarafından şiddete maruz kalmalarıdır. Hastanelerin olabildiğince
steril ortamlar olmaları hem çalışan hem de hasta ve hasta yakınları tarafından
kaçınılmaz önemdedir. Genel olarak, hastane çalışanları, her ne kadar steril
ortama önem verseler de kendilerine bulaşma riski yüksek olan hastalıklara
karşı bizzat korunmaları gerekmektedir. 
Değerli milletvekilleri,
sağlık çalışanları yıllardır sorunlarıyla mücadelede Hükûmet tarafından yalnız
bırakılmıştır. Çalışanların sorunlarına çözüm bulunmadığı gibi, sağlık
çalışanları huzur ve refah yerine sorunlarıyla boğuşarak âdeta bir kaos
ortamında çalışmak zorunda bırakılmışlardır. Bu durumun sağlık çalışanlarında
yaşanan tükenmişliğin ana nedenlerinden biri olduğu açıktır. Vatandaşlarımıza
daha iyi hizmet edebilme adına sağlık çalışanlarına nitelikli sağlık hizmeti
için iş güvencesi verilmeli, mesleki gelişimlerini destekleyici bir izin ve
ödüllendirme sistemi mutlaka uygulamaya konulmalıdır. Aynı şekilde,
çalışanların sorunlarına çözüm bulunmadığı gibi, sağlık çalışanları huzur ve
refah yerine sorunlarıyla boğuşarak âdeta bir kaos ortamında çalışmak zorunda bırakılmıştır.
Bu durum sağlık çalışanlarında yaşanan tükenmişliğin bir başka nedenidir.
Sosyal ve ekonomik haklarını da demokratik bir biçimde güvence altına alacak
toplu sözleşme ve grev hakkını içeren sendikal haklarının verilmesi yine bu
kapsamda değerlendirilmelidir. Her türlü şiddetten arınmış, sağlıklı ve güvenli
bir çalışma ortamının sağlanması sağlık çalışanlarının en önemli
beklentilerindendir. Bu istekler, temel insan hakları doğrultusunda
düşünüldüğünde sağlık personelinin en doğal hakkıdır ve acilen çözüme
kavuşturulmalıdır.
Ayrıca, performans sistemindeki
ödeme farklılıkları, özellikle hekim dışı sağlık çalışanları açısından farklı
işe aynı gelir mantığıyla devam etmektedir. Bu durum sağlık çalışanları
arasında iş barışını olumsuz etkileyerek motivasyonlarını bozmaktadır. Döner
sermaye ek ödemeleriyle ilgili bu adaletsizliğin giderilmesi önemlidir.
Vekil, 4/C, aile sağlığı elemanı
gibi farklı istihdam şekillerine son verilerek “Tek Çözüm Tek Kadro”
uygulamasına geçilerek çalışanlar daimi kadroya mutlaka alınmalıdır.
Görevlendirmelerin liyakat ve ehliyete göre yapılması, alanında uzmanlık
diploması almış hekim dışı personele uzman kadrolarının açılması mutlaka
sağlanmalıdır. Tarafsız unvan değişikliği ve görevde yükselme sınavlarının
düzenli olarak yapılması, sağlık çalışanları arasında yaşanan adaletsizliğe son
verilmesi önemlidir.
Birçok hastanede meydana gelen
aşırı şiddet nedeniyle sağlık çalışanlarının hayatı devamlı tehlike altındadır.
Hastanelerde alınan güvenlik önlemleri yetersizdir. Bu hususta Sağlık
Bakanlığının mutlaka kalıcı önlemler alması gerekmektedir. Diğer taraftan,
sağlık çalışanlarına yönelik aşırı ayrımcılık kurumların her birine sirayet
etmiş durumdadır.
Sağlık çalışanlarının haklarını
korumadan hasta haklarının korunmayacağının farkına varmamız gerektiğini
düşünüyor, görüşülen bu kanun tasarısının ülkemize ve milletimize hayırlara
vesile olmasını diliyor, saygılar sunuyorum. (MHP sıralarından alkışlar)
BAŞKAN –
Teşekkür ediyoruz Sayın Torlak.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir.
10’uncu maddeyi
oylarınıza sunuyorum: Kabul edenler... Kabul etmeyenler... 10’uncu madde kabul
edilmiştir.
11’inci madde
üzerinde iki önerge vardır, okutuyorum:
 Türkiye
Büyük Millet Meclisi Başkanlığına 
615 Sıra Sayılı
Kanun Tasarısının 11. Maddesinin (3). fıkrasında geçen “kurulur” ibaresinin
“kurulabilir” olarak değiştirilmesini arz ve teklif ederiz.
 Alim Işık Seyfettin
Yılmaz Mustafa Erdem
 Kütahya Adana 
Ankara
Cemalettin
Şimşek S. Nevzat Korkmaz  Ali Öz
 Samsun Isparta 
Mersin
 Türkiye
Büyük Millet Meclisi Başkanlığına 
Görüşülmekte
olan 615 Sıra sayılı “Türkiye Sağlık Enstitüleri Başkanlığı Kurulması İle Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı”nın 11. Maddesinin (2)’inci fıkrasında geçen “Birinci fıkrada sayılan
enstitüler dışında” ibaresinden sonra gelmek üzere “Yüksek Danışma Kurulu’nun
önerisi ve” ibaresinin eklenmesini teklif ederiz.
 Aytuğ Atıcı Nurettin
Demir  Mahmut Tanal
 Mersin Muğla
 İstanbul
Kadir Gökmen
Öğüt Fatma Nur Serter Binnaz Toprak
 İstanbul İstanbul 
İstanbul
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
BAŞKAN – Buyurun
Sayın Demir.
NURETTİN DEMİR
(Muğla) – Sayın Başkan, değerli milletvekilleri; 615 sıra sayılı Türkiye Sağlık
Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılamasına Dair Kanun Tasarısı’nın 11’inci maddesi
üzerine söz aldım. Öncelikle, yüce Divanı saygıyla selamlıyorum.
Değerli
milletvekilleri, gerçekten, bugün Sağlık Bakanlığı ve sağlık teşkilatı için
önemli bir yasa geçiyor. Tabii ki, burada, özellikle üniversite kurulması
konusunun da geri çekilmiş olması önemliydi. Çünkü üniversitenin bütünlüğünün
korunması anlamında Türkiye’deki mevcut durumun üniversite bütünlüğünün devam
ettirilmesi açısından gerçekten ortak bir karar verilmesi, bence, Meclisin
muhalefetiyle iktidarıyla başarılı bir noktasıydı diye düşünüyorum. Ayrıca,
millî eğitim şube müdürlerinin atanmasıyla ilgili yasa da ciddi bir hukuksal
hata olacaktı ve çalışma barışının bozulması açısından da gerçekten riskleri
yüksek olan bir maddeydi, onun da çekilmesinin bence çok yararlı olduğu
kanısındayım.
Vatandaşlarımız hastane
kapılarında sürünüyorlar maalesef. Vatandaşlarımızın, sağlık sisteminin nasıl
çöktüğünü vurgulayan maillerini, SMS’lerini, telefonlarını her gün alıyorum.
Daha bugün bir hasta aradı, ağır hasta olan annesi için benden yardım istiyor.
Ağır hastaları masraflı gördüğü için kendilerini hiçbir hastanenin almadığını
söylüyor. “Hastane kapılarında ortada kaldık. Lütfen yardım edin.” diye feryat
ediyorlar. Vatandaşın sorunlarını çözmek, vatandaşına bakmak devletin asli
görevlerinden bir tanesidir. Ama görün ki ağır hastalar sırf maliyetli olarak
görüldüğü için ne özel hastane ne de devlet hastanelerinde tedavi görebiliyor.
Sayın Bakan, bir hekim olarak size soruyorum: İnsan sağlığı maliyet unsuru
olabilir mi? Acı ama gerçek. “Paran yoksa öl.” zihniyetiyle sağlık sistemini
yönetenleri, maalesef, burada kınamak istiyorum. İktidar diyor ya “Vatandaş her
hastaneye gidebiliyor.” Peki, o hastanelerin koşulları nasıl? Tıp fakülteleri
hastaneleri yılda yaklaşık 4 milyar dolar alırken özel hastaneler 8 milyar
dolar almaktadır. Fakülteler maddi ve manevi açıdan bitirilmiştir. 
Yine, İstanbul’un ünlü
hastanelerinden bir tıp fakültesi hastanesinin onkoloji bölümünde hastalar,
geceleri hemşire yokluğundan dolayı bazı ilaçları birbirlerine tatbik ediyorlar
anal bölgeden, tanımadıkları başka bir hastaya yardımcı oluyorlar, serumlarıyla
banklarda yatıp kalkıyorlar. 
Tabii, buradaki
o hastanenin ne zor koşullarda çalıştığını biliyorum. Üniversite hastaneleri,
hemşire, asistan, personel açısından gerçekten çok zor durumdalar. Dolayısıyla,
özel hastanelere gösterilen ihtimamın devlet hastanelerine de gösterilmesi
gerekiyor. 
Dolayısıyla, AKP
iktidara geldiği 2002 yılında 271 olan özel hastane sayısı, 2013 yılında 542
olmuştur, bu artış yüzde 100’den fazladır. Yani özel hastanelere gösterilen
özen, ihtimam ya da ayrımcılık, devlet hastanelerine ya da üniversite
hastanelerine maalesef gösterilmiyor. Dolayısıyla, özel hastanelerin toplam
hastaneler içindeki payı 2002 de yüzde 7,5 iken bu oran 2014’te yüzde 18,7
olmuştur. Bu tablo, sağlık hizmetlerinin nasıl özelleştirildiğinin sadece bir
göstergesidir. 
Özel hastaneler
aslında ağır hastalara bakmıyor, vatandaşlar da mecburen durumu içler acısı
olan üniversite hastanelerine yöneliyor, orada da tedavi edilemeyen ağır
hastalar ortada kalıyor. İşte, sağlığın 2014’te geldiği nokta maalesef budur.
Ben, özellikle
Hükûmetin, üniversite hastanelerinin iyileşmesi konusunda, hem personel
anlamında hem maddi anlamda daha dikkatli, daha cömert olmasını temenni ediyor,
sizleri saygıyla selamlıyorum. (CHP sıralarından alkışlar)
BAŞKAN –
Teşekkür ediyoruz Sayın Demir.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 615 Sıra sayılı “Türkiye Sağlık Enstitüleri Başkanlığı Kurulması İle Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı”nın 11. Maddesinin (2)’inci fıkrasında geçen “Birinci fıkrada sayılan
enstitüler dışında” ibaresinden sonra gelmek üzere “Yüksek Danışma Kurulu’nun
önerisi ve” ibaresinin eklenmesini teklif ederiz.
Aytuğ Atıcı (Mersin) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
AYTUĞ ATICI
(Mersin) – Gerekçe okunsun.
BAŞKAN –
Gerekçeyi okutuyorum: 
Gerekçe:
Yeni enstitü
kurulmasının sorumluluğu sadece Bakan’ın siyasi iradesine bırakılmamalıdır.
Yüksek Danışma Kurulunu oluşturan ve Türkiye’nin hemen her kesiminden görüşünü
yansıtmaya en yakın kurulun görüşü, daha tarafsız ve bilimsel olacaktır.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
11’inci maddeyi
oylarınıza sunuyorum: Kabul edenler… Kabul etmeyenler…
ALİM IŞIK
(Kütahya) – Sayın Başkan, bir önerge de bizim vardı.
AYTUĞ ATICI
(Mersin) – Herhâlde yanlış okundu, biz önergemizde konuştuk. Efendim, herhâlde
MHP’nin önergesi…
ALİM IŞIK
(Kütahya) – Bir yanlışlık oldu herhâlde.
BAŞKAN – Bir
yanlışlık oldu galiba, değil mi? Çok affedersiniz.
AYTUĞ ATICI
(Mersin) – Ben 12’nci madde zannettim. 11’inci maddedeki önergemizde biz
konuştuk efendim, Nurettin Demir konuştu. 
BAŞKAN –
Mükerrer bir okuma oldu, çok özür dileriz.
AYTUĞ ATICI
(Mersin) – Başka bir maddede konuşuruz Sayın Başkan.
BAŞKAN – Evet,
yeniden, baştan başlayacağız.
ALİM IŞIK
(Kütahya) – Sayın Başkan, başka bir maddede konuşabiliriz, tamam.
BAŞKAN – Tamam
mı? 
AYTUĞ ATICI
(Mersin) – Efendim, sorun değil.
LÜTFÜ TÜRKKAN
(Kocaeli) – Konuşmamızı geri alıyoruz Başkanım.
BAŞKAN – Tamam,
peki, oldu o zaman.
11’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
12’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
13’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
14’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
15’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
16’ncı madde
üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 Sıra sayılı “Türkiye Sağlık Enstitüleri Başkanlığı Kurulması İle Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı”nın 16. Maddesinin (1). Fıkrasının ç) bendinde geçen “Şirketlerin ve”
ibaresinin çıkarılmasını teklif ederiz.
 Aytuğ Atıcı Kadir
Gökmen Öğüt Fatma Nur Serter
 Mersin İstanbul İstanbul
 Mahmut
Tanal Binnaz Toprak Hasan
Ören
 İstanbul İstanbul
 Manisa
 
Türkiye Büyük Millet Meclisi Başkanlığına
Görüşülmekte
olan 615 Sıra Sayılı Kanun Tasarısının 16 ncı maddesinin kaldırılmasını arz ve
talep ederiz.
 Pervin Buldan İdris
Baluken Kemal Aktaş
 Iğdır Bingöl Van
 Hasip Kaplan Abdullah
Levent Tüzel
 Şırnak İstanbul
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkan.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkanım.
İDRİS BALUKEN
(Bingöl) – Gerekçeyi okutalım.
BAŞKAN –
Gerekçeyi okutuyorum:
Gerekçe: 
Bu tasarı ile
sağlık alanında yeni bir bürokratik kast ve tekel oluşturulmaya
çalışılmaktadır. Bu tasarıdaki sağlık, sağlık eğitimi ve tıp bilimine yönelik
hükümet müdahaleleri var olan sorunları çözmekten çok katmerleştirmektedir. Bu
nedenle ilgili maddenin kaldırılmasını arz ve talep ederiz.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 615 Sıra sayılı “Türkiye Sağlık Enstitüleri Başkanlığı Kurulması İle Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı”nın 16. Maddesinin (1). Fıkrasını ç) bendinde geçen “Şirketlerin ve”
ibaresinin çıkarılmasını teklif ederiz.
Aytuğ Atıcı (Mersin) ve arkadaşları 
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılmıyoruz Sayın Başkan.
AYTUĞ ATICI
(Mersin) – Gerekçe.
BAŞKAN –
Gerekçeyi okutuyorum:
Gerekçe:
Şirket
yapılanması ve gelirlerin hedeflenmesi Tasarının 1. Maddesinde amaçlar arasında
geçen “sağlık bilim ve teknolojileri alanında ülkeye ve insanlığa hizmet etmek”
amacına aykırıdır.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir. 
16’ncı maddeyi
oylarınıza sunuyorum: Kabul edenler… Kabul etmeyenler… 16’ncı madde kabul
edilmiştir.
17’nci madde
üzerinde iki önerge vardır.
Okutuyorum:
Türkiye Büyük Millet Meclisi Başkanlığına
Görüşülmekte
olan 615 Sıra sayılı “Türkiye Sağlık Enstitüleri Başkanlığı Kurulması İle Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı”nın 17. Maddesinin (1). Fıkrasında geçen “TÜSEB’in görevleriyle ilgili
yaptığı faaliyetlerden 16 ncı madde kapsamında elde ettiği gelirleri
dolayısıyla kurumlar vergisi açısından iktisadi işletme oluşmuş sayılmaz.”
Cümlesinin metinden çıkarılmasını teklif ederiz.
 Aytuğ Atıcı  Kadir
Gökmen Öğüt  Fatma Nur Serter  Mersin İstanbul İstanbul
 Mahmut Tanal  Binnaz
Toprak 
 İstanbul  İstanbul

Türkiye Büyük Millet Meclisi Başkanlığına
Görüşülmekte
olan 615 Sıra Sayılı Kanun Tasarısının 17 nci maddesinin kaldırılmasını arz ve
talep ederiz.
 Pervin Buldan İdris
Baluken Kemal Aktaş
 Iğdır Bingöl Van
 Hasip Kaplan Abdullah
Levent Tüzel
 Şırnak İstanbul
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
PERVİN BULDAN
(Iğdır) – Gerekçe…
BAŞKAN –
Gerekçeyi okutuyorum.
Gerekçe:
Bu tasarı ile
sağlık alanında yeni bir bürokratik kast ve tekel oluşturulmaya
çalışılmaktadır. Bu tasarıdaki sağlık, sağlık eğitimi ve tıp bilimine yönelik
hükümet müdahaleleri var olan sorunları çözmekten çok katmerleştirmektedir. Bu
nedenle ilgili maddenin kaldırılmasını arz ve talep ederiz.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
Sayın
milletvekilleri, kabul edip etmediğinizi, lütfen, açık olarak göreyim ki
algılayayım, yoksa anlayamıyorum.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 615 Sıra sayılı “Türkiye Sağlık Enstitüleri Başkanlığı Kurulması İle Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı”nın 17. Maddesinin (1). Fıkrasında geçen “TÜSEB’in görevleriyle ilgili
yaptığı faaliyetlerden 16 ncı madde kapsamında elde ettiği gelirleri
dolayısıyla kurumlar vergisi açısından iktisadi işletme oluşmuş sayılmaz.”
Cümlesinin metinden çıkarılmasını teklif ederiz.
 
Aytuğ Atıcı (Mersin) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
AYTUĞ ATICI
(Mersin) – Gerekçe…
BAŞKAN –
Gerekçeyi okutuyorum.
Gerekçe: 
Şirketlerin
kuruluş amacı kâr etmektir. Kâr eden şirketin kurumlar vergisi ödememesi kabul
edilemez. TÜSEB ticaret yapmamalı, yapacaksa da diğer ticari kuruluşlar gibi
vergisini ödemelidir.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
17’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
18’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 Sıra Sayılı Kanun Tasarısının 18 inci maddesinin kaldırılmasını arz ve
talep ederiz.
 Pervin Buldan İdris
Baluken Kemal Aktaş
 Iğdır Bingöl Van
 Hasip Kaplan Abdullah
Levent Tüzel
 Şırnak İstanbul 
BAŞKAN –
Komisyon önergeye katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım. 
BAŞKAN –
Hükûmet? 
SAĞLIK BAKANI MEHMET
MÜEZZİNOĞLU (Edirne) – Katılamıyoruz Sayın Başkanım. 
PERVİN BULDAN
(Iğdır) – Gerekçe…
BAŞKAN –
Gerekçeyi okutuyorum: 
Gerekçe: 
Bu tasarı ile
sağlık alanında yeni bir bürokratik kast ve tekel oluşturulmaya
çalışılmaktadır. Bu tasarıdaki sağlık yönetimi, sağlık eğitimi ve tıp bilimine
yönelik hükûmet müdahaleleri, var olan sorunları çözmekten çok
katmerleştirmektedir. Bu nedenle ilgili maddenin kaldırılmasını arz ve talep
ederiz. 
BAŞKAN –
Önergeyi oylarınıza sunuyorum: Kabul edenler… Kabul etmeyenler... Önerge kabul
edilmemiştir. 
18’inci maddeyi
oylarınıza sunuyorum: Kabul edenler… Kabul etmeyenler… 18’inci madde kabul
edilmiştir. 
19’uncu madde
üzerinde iki önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 615 Sıra sayılı “Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı”nın 19. Maddesinin metinden çıkarılmasını ve maddelerin buna göre
sıralanmasını teklif ederiz. 
Aytuğ Atıcı  Süleyman Çelebi Mahmut Tanal Kadir
Gökmen Öğüt
 Mersin  İstanbul 
İstanbul İstanbul
Fatma Nur Serter Binnaz Toprak Özgür Özel Nurettin
Demir
 İstanbul  İstanbul Manisa
 Muğla
Türkiye Büyük Millet Meclisi
Başkanlığına
Görüşülmekte
olan 615 Sıra Sayılı Kanun Tasarısının 19 uncu maddesinin kaldırılmasını arz ve
talep ederiz. 
Pervin Buldan İdris
Baluken Kemal Aktaş
 Iğdır Bingöl Van
Hasip Kaplan Abdullah
Levent Tüzel
 Şırnak İstanbul
BAŞKAN – Komisyon
önergeye katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz.

BAŞKAN –
Hükûmet? 
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkanım. 
PERVİN BULDAN
(Iğdır) – Gerekçe…
BAŞKAN –
Gerekçeyi okutuyorum: 
Gerekçe: 
Bu tasarı ile
sağlık alanında yeni bir bürokratik kast ve tekel oluşturulmaya
çalışılmaktadır. Bu tasarıdaki sağlık yönetimi, sağlık eğitimi ve tıp bilimine
yönelik hükümet müdahaleleri, var olan sorunları çözmekten çok
katmerleştirmektedir. Bu nedenle ilgili maddenin kaldırılmasını arz ve talep
ederiz. 
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 615 Sıra sayılı “Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı”nın 19. Maddesinin metinden çıkarılmasını ve maddelerin buna göre
sıralanmasını teklif ederiz. 
Aytuğ Atıcı (Mersin) ve arkadaşları
BAŞKAN –
Komisyon önergeye katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım. 
BAŞKAN –
Hükûmet? 
SAĞLIK BAKANI MEHMET
MÜEZZİNOĞLU (Edirne) – Katılamıyoruz Sayın Başkanım. 
BAŞKAN – Sayın
Atıcı, buyurunuz. (CHP sıralarından alkışlar) 
AYTUĞ ATICI
(Mersin) – Teşekkür ederim Sayın Başkan. 
Değerli
arkadaşlar, 615 sıra sayılı Türkiye Sağlık Enstitüleri Başkanlığı Kurulması ile
İlgili Kanun Tasarısı’nın çok önemli gördüğümüz maddelerinde meramımızı
anlatmaya çalışıyoruz, buna da devam edeceğiz. Bu 19’uncu madde de öyle bir
madde. Aynı zamanda, bu, TÜSEB’in de aslında son maddesi. Bu maddeyle birlikte
TÜSEB kurulmuş olacaktır ve ülkemize hizmet etmeye başlayacaktır. Ancak, burada
bir emek gasbı söz konusu olduğundan, buradaki karşı görüşümüzü sizlere
anlatmak durumundayım. Burada, diyor ki maddede: “Efendim, bu enstitü
başkanlığı AR-GE konuları için gerekli gördüğü her türlü bilgiyi, kamu kurum ve
kuruluşları ile vakıflara ait olanlar dâhil tüm yükseköğretim kurumlarından
talep edebilir.” Ve diyor ki: “Bu bilgiler talep edildiğinde herkes vermek
zorundadır.” 
Şimdi, arkadaşlar,
akademiden gelenler bilir; bir bilgi üretmek, bir fikir üretmek gerçekten
zordur. Bazen yıllarca çalışırız, bir tek cümle elde ederiz yıllarca çalışmanın
sonucunda. Bazen yıllarca çalışırız, bir kelimeyi ancak değiştirebiliriz. Bazen
onu bile yapamayız. Şimdi, herhangi bir alanda ömrünü vakfetmiş olan bir insan
bir bilgi elde ettikten sonra bu bilgiyi TÜSEB “Bana vereceksin.” diye emreder
ve vermez ise kanuni suç işlemiş olacak. Komisyonda bizim yaptığımız
çalışmalarla, sağ olsun arkadaşlarımızın da kabul etmeleriyle “fikrî haklar
saklı kalmak kaydıyla” ibaresini eklettirdik ancak bu yeterli değildir. Hiçbir
bilim adamı, ben dâhil olmak üzere o dönemlerde, kanunu bugünkü hâlimizle açıp
noktasına virgülüne kadar bakmayız. Bize bir yazı gelirse TÜSEB’den “Efendim,
işte, falanca kanunun feşmekanca maddesi gereğince bu bilgiler sizden
istenmektedir.” Dediğinde, ya, biz onu veririz. “Ne yapalım, boynumuz kıldan
ince.” deriz, veririz ve bizim bir ömür boyu elde ettiğimiz bilgiler TÜSEB’in
eline geçer. Ha, bu TÜSEB düşman bir kuruluş mu? Elbette değil. Elbette değil
ama ben Mersin Üniversitesinde elde ettiğim bir bilgiyi veya hocalarım İstanbul
Üniversitesinde elde ettiği bir bilgiyi neden TÜSEB’e versin? Çünkü o bilgiyi
zaten kendisi de kullanacak ve benim ülkemin adını uluslararası arenada kendisi
duyuracak. Ama “TÜSEB bilgiyi istiyor.” dediğinde, “Hayır, ben bu bilgiyi
veremem.” demiyor. Bu bilgiyi kendisi paylaştığında, uluslararası dergilerde
yayınlandığında zaten bütün dünya bu bilgiyi kullanacak. Yani bilgi saklamak
diye bir şey söz konusu değil. Ama burada bu bilgiyi eğer bu şekilde alırsanız
o bilgiyi üreten insanların emeğine yazık olur. 
Ama bu bilgi
alma ve bilgiyi satma alışkanlığı maalesef AKP hükûmetleri döneminde tavan
yapmıştır. Maalesef, Çalışma ve Sosyal Güvenlik Bakanı ulusal bir televizyona
çıkarak “72 milyon insanın bütün sağlık bilgilerini 72 milyon liraya sattım.
Ucuza vermişim, daha da pahalıya satacağım bir dahaki sefere.” diyebilmiştir
ama daha sonra da Anayasa bu satışı iptal etmiştir, doğru bulmamıştır.
Bakın, bilgi
paylaşmak güzel ama, bilgi çağında yaşıyoruz ama kişisel bilgilerin korunması
kanununu çıkarmadığınız sürece bütün bu bilgiler kaçakçılıkta kullanılabilir,
istismar edilebilir. Son zamanlarda yurt dışından ithal edilen ilaçları
kimlerin kullandığı bir firmaya sızdırıldı, yakın bir zamanda, sizin
döneminizde. Kişisel bilgilerin korunması kanunu olmadığı için bu adama “Ha,
bir daha yapma.” demekle yetineceksiniz. Ama bu adam bu ilaçları kullanan
insanların adreslerini, telefonlarını aldı, şimdi bunlara telefon ediyor, diyor
ki: “Senin kullandığın ilacı ben 1 lira daha ucuza getirdim, gel benden al.” 
Şimdi, bilgiye
bu kadar sahip olamadığımız bir ortamda bu bilgilerin de düzgün bir şekilde
depolanacağı ve amacına uygun kullanılacağı konusunda endişelerimiz var. Bunu
gelin düzeltelim ve diyelim ki: O bilgiyi üreten kişinin rızası varsa verelim.
Rızası varsa verilsin, buna bir itirazımız yok. Ama rızası yoksa bunun adı
gasptır ve doğru değildir. 
Teşekkür ederim. (CHP
sıralarından alkışlar) 
BAŞKAN – Teşekkür ederiz Sayın
Atıcı. 
Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
19’uncu maddeyi oylarınıza
sunuyorum: Kabul edenler… Kabul etmeyenler… 19’uncu madde kabul edilmiştir. 
20’nci madde üzerinde bir önerge
vardır... 
AYTUĞ ATICI (Mersin) – Geri
çekiyoruz Başkanım.
BAŞKAN – Önerge geri
çekilmiştir. 
20’nci maddeyi oylarınıza
sunuyorum: Kabul edenler… Kabul etmeyenler… Kabul edilmiştir. 
21’inci maddede bir önerge
vardır, okutuyorum:
 Türkiye
Büyük Millet Meclisi Başkanlığına 
Görüşülmekte
olan 615 sıra sayılı Kanun Tasarısının çerçeve 21 inci maddesi ile 1219 sayılı
Kanuna eklenmesi öngörülen geçici 12 nci maddenin son cümlesinin, "Bu
şekilde uzmanlık belgesi alanlar Devlet hizmeti yükümlülüğüne tabi
olurlar." şeklinde değiştirilmesini arz ve teklif ederiz.

Mehmet Naci Bostancı Mehmet
Doğan Kubat  Osman Aşkın Bak
 Amasya  İstanbul İstanbul
 İlyas Şeker  Hacı
Bayram Türkoğlu  Kocaeli
 Hatay  
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz. 
BAŞKAN
– Hükûmet? 
SAĞLIK
BAKANI MEHMET MÜEZZİNOĞLU (Edirne) – Katılıyoruz. 
MEHMET
DOĞAN KUBAT (İstanbul) – Gerekçe… 
BAŞKAN
– Gerekçeyi okutuyorum:
Gerekçe:
Tasarıda, maddeye göre uzmanlık belgesi alanların "mecburi hizmet"
yapacakları belirtilmekle beraber burada kastedilen 3359 sayılı Sağlık
Hizmetleri Temel Kanunu çerçevesindeki "Devlet hizmeti yükümlülüğü"
dür. Oysa Tasarıda geçen "mecburi hizmet", Devlet hizmeti yükümlülüğünden
farklıdır. Dolayısıyla farklı yorum ve uygulamalara mahal verilmemesi için
maddede teknik düzeltme yapılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
21’inci
maddeyi kabul edilen önergeyle birlikte oylarınıza sunuyorum: Kabul edenler…
Kabul etmeyenler… Kabul edilmiştir. 
22’nci
maddede bir önerge vardır, okutuyorum: 
 Türkiye
Büyük Millet Meclisi Başkanlığına 
Görüşülmekte olan 615 sıra sayılı Kanun
Tasarısının çerçeve 22 nci maddesinin aşağıdaki şekilde değiştirilmesini arz ve
teklif ederiz.
 Mehmet Naci Bostancı Mehmet
Doğan Kubat Osman Aşkın Bak
 Amasya İstanbul İstanbul
 İlyas Şeker  Hacı
Bayram Türkoğlu Oya Eronat 
 Kocaeli Hatay Diyarbakır
MADDE 22-
4/1/1961 tarihli ve 209 sayılı Sağlık Bakanlığına Bağlı Sağlık Kurumları ile
Esenlendirme (Rehabilitasyon) Tesislerine Verilecek Döner Sermaye Hakkında
Kanunun 5 inci maddesinin ikinci fıkrasına birinci cümlesinden sonra gelmek
üzere aşağıdaki cümle ile üçüncü fıkrasının sonuna aşağıdaki cümle eklenmiştir.
"Sağlık
Bakanlığı tarafından, Maliye Bakanlığının onayı ile belirlenen özellikli tıbbi
işlemler karşılığı yapılacak ek ödemelerde, yüzde 800 ve yüzde 700 oranları bir
kat artırılarak uygulanır."
"Türkiye
Kamu Hastaneleri Kurumu, bu fıkrada öngörülen oranları kamu hastane birlikleri
bazında hesaplamaya da yetkilidir; ancak bu hâlde dahi yüzde elli oranı, her
bir sağlık tesisi bazında yüzde altmış beşi geçemez."
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz Sayın Başkanım.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılıyoruz Sayın Başkan.
MEHMET
DOĞAN KUBAT (İstanbul) – Gerekçe… 
BAŞKAN –
Gerekçeyi okutuyorum:
Gerekçe: 
Sağlık
Bakanlığına bağlı Türkiye Kamu Hastaneleri Kurumu bünyesinde faaliyet gösteren
özellikle eğitim ve araştırma hastanelerinde organ nakli, majör
replantasyonlar, nitelikli yoğun bakım hizmetleri, kök hücre ve kemik iliği
nakli gibi yüksek eğitim, araştırma, deneyim ve beceri gerektiren işlemleri
yapabilen çok az sayıdaki nitelikli hekim bulunmaktadır. Belirtilen işlemler
aynı zamanda hekim için çok yüksek risk taşımaktadır. Dolayısı ile bu az
sayıdaki hekim, daha cazip imkanlar sunan vakıf üniversiteleri ve özel
hastanelere geçmektedir. Bu yüksek risk ve yoğun emek sebebiyle bu işlemleri
yapan hekimlerin teşvik edilmesi ve bu nitelikli hizmetlerin kamu
hastanelerinde vatandaşlarımıza sunulabilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul edilmiştir.

Kabul edilen
önerge doğrultusunda 22’nci maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
23’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının çerçeve 23 üncü maddesinin aşağıdaki
şekilde değiştirilmesini arz ve teklif ederiz.
 Mehmet Naci Bostancı Mehmet
Doğan Kubat Mine Lök Beyaz
 Amasya İstanbul Diyarbakır
 Hacı Bayram Türkoğlu Osman
Kahveci  Şirin Ünal
 Hatay Karabük İstanbul
 Hüseyin Bürge
 İstanbul
“MADDE 23-
8/4/1929 tarihli ve 1416 sayılı Ecnebi Memleketlere Gönderilecek Talebe
Hakkında Kanunun 21 inci maddesinin ikinci fıkrası aşağıdaki şekilde
değiştirilmiş; üçüncü fıkrasında yer alan "sürelerin tamamı"
ibaresinden sonra gelmek üzere ", Bakanlıkça belirlenen yurt dışında azami
eğitim süresini geçmemek üzere," ibaresi eklenmiştir.
'Millî Eğitim
Bakanlığında istihdam edilmek üzere Millî Eğitim Bakanlığı adına ve hesabına bu
Kanun kapsamında yurt dışında gönderilenlerden gönderildikleri ülkede doktora
öğrenimlerini tamamladıktan sonra mecburi hizmet yükümlülüklerini ifa etmek
üzere yurda dönenler Millî Eğitim Uzmanı kadrolarına atanır.' "
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Takdire bırakıyoruz.
MEHMET
DOĞAN KUBAT (İstanbul) – Gerekçe… 
BAŞKAN –
Gerekçeyi okutuyorum:
Gerekçe:
Önergeyle, Millî
Eğitim Bakanlığımızın kendi ihtiyaçları doğrultusunda belirlediği alanlarda
Bakanlık adına ve hesabına yurt dışına gönderilenlerden gönderildikleri ülkede
doktora öğrenimlerini tamamladıktan sonra mecburi hizmet yükümlülüklerini ifa
etmek üzere yurda dönenlerin Millî Eğitim Uzmanı olarak atanması amaçlanmış
olup daha önceki yıllarda kamu kurum ve kuruluşları adına yurt dışına
gönderilen öğrencilerin bu kapsamda değerlendirilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul edilen
önerge doğrultusunda 23’üncü maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
24’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 Sıra Sayılı Kanun Tasarısının 24. Maddesinin kanun teklifinden
çıkartılmasını arz ve teklif ederiz.
 Pervin Buldan  İdris
Baluken  Kemal Aktaş
 Iğdır  Bingöl
 Van
 Hasip Kaplan  Abdullah
Levent Tüzel 
 Şırnak İstanbul

BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
PERVİN BULDAN
(Iğdır) – Gerekçe…
BAŞKAN –
Gerekçeyi okutuyorum:
Gerekçe:
Yüzbinlerce
ataması yapılamayan bulunmaktadır. Bugün var olan bu büyük mağduriyet AKP'nin
bütünlüklü bir öğretmen yetiştirme politikasının olmamasının sonucudur. AKP
iktidarı bu sorunu çözeceği yerde öğretmenliğe atanma kriterlerini her geçen
gün daha da zorlaştırmaktadır. Gelinen noktada ise liyakat, tarafsızlık,
nesnellik ilkelerini hukuksuz bir şekilde çiğneyerek öğretmenlik atamalarını
kendi bürokratlarının inisiyatifine bırakma çabasındadır. Buradaki asıl düşünce
ise kendi ideolojik ve siyasal kadrolaşmasına geniş bir alan açmak ve uzun
dönemde de öğrenciler üzerindeki örtülü siyasal etkisini daha baskın hale
getirmektir. Bu madde hükümetin her bakanlık kendi personelini atayabilir
politikası temelinde işletilmektedir. Bu önerge ile ataması yapılmayan
öğretmenler ve aday öğretmenler üzerinde daha da artacak olan yürütmenin
siyasal ve ideolojik baskısının engellenmesi amaçlanmaktadır.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
24’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
25’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının çerçeve 25 inci maddesinin ağıdaki
şekilde değiştirilmesini arz ve teklif ederiz.
 Mehmet Naci Bostancı Mehmet
Doğan Kubat Osman Aşkın Bak
 Amasya İstanbul İstanbul
 Hacı Bayram Türkoğlu İlyas
Şeker Oya Eronat
 Hatay Kocaeli Diyarbakır
"MADDE 25-
4/11/1981 tarihli ve 2547 sayılı Yükseköğretim Kanununun 3 üncü maddesinin
birinci fıkrasının (t) bendi aşağıdaki şekilde değiştirilmiş ve bu bende
aşağıdaki alt bent eklenmiştir.
't) Lisans Üstü:
Yüksek lisans ve doktora ile tıpta, diş hekimliğinde, eczacılıkta ve veteriner
hekimlikte uzmanlık ve sanatta yeterlik eğitimini kapsar ve aşağıdaki
kademelere ayrılır.'
'(5) Veteriner
Hekimlikte Uzmanlık: Gıda, Tarım ve Hayvancılık Bakanlığı tarafından düzenlenen
esaslara göre yürütülen ve veteriner hekimlere belirli alanlarda özel yetenek
ve yetki sağlamayı amaçlayan bir yükseköğretimdir.'"
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz Sayın Başkan.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılıyoruz Sayın Başkan.
BAŞKAN –
Gerekçeyi okutuyorum:
Gerekçe:
Tasarıda
veteriner hekimlikte uzmanlık eğitimi de getirilmekle 2547 sayılı Kanunun 3
üncü maddesinin birinci fıkrasının (t) bendine "veteriner hekimlikte
uzmanlık" da eklenmektedir. Ancak yapılan yeni düzenlemelerle diş
hekimliğinde ve eczacılıkta da uzmanlık eğitimi öngörüldüğünden maddeye
bunların da eklenmesi uygun olacaktır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul edilen
önerge doğrultusunda 25’inci maddeyi oylarınıza sunuyorum: Kabul edenler…
Kabul etmeyenler… Kabul edilmiştir. 
26’ncı
madde üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının çerçeve 26 ncı maddesi ile, 2547 sayılı
Kanunun 35 inci maddesinin üçüncü fıkrasına eklenen cümleye “Bu mecburi hizmet”
ibaresinden sonra gelmek üzere “,eş durumu ve sağlık mazeretleri hariç olmak
üzere” ibaresinin eklenmesini arz ve teklif ederiz.
 Aytuğ Atıcı Ali
Öz Mehmet Doğan Kubat
 Mersin Mersin İstanbul
 Ali Ercoşkun Osman
Aşkın Bak Osman Boyraz
 Bolu İstanbul İstanbul
 İhsan Şener
 Ordu 
Türkiye Büyük Millet Meclisi Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının; 26. maddesinin 2. cümlesinde geçen “bu mecburi hizmet” ibaresinden
sonra gelmek üzere “657 sayılı devlet memurları nakil ve atamaları yönetmeliği şartları
dışında” ibaresinin eklenmesini arz ve teklif ederiz.
 Zühal Topcu Lütfü
Türkkan Ali Öz
 Ankara Kocaeli Mersin
 Mehmet Şandır Alim
Işık D. Ali Torlak
 Mersin Kütahya İstanbul
 S. Nevzat Korkmaz Emin
Çınar
 Isparta Kastamonu
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz.

BAŞKAN –
Hükûmet? 
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkanım. 
BAŞKAN –
Buyurunuz Sayın Işık. (MHP sıralarından alkışlar)
ALİM IŞIK
(Kütahya) – Sayın Başkan, değerli milletvekilleri; görüşülmekte olan 615 sıra
sayılı Kanun Tasarısı’nın 26’ncı maddesi üzerinde vermiş olduğumuz önerge
hakkında söz aldım. Bu vesileyle hepinizi saygıyla selamlıyorum.
Öncelikle, bu
tasarının Genel Kurul ve Komisyon görüşmeleri aşamasında muhalefet
partilerinden gelen haklı eleştirileri dikkate alarak gerekli düzeltmeleri
yapma konusunda hassasiyetini esirgemeyen Sayın Bakana teşekkür etmek
istiyorum. 
Özellikle Genel
Kurul aşamasında karşı çıktığımız 2 temel konu vardı. Birincisi, Bakanlık
çatısı altında bir yeni üniversite kurulması hem Anayasa’ya hem yasalara
aykırıdır. Dolayısıyla, bunun bu tasarı metninden çıkarılması gerektiğini
söylemiştik. Şimdi çıkarılacağı yönünde ortak bir anlaşmaya varıldı. İkincisi
de Millî Eğitim Bakanlığının bünyesinde şube müdürleri ve benzeri düzeydeki
müdürlerle ilgili atamada, yargı kararıyla iptal edilen atamaların yeniden bu
yasa içerisine konulan bir düzenlemeyle, yargı kararını hiçe sayacak şekilde yeni
bir düzenleme vardı. Bunun da olmaması gerektiğini söyledik. O konuda da bu
hassasiyetimizi dikkate alarak, yine o maddenin de çıkarılması yönünde ortak
bir irade sergilendi. Bu nedenle bu 2 önemli sakıncanın giderilmiş olması
nedeniyle Hükûmete de bu anlamda yaptığı olumlu katkıdan dolayı ve bu
önerileri dikkate aldığından dolayı teşekkür etmek istedim.
Bu önergemizde
de özellikle mecburi hizmeti olan sorumlular hakkında herhangi bir şekilde,
mecburi hizmet süreleri sırasında yer değişimi yapılmayacağı yönündeki hükmü
içeren düzenlemenin 657 sayılı Devlet Memurları Nakil ve Atamaları
Yönetmeliği’nde, yani eş durumu ve sağlık ve benzeri gibi haklı, geçerli sebebi
olanları dışta tutmak üzere bir düzenleme önerdik. Umarım bunu da kabul
edecektir değerli Genel Kurulun siz değerli üyeleri. 
Değerli
milletvekilleri, bu vesileyle, özellikle sağlık alanında yeterli hizmetlerden
payını alamayan ilim Kütahya’nın sağlıkla ilgili bazı temel eksikliklerinin
bugüne kadar giderilememiş olması nedeniyle hemşehrilerim adına talepleri
tekrar Sayın Bakana iletme ihtiyacı duyduğumu da ifade etmek istiyorum. 
Bunlardan
birisi, bilindiği gibi, ilimiz Kütahya bugün ikinci basamak devlet hastanesi
olmayan ilk ildi, birkaç il daha ilave edildi ve hâlen yıllardır bu ihtiyacı
giderilemiyor. Sağlık Bakanlığının 2011-2013 yatırım programına 500 yataklı bir
devlet hastanesinin yapımı girmiş olmasına rağmen, maalesef, 2011 yılında
yapılan bir değişiklikle hastanenin yer değişikliği gündeme geldi ve bugüne
kadar bu hastane eski programdan çıktığı şekliyle kaldı, şu anda yapılıp
yapılmayacağı meçhul durumda. Bunun bir an önce yapılması konusundaki talebi
tekrar iletiyorum. Sayın Bakan detaylı bir şekilde biliyor, çünkü bu konuda
kendisinin de sözü var. 
İkincisi, 2011
yılında yaşanan Simav depremi nedeniyle hastane yerinin değiştirilmesi gündeme
geldi. Şimdi yeni durumda hastanenin yapılacağı sözü verildi, yerel seçimler
öncesi sayın bakanlar o ilçeyi ziyaretlerinde “1 Nisan tarihinde temeli
atılacak olan hastanenize kavuşmak istiyorsanız oyu bize verin.” dediler ama o
günden bugüne yine hastane yapılamadı. 
Üçüncüsü,
Dumlupınar Üniversitesi Merkez Kampüsü içerisinde 2010 yılında inşaatı
tamamlanan 520 yataklı fizik tedavi ve rehabilitasyon hastanesi bugüne kadar
hizmete açılamadı. Bu konuda çok ciddi iddialar kamuoyuna taşınmış durumda. Bir
an önce bu boş bekleyen binaların hizmete açılması yönündeki talebimizi bir kez
daha iletiyorum.
Son olarak da,
Gediz Devlet Hastanesinin inşaatı başlatıldı ama müteahhitler yarım bıraktı,
kaçtılar gittiler. Gediz esnafından yapılmış olan alışverişlerin parası dahi
ödenmedi. Oldukça mağdur durumda olan çok sayıda hemşehrim var. Bu hastanenin
akıbetinin de ne olacağı konusu sorumlular tarafından bugüne kadar açıklanmadı.

Sayın Bakanım,
bu konuda da gerekli hassasiyeti gösterirseniz hemşehrilerim adına teşekkür
edeceğim.
Tekrar kanunun
hayırlı olmasını diliyor, hayırlı akşamlar diliyorum. (MHP sıralarından
alkışlar) 
BAŞKAN –
Teşekkür ediyoruz Sayın Işık.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının çerçeve 26 ncı maddesi ile, 2547 sayılı
Kanunun 35 inci maddesinin üçüncü fıkrasına eklenen cümleye “Bu mecburi hizmet”
ibaresinden sonra gelmek üzere “,eş durumu ve sağlık mazeretleri hariç olmak
üzere” ibaresinin eklenmesini arz ve teklif ederiz.
Aytuğ Atıcı (Mersin) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz Sayın Başkan.
BAŞKAN –
Hükûmet?
SAĞLIK BAKAN
MEHMET MÜEZZİNOĞLU (Edirne) – Katılıyoruz Sayın Başkan.
BAŞKAN –
Gerekçeyi okutuyorum:
Gerekçe:
Eş durumu ve
sağlık mazereti hallerinde mecburi hizmetin, başka öğretim kurumlarında ve kamu
kurum ve kuruluşlarında yerine getirilebilmesine imkan sağlanması
amaçlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul edilen bu
önerge doğrultusunda 26’ncı maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
27’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 Sıra sayılı “Türkiye Sağlık Enstitüleri Başkanlığı Kurulması İle Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı” nın 27. Maddesinin Tasarı metninden çıkarılmasını ve maddelerin buna
göre sıralanmasını teklif ederiz.
 Aytuğ Atıcı Kadir
Gökmen Öğüt Fatma Nur Serter
 Mersin İstanbul İstanbul
 Binnaz Toprak Hülya
Güven Mehmet Hilal Kaplan
 İstanbul İzmir Kocaeli Özgür
Özel Nurettin Demir 
Süleyman Çelebi Manisa Muğla İstanbul
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
BAŞKAN – Sayın
Demir, buyurunuz efendim. (CHP sıralarından alkışlar)
NURETTİN DEMİR
(Muğla) – Teşekkür ederim Sayın Başkan.
Değerli
milletvekilleri, 615 sıra sayılı Türkiye Sağlık Enstitüleri Başkanlığı
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 27’nci maddesi üzerine söz aldım. Öncelikle
yüce Divanı saygıyla selamlıyorum.
Değerli
milletvekilleri, vakıf üniversitelerine öğretim üyelerinin iki yıllığına
gönderilmesi, izin verilmesiyle ilgili bir madde bu. Tabii ki kurumlar arasında
dayanışmanın olması, oradaki hastalarımızın ve öğrencilerimizin yararlanması
tabii ki önemli bir şey ancak tabii ki burada, asıl, bütün Türkiye’deki genel
eğitim kurumlarının desteklenmesi, güçlendirilmesi amacının değil, daha çok
yandaş vakıf üniversitelerine çıkar sağlama niyetinin olduğunu sezinliyoruz.
Bu, tabii ki vakıf hastanelerini güçlendirme niyetiyle yapılmışsa buna hiçbir
sözümüz yok, diyeceğimiz de yok. 
Vakıf
hastanelerinin, vakıf üniversitelerinin aynı zamanda tabii ki özellikle asistan
eksiklikleri de var, asistan sorunları var ve bunlarda da özellikle vakıf
hastanelerinin bu kadrolarının desteklenmediğini görüyoruz. Ancak Türkiye’de
asistan sayılarının belirlenmesinde kriterlerin olması lazım yani Bakanlığın
biraz daha keyfîyetine bırakılmış bir durum söz konusu. Türkiye geneline
baktığımızda -bazı yerlerde bir zamanlar, daha önce vardı, yatak başına asistan
verilirdi ama şimdi öyle bir kural yok- genellikle keyfîyetin daha çok hâkim
olduğunu ya da Bakanlığa daha çok yakın olan kesimlere bu kayırmanın
yapıldığını maalesef burada belirtmek istiyorum. 
Biraz önce,
onkoloji hastalarıyla ilgili bir konuya değinmiştim. Türkiye’de gerçekten Sayın
Bakan, onkoloji hastalarının durumu çok kötü. Özellikle, büyük şehirlerde
odaklandığı için onkoloji bölümleri, kemoterapi ya da radyoterapi için gelen
hastaların uzun süre kalması gerektiğinden, bunlar yatak bulamadıkları için ya
otellerde kalmak durumunda kalıyorlar ya da pansiyonlarda. Zaten ekonomik
olarak çok zor durumda olan bu hastalar, maalesef yeterince hem beslenemiyorlar
hem de bakılamıyorlar. Dolayısıyla, özellikle de bu konuda, Bakanlığın onlara
bir otelcilik hizmeti anlamında, ek hizmetlerin yapılması konusunda daha titiz
davranması gerektiği düşüncesindeyim. 
Eğitim araştırma
hastanelerindeki sağlık çalışanlarının da ciddi sorunları var. Sağlıktaki
uygulamalardan, eğitim araştırma hastanelerinde çalışan asistan, uzman,
başasistan, doçent, profesör, eğitim görevlisi hekimler değişen ölçülerde zarar
görmüştür. Özlük hakları, eğitim hakkı ihlalleri ve çalışma koşulları konusunda
değişiklikler talep ediyorlar. Asistanların çalışma süreleri çok uzun ve
nöbetleri fazladır. Ayrıca, eğitim görevlisi ve başasistanlar hem klinik hem
poliklinik hem de asistanların eğitiminde afiliye olan akademisyenlerle aynı
koşullarda çalışmaktadırlar. Türkiye’de akademik kariyeri olmayan 563 kişi
bulunmaktadır. Buna yakın sayıda da başasistan bulunmaktadır. Eğitim
görevlilerinde ve başasistanlarda 3600 olan ek göstergenin, 5300’e
yükseltilmesi, bunun da emekliliğe yansıtılması gerekiyor. Eğitim ve araştırma
hastaneleri hizmet hastanesi hâlinden kurtarılmalı, bilimsel, tıbbi
uygulamalara araştırmaya olanak sağlanmalıdır. Eğer bunlar sağlanırsa
Bakanlığın bir üniversite kurma gayreti ve çabası olmayacaktır. Ben -105 eğitim
araştırma hastanesiyle övünen Sayın Bakanın- çok daha fazla bu bölgelerde, bu
hastanelerimizde bilim üretileceğine ve bilimsel çalışmaların yapılacağına
inanıyorum. Dolayısıyla, ben de uzun yıllar bir eğitim ve araştırma
hastanesinin başhekimliğini yapmış ve orada çalışmış bir kişi olarak, çok
değerli çalışmalar yapıyorlar. Bugün İzmir Tepecik Hastanesinde organ naklinde
çok başarılı hizmetler getiriyorlar, yapıyorlar ve buna benzer birçok,
Yedikulede akciğer transplantasyonu gibi başarılı hizmetler yapıyorlar. Bunları
takdir etmemek elde değil, dolayısıyla buralara hizmet…
(Mikrofon
otomatik cihaz tarafından kapatıldı) 
NURETTİN DEMİR (Devamla)
- …verilecek olursa bu üniversite olayına gerek kalmayacaktır. Bunlara dikkat
çekmek için, sizlerin dikkatinize çekmek için bu sözü aldım. 
Teşekkür ederim.
(CHP sıralarından alkışlar)
BAŞKAN –
Teşekkür ederiz Sayın Demir.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
27’nci maddeyi
oylarınıza sunuyorum: Kabul edenler… Kabul etmeyenler… 27’nci madde kabul
edilmiştir.
Böylece birinci
bölümde yer alan maddelerin oylaması tamamlanmıştır.
Şimdi ikinci
bölümün görüşmelerine başlıyoruz.
İkinci bölüm,
çerçeve 32’nci madde ile 2547 sayılı Kanun’a ihdas olunan geçici 66, 67 ve
68’inci maddeler ile tasarının geçici 1’inci maddesi dâhil, 28 ila 51’inci
maddeleri kapsamaktadır. 
İkinci bölüm
üzerinde Cumhuriyet Halk Partisi Grubu adına Kocaeli Milletvekili Mehmet Hilal
Kaplan konuşacaktır.
Buyurunuz Sayın
Kaplan. (CHP sıralarından alkışlar)
CHP GRUBU ADINA
MEHMET HİLAL KAPLAN (Kocaeli) – Teşekkür ediyorum Sayın Başkan.
Sayın Başkan,
değerli milletvekilleri; 615 sıra sayılı Türkiye Sağlık Enstitüleri
Başkanlığının Kurulması ile Bazı Kanun ve Kanun Hükmündeki Kararnamelerde
Değişiklik Yapılmasına Dair Kanun Tasarısı üzerine, bu bölüm üzerine Cumhuriyet
Halk Partisi adına söz almış bulunmaktayım. Yüce heyetinizi saygıyla
selamlıyorum.
Değerli
milletvekilleri, sağlık, hepimizin üzerinde titizlikle durması gereken, toplum
sağlığının korunması açısından, gelecekteki nesillerin daha özgür ve daha
sağlıklı bir nesil oluşturması açısından üzerinde durmamız gereken konulardan
bir tanesi. 
Son günlerde
bunlarla ilgili kanun maddelerinde kurulmak istenen bu enstitüyle beraber
yapılacak olan düzenlemelerin olumlu taraflarına katıldığımızı hatırlatmak
istiyorum ancak söz almışken yine sizin döneminizde sağlıkta değişim projesi
çerçevesinde uygulamaya çalıştığınız bazı konuların sizin uygulamalarınızla
çeliştiği noktasını da paylaşmak istiyorum. 
Değerli
milletvekilleri, son günlerde Suriye sınırında yaşanan savaş ortamı sonrası
yaralanan kişilerin Türkiye’de tedavi edilmeleriyle ilgili çeşitli yorumlar
yapıldı. Sınır güvenliğinin oluşmadığı bir ortamda, komşumuz Suriye’de
yaralanan insanların tedavisi için Türkiye’ye getirilmeleri, onlara sağlık
hizmetinin sunulması elbette önemlidir. Hatta Suriye’deki iç savaştan kaçarak
ülkemize sığınan yaklaşık 1,5-2 milyon kişinin sağlıklı ortamlarda yaşamalarını
sağlamak, salgın hastalıklarına koruyucu tedbir almak, aşılamak, onların
sağlığının korunması açısından da ve yaşadığımız aynı ortamda bulaşıcı
hastalıkların bizlere de geçmemesi, bizim toplumumuza geçmemesi açısından da
önemlidir. Bu konuda özellikle kızamık vakalarının güney illerimizde artması
nedeniyle Sağlık Bakanlığına vermiş olduğum soru önergesine bir yıl geçmiş
olmasına rağmen henüz yanıt almış değilim. 
Sayın Bakanım,
bu konuda çeşitli spekülasyonlar oldu. Sizi burada görmüşken birkaç soruyu
yönlendirmek istiyorum. Daha çok sağlıkla ilgili ben konuştuğum zaman ne
yazıktır ki, belki de tesadüftür, Orman ve Su İşleri Bakanı burada oluyor,
dolayısıyla ben istediğim yanıtı alamıyorum. Eğer Sayın Bakanım beni dinlerse
bir iki soruyu yanıtlamasını istiyorum. 
Bakın, Sayın
Bakanıma Suriye’deki ve bölgede yaşanan olaylarla ilgili bir gazeteci soru
soruyor. Gazetecinin sorusu şu: “Sayın Bakanım…” diyor, yaralı IŞİD
militanlarının Türkiye’de tedavi edilerek gönderildiği, bunun doğru olup
olmadığını soruyor. Sayın Bakanın yanıtı şöyle, aynen okuyorum: “Biz hiç
kimsenin, kimliğine, dinine, ırkına, rengine, mezhebinden bakma noktasında
değiliz. Biz de dağda PKK’lı terörist bir saat önce askerimize silah çekmiş,
sonra terörist yaralı olarak geldiğinde onun da tedavisini yaptıktan sonra
emniyet ve adliyeye teslim ederiz. Bizim görevimiz adli kolluk görevi değildir.
Kimin ne yaptığına değil, hastayı tedavi etmek için görevimiz vardır, kimin
hangi işle hangi suçu yaptığı değil. Hastayı tedavi edip etmediği bizim
hekimlerin dünyada nerede olursa olsun hiç ayrım gözetmeksizin tedavi yapmaları
esastır.” diyor Sayın Bakanım. Sayın Bakanımın bu yaptığı açıklamanın ben de
bir hekim olarak altına imzamı atarım ama Sayın Bakanıma aynı çerçevede soru
sormak istiyorum. 
PKK’lı
teröristin tedavi edildikten sonra adli ve emniyet güçlerine teslim edileceğini
söylüyorsunuz. Peki, IŞİD teröristlerinin yaralılarını tedavi ettikten sonra
neden emniyet ve adli kolluklara teslim etmiyorsunuz, sınır dışına çıkmasına
izin veriyorsunuz? Acaba Hükûmetiniz hâlâ IŞİD militanlarını terörist olarak
kabul etmiyor mu? Lütfen, kamuoyuna aydınlatıcı bilgi istiyorum.
İkinci bir sorum
yine sizin verdiğiniz bu bilgi doğrultusunda Sayın Bakanım. Madem “Biz
sağlıkçılar için kimin ne yaptığı önemli değil, biz nerede olursa olsun hastayı
tedavi ederiz.” diyorsanız neden Gezi Parkı olaylarında yaralanan insanları
tedavi eden hekimler ve onların meslek odaları hakkında inceleme başlattınız?
Bu, çelişki değil mi? Bir hekim olarak biraz önce söylediğim, sizin bir basın
mensubuna söylediğiniz, bununla çelişmiyor mu? Kaldı ki bu konuyla ilgili,
meslektaşlarımızın ve odamızın içinde bulunduğu sıkıntıyla ilgili yine bir yılı
geçkin bir soru önergesi vermiş olmama rağmen hâlâ yanıt almış değilim.
Sayın Bakanım,
değerli milletvekilleri; bir şeyi hatırlatmak istiyorum. Biz hekimler,
mesleğimizi, acil durumdaki her hastaya en etkili, en hızlı bir şekilde yardım
etmeyi kabul ettik ve bunun için ant içtik. Baskı altında kalsam bile tıp
bilgilerimi insanlık değer ve yasalarına karşı kullanmayacağımıza dair ant içtik.
Bu uygulamamızın, andımızın arkasındayız. 
Sayın Bakanım,
size dediğim şekilde konuşmalarımın birçoğunda başka bakanlar olduğu için
burada bulmuşken tekrar bir konuyu sizinle paylaşmak istiyorum. Bugün de 1’inci
konuşmamda değindiğim gibi, Türkiye’de hâlâ kalp ve damar hastalıklarından
ölenlerin kanser vakalarının önünde olduğunu biliyoruz. Son günlerde basında ve
kamuoyunda bazı konular var. Türkiye’de kalp hastalıklarında her yıl yaklaşık
250 bin kişiye anjiyo yapılmaktadır, resmî verileri okuyorum. Bu anjiyolar
esnasında 120 bin stent takılıyor değerli milletvekilleri. Yani, söyleyeceğim
120 bin kişinin yaşamını doğrudan ilgilendiriyor. Söylenen şu: Kamuoyunda çıkan
bu stentler Çin malı; daha ucuz, yaklaşık 400-500 dolar daha ucuz. Uzman
doktorların, bilim adamlarının bu konuda verdiklerine göre, bu Çin malı
stentlerin ucuz olmasının yanı sıra, asıl önemli olan, bunların insan hayatı
için tehlike arz ettikleridir. Neymiş bunlar? Bunların kan pıhtılaşmasında
önemli bir rol oynayacağını, oluşan pıhtının gidip bir yeri tıkamasının söz
konusu olduğunu, dolayısıyla anjiyo yapıldıktan sonra stent konan 120 bin
insanımızın kaç tanesine Çin malı stent konduğunu bilmiyorum belki Bakanım ya
da bürokratlar bu konuda aydınlatır, ama bunun 120 bin kişiyi ve onların
yakınlarını ciddi bir şekilde ilgilendirdiğini anımsatmak istiyorum. 
Şimdi, burada kafama takılan ve
kamuoyunun da bilgilenmesi gereken noktalardan bir tanesi şu: Biz sağlıkta
dönüşüm projesini gerçekleştirirken ne demiştiniz? “Daha ucuz, daha kolay, daha
ulaşılabilir ve herkesin hizmetini daha rahat alabilir bir sağlık hizmeti.”
dediniz ama eğer bu stent olayı doğruysa, Hükûmetinizin ya da Bakanlığınızın
uyguladığı sağlık politikası şuna denk gelir: Parası olanın daha iyi şartlarda,
daha uygun stentlerle tedavi edileceği; parası olmayan vatandaşın daha ucuz,
daha yaşamlarını tehlikeye sokabilecek stentlerin takılabileceği izlenimini
verir. Tahmin etmiyorum sizlerin de böyle düşündüğünü. Eğer, bu söylenen,
kamuoyundaki bu bilgi doğruysa, SGK’yla yapılan anlaşmalarda… Sayın Bakanım,
lütfen, halkımızı, vatandaşımızı parası olan ve olmayan şeklinde ayırt etmeden
bu konunun titizlikle üzerinde durulmasını istiyorum.
Bir buçuk
dakikalık vaktim var. Biraz önce, Sayın Lütfü Türkkan da değindi, geçen
konuşmamda da ifade ettim –yine sizin olmadığınız bir toplantıdaydı- Sayın
Bakanım, Kocaeli sanayinin yoğun olduğu bir yer. Kocaeli’nde iş kazaları çok
oluyor. Geçenlerde, yaklaşık yirmi gün önce, bir çocuğumuzun bir parmağı koptu
ve biz Kocaeli’nde parmağı diktirecek bir hastane bulamadık. Mikrocerrahi için
üniversiteyi aradım –bizzat kendim aradım, detaya girmeyeceğim- Gebze’deki 2
tane özel hastaneyi aradım, araştırma hastanelerini aradım. Daha önce, iki yıl
önce eski sağlık bakanıyla görüştüğümüzde burada mikrocerrahi ünitesinin
kurulmasının doğru olduğu noktasında hemfikirdik. Ancak üzülerek söyleyeyim, o
parmak gecikmiş olarak İstanbul’un karşı yakasında 7 bin dolar para ödeyerek
dikildi ve parmak tutmadı. Bunu buradaki geçen konuşmamda izah ettim.
Üzüldüğüm taraf
şu, art niyetli olduğunuz noktasında değilim. Sanayinin başkenti, Türkiye'de
devlet üretimine en çok katkı sunan illerden bir tanesi, üniversitemiz var, bir
parmak diktiremiyoruz. O zaman söyledim, Kocaeli milletvekillerine de söyledim,
bu ayıp hepimizin. Eğer biz Kocaeli gibi bir ilde, iş kazalarının en yoğun
olduğu ilde, kopan bir parmağı yapamıyorsak ben tekrar düşünmenizi istiyorum
diyorum.
Hepinize
saygılar sunuyorum, teşekkür ederim. (CHP sıralarından alkışlar) 
BAŞKAN –
Teşekkür ederiz Sayın Kaplan.
Milliyetçi
Hareket Partisi Grubu adına, Ankara Milletvekili Zühal Topcu konuşacak. Şahıs
olarak da söz talebi var, ikisini birleştiriyorum ve on beş dakika süre
veriyorum.
Buyurunuz Sayın
Topcu. (MHP sıralarından alkışlar) 
MHP GRUBU ADINA
ZÜHAL TOPCU (Ankara) – Sayın Başkan, değerli milletvekilleri; 615 sayılı Kanun
Tasarısı’nın ikinci bölümü üzerinde Milliyetçi Hareket Partisi adına söz almış
bulunuyorum, hepinizi saygıyla selamlıyorum.
Evet, Adalet ve
Kalkınma Partisinin Meclise sunduğu bu yasa, aslında “Göç yolda düzülür.”
mantığıyla aceleyle getirilen, beceriksiz ve tutarsız bir zihniyetin
yansımalarının ayrı bir örneğini göstermektedir. Bu yasanın içerisindeki
maddelere bakıldığında, birçok bakanlığı birden ilgilendirdiğini
görebilmekteyiz. Özellikle, Millî Eğitim Bakanlığını ilgilendiren 14 maddenin
olduğunu biliyoruz. Maddelere baktığımızda; 23’üncü, 24’üncü, 25, 26, 27, 28,
29, 30, 31, 32, 33, 34, 45, 47’nci maddelerin Millî Eğitim Bakanlığının icra
alanı ve konuları arasında olduğunu görebiliyoruz. Ve kanunun neredeyse üçte
1’inin eğitimle ilgili olduğunu görüyoruz ama bu kanunun Millî Eğitim
Komisyonuna gelmediğini de biz burada fark ettik. Böyle bir garabet olamaz.
Millî eğitimin temel kurumları üzerinde siz belirli kararlar veriyorsunuz, bu
kararlar yalnızca Sağlık, Aile, Çalışma ve Sosyal İşler Komisyonundan geçiyor,
Millî Eğitim Komisyonuna gelmiyor.
Şimdi, ben geçen haftaki
konuşmamda özellikle sormuştum “Bu Millî Eğitim Bakanı nerede? Ne iş yapıyor?
Acaba gören var mı, duyan var mı?” diye. Şimdi ben bu soruyu tekrar soruyorum.
Yani burada bunu sormakta haksız mıyım? Sizlere de bunu tekrar sormak
istiyorum. Özellikle kendi kurumlarına ve personeline yönelik düzenlemeler
geliyor, Millî Eğitim Bakanı bihaber, haberi bile yok buradan. Yani umurunda
bile değil. Zannederim, artık gerçekten bu konudan bihaber kendisi. Başka bir
komisyonda özellikle Millî Eğitim Bakanlığının kurumlarının değerlendirilmesi
yapılıyor.
Özellikle Türkiye’de sağlık
politikalarının uygulamalarının yansımaları olan uluslararası göstergelerle
olaylara baktığımızda, tablonun sağlık açısından hiç de iyi olmadığını çok
rahatlıkla söyleyebiliriz. OECD sağlık istatistiklerine bakıldığında,
Türkiye’nin karnesinin hiç iç açıcı olmadığı görülmektedir. Nüfus başına düşen
yatak sayılarına bakıldığında en altlarda yer alıyoruz OECD ülkeleri arasında.
Üstlerde yer alan Japonya’yla mukayese ettiğimizde, Japonya’da bin kişiye 13,4
veya 14 yatak düşerken, bizde ise neredeyse 3 yatak düştüğünü görüyoruz. Kişi
başına düşen doktor sıralamasında da yine OECD ülkeleri arasında altlarda yer
almaktayız. MR çekimlerinde ise üstten 2’nci sırayı aldığımızı burada
söyleyebiliriz. En az hemşire yetiştiren ülkenin de biz olduğunu çok rahatlıkla
elimizdeki verilerden söyleyebiliriz. Bizde bin kişiye neredeyse 2 hemşire
düşerken, OECD ortalamasında bin kişiye 9 hemşire düşmektedir.
Yeni doğan ölüm oranlarına
baktığımızda, en yüksek ülkeler arasında sıralanabilmekteyiz. OECD
ortalamalarına göre sağlığa en düşük harcama yapılan ülkelerden biri de yine
bizim ülkemiz olmaktadır. Özellikle, çağ atlayan, dünya ekonomisine yön veren
ülke olarak ve tırnak içerisinde “Yeni Türkiye” olarak belirtilen ülke
olduğumuzda, bunların hiç de bize yakışmadığını, aslında bunların hepsinin
üzerinin kapatıldığını da çok rahatlıkla söyleyebiliriz. 
Bu kanun
tasarısıyla gündeme getirilen TÜSEB’le hedeflenen acaba nedir, net olarak bunun
ortaya konulması lazım, açıklanması lazım. Özerk deniliyor ama, yönetim
kurulunun siyasi iktidar tarafından atandığını biliyoruz ve bakıldığında,
aslında yandaş özerk bir kurum olarak varlığının sürdürülmesi hedeflenmektedir.
Aklımıza gelen
soru şu: Acaba birilerine makam mı tahsis edilmektedir? Uygulamalardan sonra,
bu iktidarın diğer uygulamalarına baktığımızda bunları çok rahatlıkla
görebiliyoruz ki bir kurum ihdas edilirken, yeni bir kurum ortaya
çıkartılırken, iktidar, özellikle kendi geleceğini garanti altına almak için
attığı adımlar olduğunu çok rahatlıkla sergilemektedir. Acaba bunun da altında
neler yatmaktadır? Eğer bu kurum bir bilimsel çalışma yapacak bir merkez olarak
kuruluyorsa üniversitelerdeki araştırma merkezleri ne işe yaramaktadır? TÜBİTAK
var, özellikle TÜBİTAK ne iş yapmaktadır? Tek merkezde toplamak acaba kimin,
hangi işine gelmektedir? Yani bir sürü kurum var, bunlar uygulamaya geçince
aslında iktidarın bu TÜSEB’e yönelik gerçek niyetleri de açığa çıkacaktır.
Özellikle madde
31’le 2547 sayılı Kanun’un ek 11’inci maddesine aşağıdaki fıkralar ekleniyor.
"Eğitim-öğretim faaliyetlerini yürütmekle birlikte mali borçlarını
ödeyemeyecek durumda olduğu Maliye Bakanlığının görüşü alınarak Yükseköğretim
Kurulu tarafından belirlenen nesnel ve ölçülebilir kriterlere göre tespit
edilen vakıf üniversiteleri…” deniyor. Acaba nesnel kriterler nelerdir bu
iktidara göre? Ölçülebilir kriterler nelerdir? Müdür atamalarında, yönetici
atamalarında nesnel ve ölçülebilir kriterlerini gördük, üniversiteye eleman
alımlarında nesnel ve ölçülebilir kriterlerini gördük, bütün devlet kurumlarına
yapılan atamalarda bu kriterleri gördük. Adalet sisteminin işleyişinde de
gördük. Acaba, bu nesnel ve ölçülebilir kriterler nasıl kayda geçecektir?
“…verilen süre
içerisinde mali durumun düzeltilememesi hâlinde Yükseköğretim Kurulu gerekli
tedbirleri alır ve gerektiğinde düzeltici, kısıtlayıcı veya faaliyet iznini
kaldırıcı önlemler alır.” deniyor.
Tasarı aslında,
mevcut kanunda vakıf üniversitelerinin kapatılmasını düzenleyen maddeye yeni
fıkralar eklemektedir. 
YÖK’e özellikle
mali denetim hakkını da getiriyor eğitimin denetlenmesinin yanında. Yani, YÖK,
vakıf üniversitelerini hem eğitim hem de mali açıdan denetleyecektir.
Şimdi “mali
açıdan” deyince aslında basından… Bugünlerde, bu iki gündür, aslında geçen
haftadan beri basının gündeminde olan, özellikle ak sarayla, kaçak ak sarayla
ilgili olarak gündeme gelen rakamlar vardı. Bugün de elektrik parasıyla ilgili
rakamlar geldi, bunları basından alıyoruz ve özellikle şunu da sormak istiyoruz
buradan: Mali denetim bu kadar önemli ise o sarayın aylık işletme maliyeti
nedir? Bunu da millet adına biz bu kürsüden soruyoruz. Eğer bir üniversitenin
mali denetiminin üzerinde bu kadar hassas duruyorsanız attığınız her adımın da
hassas olarak bu millete hesabını vermek zorundasınız, bunu da burada
bildiriyoruz.
Eğer mali
konular bu kadar önemli ise üniversiteler ve millî eğitim tarafından okulların
içinde bulunduğu hâlin de dikkate alınması gerekir. Suyunu, doğal gazını,
elektrik parasını ödeyemeyen okullar var. Dün veya geçen gün gazetelerde yer
alan… Bir temizlik elemanı veya yardımcı eleman tutamadıkları için okulu
öğrencilere temizleten okul yöneticilerinin veya okulların haber olarak
manşetlerde yer aldığını görebiliyoruz. Okullara ayıracak paraları yok iken
böyle bir israfa yol açmalarını biz buradan kınıyoruz. Acaba bu kanun maddesi
istemedikleri vakıf üniversitelerini kontrol altına alma ve devletin mali
sopasını sürekli olarak tepelerinde hissetmelerini sağlayacak bir araç olarak
mı gündeme getirilmektedir? Böyle ülke yönetimi olmaz, böyle devlet yönetilmez,
böyle eğitim ve öğretim hizmeti de yapılamaz. Özellikle buradan paylaşmak
istiyoruz.
Yandaş hâle
getiremediğiniz vakıf üniversiteleri için böyle bir sistem uygularken öte
taraftan bu devletin iki sefer mühürlediği Kürtçe eğitim veren okulların
mühürlerini kırarak eğitime devam ettiklerini de yine basından aldığımız
haberlerle bunları görüyoruz. Siz bir taraftan mühürlediğiniz okulların kırılıp
tekrar eğitime başlamalarına ses çıkarmazken diğer taraftan da, Demokles’in
kılıcı gibi, istemediğiniz, size muhalif seslere ne yapıyorsunuz; tepelerinde
sürekli olarak bekliyorsunuz.
Özellikle,
iktidar yağıp gürlerken âcizliklerini de gözler önüne sermektedir. Nabi Avcı, Sayın
Millî Eğitim Bakanı Kürtçe eğitim yapan okullarla ilgili olarak “Gerekli
başvuruyu 1 Eylüle kadar yapmadıkları için okulların açılması mümkün
olmamıştır.” şeklinde, böyle bir açıklama yaparken İçişleri Bakanı ve Adalet
Bakanının da “Eğer gerekli altyapıyı oluştururlarsa tabii ki açılabilir.”
şeklinde beyanatları vardır. Ama, biz biliyoruz ki, kanunda yer alan Türkçe
dışında eğitimin yalnızca Bakanlar Kurulu tarafından verilen izinle
açılabileceğini de buradan paylaşmak istiyoruz ve sormak da istiyoruz: Şu anda
eğitim-öğretim hizmetine açılan okulun izni Bakanlar Kurulu tarafından verilmiş
midir? İçişleri ve Adalet Bakanı acaba buna ne cevap vereceklerdir? Ve,
canıgönülden desteklerken günlerdir, on beş gündür gündeme gelen, bilmem, işte,
100’lere varan okul yakmalar ve okul direklerinden bayrak indirmelere ne cevap
vereceklerini de merak ediyoruz. Okulsuz kalan çocuklar acaba dikkate alınmakta
mıdır? Yanan okulların ortaya çıkardığı psikolojik atmosfer dikkate alınmakta
mıdır?
İktidarın
dikkate aldığı ve yalnızca üzerinde odaklandığı tek şey var: Muhalif sesleri
kısmak. İşte, burada, mali denetim getirirsiniz üniversitelere, vakıf
üniversitelerine; bir başka yerde de, işte, ne yaparsınız, muhalefetin sesini
kısmak için “Alo Fatih”lerin yaşandığı olayları gündeme getirirsiniz. Özellikle
Milliyetçi Hareket Partisi Genel Başkanının konuşmasına ki muhalefetin
konuşmasına tahammül göstermeyen bir iktidar “Alo Fatih”leri gündeme
getirmişken, şimdi de YÖK’ün başına atanan Başkanla “Alo Yekta” dönemi mi
başlıyor, bunu sormak istiyoruz. Milliyetçi ve bu vatanı seven, çalışan
insanların acaba defterleri mi dürülecektir? Bunu da tekrar sormak istiyoruz.
Çünkü kulağımıza gelen ifadelere göre… “Üniversiteleri ilim için kurmadık,
kadrolaşmak için kurduk. Bana ne sizin biliminizden.” ifadeleri artık bize
yabancı gelmemektedir. Bunları da buradan yine paylaşmak istiyoruz. 
Üniversiteler
derken, bu kadar problemleri varken üniversitelerin, keşke burada Millî Eğitim
Bakanı da olsaydı. Bu kadar, özellikle araştırma üzerine temellenen bu yasanın
da Millî Eğitim Bakanlığıyla beraber ortak çalışarak gerçekleştirilmesinde
fayda vardı diyebiliyoruz. Çünkü üniversitelere ayrılan araştırma ödeneklerine
baktığımızda bunun gerçekten komik derecede olduğunu görebiliyoruz. Bilimsel
çalışma veya bilimsel konferans için yurt dışına gidecek olan akademisyenlere
ödenen ücretlerin komik durumda olduğunu paylaşmak istiyoruz. Üniversite
akademisyenlerinin yollukları gerçekten çok komik düzeyde ve hiçbir
ihtiyaçlarını karşılayabilir düzeyde değil. 
Ama iktidarın
tek hedeflediği bir şey var, bütün kurumları iktidarın arka bahçesi hâline
getirmek. “Alo Yekta” dönemiyle de bunu hedeflemekteler. Ama şunu da söylemek
istiyoruz ki bu hedefler de bu iktidarın kursağında kalacaktır. 
Teşekkür
ediyorum. (MHP sıralarından alkışlar) 
BAŞKAN –
Teşekkür ediyoruz Sayın Topcu. 
Şahsı adına
İstanbul Milletvekili Kadir Gökmen Öğüt. 
Buyurunuz Sayın
Öğüt. (CHP sıralarından alkışlar) 
KADİR GÖKMEN
ÖĞÜT (İstanbul) – Sayın Başkan, değerli milletvekilleri; 615 sıra sayılı Kanun
Tasarısı’nın ikinci bölümünün geneli üzerine şahsım adına söz almış
bulunmaktayım. 
Değerli
milletvekilleri, görüşmekte olduğumuz bu tasarı -genel gerekçesinde- kanserle
etkin mücadele kılıfı altında sunulmuştur ancak asıl yapılmak istenen, buzdağının
altındaki kısmıdır. Amaç, 6 farklı enstitü kurmak ve bu enstitüleri bir
başkanlığa bağlamaktır. Tasarıyla üniversitelerin akademik işleyişine ve vakıf
üniversitelerinin yönetim yapısına müdahale edilmektedir. Zira, kurulması planlanan Türkiye sağlık enstitüleri
başkanlığı yeni bir teşkilat öngörmektedir. Elbette bilim üretiminin salt
üniversitelerde olamayacağı, bunun dışında araştırma enstitüleri gibi
kurumların da bu konuda büyük bir destek sağladığı yadsınamaz bir gerçekliktir.
Nitekim, dünya üzerinde de örnekleri mevcuttur. ABD’de National Institutes of
Health, İngiltere'de National Institute for Health Research devlete az ya da
çok bağlı yapılanmalara örnek olarak verilebilir. Bunun yanında, Fransa'da
Enstitü Pasteur gibi bazı kurumlar devletten bağımsız dernek veya vakıf
yapılanması içinde yer almaktadır. Bunların bazılarının kısmi olarak devletten
fon kullanması, kısmi olarak da özel
kaynaklardan beslenmesi yönetim özerkliğini hiçbir şekilde değiştirmemektedir.
Zira, siyasi kimliği bulunan hiçbir kimsenin az önce saydığımız bu yabancı
kurumların idari teşkilatında aktif rolü olmadığı gibi, bu kurumların
yöneticilerinin atanması da genelde rekabete açık ilanlarla gerçekleşmektedir.
Değerli
milletvekilleri, TÜSEB başkanının Sağlık Bakanının teklifi üzerine Başbakan
tarafından, genel sekreterin başkanın teklifi üzerine Bakan tarafından
atanmasının özerklikle hiçbir ilgisi yoktur. İlgili diğer maddeler de
detaylarıyla incelendiğinde siyasi atamalar olduğu, kurumun özerk değil, iktidara özel olduğu açıkça ortaya
çıkmaktadır. 
Aynı durum madde
6’da yer alan yönetim kurulunun oluşumunda da kendisini göstermektedir. Sağlık
Bakanının başkanlığında, bakanlık müsteşarı, başkan ve onlar tarafından
seçilmiş 2 üyeden oluşan bu kurul TÜSEB'in her türlü politika, strateji ve
hedeflerini belirlemekle görevlendirilmiştir. Tasarıda bu üyelerin özellikleri
konusunda hiçbir tanım açıkça yer almamaktadır. Bu bile tek başına gayriciddiliğin
ve siyasi kadrolaşmanın en açık göstergesidir. Sadece tavsiye mahiyetinde karar
alabilecek Yüksek Danışma Kurulunun siyasi atamalar neticesinde oluşturulacak olması çok düşündürücüdür. 
Değerli
milletvekilleri, bilimi onunla uğraşan insanlara bırakmak ve onlara kendilerini
yönetme imkânı vermek özelliği ana ilkemiz olmalıdır. Ancak ve ancak, siyasi iktidar karşısında
bağımsız bir otorite bilimsel araştırma için gerekli özgürlük ortamını
yaratabilir. 
Değerli milletvekilleri, Avrupa
Üniversiteler Birliğinin 2011’de yayınladığı araştırmanın sonuçlarına göre
Türkiye, 29 Avrupa ülkesi arasında örgütsel özerklikte 28’inci -bir daha
söylüyorum, Türkiye, 29 Avrupa ülkesi arasında örgütsel özerklikte 28’inci-
finansal özerklikte 23’üncü, istihdama dair özerklikte 21’inci ve akademik
özerklikte 25’inci sırada yer almaktadır. Üniversitelerimizin dünyanın ilk 500
üniversitesi arasına girmekte zorlanmasının sebeplerini bir daha incelememizde
yarar vardır. 
Bu tablo da göstermektedir ki
kurulması planlanan TÜSEB’in bilimsel ve idari özerkliğe sahip olamayacağı çok
açıktır. Bu tür yapıları yeniden yeniden kurmakla, siyasi iktidara bağlamakla
uğraşacağınıza, gerçekten özerk yapılar kurmanızda son derece yarar vardır. Bu
yapıların cendere altına alındığına dair kuşkularımız büyüktür. Biz, YÖK de
dâhil bu tür yapıların bir an önce ortadan kaldırılarak mutlaka ve mutlaka,
gerçekten, özerkliğe kavuşturulmasını istemekteyiz. YÖK’ün olduğu cenderede
üniversitelerimiz herhangi bir şekilde üretim yapamamakta, özerk ve özgür
davranamamakta, bilimsel çalışmalarında mutlaka ve mutlaka eksiklikler
yaşanmaktadır. 
Bir de kulağımıza gelen -ne kadar
doğru olduğunu bilmiyorum- üst düzey Bakanlık yetkililerinin, eğitimde bulunan
bazı anestezistlere baskı yaptığına, eğitimleri bittikten sonra onları en ücra
köşelere yollayacaklarına dair söylentiler var. Doğrudur yanlıştır, bilmiyoruz.
Bunu da Bakanımızın göz önüne almasında yarar var diye düşünüyorum. Yeni sınava
girecek arkadaşların sınav sorularının bile hazır olduğuna dair duyumlar var.
Bunu da Bakanımıza burada söylemek istiyorum. 
YÖK mutlaka kaldırılmalıdır.
Hepinize saygılar sunuyorum, teşekkür
ediyorum. (CHP sıralarından alkışlar)
BAŞKAN – Teşekkür ediyoruz Sayın
Öğüt.
Soru-cevap bölümüne geçiyoruz. 
On beş dakikadır; yarısını sorulara,
yarısını cevaplara ayıracağım.
Sayın Yılmaz…
SEYFETTİN YILMAZ (Adana) –
Teşekkür ediyorum Sayın Başkan.
Sayın Bakan, Sayıştay, Türkiye
Kamu Hastaneleri Kurumunun 2012 yılı mali tablolarını inceleyerek kurumun 8
milyon 473 bin 973 liralık varlığının kaybolduğunu tespit etti. Yapılan
incelemede, kurum tarafından 197 sayım noksanları hesabında yer alan bu
tutarlar için sorumluluğun tespitine yönelik herhangi bir işlem bugüne kadar
yapılmış mıdır?
İkinci sorum da: Sağlık Bakanlığı
ile Halk Bankası arasında 2012 yılında imzalanan promosyon sözleşmesinden elde
edilen gelirlerin İhale Kanunu’na aykırı bir şekilde usulsüz ortaya çıktığı
Sayıştay raporlarında iddia ediliyor. Bu paralar vadeli hesapta tutulması
gerekirken vadeli hesapta tutulmayarak, bunlarla bazı üst düzey bürokratların
kendi makam odalarını yeniledikleri, lüks eşyalar aldıkları ve lüks makam
araçlarına harcadıkları iddia edilmektedir. Bu tür hesaplarla ilgili, bu tür
usulsüzlüklerle ilgili bugüne kadar ne yaptınız, sonucu nedir?
Teşekkür ediyorum.
BAŞKAN – Teşekkür ediyoruz Sayın
Yılmaz.
Sayın Genç…
KAMER GENÇ (Tunceli) – Teşekkür
ederim Sayın Başkan.
Sayın Başkan, bizim Tunceli
Hastanesinde tomografi ve MR çok eski -bana söylenen- hastaları Elâzığ’a
gönderiyorlar. Acaba Sayın Bakan, bu hastanemize yeni bir MR ve tomografi
aletini göndermeyi düşünüyor mu?
Teşekkür ederim.
BAŞKAN – Teşekkür ediyoruz Sayın
Genç.
Sayın Demir…
NURETTİN DEMİR (Muğla) – Teşekkür
ederim Sayın Başkan.
Sayın Bakan, Fethiye Devlet
Hastanesi, Kaş, Kalkan, Seydikemer, Burdur’un Dirmil, Dalaman, Ortaca, Köyceğiz
bölgesinde 300-400 bin civarında insana hizmet veriyor. Dolayısıyla, on senedir
hastanede bir yenileşme, iyileşme yapılmadı, sık sık da yönetici değiştirildiği
için özellikle acil serviste hizmetler aksamaktadır. Fethiye Hastanesinin acil
servisi başta olmak üzere, diğer bölümlerinin iyileştirilmesi konusunda bir
çalışma ya da bir gayret var mı, bunu sormak istemiştim.
Teşekkür ederim.
BAŞKAN – Teşekkür ederiz Sayın
Demir.
Sayın Işık…
ALİM IŞIK
(Kütahya) – Teşekkür ediyorum Sayın Başkan. 
Sayın Bakan,
sizin de yakından bildiğiniz gibi, Kütahya ili genelinde bazı branşlarda hiç
uzman doktor bulunmamaktadır; örneğin, hematolog, nefrolog ve benzeri gibi
alanlarda ciddi sıkıntı var. Diğer illere gidiş gelişlerde de insanların
değişik mağduriyetleri söz konusu. Bu uzman hekim bulunmayan alanlara, yeni
atamalarda, Kütahya için bir iyilik yapmayı düşünür müsünüz?
Teşekkür ederim.

BAŞKAN –
Teşekkür ederiz Sayın Işık.
Sayın Özdağ...
Yok. 
Sayın Öğüt...
KADİR GÖKMEN
ÖĞÜT (İstanbul) – Teşekkür ederim Sayın Başkanım. 
Sayın Bakanım
-geçen sene de dile getirmiştik- Türkiye’de çok ciddi sayıda tıbbi sekreterler
sorunu var. Bu arkadaşlarımız genç yaşta büyük emekler vererek altı yıllık bir
eğitim alıyorlar ve bu arkadaşlarımızın maalesef kamuya alınmaları çok zor
oluyor. Bunlara kadro açılması konusunda geçen sene de bir soru önergesi
vermiştim, bir de size de rica etmiştim ama herhangi bir gelişme olmadı. Feryat
ediyorlar. Hakikaten bu arkadaşlarımızın feryatlarını dinlemekte yarar var.
Çünkü şöyle de bir sıkıntı var: Biliyorsunuz, tıbbi sekreter olarak ya normal
lise mezunu arkadaşlar kullanılıyor yahut da oradaki hemşireler bu görevi
yapıyor. Bu hemşirelerimiz, eğitim almamış, lise mezunu arkadaşlarımız, bu
doktor yazışmalarını yaparken birçok yanlışlıklar yapıyorlar, bu da kamuoyuna
çok olumsuz yansıyor. Hastaların ciddi sağlığıyla oynanıyor, raporlar doğru
yazılmıyor, atlanmalar oluyor. O yüzden, tıbbi sekreterlerin sesini burada bir
daha duyurmak istiyorum. 
BAŞKAN –
Teşekkür ederiz Sayın Öğüt. 
Sayın Dağoğlu...
TÜRKAN DAĞOĞLU
(İstanbul) – Teşekkür ederim Sayın Başkan. 
Biraz evvel
kürsüden konuşan MHP milletvekili, Türkiye’de Sağlık Bakanlığının yapmış olduğu
işlemleri karalamak adına, yenidoğan bebek ölümlerinde Türkiye'nin çok yüksek oranlı
ülkeler arasında olduğunu belirtti ancak bu, doğru bir bilgi değil. Türkiye’de
yenidoğan ölümlerini azaltmak için gerçekten çok büyük emek verdiğimiz -ve
benim de içinde bulunduğum- bu konu da doğru bilgilendirmenin uygun olacağını
düşünüyorum. Gerek üniversiteler gerek Sağlık Bakanlığı bu konuda çok büyük
emek vermiştir ve UNICEF, yapmış olduğu toplantılarda, benim de içinde
bulunduğum toplantılarda, Türkiye’de yenidoğan bebek ölümlerinin azaltılmasını
örnek olarak göstermektedir ve Türkiye’de her konunun yenidoğan bebek ölümleri
gibi olması gerektiğini her zaman vurgulamaktadır. Yanlış bir bilgidir ve sayın
vekilimin bu bilginin doğrusunu öğrenmesini ve düzeltmesini rica ediyorum.
BAŞKAN –
Teşekkür ederiz Sayın Dağoğlu.
Sayın Işık…
MUHARREM IŞIK
(Erzincan) – Teşekkür ediyorum Sayın Başkanım.
Sayın Bakanım,
birinci sorum: Erzincan’daki araştırma hastanesinin yanındaki 200 yataklı yer
yapılacak mı? 
İkinci sorum:
Erzincan Devlet Hastanesinin sağlık alanı olarak belirlenen yere şu anda,
belediye, özellikle, çok katlı otopark yapmak için büyük bir baskı uyguluyor.
Oradaki kamu hastanelerimiz olsun, Rektörlük olsun vermek istemiyor ama büyük
bir baskı uyguluyorlar; bu konuda bir haberiniz, bilginiz var mı? Ne yapmayı
düşünüyorsunuz?
Teşekkür
ediyorum.
BAŞKAN –
Teşekkür ederiz Sayın Işık.
Sayın Kaplan…
MEHMET HİLAL
KAPLAN (Kocaeli) – Teşekkür ediyorum Sayın Başkan.
Sayın Bakanım,
son bir yıl içerisinde Batı Afrika’da görülen ve hızla dünyada birçok farklı
ülke ve kıtada yayılmaya başlayan Ebola salgınıyla ilgili ne yazıktır ki -ya da
benim en azından algıladığım- Türkiye’de ciddi bir önlem alınmadığı algısı…
Herhangi bir vaka, özellikle o bölgeden geldiğinde, birkaç hastanede, yüksek
ateşle ya da o ülkelerden geldiğinde Türkiye’de aciller kapatılıyor, yer
yerinden oynuyor, insanların sağlık güvencesinin olmadığı algısı var. Bununla
ilgili ciddi bir Bakanlık çalışması varsa hem Meclisi hem de kamuoyunu
bilgilendirirseniz sevinirim.
Vaktim varsa
ikinci sorum şu: Kandıra ve Karamürsel devlet hastanelerinde yaz aylarında biz
uzman hekim bulamıyoruz. Nüfus yoğunluğunun yazın hem Kandıra’da hem Karamürsel’de
fazla olmasına rağmen yaz aylarında uzman hekim bulunmadığı, hekimin İzmit
Devlet Hastanesinden geçici görevle geldiği, haftanın belirli günleri kaldığı… 
(Mikrofon
otomatik cihaz tarafından kapatıldı) 
MEHMET HİLAL
KAPLAN (Devamla) – …bunun dışında kalmadığı gibi bir durumla karşı karşıyayız.
BAŞKAN –
Teşekkür ederiz Sayın Kaplan.
Buyurunuz Sayın
Bakan.
SAĞLIK BAKANI
MEHMET MÜEZZİNOĞLU (Edirne) – Teşekkür ediyorum Sayın Başkan. 
Tabii, ben
notlarımda Sayın Kaplan’a bir konuda cevap vermeyi düşünürken en son da o soru
sormuş oldu. Oradan cevaplara başlayayım çok hızlı. 
Sayın Kaplan,
öncelikle Ebola’yla ilgili, dünyanın en ileri ülkeleri hangi tedbirleri
aldıysa, çok net iddia ediyorum, o düzeydeki tedbirleri son 6-7 aydır alıyoruz.
Daha o ilgili dört ülkeden gerek orada yaşayan vatandaşlarımız gerekse oradan
direkt hava yoluyla gelen gerekse aktarmalı gelenlerin takiplerini uçaktan
itibaren yapıyoruz. Riskli vakaları havaalanından itibaren, ateşi yüksekse ve
tedavi gerektiriyorsa hastanelerimize alıyoruz veya takip ediyoruz.
Dolayısıyla, Ebola’yla ilgili yani bugüne kadar ülke olarak bir sıkıntı
yaşamadık. Tedbirleri de en ileri tedbirler şeklinde aldığımızı ifade etmek
isterim ama toplumda da bir panik olmamasıyla ilgili de gene kamuoyunu
bilinçlendirme konusunda gerekeni yaptığımız kanaatindeyim. 
Kandıra,
Karamürsel örnekleri, ne yazık ki Türkiye’nin bütün sahilleri için geçerli, birçok
bölgesi için. Yaz aylarındaki bu nüfus hareketleri yani keşke Kandıra ve
Karamürsel’e ait olsa da biz burayı planlayabilsek. Genelde, illere
görevlendirmeyle çözüm yetkisi veriyoruz. Çünkü, aynısı Muğla’da var, aynısı
Edirne’de var, aynısı Çanakkale’de var, aynı sorun Rize’de var. Çünkü, nüfusun
ortalama yaklaşık yüzde 30’u yaz aylarında hareket hâlinde. O nedenle o konuda,
olabildiğince, il yetkililerine yetki veriyoruz. 
Bu IŞİD
konusunda esas, notumu almıştım. Sayın Kaplan, ben söylediğim cümlelerin aynen
arkasındayım. Hekim ve sağlık hizmeti sunan yerler, sağlık hizmetine ihtiyacı
olanın insan olup olmadığına bakar ve dolayısıyla ondan sonraki süreç emniyetindir,
güvenliğindir. Biliyorsam IŞİD üyesi olduğunu, onu emniyete bildiririm, o
gereğini yapar. Dolayısıyla, bu anlamda “Birini haber veriyor, birini vermiyor...”
Benim bilmek gibi bir zorunluluğum da yok. Hastaysa, tedaviye ihtiyacı varsa,
yaralıysa tedavisini yapmakla sorumlu. 
Gezi olaylarına
gelince, Gezi olaylarında hiçbir vatandaşımızın sağlık hizmeti alımında en ufak
bir eksiklik yapmadık. Bakın, 29 tane ambulansımız tahrip olmasına rağmen,
Taksim’de ve 2 kilometre mesafede 4 tane hastanemiz olduğu yerde bir otoparkın
altının bir sağlık alanı olarak ilan ediliyor olmasını, hukuk devletinde meşru
kabul ediyorsanız veya şu odanın mekânını bir tedavi merkezi gibi gösteriyor
olmayı meşru göreceksek, o zaman, bizim hukuk devleti olup olmamayı tartışmamız
lazım.
Ben. PKK
örneğini verirken… PKK sempatizanı bazı sağlıkçılar bir mekân yapsalar da
oradaki yaralıyı orada tedavi etmeye kalksalar veya IŞİD sempatizanı bazıları
bir yerde “Biz buraya mekân yaptık, onları burada tedaviye kalktık.”
diyorlarsa… 
MEHMET HİLAL
KAPLAN (Kocaeli) – Aynı şeyler değil Sayın Bakan, Gezi eyleminde yaşam alanları
daraltılanların mücadelesiyle PKK ile IŞİD’i bir arada değerlendiremezsiniz.
SAĞLIK BAKANI
MEHMET MÜEZZİNOĞLU (Edirne) – Gezi olayları…
Hayır, mekân
açısından, onlar bir otoparkın altında hangi sağlık hizmeti verebileceğini
iddia ediyor? Hiçbir kayıt yok. Hemşirenin kaydı yok, doktorun kaydı yok. O
vatandaşımıza bir mağduriyet geldiğinde “Hukuk devleti nerede?” diye siz burada
bana sormazsanız, o zaman, ben onu yadırgarım. Burada biz hukuk devletini
aramak zorundayız, yasal çerçeve içinde acil hizmetleri verenlere asla bir
şeyimiz yok ama “Burası bir tedavi merkezidir.” diyerek bir otoparkın toz
içindeki bir mekânında hangi serumun takılmasının, hangi yaralıya müdahale
edilmesinin tıbbi anlamda doğru olduğunu iddia edebiliyorsunuz, açıkça
anlamakta da zorlanıyorum. Bir de kıyaslamanın doğru olmadığını… Kıyaslama
açısından verdiğim örnek “Ne kadar yanlış” diyorsanız, sizin tedavi edilen
mekânınızı örneklemek için onu veriyorum. O mekân, bir tedavi merkezi değildir,
olamaz. Dolayısıyla o konuyu da hızla geçiyorum.
Diğer konu bu
stentle ilgili. İki firmaya ait sahte farklı marka oluşturarak izinsiz
üretilmiş ürünler hakkında işlem yapılmış; 1.230 adet stente el konulmuş;
cumhuriyet savcılığına suç duyurusunda bulunulmuş; bunun dışında hiçbir hasta
ya da hekimden ürün problemi raporu bize yansımamıştır. 
O konuyu
geçtikten sonra, Sayın Yılmaz “Sayıştayın mali tablolar 8 milyon işlem Sayıştay
raporlarında..”. Bu konuda Maliye ile Sayıştay arasında hesapların kontrolü
açısından bir problemimiz var. Onu çözmeye çalışıyoruz ama yanlışlık anlamında,
bir hile anlamındakilerin incelemelerini ve soruşturmalarını yapıyoruz. 
Diğeri, Halk
Bankasıyla ilgili olan promosyonlarla… İncelemenin yapıldığını, sonuçlarla
ilgili değerlendirmeleri de size iletirim.
Sayın Genç,
Tunceli’nin tomografi ve MR cihazları eski. Ona baktırırım. Çünkü süresi yedi
yıl gibi bir tıbbi…
KAMER GENÇ
(Tunceli) – Çok daha eski. Elâzığ’a gönderiyorlar hastaları.
SAĞLIK BAKANI
MEHMET MÜEZZİNOĞLU (Edirne) – Tıbbi cihaz olarak tıbbi verimliliği açısından
sorun varsa tabii ki gereğini yaparız.
Sayın Demir,
Fethiye Devlet Hastanesiyle ilgili… Ben, Fethiye Devlet Hastanesini ve acilini
iki defa ziyaret ettim. Orada bir ihtiyacın olduğunu… Orman Bakanlığıyla bir
yer talebimiz var. Onu çözdüğümüz an Fethiye’de yeni bir devlet hastanesinin
ihale sürecini başlatacağız. İnşallah, Fethiye’ye bir devlet hastanesi
kazandırırız. 
Sayın Işık, Kütahya’ya
ayrıcalık… Bütün Türkiye’ye elimdeki uzmanları ayrıcalıklı olarak göndermek
isterim.
ALİM IŞIK
(Kütahya) – Hakkını istiyor efendim, ayrıcalık istemiyor, sadece hakkını
istiyor.
SAĞLIK BAKANI
MEHMET MÜEZZİNOĞLU (Edirne) – Ama şunu söylemek isterim ki nefrolog ve
hematolog Kütahya’da var. Belki “Yeterince yok.” demek istediniz.
(Mikrofon
otomatik cihaz tarafından kapatıldı)
ALİM IŞIK
(Kütahya) – Yeterince değil… Yeterince değil efendim.
BAŞKAN –
Teşekkür ediyoruz Sayın Bakan.
Süremiz sona
erdi. Gerisine yazılı olarak cevap verirsiniz.
ZÜHAL TOPCU
(Ankara) – Sayın Başkan…
BAŞKAN – Sayın
Topcu…
ZÜHAL TOPCU
(Ankara) – Sayın vekil, ismimi kullanarak karalama yaptığıma ve yanlış bilgi
verdiğime yönelik açıklamada bulundu. Ben, sataşmadan dolayı söz istiyorum.
BAŞKAN –
Açıklama olarak yerinizden de olur isterseniz ama…
YUSUF HALAÇOĞLU
(Kayseri) – Sataşmadan efendim.
BAŞKAN – Tamam.
Buyurunuz Sayın
Topcu.

IV.- SATAŞMALARA İLİŞKİN KONUŞMALAR
(Devam)
4.- Ankara Milletvekili Zühal Topcu’nun,
İstanbul Milletvekili Türkan Dağoğlu’nun 615 sıra sayılı Kanun Tasarısı’nın
ikinci bölümü üzerindeki soru-cevap işlemi sırasında şahsına sataşması
nedeniyle konuşması

ZÜHAL TOPCU
(Ankara) – Teşekkür ediyorum Sayın Başkan.
Sayın vekil
arkadaşımız, Afrika ülkeleriyle mukayese ediyorsa, haklı, ama ben, burada, OECD
ülkeleriyle mukayeseyi verdim; bu bir.
Bir ikincisi,
özellikle Sayın Bakanımın da dikkatle dinlemesini rica ediyorum: Sağlık
İstatistikleri Genel Müdürlüğünün 2012-2013 karşılaştırmasında, 2013 yılında
bebek ve anne ölüm hızlarında artış olduğu görülmektedir. Kaynak, bizatihi
Bakanlığın verileridir. 2012’de özellikle azalma var iken, ama bu azalma, bizim
kendimizle mukayese ettiğimizdeki bir azalmadır, OECD ülkeleriyle değildir.
TÜRKAN DAĞOĞLU
(İstanbul) – Gelişmiş ülkelerle mukayese ettim. 
ZÜHAL TOPCU
(Devamla) – Onun için, 2013 yılındaki artışı, lütfen, izah ederseniz buradan,
teşekkür ediyoruz. 
TÜRKAN DAĞOĞLU
(İstanbul) – Gelişmiş ülkelerle mukayese ettim. 
ZÜHAL TOPCU
(Devamla) – Rakamları OECD ülkeleriyle yaptım.
VURAL KAVUNCU
(Kütahya) – 2002 rakamlarını verin.
ZÜHAL TOPCU
(Devamla) – 2002’ye de siz bakın o zaman.
BAŞKAN –
Teşekkür ederiz Sayın Topcu. 

VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
3.- Türkiye Sağlık Enstitüleri Başkanlığı
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Kars Milletvekili Yunus Kılıç ve Amasya
Milletvekili Avni Erdemir ile 79 Milletvekilinin; Türkiye Sağlık Enstitüleri
Başkanlığı Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi ve Sağlık, Aile, Çalışma ve Sosyal İşler
Komisyonu Raporu (1/937, 2/2229) (S:Sayısı: 615) (Devam)

BAŞKAN – İkinci
bölüm üzerindeki görüşmeler tamamlanmıştır.
On beş dakika
ara veriyorum.
 Kapanma
Saati: 20.49
BEŞİNCİ OTURUM
Açılma Saati:
21.07
BAŞKAN: Başkan
Vekili Şükran Güldal MUMCU
KÂTİP ÜYELER:
Bayram ÖZÇELİK (Burdur), Dilek YÜKSEL (Tokat)
----0----
BAŞKAN – Sayın
milletvekilleri, Türkiye Büyük Millet Meclisinin 14’üncü Birleşiminin Beşinci
Oturumunu açıyorum. 
615 sıra sayılı
Kanun Tasarısı’nın görüşmelerine kaldığımız yerden devam edeceğiz. 
Komisyon ve
Hükûmet yerinde. 
Şimdi, ikinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
28’inci madde
üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının çerçeve 28 inci maddesi ile değiştirilen
2547 sayılı Kanunun 44 üncü maddesinin (c) fıkrasının birinci paragrafına,
üçüncü cümlesinden sonra gelmek üzere aşağıdaki cümlenin eklenmesini ve aynı
fıkranın ikinci paragrafının birinci cümlesinin aşağıdaki şekilde
değiştirilmesini arz ve teklif ederiz.
 Mehmet Naci Bostancı Mehmet
Doğan Kubat Oya Eronat
 Amasya İstanbul Diyarbakır
 Şirin Ünal Hacı
Bayram Türkoğlu Mehmet Metiner
 İstanbul Hatay Adıyaman
 Osman Boyraz
 İstanbul
"Ancak
üniversite yetkili kurullarının kararı ve Yükseköğretim Kurulunun onayı ile
dört yıl üst üste katkı payı veya öğrenim ücretinin ödenmemesi ile kayıt
yenilenmemesi nedeniyle öğrencilerin ilişikleri kesilebilir."
"Öğretim
dili tamamen Türkçe olan programlarda mesleki yabancı dil dersleri dışında
zorunlu yabancı dil hazırlık sınıfı açılamaz; ancak üniversite yetkili
kurullarının kararı ve Yükseköğretim Kurulunun onayı ile isteğe bağlı olarak
yabancı dil hazırlık sınıfı eğitimi verilebilir; bu hazırlık sınıfında başarılı
olamayan öğrencilerin ilişikleri kesilmez ve eğitimlerine devam ederler."
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının 28'inci maddesinin kaldırılmasını arz ve
talep ederiz.
 Pervin Buldan Hasip
Kaplan İdris Baluken
 Iğdır Şırnak Bingöl
 Abdullah Levent Tüzel Kemal
Aktaş
 İstanbul Van
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkan. 
BAŞKAN –
Hükûmet? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN – Gerekçeyi
okutuyorum:
Gerekçe:
Türkiye'de
üniversite öğrencilerinin sağlıklı bir eğitim hayatı sürdürebilmelerinin önünde
birçok engel vardır. Bu engellerin en önemlileri barınma sorunu ve öğrencilerin
içinde bulunduğu ekonomik sıkıntılardır. Öğrenciler eğitimlerine devam
edebilmek, harç ücretlerini ödeyebilmek, kitap ve kırtasiye ihtiyaçlarını
karşılayabilmek için çalışmak zorunda kalmaktadırlar. Eğitim hayatlarına devam
etmek için çalışmak zorunda kalan bu öğrenciler derslerine yeterince zaman
ayıramamakta, bu nedenle de üniversite öğrenimlerini uzatmaktadırlar.
Öğrencilerin
karşı karşıya kaldığı bir diğer önemli sorun ise barınma sorunudur. Her ile
yeni üniversite açmakla övünen hükümet milyonlarca üniversite öğrencisinin ücretsiz
ve nitelikli barınma talebini görmezden gelmektedir. Türkiye'de sayısı beş
milyona yaklaşan üniversite öğrencilerinden, yalnızca 400 bini yurtlarda
kalabilme şansına sahip olabilmektedir. Geriye kalan milyonlarca öğrenci ise
barınma ihtiyacını karşılayamamakta ve bunların önemli bir kısmı bu nedenle
öğretim hayatlarını sonlandırmaktadırlar. Kredi Yurtlar Kurumu'na bağlı
yurtlarda kalabilme şansını yakalayan öğrenciler ise her an yurttan atılma
korkusuyla yaşamaktadırlar. Demokratik hakkını kullanan öğrencilere soruşturma
açılması bile yurttan atılma sebebi olarak görülmektedir. Bu önergeyle
üniversite öğrenimine azami süre getiren bu düzenlemenin kaldırılması
amaçlanmıştır.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının çerçeve 28 inci maddesi ile değiştirilen
2547 sayılı Kanunun 44 üncü maddesinin (c) fıkrasının birinci paragrafına,
üçüncü cümlesinden sonra gelmek üzere aşağıdaki cümlenin eklenmesini ve aynı
fıkranın ikinci paragrafının birinci cümlesinin aşağıdaki şekilde
değiştirilmesini arz ve teklif ederiz.
 
Mehmet Doğan Kubat (İstanbul) ve arkadaşları
"Ancak
üniversite yetkili kurullarının kararı ve Yükseköğretim Kurulunun onayı ile
dört yıl üst üste katkı payı veya öğrenim ücretinin ödenmemesi ile kayıt
yenilenmemesi nedeniyle öğrencilerin ilişikleri kesilebilir."
"Öğretim dili
tamamen Türkçe olan programlarda mesleki yabancı dil dersleri dışında zorunlu
yabancı dil hazırlık sınıfı açılamaz; ancak üniversite yetkili kurullarının
kararı ve Yükseköğretim Kurulunun onayı ile isteğe bağlı olarak yabancı dil
hazırlık sınıfı eğitimi verilebilir; bu hazırlık sınıfında başarılı olamayan
öğrencilerin ilişikleri kesilmez ve eğitimlerine devam ederler."
BAŞKAN -
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) - Katılıyoruz Başkanım.
BAŞKAN –
Gerekçeyi okutuyorum:
Gerekçe:
Azami süreler
içerisinde katkı payı veya öğrenim ücretinin ödenmemesi ile kayıt yenilenmemesi
sebebiyle öğrencilerin ilişiklerinin kesilmemesi esas olmakla beraber,
öğrencilerin eğitime devam edip etmeyecekleri bilinmeksizin bu kadar uzun
süreler kayıtlarının devam etmesi, üniversiteleri kontenjan ve bütçe
planlamalarını gerçekçi olarak yapamaz duruma getirecektir. Bu sebeple maddeye,
üniversite yetkili kurullarının kararı ve Yükseköğretim Kurulunun onayı ile 4
yıl üst üste katkı payı veya öğrenim ücretinin ödenmemesi ile kayıt
yenilenmemesi nedeniyle öğrencilerin ilişiklerinin kesilebileceğine dair bir
cümle eklenmesi maslahata daha uygun olacaktır.
Diğer taraftan,
öğretim dili tamamen Türkçe olan programlarda da isteğe bağlı yabancı dil
hazırlık sınıfı eğitimi verilebilmesi için üniversite yetkili kurullarının
kararı ve Yükseköğretim Kurulunun onayı şartı getirilmiş ve ayrıca bu hazırlık
sınıfında başarılı olamayan öğrencilerin ilişiklerinin kesilmeyeceği ve
eğitimlerine devam edecekleri belirtilmiştir.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmiştir.
Kabul edilen bu
önerge doğrultusunda 28’inci maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
29’uncu madde
üzerinde dört önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının çerçeve 29 uncu maddesi ile
değiştirilmesi öngörülen 2547 sayılı Yükseköğretim Kanununun 46 ncı maddesinin
(ç) fıkrasının ilk paragrafının birinci cümlesine "lisans
programlarından" ibaresinden sonra gelmek üzere, "(açıköğretim
programları hariç)" ibaresinin eklenmesini ve aynı fıkranın ikinci
paragrafının tasarıdan çıkarılmasını arz ve teklif ederiz.
Mehmet Naci
Bostancı  Mehmet Doğan Kubat  Ali Ercoşkun
 Amasya İstanbul
 Bolu
Şirin Ünal Osman
Boyraz Osman Aşkın Bak
 İstanbul İstanbul 
İstanbul
OKTAY VURAL
(İzmir) – Bizim önergeyi çekiyoruz efendim.
BAŞKAN – Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı "Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı"nın 29. Maddesinin son cümlesi olan, "Lisans düzeyinde
ikinci bir yükseköğretim yapan öğrenciler, katkı payı ve öğrenim ücretini yüzde
elli fazlasıyla öder." ibaresinin metinden çıkarılmasını teklif ederiz.
Aytuğ Atıcı  Nurettin
Demir Kadir Gökmen Öğüt
 Mersin Muğla 
İstanbul
Fatma Nur Serter Ramazan
Kerim Özkan  Ali Serindağ
 İstanbul Burdur 
Gaziantep
 Mehmet
Hilal Kaplan  Mehmet Ali Ediboğlu

Kocaeli  Hatay
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının 29'uncu maddesinin kaldırılmasını arz ve
talep ederiz.
Pervin Buldan Kemal
Aktaş İdris Baluken
 Iğdır Van Bingöl
Abdullah Levent
Tüzel Hasip Kaplan
 İstanbul Şırnak
BAŞKAN -
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) - Katılmıyoruz Başkanım.
BAŞKAN – Gerekçeyi
okutuyorum:
Gerekçe: 
Bu düzenleme ile
lisans düzeyinde ikinci bir öğretim yapan öğrenciler ile öğrenimlerini normal
süre içerisinde tamamlamayan öğrencilerden alınacak harçların yüzde elli
oranında arttırılması ve çift anadal programına kayıtlı öğrencilerden de harç
alınabilmesi düzenlemektedir. Kamuoyunda ve seçim meydanlarında "Biz
harçları kaldırdık." söylemi ile hareket eden AKP iktidarının yapmış
olduğu bu düzenleme göstermiştir ki AKP iktidarının harçların tamamen
kaldırılmasına yönelik bir plan ve programı yoktur. AKP iktidarı uyguladığı bu
ve benzer diğer politikalarla öğrenciyi bir müşteri olarak görmekte ve eğitimin
her kademesini ticarileştirmektedir.
Öğrenci
harçlarını artırıcı bu düzenlemenin yasalaşması hâlinde üniversite terk
oranlarının artacağı aşikârdır. Özellikle yoksul üniversite öğrencilerine
üniversite kapıları kapanacaktır.
Bu gerekçelerle
bu önergeyle ilgili maddenin kaldırılması amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 615 sıra sayılı "Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı"nın 29. Maddesinin son cümlesi olan, "Lisans düzeyinde
ikinci bir yükseköğretim yapan öğrenciler, katkı payı ve öğrenim ücretini yüzde
elli fazlasıyla öder." ibaresinin metinden çıkarılmasını teklif ederiz.
 
Aytuğ Atıcı (Mersin) ve arkadaşları 
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım. 
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
AYTUĞ ATICI
(Mersin) – Sayın Başkan, Hükûmet katılmadığı önergenin aynısını, benzerini
kendisi veriyor yani bizim verdiğimize katılmak zorundalar aslında. 
YUSUF HALAÇOĞLU (Kayseri)
– Birleştirmek lazım herhâlde. 
AYTUĞ ATICI
(Mersin) – Yani, arzunuz varsa birleştirilip -yani, Hükûmet de zor durumda
kalmasın- konuşulabilir. 
BAŞKAN – Nasıl,
anlamadım efendim?
AYTUĞ ATICI
(Mersin) – Sayın Başkanım, bizim önergemizde olanı Hükûmet de önermiş zaten.
Hükûmet ayrıca bir başka şey daha önermiş. Yani, bizim önerdiğimize
“Katılmıyorum.” diyemez çünkü zaten kendileri de öneriyorlar aynı şeyi. O
yüzden, yani, birleştirilip de bir şeyler konuşulabilir ama “Katılmıyorum.”
demesinler çünkü kendileri de önermişler. 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Daha kapsamlı
bir düzenleme. 
ORMAN VE SU
İŞLERİ BAKANI VEYSEL EROĞLU (Afyonkarahisar) – Daha kapsamlı bir önerge
verildiği için…
AYTUĞ ATICI
(Mersin) – Efendim, daha kapsamlıysa o zaman Hükûmetin dediğine katılır. Daha
kapsamlı olanı eğer konuşacaksak öyle yapabiliriz ama “Katılmıyoruz.” derlerse
bir çelişki olur, hoş olmaz, o açıdan. 
BAŞKAN –
Gerekçeyi mi okutayım efendim şimdi?
AYTUĞ ATICI
(Mersin) – Evet efendim. 
BAŞKAN –
Gerekçeyi okutuyorum: 
Gerekçe: 
29. Maddede
"Lisans düzeyinde ikinci bir yükseköğretim yapan öğrenciler, katkı payı ve
öğrenim ücretini yüzde elli fazlasıyla öder." denilmektedir. Burada iki
temel sorun vardır: Birinci sorun, yükseköğrenim katkı payı ve öğrenim
ücretinin aslında kalkmadığıdır. Daha önce Hükûmetin "müjde" olarak
ilan ettiği “Öğrenci harçları kaldırılmıştır." ifadesinin sadece seçimlere
yönelik Bakanlar Kurulu geçici kararı olduğu ortaya çıkmıştır. İkinci sorun ise
zor şartlarda yapılabilen ikinci lisans eğitimi alan başarılı öğrencilerin % 50
zamlı tarife ile harç ödeme zorunda bırakılarak cezalandırılmalarıdır. Eğitim
öğretim sisteminde başarının cezalandırılması kabul edilemez. Bu ceza
uygulaması dünyada, herhâlde sadece AKP iktidarına nasip olmuştur.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının çerçeve 29 uncu maddesi ile
değiştirilmesi öngörülen 2547 sayılı Yükseköğretim Kanununun 46 ncı maddesinin
(ç) fıkrasının ilk paragrafının birinci cümlesine "lisans
programlarından" ibaresinden sonra gelmek üzere, "(açıköğretim
programları hariç)" ibaresinin eklenmesini ve aynı fıkranın ikinci
paragrafının tasarıdan çıkarılmasını arz ve teklif ederiz.
 Mehmet
Doğan Kubat (İstanbul) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz Sayın Başkan.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılıyoruz Sayın Başkan.
BAŞKAN –
Gerekçeyi okutuyorum:
Gerekçe:
Açık öğretim
programlarının varlık nedeni gözletilerek ve bu programın çekiciliğinin
azalmaması bakımından, (ç) fıkrasının birinci paragrafına "(açıköğretim
programları hariç)" ibaresi ilave edilmektedir. Diğer taraftan lisans
düzeyinde ikinci yükseköğretim yapanların katkı payı ve öğrenim ücreti yönünden
dezavantajlı duruma getirilmemesi için fıkranın ikinci paragrafı tasarıdan
çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
29’uncu maddeyi
kabul edilen bu önergeyle birlikte oylarınıza sunuyorum: Kabul edenler… Kabul
etmeyenler… Kabul edilmiştir.
30’uncu madde
üzerinde önerge yoktur.
Oylarınıza
sunuyorum: Kabul edenler… Kabul etmeyenler… Kabul edilmiştir.
31’inci madde
üzerinde üçü aynı olmak üzere dört önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısı'nın çerçeve 31 inci maddesi ile 2547 sayılı
Yükseköğretim Kanununun ek 11 inci maddesine eklenmesi öngörülen ilk fıkranın
aşağıdaki şekilde değiştirilmesini arz ve teklif ederiz.

 Mehmet Naci Bostancı Mehmet
Doğan Kubat Ali Ercoşkun
 Amasya İstanbul Bolu
 Osman Aşkın Bak Osman
Boyraz Hacı Bayram Türkoğlu
 İstanbul İstanbul Hatay
 İlyas Şeker 
 Kocaeli
“Eğitim-öğretim
faaliyetlerini yürütmekle birlikte kurucu vakfa veya üçüncü şahıslara doğrudan ya
da dolaylı kaynak aktardığı Maliye Bakanlığının görüşü alınarak Yükseköğretim
Kurulu tarafından belirlenen nesnel ve ölçülebilir kriterlere göre tespit
edilen vakıf yükseköğretim kurumları hakkında, verilen süre içerisinde
aktarılan kaynağın vakıf yükseköğretim kurumuna iade edilmemesi hâlinde,
Yükseköğretim Kurulu gerektiğinde düzeltici, kısıtlayıcı veya faaliyet iznini
kaldırma şeklinde tedbir niteliğinde kararlar alır."
Türkiye Büyük Millet Meclisi Başkanlığına
Görüşülmekte olan 615 sıra sayılı
Türkiye Sağlık Enstitüleri Başkanlığı Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının; 31. maddesinin
tasarı metninden çıkarılmasını arz ve teklif ederiz.
 Seyfettin Yılmaz Mehmet
Şandır Ali Öz
 Adana Mersin Mersin
 Zühal Topcu Alim
Işık D. Ali Torlak
 Ankara Kütahya İstanbul
 Emin
Çınar
 Kastamonu
Aynı
mahiyetteki diğer önergenin imza sahipleri:
 Pervin Buldan Kemal
Aktaş Hasip Kaplan
 Iğdır Van Şırnak
 İdris Baluken Abdullah
Levent Tüzel
 Bingöl İstanbul
Aynı
mahiyetteki diğer önergenin imza sahipleri:
 Aytuğ Atıcı  Nurettin
Demir Kadir Gökmen Öğüt
 Mersin Muğla İstanbul
 Ali Serindağ Fatma
Nur Serter Mehmet Hilal Kaplan
 Gaziantep İstanbul Kocaeli
 Ramazan Kerim Özkan Mehmet
Ali Ediboğlu
 Burdur Hatay
BAŞKAN
– Komisyon aynı mahiyetteki bu üç önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) –
Katılmıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
– Önerge üzerinde söz isteyen Sayın Atıcı.
Buyurunuz
Sayın Atıcı.
AYTUĞ
ATICI (Mersin) – Teşekkür ederim Sayın Başkan.
Bu
madde de bu bölüm içerisinde konuşacağımız birkaç maddeden bir tanesidir. Bu da
çok ciddi şekilde eleştirile eleştirile nihayet bu noktaya kadar gelmiş
bulunuyor. Burada problem şu ki, bu maddeyle vakıf üniversitelerinin
hastaneleri âdeta kıskaca alınıyor. Şimdi, vakıf hastaneleri kıskaca alındığı
zaman burada bir hesaplaşma kokuyor, bir hesaplaşma söz konusu ve devlete de bu
şekilde bir hesaplaşma hiçbir şekilde yakışmaz.
Bakın
arkadaşlar, içinizdeki doktor arkadaşlarım çok iyi bilirler, Türkiye'de bulunan
bütün hastanelerin ayakta kalabilmeleri için SGK’yla iyi geçinmeleri gerekir.
Eğer SGK ödemeyi iki ay geciktirir ise o vakıf hastanesinin, o vakıf
üniversitesi hastanesinin ayakta durması imkânsız hâle gelir, ciddi sallantıda
olur ve o zaman da bu maddeye takılabilir. 
Yani, şimdi, bir
hesaplaşma uğruna SGK bir vakıf üniversitesi hastanesinin hakedişini iki ay, üç
ay geciktirirse veya benim başhekimlik yaptığım dönemlerde olduğu gibi,
rastgele faturaları çekip yüzde 30 iskonto, yüzde 40 iskonto yapmaya kalkarsa o
vakıf hastanelerinin yaşaması mümkün olmaz. Hâlbuki vakıf üniversiteleri de
buradan sizlerin oylarıyla kabul edilerek geçiyor ve bu üniversiteler
kuruluyor, bu hastaneler de yine bu memlekete hizmet ediyor. Ama bu, tıptan,
sağlıktan, insan sağlığı üzerinden hesaplaşma yapmak doğru değildir. O nedenle
önergemizin kabulünü rica ediyorum ve iyi akşamlar diliyorum. (CHP sıralarından
alkışlar) 
BAŞKAN –
Teşekkür ederiz Sayın Atıcı.
ALİM IŞIK
(Kütahya) – Gerekçe…
BAŞKAN –
Gerekçeyi okutuyorum:
Gerekçe:
Madde ile
eğitim-öğretim faaliyetlerini yürütmekle birlikte mali borçlarını ödeyemeyecek
durumda olduğu tespit edilen vakıf yükseköğretim kurumları kapatılabilecektir.
Eğitim ve öğretim faaliyetlerinin etkilenmediği durumlarda bir üniversiteyi
kapatmak doğru değildir. Vakıf üniversitelerinin büyük özveri ile kurulup bilim
ve eğitime, hizmete yardımı inkâr edilemez. Siyasi iradenin kontrolüne
geçiremediğini baskı unsurları ile kapatmak ülkemiz gerçekliğinde hiç de zor
değildir. Kabul edilemez bir düzenlemedir.
BAŞKAN - Diğer
önergenin gerekçesini okutuyorum:
Gerekçe:
AKP döneminde
kar-zarar mantığıyla yapılandırılan ve birer şirket gibi işletilen vakıf
üniversitelerinin sayıları hızla artmıştır. Bu üniversiteler piyasa dolayımıyla
tanımlanmış tahakküm ilişkilerine mahkûm edilmişlerdir. Bu piyasa mantığı
içerisinde emek sömürüsünün ve güvencesiz, esnek istihdamın merkezleri haline
dönüştürülmüşlerdir. Güvencesiz çalışmanın yaygınlaşmasıyla bilimsel çalışmanın
en önemli unsuru olan akademik özgürlükler ipotek altına alınmış, özgür
düşüncenin olmazsa olmazı olan bireysel özgürlükler yerini piyasa dolayımıyla
tanımlanmış tahakküm ilişkilerine bırakmıştır.
Hükümet
tarafından getirilen, 2547 sayılı Kanuna ek 11'inci maddenin eklenmesini
öngören bu değişiklikle, mali sorumluluklarını yerine getiremeyen vakıf
üniversitelerinin YÖK tarafından kapatılmasının önü açılmak istenmektedir.
YÖK'ün vakıf üniversiteleri üzerindeki tahakkümünü artırıcı nitelikteki bu
düzenlemeyle, AKP iktidarı döneminde kar-zarar mantığıyla yapılandırılan vakıf
üniversitelerinin YÖK'e itaat etmesi amaçlanmaktadır. Böylece YÖK'e itaat eden
üniversiteler yaratılmak istenmektedir. 
Bu gerekçelerle
bu değişiklik önergesiyle, üniversiteler üzerindeki tahakkümü arttırıcı
nitelikte olan bu düzenlemenin kaldırılması amaçlanmıştır.
BAŞKAN – Aynı
mahiyetteki bu üç önergeyi birlikte oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısı'nın çerçeve 31 inci maddesi ile 2547 sayılı
Yükseköğretim Kanununun ek 11 inci maddesine eklenmesi öngörülen ilk fıkranın
aşağıdaki şekilde değiştirilmesini arz ve teklif ederiz.
 
Osman Aşkın Bak (İstanbul) ve arkadaşları
“Eğitim-öğretim
faaliyetlerini yürütmekle birlikte kurucu vakfa veya üçüncü şahıslara doğrudan
ya da dolaylı kaynak aktardığı Maliye Bakanlığının görüşü alınarak
Yükseköğretim Kurulu tarafından belirlenen nesnel ve ölçülebilir kriterlere
göre tespit edilen vakıf yükseköğretim kurumları hakkında, verilen süre
içerisinde aktarılan kaynağın vakıf yükseköğretim kurumuna iade edilmemesi
hâlinde, Yükseköğretim Kurulu gerektiğinde düzeltici, kısıtlayıcı veya faaliyet
iznini kaldırma şeklinde tedbir niteliğinde kararlar alır."
BAŞKAN –
Komisyon önergeye katılıyor mu?
SAĞLIK, AİLE ÇALIŞMA
VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire bırakıyoruz
Sayın Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılıyoruz Başkanım.
BAŞKAN –
Gerekçeyi okutuyorum:
Gerekçe:
Önerge ile
nesnel ve ölçülebilir kriterlere göre kurucu vakfa veya üçüncü şahıslara kaynak
aktardığı tespit edilen vakıf yükseköğretim kurumlarına verilen süre içerisinde
kaynağın iade edilmemesi halinde de Yükseköğretim Kurulu tarafından
gerektiğinde düzeltici, kısıtlayıcı veya faaliyet iznini kaldırma şeklinde
tedbir niteliğinde kararlar alma yetkisi verilmektedir. Ayrıca Yükseköğretim
Kurulunun uygulayıcı birim olmaması nedeniyle, yanlış anlaşılmalara meydan
verilmemesini teminen Yükseköğretim Kuruluna verilen yetki tedbir niteliğinde
karar almaya dönüştürülmektedir.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmiştir.
31’inci maddeyi
kabul edilen bu önerge doğrultusunda oylarınıza sunuyorum: Kabul edenler… Kabul
etmeyenler… Kabul edilmiştir.
Çerçeve 32’ye
bağlı geçici madde 66’yı oylarınıza sunuyorum: Kabul edenler… Kabul etmeyenler…
Kabul edilmiştir.
Çerçeve 32’ye
bağlı geçici madde 67 üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 sayılı Türkiye Sağlık Enstitüleri Başkanlığı Kurulması ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
Çerçeve 32. Maddesine bağlı Geçici 67. Maddesinin aşağıdaki şekilde
değiştirilmesini arz ve teklif ederiz.
 Ahmet Aydın Mehmet
Doğan Kubat Nurcan Dalbudak
 Adıyaman İstanbul Denizli
 Cemalettin Şimşek Osman
Kahveci
 Samsun Karabük
"Geçici Madde
67: Yükseköğretim kurumlarından bu maddenin yürürlüğe girdiği tarihten önce
ilişiği kesilen öğrenciler, ilişiklerinin kesildiği yükseköğretim kurumuna bu
maddenin yürürlüğe girdiği tarihten itibaren beş ay içinde başvuruda
bulunmaları hâlinde geçici 58. maddede yer alan esaslara göre, ilgili
yükseköğretim kurumunda açılmış program ve ders var ise takip eden eğitim
öğretim yarı yılında, yoksa takip eden eğitim öğretim yılında öğrenimlerine
başlayabilirler."
Türkiye Büyük Millet Meclisi Başkanlığına
Görüşülmekte
olan 615 Sıra Sayılı Kanun Tasarısının 32 nci maddesine bağlı geçici madde
67’nin aşağıdaki şekilde değiştirilmesini arz ve teklif ederiz.
 Pervin Buldan Kemal
Aktaş İdris Baluken
 Iğdır Van Bingöl
 Abdullah Levent Tüzel Hasip
Kaplan
 İstanbul Şırnak
"GEÇİCİ
MADDE 67- Yükseköğretim kurumlarında hazırlık dâhil bütün sınıflarda intibak,
önlisans, lisans tamamlama, lisans, lisansüstü öğrenimi gören öğrencilerden bu
maddenin yürürlüğe girdiği tarihe kadar, kendi isteğiyle ilişikleri kesilenler
ile yurt dışındaki üniversitelerden yatay geçiş yaptıktan sonra yatay geçişleri
iptal edilenler dâhil, her ne sebeple olursa olsun ilişiği kesilenler ile bir
programı kazandıkları hâlde kayıt yaptırmayanlar bu maddenin yürürlüğe girdiği
tarihten itibaren beş ay içinde ilişiklerinin kesildiği yükseköğretim kurumuna
başvuruda bulunmaları şartıyla bu Kanunun 44 üncü maddesinde belirtilen esaslara
göre 2014-2015 eğitim-öğretim yılında öğrenimlerine başlayabilirler. Müracaat
süresi içinde askerlik zamanı gelmiş olanların askerlikleri tecil edilmiş
sayılır. Bu maddenin yürürlüğe girdiği tarihte askerlik görevini yapmakta
olanlar terhislerini takip eden 2 ay içinde ilgili yükseköğretim kurumuna
başvurmaları hâlinde bu maddede belirtilen haklardan yararlandırılır. Bu
maddede yer alan hükümlerden yararlanarak ayrıldığı yükseköğretim kurumuna
kayıt yaptırıp işi veya ikametinin başka bir ilde bulunduğunu belgeleyenler,
üniversiteye giriş yılı itibarıyla geçmek istediği üniversitenin taban puanını
sağlamaları ve ikamet ettikleri ildeki yükseköğretim kurumlarının senatolarının
da uygun görmesi halinde, senatolar tarafından belirlenen usul ve esaslar çerçevesinde
ikamet ettikleri ildeki üniversitelerdeki eşdeğer diploma programlarına yatay
geçiş yapabilirler. Bu maddeden yararlanıp bir yükseköğretim kurumunda öğrenci
statüsü kazananlar başvurmaları halinde Anadolu Üniversitesi bünyesindeki açık
öğretim önlisans veya lisans düzeyindeki kontenjan sınırlaması olan eşdeğer
bölümlere, kontenjan sınırlaması olmayan diploma programlarında ise istedikleri
bölümlere yatay geçiş yapabilirler. Bu maddenin uygulamasına ilişkin usul ve
esasları belirlemeye Yükseköğretim Kurulu yetkilidir."
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
efendim.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz efendim.
BAŞKAN –
Gerekçe…
Gerekçe: 
Önerge ile
yükseköğretim kurumlarıyla herhangi bir nedenden dolayı ilişiği kesilen
öğrencilerin tekrardan eğitim haklarını kazanmasını öngören düzenlemenin
kapsamı genişletilmesi amaçlanmaktadır. Ayrıca geçici 58'inci maddeye yapılan
atıftan kaynaklı oluşacak karışıklığın önlenmesi amaçlanmaktadır.
BAŞKAN –
Önergeyi oylarınıza sunuyorum: Kabul edenler…Kabul etmeyenler… Kabul
edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 615 Sayılı Türkiye Sağlık Enstitüleri Başkanlığı kurulması ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısının
Çerçeve 32. Maddesine bağlı Geçici 67. Maddesinin aşağıdaki şekilde
değiştirilmesini arz ve teklif ederiz.
Cemalettin Şimşek (Samsun) ile Mehmet Doğan Kubat (İstanbul) ve
arkadaşları
"Geçici
Madde 67: Yükseköğretim kurumlarından bu maddenin yürürlüğe girdiği tarihten
önce ilişiği kesilen öğrenciler, ilişiklerinin kesildiği yükseköğretim kurumuna
bu maddenin yürürlüğe girdiği tarihten itibaren beş ay içinde başvuruda
bulunmaları halinde geçici 58. maddede yer alan esaslara göre, ilgili
yükseköğretim kurumunda açılmış program ve ders var ise takip eden eğitim
öğretim yarı yılında, yoksa takip eden eğitim öğretim yılında öğrenimlerine
başlayabilirler."
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz Sayın Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılıyoruz efendim.
BAŞKAN –
Gerekçeyi okutuyorum:
Gerekçe:
Affedilen
öğrencilerin hak kaybına uğramamaları amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde 32’ye bağlı
geçici madde 67’yi bu önergeyle birlikte oylarınıza sunuyorum: Kabul edenler…
Kabul etmeyenler… Kabul edilmiştir.
Madde 32’ye
bağlı geçici madde 68 üzerinde iki önerge vardır. 
Okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının;
32. Maddesine
bağlı,
GEÇİCİ MADDE
68'de geçen, "lisans tamamlama eğitimi yaptırılır." İbaresinden önce
gelmek üzere "eşdeğer lisans diploma sahiplerinin eğitimlerinde aldığı,
uygulamalı eğitim süresi kadar uygulamalı eğitimi yapmak kaydı ile"
ibaresinin eklenmesini arz ve teklif ederiz.
 Seyfettin Yılmaz  Alim
Işık Mehmet Şandır
 Adana Kütahya Mersin
 Ali Öz D.
Ali Torlak Zühal Topcu
 Mersin İstanbul Ankara Emin
Çınar
 Kastamonu
Türkiye Büyük Millet Meclisi Başkanlığına
Görüşülmekte
olan 615 sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı" nın 32. Maddesine bağlı,
GEÇİCİ MADDE
68'de geçen, "lisans tamamlama eğitimi yaptırılır." İbaresinden önce
gelmek üzere "eşdeğer lisans diploma sahiplerinin eğitimlerinde aldığı,
uygulamalı eğitim süresi kadar uygulamalı eğitimi yapmak kaydı ile"
ibaresinin eklenmesini teklif ederiz.
 Aytuğ Atıcı  Nurettin
Demir Ali Serindağ
 Mersin Muğla Gaziantep
 Hülya Güven Fatma
Nur Serter  Mehmet Hilal Kaplan İzmir  İstanbul Kocaeli
 Ramazan Kerim Özkan Mehmet
Ali Ediboğlu
 Burdur Hatay
BAŞKAN –
Okuttuğum bu iki önerge de aynı mahiyettedir. 
Aynı mahiyetteki
önergelere katılıyor musunuz?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN – Siz?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz.
BAŞKAN – Sayın
Demir, buyurunuz. (CHP sıralarından alkışlar)
NURETTİN DEMİR
(Muğla) – Değerli Başkan, saygıdeğer milletvekilleri; 615 sıra sayılı Yasa
Tasarısı’nı görüşmeye devam ediyoruz.
Ön lisans
eğitimi almış olan hemşirelerin uzaktan eğitimle lisans eğitimi düzeyine
çıkmaları tabii ki çok güzel bir şey. Hemşirelerimiz ve herkes daha üst, bir
kademe daha eğitim görmek veyahut da mesleğinde yükselmek ister. Onu çok
yerinde bulduğumuz bir madde olarak görüyoruz. Tabii, burada önemli olan, bu
hemşire arkadaşlarımızın sadece uzaktan eğitim sırasında almış olduğu teorik
bilgilerini pratik bilgiler hâline dönüştürebilmeleri ve bunun için de bir
programın yapılması. Mutlaka hasta başında, hastanelerde bu pratiklerini,
pratik eğitimlerini tamamlamalarının da önemli olduğunun altını çizmek
istiyorum.
Hemşire, doktor
ve sağlık çalışanları bir ekip; hemşireler de bu ekibin en önemli maddelerinden
bir tanesi, ekiplerinden bir tanesi. Gece-gündüz demeden, zorlu koşullarda
çalışan hemşireler, hepimiz biliyoruz ki insan sağlığının en önemli
faktörleridir, elemanlarıdır. Sadece ülkemizde değil, dünyanın birçok yerinde
hemşireler zor koşullar altında çalışmaktadırlar. Branşlaşmanın olmaması,
kurumlarda bulunan yöneticilerin hemşireleri her koşulda çalışacak birer köle
olarak görmeleri, anayasal düzlemde mesleğin reel bir tanımlamasının olmaması,
özlük haklarının gasbedilmesi gibi temel sorunların dışında, hemen hemen tüm
kurumlarda baş gösteren birçok lokal sorunla karşı karşıya kalmaktadırlar.
Bunun son örneği 9 Eylül Üniversitesi Tıp Fakültesinde yaşanmaktadır; özellikle,
Bakanlık ve kurum politikaları gereği görünmez kılınan mesleğin sorunları,
hemşirelik mesleğinin ve sorunlarının geldiği noktayı gözler önüne koymak
açısından tipik bir örnek. Burada, 1 hemşireye en az 12 hasta düşmektedir. Bu
durum, hemşirelerin hata yapma olasılığını artırmaktadır. İş yüklerinin
artmasından kaynaklı mesleklerini verimli bir şekilde yerine getiremeyen
hemşireler, maaş koşullarının düzeltilmesini, ek ödemelerinin artırılmasını, kreş
saatlerinin çalışma saatlerine göre ayarlanmasını ve izin raporlarında kesinti
olmamasını istiyorlar. 
Şimdi, tabii ki
hemşireler genellikle eğitimi yeni bitirdikleri için, bunların doğum izinleri oluyor,
doğumları oluyor ve şimdiki doğum izinlerinin de uzamış olması diğer, geride
kalan, hemşire sayısının az olduğu ekiplere gerçekten çok fazla yük bindiriyor.
Dolayısıyla, biraz -bir önceki konuşmamdaki gibi- hemşirelerin ve sağlık
çalışanlarının burada da artırılması, kadrolarının iyileştirilmesi çok önemli
diye düşünüyorum. 
Türkiye'nin tüm
illerinde benzer sorunlar yaşayan hemşirelerin sosyal hayatları kalmadığı gibi,
idari amirler tarafından yıldırma, baskı, hakaret, diğer şekillerde “mobbing”
uygulanması, huzurlu, mutlu çalışma ortamını, aynı zamanda da mesleki ve ekip
içi barışı bozmuştur. Yer değişikliklerinin ceza olarak uygulanması; çalışanı,
hemşireyi etkileyecek kararlarda idarenin, çalışanın düşüncesini alma gereği
görmeden, dayatmalarla uygulatması ya da uygulatmaya çalışması; sürekli
tutanak, yasal işlem, disiplinle sindirme çabaları; hak arayanların ise
cezalandırılmaları, aynı şekilde çalışma motivasyonunu etkilemektedir. 
Hemşirelik
uygulamalarını denetlemesi ve görevlendirildiği birimin sorunlarıyla
ilgilenmesi gereken süpervizörlerin sorunlarla ilgilenmemesi, hemşirelik
uygulamaları ve bakımı hakkında bilgi sahibi olmayan ve yasada da
belirtilmesine rağmen, hemşire dışında teknikerlerin süpervizör olarak
görevlendirilmesi gerçekten meslek içi çatışmalara neden olabiliyor. 
Bir noktaya daha
değinmek istiyorum. Cezaevlerinde çalışan sağlık memurları ve diğer hekimler,
birçok kimse eşit bir uygulamaya tabi tutulmadı. Bu kurum çalışanları Sağlık
Bakanlığına devredilmesine rağmen, Sağlık Bakanlığına sağlık memurları
geçmediği için hem ekonomik olarak hem sosyal olarak zor durumdalar. Geçen sene
de bahsetmiştim Sayın Bakan, bu konuyu inceletip bir sonuca varacağınızı iletmiştiniz.
Bilmiyorum, ne yaptınız? 
Teşekkür ederim.
(CHP sıralarından alkışlar) 
BAŞKAN –
Teşekkür ederiz Sayın Demir. 
OKTAY VURAL
(İzmir) – Gerekçe… 
BAŞKAN –
Gerekçeyi okutuyorum: 
Gerekçe: 
Madde 32 ile
2547 sayılı Kanun’a eklenen Geçici Madde 68, sağlık alanında lisans tamamlama
öngörmektedir. Konu ile ilgili eğitimler, YÖK tarafından belirlenecek
alanlarda, uzaktan eğitimle verilmesi uygulama isteyen konularda sıkıntı
yaratabilecek niteliktedir. Lisans tamamlayacak ön lisans diploması sahipleri,
eşdeğer lisans diploma sahiplerinin eğitimlerinde aldığı, uygulamalı eğitim süresi
kadar uygulamalı eğitimi almaları sağlanarak mesleğin standartları korunmuş
olacaktır. Sağlık alanında uygulamalı eğitimin yararı inkâr edilemez. Bu
alanlar sadece bilgi değil, aynı zamanda pratik eğitim ve deneyim kazanma
gerektirir.
BAŞKAN – Aynı mahiyetteki
bu iki önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Madde 32’ye
bağlı geçici madde 68’i oylarınıza sunuyorum: Kabul edenler… Kabul etmeyenler…
Kabul edilmiştir.
Şimdi yeni
geçici madde ihdasına dair bir önerge vardır. İç Tüzük’ün 91’inci maddesine
göre yeni bir madde olarak görüşülmesine komisyonun salt çoğunlukla katıldığı
önergeler üzerinde görüşme açılır ve bu maddede belirtilen sayıda önerge
verilebilir. Bu nedenle, önergeyi okutup Komisyona soracağım, Komisyon önergeye
salt çoğunlukla yani 14 üyesiyle katılırsa önerge üzerinde yeni bir madde
olarak görüşme açacağım, eğer katılmaz ise işlemden kaldıracağım.
Şimdi önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısı'nın çerçeve 32’nci maddesi ile 2547 sayılı
Kanununa aşağıdaki geçici maddenin eklenmesini arz ve teklif ederiz.
 Mehmet Naci Bostancı Mehmet
Doğan Kubat Oya Eronat
 Amasya İstanbul Diyarbakır
 Suat Önal Salih
Koca M. Mücahit Fındıklı
 Osmaniye Eskişehir Malatya
"GEÇİCİ
MADDE 70 - Tabip, diş tabibi ve tıpta uzmanlık mevzuatına göre uzman olan
öğretim üyelerinden, bu maddenin yürürlüğe girdiği tarih itibarıyla mesai
saatleri dışında serbest meslek faaliyetinde bulunmakta veya özel sağlık kuruluşlarında
çalışmakta olanlara, bu faaliyetlerini sona erdirinceye kadar üniversite
ödeneği ve ek ödeme ödenmez. Bunlardan belirtilen faaliyetlerini sona erdirmek
isteyenler, 31/12/2014 tarihine kadar bu konudaki iradelerini görevli oldukları
kurum yönetimlerine bildirirler ve bunların en geç 31/5/2015 tarihine kadar bu
faaliyetleri sona ermiş sayılır ve çalışma uygunluk belgesi veya izni iptal
edilir. Bu süre içerisinde mali hakları ve ek ödemeleri tam olarak ödenmeye
devam olunur.
Bu madde
kapsamında bulunan öğretim üyelerinden belirtilen faaliyetlerinden dolayı
görevi kötüye kullandıkları yargı kararı ile tespit edilenlerin, genel
hükümlere göre sorumlulukları saklı kalmak kaydıyla, serbest meslek veya özel
sağlık kuruluşlarında çalışma uygunluk belgesi veya izni iptal edilir.
Bu madde hükmü
Gülhane Askeri Tıp Akademisi öğretim üyeleri hakkında da uygulanır. Ancak bu
öğretim üyelerine ödenmeyecek mali haklar üniversite ödeneği ile sağlık
hizmetleri tazminatıdır."
BAŞKAN - Sayın Komisyon, önergeye
salt çoğunluğunuzla katılıyor musunuz? 
SAĞLIK, AİLE, ÇALIŞMA VE SOSYAL İŞLER
KOMİSYONU BAŞKANI NECDET ÜNÜVAR (Adana) – Sayın Başkanım, Komisyonumuz salt
çoğunlukla buradadır, 15 üyemiz mevcuttur; salt çoğunluğumuzla katılıyoruz.
BAŞKAN - O zaman, önerge üzerine yeni
bir madde olarak görüşme açıyorum.
Söz talebi…
OKTAY VURAL (İzmir) – Sayın Başkanım,
bu son cümleyi bence redakte etmek lazım, cümle devrilmiş.
“Ancak bu öğretim üyelerine
ödenmeyecek mali haklar üniversite ödeneği ile sağlık hizmetleri
tazminatıdır." yerine “Bu öğretim üyelerine üniversite ödeneği ile sağlık hizmetleri tazminatı
ödenmez.”
BAŞKAN – Cümlede bir şey var.
Komisyonun bir düzeltme talebi var
yanılmıyorsam.
SAĞLIK, AİLE, ÇALIŞMA VE SOSYAL İŞLER
KOMİSYONU BAŞKANI NECDET ÜNÜVAR (Adana) – Efendim, başka bir konuda düzeltme
talebinde bulunacağım ama redaksiyon yetkisiyle acaba…
AYTUĞ ATICI (Mersin) – Anlamı
değiştirmediği için redaksiyon olur.
BAŞKAN – Eğer kabul ediyorsanız
redaksiyon yetkisini…
SAĞLIK, AİLE, ÇALIŞMA VE SOSYAL İŞLER
KOMİSYONU BAŞKANI NECDET ÜNÜVAR (Adana) – Tabii, redaksiyon yetkisiyle Genel
Kurulun takdirine bırakalım. 
Sayın Başkanım, daha önce, bu 32’nci
maddeyle ilgili geçici bir madde ilave edilmişti. Maddelerin teselsül
ettirilmesi kanun tekniğine daha uygun olacaktır, onu hatırlatma babında söz
istemiştim.
Teşekkür ederim.
BAŞKAN – Evet, onu gerekli
şekilde, ardışık olarak gerçekleştirirler.
Şimdi, söz istemi de olmadığına
göre, bu redaksiyon talebiyle birlikte yeni geçici madde ihdasını oylarınıza
sunuyorum: Kabul edenler... Kabul etmeyenler... Kabul edilmiştir. 
Madde 33 üzerinde iki önerge
vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının; 33. maddesinde geçen "kaldırılmıştır" ibaresinin
"kaldırılması uygun görülmüştür" şeklinde değiştirilmesini arz ve
teklif ederiz.
 Seyfettin Yılmaz Zühal
Topcu Emin Çınar 
 Adana Ankara Kastamonu

 Alim Işık Mehmet
Şandır Ali Öz 
 Kütahya Mersin Mersin

 D. Ali Torlak
 İstanbul
Türkiye Büyük Millet Meclisi
Başkanlığına
Görüşülmekte olan 615 Sıra Sayılı
Kanun Tasarısının 33 üncü maddesinin tasarı metninden çıkartılmasını arz ve
teklif ederiz.
 Pervin Buldan Kemal
Aktaş İdris Baluken 
 Iğdır Van Bingöl

 Abdullah Levent Tüzel Hasip
Kaplan 
 İstanbul Şırnak 
BAŞKAN –
Komisyon bu son okuttuğum önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım. 
BAŞKAN –
Hükûmet? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN –
Gerekçeyi okutuyorum:
Gerekçe:
Üniversiteler üzerinde bir
vesayet kurumu olan YÖK'ün görev ve yetki alanı AKP iktidarı döneminde sürekli
olarak genişletilmektedir. Buna karşılık üniversitelerin akademik ve idari
özerklikleri sürekli olarak kısıtlanmakta ve ortadan kaldırılmaktadır. Bu
düzenleme ile AKP iktidarı yabancı dil hazırlık eğitim-öğretiminde
üniversitelerin yetkisini tamamen YÖK'e aktarmaktadır. İş bu önerge ile
iktidarın 12 Eylül Darbe ürünü olan ve YÖK'ün yetkilerinin daha da
artırılmasının engellenmesi amaçlanmaktadır.
BAŞKAN – Önergeyi oylarınıza
sunuyorum: Kabul edenler... Kabul etmeyenler... Kabul edilmemiştir. 
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının; 33. maddesinde geçen "kaldırılmıştır" ibaresinin
"kaldırılması uygun görülmüştür" şeklinde değiştirilmesini arz ve
teklif ederiz.
Ali Öz (Mersin) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım. 
BAŞKAN –
Hükûmet? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN – Gerekçeyi okutuyorum:
Gerekçe:
Madde ile öğrencilerin lisans
eğitimindeki başarısızlıktan dolayı üniversitelerden atılması engellenmiştir.
Yerinde bir değişikliktir. Lisans eğitimi sırasındaki sosyal sorunlar nedeniyle
olabilecek gecikmeler dikkate alınarak yerinde bir düzenleme yapılmıştır.
Cümlenin anlamı güçlendirilmiştir.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
33’üncü maddeyi
oylarınıza sunuyorum: Kabul edenler... Kabul etmeyenler... 33’üncü madde kabul
edilmiştir. 
34’üncü madde
üzerinde üçü de aynı mahiyette olmak üzere üç önerge vardır.
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının 34 üncü maddesinin çıkarılarak diğer
maddelerin teselsül ettirilmesini arz ve teklif ederiz. 
 Mehmet Naci Bostancı Mehmet
Doğan Kubat Aytuğ Atıcı
 Amasya İstanbul Mersin
 İdris Baluken  Oktay
Vural Engin Altay
 Bingöl İzmir Sinop
Aynı mahiyetteki
diğer önergenin imza sahipleri:
 Pervin Buldan Kemal
Aktaş İdris Baluken
 Iğdır Van Bingöl
 Abdullah Levent Tüzel Hasip
Kaplan
 İstanbul Şırnak

Aynı mahiyetteki
diğer önergenin imza sahipleri:
 Zühal Topcu Oktay
Vural Mehmet Şandır
 Ankara İzmir
 Mersin
 Ali Öz Emin
Çınar S. Nevzat Korkmaz
 Mersin Kastamonu Isparta

 Lütfü Türkkan
 Kocaeli
BAŞKAN –
Komisyon aynı mahiyetteki bu önergelere katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz Sayın Başkanım. 
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılıyoruz efendim.
BAŞKAN –
Gerekçeyi okutuyorum: 
Gerekçe:
İlgili alanda
uzman ve STK'larında açıklamalarından anlaşıldığı üzere bu yasa tasarısı ile
AKP hükümeti kendine bağlı bir sağlık bilimleri üniversitesi kurma
gayretindedir. Siyasi irade, bu yolla, hem sağlık alanındaki
araştırma-geliştirme çalışmalarını, hem de sağlık yüksek öğretimini kendisine
bağlıyor, özerkliğini yok ediyor, ticarileştiriyor. Ülkemiz gerçekten de
bilimsel araştırmalar bakımından gelişmiş ülkelerin çok gerisindedir. TÜSEB'in
amaçları arasında gösterilen ulusal kaynaklarla ilaç ve tıbbi cihaz geliştirmek
kuşkusuz hem halk sağlığı hem de sağlık harcamalarımız açısından çok doğru bir
hedeftir. Ancak araştırma-geliştirme faaliyetleri gerçek anlamda özgür, idari
açıdan özerk ortamlar ister. Bu ortamların üniversitelerde yaratılması pekala
mümkündür. Oysa bu yasa ile üniversiteler daha etkisiz hale gelecek, bilim
denetim altına girecek, bilimsel üretim esas olarak kar elde etmeye yarayan bir
etkinlik haline gelecektir. Özel bütçeli, özel hukuk hükümlerine tabi,
şirketleşmeyi teşvik eden yapısı ile TÜSEB, niyetin tam da bu olduğunu açıkça
ortaya koymuştur. Bu tasarı bilimsel çalışmanın ticari değere dönüştürülmesinin
tasarısıdır. Ar-Ge adı altında, uygun bulduğuna şirket kurdurmanın, uygun
bulduğuna geri ödemesiz destek ve hibe vermenin tasarısıdır. TÜSEB sözde özerk,
özde tamamen hükümete bağlıdır. Yönetim Kurulu'nun Başkanı bizzat Sağlık
Bakanı'dır. Yönetim Kurulu ve Yüksek Danışma Kurulu üyeleri çok büyük ölçüde
hükümet tarafından atanmaktadır. Hükümet bu tasarı ile bilimi avucunun içine
almak istemektedir. Bu önerge ile hükümetin kendisine bağlı antidemokratik
yapısı ve geniş yetkiler ile donatılmış bir kurum kurmasının önüne geçilmesi
amaçlanmaktadır.
BAŞKAN – Diğer
önergenin gerekçesini okutuyorum:
Gerekçe:
Maddenin yeniden
değerlendirilmesi amacıyla Tasarıdan çıkarılması öngörülmüştür.
BAŞKAN –
Önergeleri birlikte oylarınıza sunuyorum: Kabul edenler… Kabul etmeyenler…
Kabul edilmiştir.
34’üncü maddeyi
oylarınıza…
MEHMET DOĞAN
KUBAT (İstanbul) – Efendim, madde çıkarıldı.
BAŞKAN – Pardon,
her şey biraz karıştı, biraz hızlı geçiyor, onun için, kusura bakmayınız. Çok
hızlı hareket ediyoruz, maddeleri getirip çıkarıyoruz.
Böylece 34’üncü
madde tasarı metninden çıkarılmıştır, diğerleri de ona göre teselsül
ettirilecektir.
Madde 35’i
oylarınıza sunuyorum: Kabul edenler… Kabul etmeyenler… Kabul edilmiştir.
Madde 36’yı
oylarınıza sunuyorum: Kabul edenler… Kabul etmeyenler… Kabul edilmiştir.
Madde 37’yi
oylarınıza sunuyorum: Kabul edenler… Kabul etmeyenler… Kabul edilmiştir.
Madde 38’i
oylarınıza sunuyorum: Kabul edenler… Kabul etmeyenler… Kabul edilmiştir.
39’uncu madde
üzerinde bir önerge vardır, okutuyorum…
OKTAY VURAL
(İzmir) – Biz çekiyoruz efendim.
BAŞKAN – Onu da
çektik.
O zaman, 39’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
40’ıncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
41’inci madde
üzerinde iki önerge vardır, okutuyorum:
 Türkiye
Büyük Millet Meclisi Başkanlığına 
Görüşülmekte
olan 615 sıra sayılı Kanun Tasarısının çerçeve 41 inci maddesinin aşağıdaki
şekilde değiştirilmesini arz ve teklif ederiz.
Mehmet Naci Bostancı Mehmet
Doğan Kubat  Osman Aşkın Bak
 Amasya  İstanbul İstanbul
 İhsan Şener  Osman
Boyraz  Şirin Ünal 
 Ordu  İstanbul İstanbul

"MADDE
41- 10/12/2003 tarihli ve 5018 sayılı Kamu Malî Yönetimi ve Kontrol Kanununa
ekli (II) sayılı cetvelin "B) Özel Bütçeli Diğer İdareler" bölümüne
"46) Türkiye Sağlık Enstitüleri Başkanlığı" ibaresi
eklenmiştir."
 Türkiye
Büyük Millet Meclisi Başkanlığına
Görüşülmekte
olan 615 Sıra Sayılı Kanun Tasarısının 41 inci maddesinin tasarı metninden çıkartılmasını
arz ve teklif ederiz. 
 
 Pervin Buldan İdris
Baluken Hasip Kaplan
 Iğdır  Bingöl
 Şırnak 
 Kemal Aktaş  Abdullah
Levent Tüzel
 Van İstanbul

BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) –
Katılmıyoruz Sayın Başkanım
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) –Katılıyoruz Başkanım. 
BAŞKAN
– Gerekçeyi okutuyorum:
Gerekçe:
İlgili
alanda uzman ve STK'larında açıklamalarından anlaşıldığı üzere bu yasa tasarısı
ile AKP hükümeti kendine bağlı bir sağlık bilimleri üniversitesi kurma
gayretindedir. Siyasi irade, bu yolla, hem sağlık alanındaki
araştırma-geliştirme çalışmalarını, hem de sağlık yüksek öğretimini kendisine
bağlıyor, özerkliğini yok ediyor, ticarileştiriyor. Ülkemiz gerçekten de bilimsel
araştırmalar bakımından gelişmiş ülkelerin çok gerisindedir. TÜSEB'in amaçları
arasında gösterilen ulusal kaynaklarla ilaç ve tıbbi cihaz geliştirmek kuşkusuz
hem halk sağlığı hem de sağlık harcamalarımız açısından çok doğru bir hedeftir.
Ancak araştırma-geliştirme faaliyetleri gerçek anlamda özgür, idari açıdan
özerk ortamlar ister. Bu ortamların üniversitelerde yaratılması pekala
mümkündür. Oysa bu yasa ile üniversiteler daha etkisiz hale gelecek, bilim
denetim altına girecek, bilimsel üretim esas olarak kar elde etmeye yarayan bir
etkinlik haline gelecektir. Özel bütçeli, özel hukuk hükümlerine tabi,
şirketleşmeyi teşvik eden yapısı ile TÜSEB, niyetin tam da bu olduğunu açıkça
ortaya koymuştur. Bu tasarı bilimsel çalışmanın ticari değere dönüştürülmesinin
tasarısıdır. Ar-Ge adı altında, uygun bulduğuna şirket kurdurmanın, uygun bulduğuna
geri ödemesiz destek ve hibe vermenin tasarısıdır. TÜSEB sözde özerk, özde
tamamen hükümete bağlıdır. Yönetim Kurulu'nun Başkanı bizzat Sağlık Bakanı'dır.
Yönetim Kurulu ve Yüksek Danışma Kurulu üyeleri çok büyük ölçüde hükümet
tarafından atanmaktadır. Hükümet bu tasarı ile bilimi avucunun içine almak
istemektedir. Bu önerge ile hükümetin kendisine bağlı antidemokratik yapısı ve
geniş yetkiler ile donatılmış bir kurum kurmasının önüne geçilmesi amaçlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının çerçeve 41 inci maddesinin aşağıdaki
şekilde değiştirilmesini arz ve teklif ederiz.
 Mehmet Doğan Kubat
(İstanbul) ve arkadaşları
"MADDE 41-
10/12/2003 tarihli ve 5018 sayılı Kamu Malî Yönetimi ve Kontrol Kanununa ekli
(II) sayılı cetvelin "B) Özel Bütçeli Diğer İdareler" bölümüne
"46) Türkiye Sağlık Enstitüleri Başkanlığı" ibaresi
eklenmiştir."
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılıyoruz.
BAŞKAN –
Gerekçeyi okutuyorum:
Gerekçe:
Tasarının
Çerçeve 34 üncü maddesinin Tasarıdan çıkarılmasının sonucu olarak maddede
gerekli düzenleme yapılması amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul edilen bu
önerge doğrultusunda 41’inci maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
42’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 Sıra Sayılı Kanun Tasarısının 42 inci maddesinin tasarı metninden
çıkartılmasını arz ve teklif ederiz.
 Pervin Buldan İdris
Baluken Hasip Kaplan 
 Iğdır Bingöl Şırnak

 Kemal Aktaş Abdullah
Levent Tüzel
 Van İstanbul
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
BAŞKAN –
Gerekçeyi okutuyorum:
Gerekçe: 
Mevcut kanunda
"Meyhane, kahvehane, kıraathane, bar, elektronik oyun merkezleri gibi
umuma açık yerler ile açık alkollü içki satılan yerlerin, okul binalarından
kapıdan kapıya en az yüz metre uzaklıkta bulunması zorunludur." Hükümet bu
yasal düzenleme ile dönüşüm programına dahil olacak dershanelerin 2018-2019
eğitim öğretim yılına kadar bu zorunluluktan muaf olmasını sağlamaktadır. Diğer
bir deyişle AKP iktidarı eğitimin neoliberal politikalar bağlamında
özelleştirilme sürecinde sermayeye yeni alanlar açmakta ve kolaylıklar
getirmektedir. Hiçbir eğitim kurumuna yasal güvence ile imtiyaz tanınamaz. İş
bu önerge bu gerekçe ile verilmiştir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
42’nci maddeyi
oylarınıza sunuyorum: Kabul edenler… Kabul etmeyenler… 42’nci madde kabul
edilmiştir.
43’üncü madde
üzerinde aynı mahiyette olan iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 43. Maddesinde geçen “vekil” ibaresinin metinden çıkarılmasını arz
ve teklif ederiz.
 Aytuğ Atıcı  Ali
Serindağ  Fatma Nur Serter
 Mersin  Gaziantep
 İstanbul
 Mehmet Ali Ediboğlu  Ramazan
Kerim Özkan  Hülya Güven
 Hatay  Burdur İzmir
 Mehmet Hilal Kaplan  
 Kocaeli   
Aynı mahiyetteki diğer
önergenin imza sahipleri:
Seyfettin Yılmaz Cemalettin
Şimşek  Alim Işık
 Adana Samsun Kütahya
 Emin Çınar Ali
Öz D. Ali Torlak
 Kastamonu Mersin İstanbul
BAŞKAN – Komisyon
önergeye katılıyor mu?
SAĞLIK, AİLE, ÇALIŞMA
VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz Sayın
Başkanım.
BAŞKAN – Hükûmet?
SAĞLIK BAKANI MEHMET
MÜEZZİNOĞLU (Edirne) – Katılamıyoruz Sayın Başkan.
BAŞKAN – Sayın Atıcı,
buyurunuz.
AYTUĞ ATICI (Mersin) –
Teşekkür ederim Sayın Başkan.
Değerli arkadaşlar, söz
konusu hemşireler olunca mutlaka birkaç çift laf etmemiz gerekiyor çünkü sağlık
ordusunun en önemli elemanlarıdır hemşireler, âdeta lokomotifidir ve hemşireler
olmadan da sağlık sistemi yürüyemez hiçbir şekilde. Ama, bu maddeden anladığımız
kadarıyla, sizler, daha önceki uygulamalarınıza benzer şekilde, vekil ebe ve
hemşire istihdam ediyorsunuz. Bakın, ilk söylediğim cümleleri hatırlayın:
Sağlık sistemi ebesiz, hemşiresiz olmaz dedik, asla olmaz ama şimdi, siz
kalkıyorsunuz, vekil ebe ve hemşire istihdamını gündeme getiriyorsunuz. Bunun
kabul edilmesi mümkün değil. Vekâleten iş yapma taşeronluk sisteminden daha da
kötü, kölelik benzeri bir iştir. Yani, bir insanı taşeron yapıyorsunuz, hadi
neyse ama vekil ebe, vekil hemşire yaptığınız zaman, âdeta kölelik sistemidir.
Bir klinikte bir hemşire var, bir vekil hemşire var, bir de hemşire yardımcısı
var; burada bir çalışma barışından söz etmek hiçbir şekilde mümkün değildir.
Sağlık Bakanlığının da bunu sürdürmeye hiçbir şekilde hakkı yoktur. O yüzden de
iş güvencesi son derece önemli olan ve kritik işler yapan bu ebe hemşirelerde
vekil çalışma sistemine son verilmelidir diyor, sizleri saygıyla selamlıyorum.
BAŞKAN –
Teşekkür ederiz Sayın Atıcı.
Diğer önerge
üzerinde, Mersin Milletvekili Ali Öz. 
Buyurunuz Sayın
Öz.
ALİ ÖZ (Mersin)
– Teşekkür ediyorum Sayın Başkanım.
Sayın Başkan,
değerli milletvekilleri; 615 sıra sayılı Kanun Tasarısı’nın 43’üncü maddesinde
bizim de ifade edeceğimiz önemli bir şey; gerçekten, hemşirelik mesleğinin
“vekil ebe”, “vekil hemşire”, isimlerinin bile bu şekilde anılmasının çok doğru
olmadığı kanaatindeyim. 
Gerçekten,
sağlık hizmetini bir bütünlük içerisinde değerlendirdiğimiz zaman, hemşirelerin
bu işin lokomotifi olduğunu, dolayısıyla sağlık hizmeti üretmenin bir ekip çalışması
neticesinde ortaya çıkacağını herhâlde hiç bilmeyenimiz yoktur. Dolayısıyla,
bunların özlük haklarını sınırlayacak, isimlerinin bile önüne bir sıfat
getirecek zedeleyici şeylerden uzak durulmasının daha doğru olacağı
kanaatindeyim. 
Burada kabul ettiğimiz
bazı maddelerle alakalı aslında birtakım sıkıntıları da beraberinde
getirdiğimiz bir süreci yaşıyoruz. Özellikle sağlık hizmetinde kaliteli hizmet
üretmek için ve aynı zamanda vatandaşlarımızın mağduriyetini giderici, bu
kanundan sonra yeni önlemleri hızlı bir şekilde almamız gerektiği noktasında da
birtakım uyarıları yapmakla kendimizi mükellef addediyorum. 
Özellikle zor
hastaların, özellikle çok özellikli ameliyatlarını bundan sonra tıp
fakültelerinde, eğitim hastanelerinde doktorların kaçarak yapmayacakları
endişemi sizlerle paylaşmak istiyorum. Bununla alakalı gerek Sağlık
Bakanlığının gerekse Sağlık Komisyonundaki arkadaşların bir araya gelerek çok
detaylı bir inceleme yapmak, bir karara varmak zorunda olduğunu da ifade etmek
isterim. Zor ameliyatları eğer bugünkü şartlarda, döner sermayeden kısıtlı
gelir imkânı sağlayarak üniversite hocalarına yaptırmaya kalkarsak bundan en
büyük zararı vatandaşlarımız görecektir. 
Dolayısıyla,
vatandaşları mağdur etmenin, vatandaşlara bu mağduriyeti yaşatmanın bedelini
mutlaka… Bu yüce millet de bizi affetmeyecek diyor, yüce heyeti saygılarımla
selamlıyorum.
BAŞKAN –
Teşekkür ederiz Sayın Öz.
Aynı mahiyetteki
bu iki önergeyi birlikte oylarınıza sunuyorum: Kabul edenler… Kabul etmeyenler…
Kabul edilmemiştir.
Madde 43’ü
oylarınıza sunuyorum: Kabul edenler… Kabul etmeyenler… Kabul edilmiştir.
44’üncü madde
üzerinde önerge yok.
Madde 44’ü
oylarınıza sunuyorum: Kabul edenler… Kabul etmeyenler… Kabul edilmiştir.
45’inci madde
üzerinde ikisi de aynı mahiyette olmak üzere iki önerge vardır, okutuyorum…
OKTAY VURAL
(İzmir) – Biz çekiyoruz 45’i.
BAŞKAN – 45’i
çektiniz, bir önerge kaldı.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının çerçeve 45 inci maddesinin Tasarıdan
çıkarılmasını arz ve teklif ederiz.
 Mehmet Naci Bostancı Mehmet
Doğan Kubat Ali Ercoşkun
 Amasya İstanbul Bolu
 İhsan Şener Osman
Aşkın Bak Osman Boyraz
 Ordu İstanbul İstanbul

BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Takdire bırakıyoruz.
BAŞKAN –
Gerekçe…
Gerekçe:
Tasarının
Çerçeve 34 üncü maddesinin Tasarıdan çıkarılmasının sonucu olarak maddenin de
Tasarıdan çıkarılması amaçlanmıştır.
BAŞKAN –
Oylarınıza sunuyorum: Kabul edenler… Kabul etmeyenler… Böylece önerge kabul
edilip 45’inci madde çıkarılmıştır.
46’ncı madde
üzerinde ikisi aynı mahiyette olmak üzere…
OKTAY VURAL (İzmir)
– Efendim, çekiyoruz biz.
BAŞKAN – Siz
çektiniz.
46’ncı madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının çerçeve 46 ncı maddesinin Tasarıdan
çıkarılmasını arz ve teklif ederiz.
 Mehmet Naci Bostancı Mehmet
Doğan Kubat Ali Ercoşkun
 Amasya İstanbul Bolu
 İhsan Şener Hacı
Bayram Türkoğlu İlyas Şeker
 Ordu Hatay Kocaeli
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz efendim.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Takdire bırakıyoruz Sayın Başkan.
BAŞKAN –
Gerekçe…
Gerekçe:
Tasarının
Çerçeve 34 üncü maddesinin Tasarıdan çıkarılmasının sonucu olarak maddenin de
Tasarıdan çıkarılması amaçlanmıştır.
BAŞKAN –
Oylarınıza sunuyorum: Kabul edenler… Kabul etmeyenler… Önerge kabul edilmiş ve
böylece 46’ncı madde çıkarılmıştır.
47’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı Kanun Tasarısının 47 nci maddesinin çıkarılarak diğer
maddelerin teselsül ettirilmesini arz ve teklif ederiz.
 Mehmet Naci Bostancı Oktay
Vural Engin Altay
 Amasya İzmir Sinop
 Mehmet Doğan Kubat İdris
Baluken  Aytuğ Atıcı
 İstanbul Bingöl Mersin
BAŞKAN -
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Takdire bırakıyoruz.
BAŞKAN –
Gerekçe…
Gerekçe:
Maddenin yeniden
değerlendirilmesi amacıyla Tasarıdan çıkarılması öngörülmüştür.
BAŞKAN –
Oylarınıza sunuyorum: Kabul edenler… Kabul etmeyenler… Kabul edilmiştir.
Böylece 47’nci
madde çıkarılmıştır.
48’inci madde
üzerinde aynı mahiyette olmak üzere iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 615 sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı" nın 48. Maddesinde geçen "Bu şekilde görevlendirilenlere bu
görevlerinden dolayı ayrıca herhangi bir ödeme yapılmaz." Cümlesinin
metinden çıkarılmasını teklif ederiz.
Aytuğ Atıcı Ali
Serindağ Fatma Nur Serter
 Mersin Gaziantep 
İstanbul
Hülya Güven Ramazan
Kerim Özkan Mehmet Ali Ediboğlu
 İzmir Burdur 
Hatay
 Mehmet
Hilal Kaplan
 Kocaeli
Aynı mahiyetteki
diğer önergenin imza sahipleri:
Seyfettin Yılmaz Emin
Çınar S. Nevzat Korkmaz
 Adana Kastamonu 
Isparta
D. Ali Torlak Lütfü
Türkkan Ali Öz
İstanbul Kocaeli Mersin
BAŞKAN -
Komisyon önergelere katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Başkanım.
BAŞKAN – Sayın
Akar, buyurunuz efendim. (CHP sıralarından alkışlar)
HAYDAR AKAR
(Kocaeli) – Sayın Başkan, değerli milletvekilleri; çok uzun konuşmayacağım,
biliyorum ki bitsin diye bir an evvel bu yasanın geçmesi için bütün gruplar
anlaşmış.
Bugün TOKİ’nin
denetimi vardı; yukarıda KİT Komisyonunda, Kamu İktisadi Teşebbüsleri
Komisyonunda TOKİ’nin denetimi vardı ve bu denetim sırasında şunu öğrendik ki
şu anda mevcut 167 tane hastane TOKİ tarafından yapılıyor. Ama 167 tane hastane
TOKİ tarafından yapılırken bazı sıkıntılar ortaya çıkmış. Bu sıkıntılar,
örneğin bazı hastanelerin beton kalitesinin beton kriterlerine uygun olmadığı
tespit edilmiş; bazı hastane yapımlarında demirin eksik yapıldığı, ebadına
uygun demir kullanılmadığı tespit edilmiş.
Şimdi, bu
hastanelerde hastalarımız yatacak, doktorlarımız, hemşirelerimiz görev yapacak
ve böyle sıkıntılarla karşı karşıyayız. Bunların denetimi de müşavirlik
firmalarına verilmiş yani müşavirlik firmaları kontrol amaçlı denetim yapıyorlar
ama denetim yaparken de oralarda ne işçi sağlığı ve iş güvenliği denetim uzmanı
ne de inşaat mühendislerinin bulunmadığı tespit edilmiş Sayıştay raporlarında.
Böyle bir durumla karşı karşıyayız. Size de, lütfen, rica ediyorum, bu
hastaneler hepimizin hastaneleri, doğru düzgün yapılması konusunda gayret etmeniz
ve sizin inşaat emlakiniz varsa TOKİ’den ayrı olarak denetletmeniz gerekiyor. 
Bazı
hastanelerin geçici kabulü yapılırken de bunlar götürü usulü verildiği için
yüzde 5’lik bir kanunen yetki var, geçici kabul yapılabilmesi için, eksiklerin
tamamlanabilmesi için. Şimdi, şöyle bir şey yapıyorlar: Atıyorum, 20 milyon
lira tutuyor yatırım bedeli, götürü bedel 20 milyon lira. Yüzde 5 dediğiniz
zaman 1 milyon TL’lik bir geçici kabuldeki eksiklikleri çıkartıyorlar ama iş
sonuçlandığında yüzde 13’ü, 14’ü, 15’i buluyor. Yani, mevcut kanunu arkadan
dolanıyorlar ve oradaki geçici kabulü yapabilmek için de bu eksikliklere göz
yumuyorlar, daha sonra da büyük rakamlar ödüyorlar. 
Yine, yaptığınız
hastanelerin bir kısmının dere yatağında olduğuna şahit olduk, çok ilginç bir
şey. 
AYTUĞ ATICI
(Mersin) – Gerçekten mi?
HAYDAR AKAR
(Devamla) – Hastanenin temelinin sonra mevzi plan değişiklikleri yapılmış.
Sonra, hastanenin birinin doğal gaz borusunun üzerine yapılması kararına şahit
olduk. Bunlar çok önemli şeyler çünkü 2003’te çıkartılan bir yasayla TOKİ’ye
tapusu alınmadan, vaziyet mevzi planı yapılmadan ihale açma, ihale yapma şansı
tanınmış ve bunların şartnamesi hazırlanarak hiç yer bile belli değilken ihale
yapılmış ve böyle ihaleler yapılınca da daha sonra yere gidip baktıklarında
duvara toslamışlar, işte, doğal gaz boru hattına toslamışlar, işte dere
yatağına toslamışlar ve böyle sıkıntılar oluşmuş. 
AYTUĞ ATICI
(Mersin) – Kayseri’de bataklığa…
HAYDAR AKAR
(Devamla) – Evet. 
Yine, sekiz yüz
gün geçmiş, yapımına başlanmış, sekiz yüz gün… Yani, üç yüz altmış beşe
baktığınız zaman -bir yılda üç yüz altmış beş gün var- yaklaşık üç seneyi
geçmiş olmasına rağmen, Sağlık Bakanlığı projede düzeltme istiyor,
reorganizasyon istiyor. Tekrar, işte, acil servisinin yapısını değiştiriyor, ne
bileyim, alt tarafa, zemin kata mahkûm odası, mahkûmun yatacağı yerler istiyor
ve sekiz yüz gün sonra projenin tadilatını istiyor; tabii, bunlar da
gecikmelere sebep oluyor. E, gecikmelere sebep olduğunda, bu, idareden
kaynaklanan ya da yükleniciden kaynaklanan bir gecikme olmadığı için de cezai
yaptırım uygulanamıyor. Böyle sıkıntılar var, bunun da Sağlık Bakanlığı
tarafından denetlenmesi gerektiğine inanıyorum.
Bir de hastane
projeleri verilirken artık bir standarda uygun olarak yani kentin nüfusunu mu
baz alacaksınız, kentin coğrafi konumunu mu baz alacaksınız ya da oradaki iklim
şartlarını mı baz alacaksınız, neyi alacaksanız buna göre… Yani, eğer sıcak
iklimde, Antalya’da yapıyorsanız klimasının; soğuk iklimde, Erzurum’da
yapıyorsanız ısıtma sistemlerinin bir standardı olmalı ama hiçbir standardı
yok. Hastane inşaatlarına başlanıyor, üç yüz gün geçiyor, beş yüz gün geçiyor
Sağlık Bakanlığı tarafından düzeltme talep ediliyor. Bunların da yanlış işler
olduğunu söylüyorum. 
Bakanın bu
konulara önem vermesini ve gerekli düzeltmeleri şimdiden yapmasını, bundan
sonra yapılacak hastanelerde bunlara dikkat etmesi gerektiğini düşünüyorum
çünkü bu hastaneler hepimizin hastanesi. Allah korusun, başımıza bir iş
geldiğinde biliyorum ki -ben 1999’da deprem bölgesinde yaşadım- kamu tarafından
yapılan hastanelerimizin yıkıldığına şahit olduk. Yani, demir eksiğinin olduğu,
betonarme standartlarının yanlış kullanıldığı veya eksik olduğu bir hastane
inşaatının devam etmesini kabul edebilir misiniz? Bunların mutlaka
denetlenmesi, bunların mutlaka gözden geçirilmesi gerekir diyorum, hepinize
teşekkür ediyorum. (CHP sıralarından alkışlar) 
BAŞKAN –
Teşekkür ederiz Sayın Akar.
Gerekçeyi
okutuyorum:
Gerekçe:
Görevlendirmelerde
herhangi bir ödeme yapılmaz ifadesi Anayasamızdaki “angarya” tanımına
uymaktadır. Anayasaya aykırıdır. Ancak, sözleşmeleri olarak çalışan tabipler,
kanun gereği zaten yüksek maaş almaktadır. Burada hedeflenen yüksek maaş
aldırılmak istenenleri bu statüye koyarak koruyup kollamaktır. 
BAŞKAN – Aynı
mahiyetteki bu iki önergeyi birlikte oylarınıza sunuyorum: Kabul edenler… Kabul
etmeyenler… Kabul edilmemiştir. 
48’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
49’uncu madde
üzerinde aynı mahiyette olmak üzere iki önerge vardır, okutuyorum:
OKTAY VURAL
(İzmir) – Biz çekiyoruz efendim.
BAŞKAN – Siz
çektiniz mi?
OKTAY VURAL
(İzmir) – Evet.
BAŞKAN – Peki.
Türkiye Büyük Millet Meclisi Başkanlığına
Görüşülmekte olan 615 sıra sayılı
"Türkiye Sağlık Enstitüleri Başkanlığı Kurulması İle Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı" nın
49. Maddesinin Tasarı metninden çıkarılmasını ve diğer maddelerin buna göre
sıralanmasını teklif ederiz.
 Aytuğ Atıcı  Ali
Serindağ Hülya Güven
 Mersin Gaziantep İzmir
 Fatma Nur Serter Mehmet
Hilal Kaplan Ramazan Kerim Özkan
 İstanbul Kocaeli Burdur
 Mehmet
Ali Ediboğlu
 Hatay
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) –
Katılmıyoruz Sayın Başkan.
BAŞKAN
– Hükûmet?
SAĞLIK
BAKANI MEHMET MÜEZZİNOĞLU (Edirne) - Katılamıyoruz Sayın Başkan.
AYTUĞ
ATICI (Mersin) – Gerekçe…
BAŞKAN
– Gerekçeyi okutuyorum: 
Gerekçe:
Bu
madde ile daha 2,5 yıl önce 663 sayılı KHK ile kurulan Sağlık Bakanlığı Sağlık
Araştırmaları Genel Müdürlüğü kaldırılmaktadır. Gerekçe, kurulan TÜSEB'dir.
Bu
madde, TÜSEB'in Bakanlığa bağlı, özerk olmayan bir yapı olduğunun itirafıdır.
BAŞKAN
– Oylarınıza sunuyorum: Kabul edenler… Kabul etmeyenler… Kabul edilmemiştir.
49’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Geçici
Madde 1 üzerinde iki önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 615 sıra sayılı Kanun Tasarısının geçici 1 inci maddesinin birinci
fıkrasına “2014” ibaresinden sonra gelmek üzere “ve 2015” ibaresinin
eklenmesini arz ve teklif ederiz.
 Ahmet Aydın Mehmet
Doğan Kubat Hacı Bayram Türkoğlu
 Adıyaman İstanbul Hatay
 İlyas Şeker Osman
Kahveci
 Kocaeli Karabük
Türkiye Büyük Millet Meclisi
Başkanlığına
Görüşülmekte
olan 615 sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı" nın GEÇİCİ MADDE 1'in ikinci fıkrasında geçen "Yönetim
Kurulu tarafından" ibaresinden sonra gelmek üzere "oybirliği
ile" ibaresinin eklenmesini teklif ederiz.
 Aytuğ Atıcı Kadir
Gökmen Öğüt Mahmut Tanal
 Mersin İstanbul İstanbul
 Fatma Nur Serter Hasan
Ören
 İstanbul Manisa
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) –
Katılmıyoruz Sayın Başkan.
BAŞKAN
– Hükûmet?
SAĞLIK
BAKANI MEHMET MÜEZZİNOĞLU (Edirne) - Katılamıyoruz Sayın Başkan.
AYTUĞ
ATICI (Mersin) – Gerekçe…
BAŞKAN
– Gerekçeyi okutuyorum: 
Gerekçe:
Yönetmelikler
yürürlüğe girene kadar yönetim kurulunun alacağı kararların oybirliği ile
alınması amaçlanmıştır.
BAŞKAN
– Oylarınıza sunuyorum: Kabul edenler… Kabul etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 615 sıra sayılı Kanun Tasarısının geçici 1 inci maddesinin birinci
fıkrasına “2014” ibaresinden sonra gelmek üzere “ve 2015” ibaresinin
eklenmesini arz ve teklif ederiz.
Ahmet Aydın (Adıyaman) ve arkadaşları
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Genel
Kurulun takdirine bırakıyoruz efendim.
BAŞKAN
– Hükûmet?
SAĞLIK BAKANI
MEHMET MÜEZZİNOĞLU (Edirne) – Takdire bırakıyoruz Sayın Başkan.
BAŞKAN –
Gerekçeyi okutuyorum:
Gerekçe:
2015 mali yılı
bütçe kanunu hazırlıkları tamamlanmış olduğundan TÜSEB’in 2015 yılı
harcamalarının da fıkrada belirlenen usülle karşılanması öngörülmektedir.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir.
Geçici madde 1’i
oylarınıza sunuyorum: Kabul edenler... Kabul etmeyenler... Kabul edilmiştir.
50’nci madde
üzerinde ikisi aynı mahiyette olmak üzere iki önerge vardır, okutuyorum:
 Türkiye
Büyük Millet Meclisi Başkanlığına 
Görüşülmekte
olan 615 sıra sayılı Türkiye Sağlık Enstitüleri Başkanlığı Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının;
50. Maddesinin
aşağıdaki şekilde değiştirilmesini arz ve teklif ederiz.
"MADDE
50-(1) Bu Kanun yayımı tarihinde yürürlüğe girer."

Seyfettin Yılmaz Cemalettin
Şimşek  Zühal Topcu
 Adana Samsun 
Ankara
 D. Ali Torlak Ali
Öz  Emin Çınar
 İstanbul Mersin 
Kastamonu
AYTUĞ ATICI
(Mersin) – Biz çekiyoruz efendim.
BAŞKAN –
Çektiniz…
Komisyon
önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
efendim.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
BAŞKAN –
Gerekçeyi okutuyorum:
Gerekçe:
Bazı enstitülere
3 yıl tanımanın bir anlamı yoktur. Bakanlık aslında diğer enstitülere çok ta
ihtiyaç duymamaktadır. Bunlar kendi yok adı var kurumlar olabilir. Asıl amaç, 2
enstitü ile beklenen yararların sağlanmasıdır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
Madde 50’yi
oylarınıza sunuyorum: Kabul edenler... Kabul etmeyenler... Kabul edilmiştir.
51’inci maddede
bir önerge vardır, okutuyorum:
 Türkiye
Büyük Millet Meclisi Başkanlığına 
Görüşülmekte
olan 615 sıra sayılı "Türkiye Sağlık Enstitüleri Başkanlığı Kurulması İle
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı" nın 51. Maddesinde geçen "yürütür" ibaresinin
"yürütmekle sorumludur.” Şeklinde değiştirilmesini teklif ederiz.
 Aytuğ Atıcı Mehmet
Hilal Kaplan Ramazan Kerim Özkan
 Mersin Kocaeli 
Burdur
Mehmet Ali
Ediboğlu Ali Serindağ Fatma Nur Serter
 Hatay Gaziantep 
İstanbul
 Hülya Güven
 İzmir
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
SAĞLIK BAKANI
MEHMET MÜEZZİNOĞLU (Edirne) – Katılamıyoruz Sayın Başkan.
BAŞKAN – Sayın
Atıcı, buyurunuz efendim.
AYTUĞ ATICI
(Mersin) – Teşekkür ederim Sayın Başkan.
Değerli
arkadaşlar, Türkiye'de Sağlık Enstitüleri Başkanlığını bu şekilde kurmuş
oldunuz. Umarım, Sağlık Bakanlığı kendi asli görevlerini unutmayarak burada
kuracağı enstitüler aracılığıyla Türkiye’de üretilen bilime katkı sunar. 
Ancak, sağlık
torba yasası hâline gelen bu yasa tasarısıyla dokunamadığımız ve Hükûmetin özür
borcu olduğu bazı kesimler vardır, onları da buradan anmak istiyorum. Örneğin,
elimizde imkân olduğu hâlde bu yasa tasarısıyla asistan hekimlerin sorunlarını
çözemedik. Onlara bu Hükûmetin bir özür borcu vardır. Hemşirelerin sorunlarını
çözemediğimiz gibi, onlara vekil hemşirelik gibi garip bir uygulamayı reva gördük.
Bu Hükûmetin onlara da borcu var. Tıbbi teknologların sorunlarını çözemedik,
istihdam sorunlarını çözemedik. Bu Hükûmet onlardan da özür dilemelidir. En
büyük özrü ise taşeron işçilerinedir çünkü sağlık hizmetlerinin sunulmasında
taşeron işçilerin rolü çok çok büyüktür ve maalesef, Sağlık Bakanlığı kamuda en
fazla taşeron çalıştıran Bakanlık hâline gelmiştir O nedenle, sorunlarını
çözemediğimiz, kadroya alamadığımız taşeron işçilere de bu Hükûmetin bir özür
borcu vardır. Yine, sağlık uygulamaları tebliği nedeniyle ameliyatları duran ve
bu nedenle ameliyat edilemeyen hastalara da bir özür borcu vardır bu Hükûmetin
ve bu hastalardan da mutlaka özür dilemelidir. Her ne kadar burada pek çok
uygulama yapıldı ise de eğitim ve araştırma hastanelerinde bulunan şef ve şef
yardımcılarının sorunları olduğu gibi durmaktadır. Bu Hükûmetin onlara da bir
özür borcu vardır. Öğretim üyelerinin sorunları çığ gibi büyümüştür ve en son,
Anayasa Mahkemesinin verdiği kararla da bu sorunlara bir yenisi daha
eklenmiştir ve bu öğretim üyelerinin sorunlarını çözemediği için bu Hükûmet,
öğretim üyelerinden de özür dilemelidir. Tıbbi sekreterlerin, özenle
yetiştirdiğimiz ve bütün raporlarımızı tutmasını istediğimiz tıbbi
sekreterlerin de kadro ve istihdam sorunları çözülebilecek iken bu yasayla,
onlar da çözülememiştir ve bu Hükûmetin tıbbi sekreterlere de bir borcu vardır.

Sağlık
hizmetlerinin bir bütün olduğunu unutmamalıyız. En kıdemli profesörden tutun da
yerleri temizleyen taşeron işçisine kadar, herkes el ele kol kola, iş barışı
içerisinde, huzurla, emeğinin karşılığını alarak, alın terinin karşılığını
alarak hizmet ürettiği zaman bebek ölümleri azalmaya devam edecektir, anne
ölümleri azalmaya devam edecektir, aksi takdirde sağlık sistemi her geçen gün
daha da kötüye gidecektir ve piyasanın vahşi kapitalizmine teslim edilecektir. 
Bu endişelerle
ve kaygılarla hepinize saygılar sunuyor ve iyi geceler diliyorum. 
BAŞKAN –
Teşekkür ederiz Sayın Atıcı.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
51’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Böylece ikinci
bölümde yer alan maddelerin oylamaları tamamlanmıştır.
Tasarının
görüşmeleri de tamamlanmıştır.
Beş dakika ara
veriyorum.
Kapanma Saati: 22.21
ALTINCI OTURUM
Açılma Saati:
22.28
BAŞKAN: Başkan
Vekili Şükran Güldal MUMCU
KÂTİP ÜYELER:
Bayram ÖZÇELİK (Burdur), Dilek YÜKSEL (Tokat)
----0----
BAŞKAN – Sayın
milletvekilleri, Türkiye Büyük Millet Meclisinin 14’üncü Birleşiminin Altıncı
Oturumunu açıyorum. 
615 sıra sayılı
Kanun Tasarısı’nın görüşmelerine kaldığımız yerden devam edeceğiz. 
Komisyon? Yok.
Ertelenmiştir. 
4’üncü sırada
yer alan, İstanbul Tahkim Merkezi Kanunu Tasarısı ile Sanayi, Ticaret, Enerji,
Tabii Kaynaklar, Bilgi ve Teknoloji Komisyonu ile Adalet Komisyonu Raporlarının
görüşmelerine devam edeceğiz.
4.- İstanbul Tahkim Merkezi Kanunu
Tasarısı ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu ile Adalet Komisyonu Raporları (1/758) (S. Sayısı: 640)

BAŞKAN –
Komisyon? Yok.
Ertelenmiştir. 
Diğer işlerde de
komisyonun bulunamayacağı anlaşıldığından, sözlü soru önergeleri ile alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için, 18 Kasım 2014 Salı günü saat 15.00’te
toplanmak üzere birleşimi kapatıyorum.
 Kapanma
Saati: 22.29




(X) 615 sıra sayılı Basmayazı 10 Temmuz
2014 tarihli 115’inci Birleşim Tutanağı’na eklidir. 




