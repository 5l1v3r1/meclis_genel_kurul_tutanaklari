



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

37’nci Birleşim
19 Aralık 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11)
IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden
Tanzanya-Türkiye Parlamentolar Arası Dostluk Grubu Başkanı Fatma Hassan Toufıq
ve Tanzanya’nın Ankara Büyükelçisi Elizabeth Kiango Kiondo ile beraberindeki
heyete "Hoş geldiniz." denilmesi
2.- Başkanlıkça, Genel Kurulu ziyaret eden Portekiz
Parlamentosu Dışişleri ve Yurtdışındaki Portekiz Toplulukları Komisyonu Başkanı
Sergio Sousa Pinto ile beraberindeki heyete "Hoş geldiniz." denilmesi
3.- Başkanlıkça, Genel Kurulu ziyaret eden
Türkiye-Avrupa Birliği Karma Parlamento Komisyonu Eş Başkanı Manolis
Kefalogiannis ile beraberindeki heyete "Hoş geldiniz." denilmesi

V.- AÇIKLAMALAR
1.- Çankırı Milletvekili Muhammet Emin Akbaşoğlu’nun,
5,7 olan on altı yıllık ortalama büyüme oranının dünya rekoru olduğuna, her
kıyaslamanın kendi içinde yapılması gerektiğine, bütçenin büyük kısmının millî
eğitime, sağlığa ve Aile, Çalışma ve Sosyal Hizmetler Bakanlığına ayrıldığına
ilişkin açıklaması
2.- Kars Milletvekili Ayhan Bilgen’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
3.- Çankırı Milletvekili Muhammet Emin Akbaşoğlu’nun,
Bursa Milletvekili Orhan Sarıbal’ın 10 sıra sayılı 2019 Yılı Bütçe Kanun
Teklifi’nin 6’ncı maddesi üzerinde CHP Grubu adına yaptığı konuşmasındaki bazı
ifadelerine ilişkin açıklaması
4.- Sakarya Milletvekili Muhammed Levent Bülbül’ün,
Batman Milletvekili Ayşe Acar Başaran’ın 10 sıra sayılı 2019 Yılı Bütçe Kanun
Teklifi’nin 7’nci maddesi üzerinde HDP Grubu adına yaptığı konuşmasındaki bazı
ifadelerine ilişkin açıklaması
5.- Kars Milletvekili Ayhan Bilgen’in, 30 kişinin
ölümüne sebebiyet veren bir vakanın anılmaya ve sorumlularından hesap sorulmaya
değer olduğuna, cezaevinde kalanların cezasını çekmesinin başka bir şey,
insanca muamele görmesinin başka bir şey olduğunun unutulmaması gerektiğine
ilişkin açıklaması
6.- Çankırı Milletvekili Muhammet Emin Akbaşoğlu’nun,
terör örgütlerinin cezaevlerindeki asayişi bozması ve isyana kalkması neticesinde
müdahalenin söz konusu olduğuna, devletin kurallarına harfiyen uyulması
gerektiğine ilişkin açıklaması
7.- Çankırı Milletvekili Muhammet Emin Akbaşoğlu’nun,
politikaların eleştirilebileceğine ama şahsiyetle uğraşılmaması gerektiğine,
Yeni Ekonomi Programı ve enflasyonla topyekûn mücadele çerçevesinde cari açığın
azaldığına ilişkin açıklaması
8.- İstanbul Milletvekili Engin Altay’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ve
siyasette “diktatör” kavramının hakaret olmadığına ilişkin açıklaması
9.- Çankırı Milletvekili Muhammet Emin Akbaşoğlu’nun,
seçimlere gidilen sistemde diktatör olamayacağına ilişkin açıklaması
10.- Kocaeli Milletvekili Lütfü Türkkan’ın, Franco’nun,
Hitler’in, Mussolini’nin diktatör olduğuna ve bunların yönettiği sistemde de
seçim yapıldığına ilişkin açıklaması
11.- Çankırı Milletvekili Muhammet Emin Akbaşoğlu’nun,
kendisine hizmet edenleri on altı yıldır iktidara getiren milletin iradesine
herkesin saygı göstermek zorunda olduğuna ilişkin açıklaması
12.- Çankırı Milletvekili Muhammet Emin Akbaşoğlu’nun,
Denizli Milletvekili Gülizar Biçer Karaca’ın 10 sıra sayılı 2019 Yılı Bütçe
Kanun Teklifi’nin 8’inci maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
13.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine,
devletin kör kuruşuna da demokrasiye de sahip çıkacaklarına, demokrasinin tepki
ve protesto rejimi olduğuna ilişkin açıklaması
14.- Çankırı Milletvekili Muhammet Emin Akbaşoğlu’nun,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
15.- Siirt Milletvekili Meral Danış Beştaş’ın, Türkiye
İnsan Hakları Vakfı Başkanı Şebnem Korur Fincancı’ya verilen hapis cezasına,
mahkemelere güvenmediklerine çünkü mahkemelerin verilen talimatları karar
olarak ortaya koyan kurumlara dönüştürüldüğüne ilişkin açıklaması
16.- Manisa Milletvekili Özgür Özel’in, Ankara 5. İdare
Mahkemesinin 2011/879 esas numaralı kararına ve 15 Temmuz müzesinin neden
Atatürk Orman Çiftliği’ndeki sit alana yapılmak istendiğini öğrenmek istediğine
ilişkin açıklaması
17.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in farklı bir mahkeme kararına ilişkin açıklama
yaptığına, Beştepe’nin hukuka ve İmar Kanunu’na uygun olduğuna ilişkin
açıklaması
18.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
19.- Çankırı Milletvekili Muhammet Emin Akbaşoğlu’nun,
ifade ettiği kararın tarafsız yargının kararı olduğuna ilişkin açıklaması
20.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
21.- Çankırı Milletvekili Muhammet Emin Akbaşoğlu’nun,
AK PARTİ hükûmetlerinin millet iradesiyle hizmet üretmek için işbaşına
geldiğine ilişkin açıklaması
22.- Çankırı Milletvekili Muhammet Emin Akbaşoğlu’nun,
bütün dünyada gönüllerin iktidarı olduklarına ilişkin açıklaması
23.- Ankara Milletvekili Filiz Kerestecioğlu Demir’in,
Mavi Marmara Anlaşması’nın altında “Kudüs” yazdığına ilişkin açıklaması
24.- Çankırı Milletvekili Muhammet Emin Akbaşoğlu’nun,
Ankara Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
25.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
26.- Konya Milletvekili Esin Kara’nın, “Cennet ya
burasıdır ya buranın altındadır.” sözünün Alaaddin Keykubat tarafından Konya
Beyşehir için söylendiğine ilişkin açıklaması
27.- Zonguldak Milletvekili Deniz Yavuzyılmaz’ın, 3713
sayılı Kanun’un 21’inci maddesinde düzenleme yapılarak şehit erbaş ve erlerin
yakınlarının mağduriyetinin ortadan kaldırılması gerektiğine ilişkin açıklaması
28.- Çankırı Milletvekili Muhammet Emin Akbaşoğlu’nun,
AK PARTİ’nin on altı yıldır özgürlükleri genişleten, kalkınmaya, toplumsal ve
sosyal adalete önem veren bir uygulama içerisinde olduğuna, Türkiye
hükûmetlerinin terörle mücadelede hiçbir ödün vermediğine ilişkin açıklaması
29.- İstanbul Milletvekili Engin Altay’ın, memlekette
Kürt sorunu olmasaydı Hükûmetin Oslo’dan başlayarak İmralı’da, Kandil’de,
Dolmabahçe’de, Habur’da ne işi olduğunu öğrenmek istediğine, Türkiye’de Kürt
kültürüne, Kürt kimliğine yönelik asimilasyon süreci yaşandığına ilişkin
açıklaması
30.- Mersin Milletvekili Fatma Kurtulan’ın, Kürtçenin
eğitim öğretim dili olmasını ve güvence altına alınmasını istediklerine, asimilasyonun
olduğuna ve ülkenin geleceği için demokratik çözümü elzem gördüklerine ilişkin
açıklaması
31.- Sakarya Milletvekili Muhammed Levent Bülbül’ün,
“asimilasyon” kelimesini ve yapılan değerlendirmeleri reddettiklerine, dünya
milletleri içerisinde ırkçılığı bilmeyen tek milletin Türk milleti olduğuna ve
CHP’nin Türkiye Cumhuriyeti devletinin kurucu değerlerine sahip çıkıp
çıkmayacağını öğrenmek istediğine ilişkin açıklaması
32.- Kocaeli Milletvekili Lütfü Türkkan’ın, asimilasyon
görmek isteniyorsa Türk ve Müslümanların asimile olduğu Balkanlara bakılması
gerektiğine, Kürtlerin bu memlekette asimile edildiğini söylemenin gerçeklerin
ardına saklanmak olduğuna ilişkin açıklaması
33.- Çankırı Milletvekili Muhammet Emin Akbaşoğlu’nun,
vatandaşların kanun önünde eşit olduğuna, ayrımcılığın, asimilasyonun söz
konusu olmadığına, herkesin kendi dilini, kültürünü yaşatması için özgürlükleri
genişletici kanuni düzenlemelerin yapıldığına ve Türkiye’de PKK sorunu olduğuna
ilişkin açıklaması
34.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
35.- Çankırı Milletvekili Muhammet Emin Akbaşoğlu’nun,
Maraş ve Sivas olayları sırasında CHP’nin iktidarda olduğuna ve bu konuda
İstanbul Milletvekili Engin Altay’ın düşüncelerini öğrenmek istediğine,
Cumhurbaşkanının sözünün anlamından ve bağlamından koparılmaması gerektiğine,
asimilasyonun söz konusu olmadığına ilişkin açıklaması
36.- İstanbul Milletvekili Engin Altay’ın,
Cumhurbaşkanının beyanına ilişkin açıklaması

VI.- SATAŞMALARA İLİŞKİN KONUŞMALAR
1.- Çankırı Milletvekili Muhammet Emin Akbaşoğlu’nun,
Hatay Milletvekili Barış Atay Mengüllüoğlu’nun 10 sıra sayılı 2019 Yılı Bütçe
Kanun Teklifi’nin 8’inci maddesi üzerinde şahsı adına yaptığı konuşmasında AK
PARTİ Grubuna sataşması nedeniyle konuşması
2.- Hatay Milletvekili Barış Atay Mengüllüoğlu’nun,
Çankırı Milletvekili Muhammet Emin Akbaşoğlu’nun sataşma nedeniyle yaptığı
konuşmasında şahsına sataşması nedeniyle konuşması
3.- İstanbul Milletvekili Engin Altay’ın, Sakaya
Milletvekili Muhammed Levent Bülbül’ün yaptığı açıklamasında Cumhuriyet Halk
Partisi ve şahsına sataşması nedeniyle konuşması
4.- Sakaya Milletvekili Muhammed Levent Bülbül’ün,
İstanbul Milletvekili Engin Altay’ın sataşma nedeniyle yaptığı konuşmasında
şahsına sataşması nedeniyle konuşması
5.- İstanbul Milletvekili Engin Altay’ın, Sakaya
Milletvekili Muhammed Levent Bülbül’ün sataşma nedeniyle yaptığı konuşmasında
Cumhuriyet Halk Partisine sataşması nedeniyle konuşması

VII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 19/12/2018
Çarşamba günkü Birleşiminde 2019 Yılı Merkezi Yönetim Bütçe Kanun Teklifi’nin
13’üncü maddesinin oylanmasına kadar (13’üncü maddesi dâhil) çalışmalarını
sürdürmesi ile 20/12/2018 Perşembe günkü Birleşiminde mezkur teklifin
görüşmelerine 14’üncü maddesinden devam edilmesi ve Perşembe günkü Birleşimde
Merkezi Yönetim Kesin Hesap Kanunu Tasarısı’nın maddelerinin oylanmasının
tamamlanmasına kadar çalışmalarını sürdürmesine ilişkin önerisi 

VIII.- YAZILI SORULAR VE CEVAPLARI
1.- Adana Milletvekili Tulay Hatımoğulları Oruç’un,
basın özgürlüğüne dair uluslararası sıralamalarda Türkiye’nin yerine, tutuklu
gazetecilere ve OHAL sürecinde kapatılan medya kuruluşlarına ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/5928)
2.- Denizli Milletvekili Yasin Öztürk’ün, yazılı
soruların cevaplanmamasına ilişkin sorusu ve Ulaştırma ve Altyapı Bakanı Mehmet
Cahit Turhan’ın cevabı (7/5929)
19 Aralık 2018 Çarşamba
BİRİNCİ OTURUM
Açılma Saati: 11.00
BAŞKAN: Başkan Vekili Mustafa ŞENTOP
KÂTİP ÜYELER: Mustafa AÇIKGÖZ (Nevşehir), Fatma KAPLAN HÜRRİYET
(Kocaeli)
-----0-----
BAŞKAN
– Türkiye Büyük Millet Meclisinin 37’nci Birleşimini açıyorum.
Toplantı
yetersayısı vardır, görüşmelere başlıyoruz. 
Sayın
milletvekilleri, programa göre 2019 Yılı Merkezi Yönetim Bütçe Kanun Teklifi
üzerindeki görüşmelere devam edeceğiz.
III.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (x)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (x)

BAŞKAN
– Komisyon? Yerinde.
Geçen
birleşimde 2019 Yılı Merkezi Yönetim Bütçe Kanun Teklifi’nin 5’inci maddesi
kabul edilmişti.
Şimdi
6’ncı maddeyi okutuyorum: 
Aktarma, ekleme, devir ve iptal işlemleri 
MADDE 6- (1) Bu Kanunla verilen ödeneklerin etkin ve verimli bir
şekilde kullanılması amacıyla, kamu idarelerinin yıl içinde ortaya çıkabilecek
ihtiyaç fazlası ödeneklerinin diğer kamu idarelerinin ödenek ihtiyacının
karşılanmasında kullanılmasını temin etmek veya ödeneklerin öncelikli hizmetlerde
kullanılmasını sağlamak üzere genel bütçe ödeneklerinin yüzde 10’unu aşmamak
kaydıyla; genel bütçe kapsamındaki kamu idareleri ile özel bütçeli idarelerin
bütçelerine konulan (01), (02), (03), (05), (06), (07), (08) ve (09) ekonomik
kodlarındaki ödenekleri kamu idareleri bütçeleri arasında veya Hazine ve Maliye
Bakanlığı bütçesinin “Yedek Ödenek” tertibine aktarmaya Cumhurbaşkanı
yetkilidir.
2) Genel bütçe kapsamındaki kamu idarelerinden hizmeti yaptıracak olan
kamu idaresi, yıl içinde hizmeti yürütecek olan idarenin bütçesine, fonksiyonel
sınıflandırma ayrımına bakılmaksızın ödenek aktarmaya yetkilidir.
(3) Genel bütçe kapsamındaki kamu idareleri, 10/7/2018 tarihli ve 1
numaralı Cumhurbaşkanlığı Kararnamesi kapsamında Çevre ve Şehircilik
Bakanlığına yaptıracağı işlere ilişkin ödeneklerini Çevre ve Şehircilik
Bakanlığı bütçesine aktarmaya yetkilidir.
(4) Millî Savunma Bakanlığı, Jandarma Genel Komutanlığı, Emniyet Genel
Müdürlüğü ve Sahil Güvenlik Komutanlığı bütçelerinde yer alan ve tek merkezden
yönetilmesi gereken ikmal ve tedarik hizmetleri ile bir fonksiyona ait bir
hizmetin diğer bir fonksiyon tarafından yürütülmesi hâlinde ilgili ödeneği,
fonksiyonlar arasında karşılıklı olarak aktarmaya ilgili kurumlar yetkilidir.
(5) Özel bütçeli idareler ile düzenleyici ve denetleyici kurumların (B)
işaretli cetvellerinde belirtilen tahmini tutarlar üzerinde gerçekleşen
gelirler ile (F) işaretli cetvellerinde belirtilen net finansman tutarlarını
aşan finansman gerçekleşme karşılıklarını, idare ve kurumların bütçelerinin
mevcut veya yeni açılacak tertiplerine ödenek olarak eklemeye
Cumhurbaşkanlığınca belirlenecek usul ve esaslar çerçevesinde kamu idareleri
yetkilidir. Hazine yardımı alan özel bütçeli idarelerin 2018 yılında “06-
Sermaye Giderleri” ve “07- Sermaye Transferleri” giderlerine finansman sağlamak
üzere genel bütçe kapsamındaki kamu idareleri bütçelerinden tahakkuka bağlanan
Hazine yardımlarının bu idarelerce kullanılmayan kısımları, 2019 Yılı
Programının Uygulanması, Koordinasyonu ve İzlenmesine Dair Karara uygun olarak
mevcut veya yeni projelerin ödenek ihtiyacının karşılanmasında kullanılır.
(6) Genel bütçe kapsamındaki kamu idareleri arasındaki kaynak
transferleri ödenek aktarma suretiyle yapılır. Merkezi yönetim bütçesi
kapsamındaki idareler ve kurumlar arasındaki diğer kaynak transferleri tahakkuk
işlemleriyle gerçekleştirilir. Bu işlemler karşılığı tahsil edilen tutarlar,
ilgili kamu idaresince bir yandan (B) işaretli cetvellere gelir, diğer yandan
(A) işaretli cetvellere ödenek kaydedilir.
(7)
a) Millî Savunma Bakanlığı, Jandarma Genel Komutanlığı, Sahil Güvenlik
Komutanlığı ve Emniyet Genel Müdürlüğü bütçelerinin (özel ödenekler ve “03.9
Tedavi ve Cenaze Giderleri” ekonomik kodu ile “03.1.1.01 Emniyet Genel
Müdürlüğü Güvenlik Hizmetleri Yatırımları” fonksiyonunu içeren tertipler hariç)
mal ve hizmet alım giderleri ve sermaye giderleri ile ilgili tertiplerinde yer
alan ödeneklerden yılı içinde harcanmayan kısımları, hizmetin devamlılığını
sağlamak amacıyla bu tertiplere bütçe ile tahsis edilen ödeneklerin toplamının
yüzde 30’unu aşmamak üzere ertesi yıl bütçesine devren ödenek kaydetmeye,
b)
12/3/1982 tarihli ve 2634 sayılı Turizmi Teşvik Kanununun 21 inci maddesinin
ikinci fıkrası gereğince Kültür ve Turizm Bakanlığı bütçesinin 21.01.36.00 ve
21.01.36.63 kurumsal kodu altında bulunan (03) ekonomik kodunu içeren
tertiplerinde yer alan tanıtma amaçlı ödeneklerden harcanmayan kısımları ertesi
yıl bütçesinin aynı tertiplerine devren ödenek kaydetmeye,
c)
Türkiye Bilimsel ve Teknolojik Araştırma Kurumu bütçesinin
40.08.33.00-01.4.1.00-2-07.1 tertibinde yer alan ödenekten harcanmayan
kısımları ertesi yıl bütçesinin aynı tertibine devren ödenek kaydetmeye,
ç)
Sanayi ve Teknoloji Bakanlığı bütçesinin 26.01.31.00-04.8.1.02-1-07.1,
26.01.31.00-04.8.1.04-1-05.4, 26.01.31.00-04.8.1.06-1-05.4,
26.01.31.00-04.8.1.07-1-05.4, 26.01.31.00-04.8.1.08-1-05.4 ve
26.01.31.00-04.8.1.09-1-05.4 tertiplerinde yer alan ödeneklerden harcanmayan
kısımları ertesi yıl bütçesinin aynı tertiplerine devren ödenek kaydetmeye,
d)
Hazine ve Maliye Bakanlığı bütçesinin 12.01.41.00-04.1.1.00-1-07.2,
12.01.41.00-04.1.1.00-1-05.6 ve 12.01.41.00-01.2.1.00-1-08.2 tertiplerinde yer
alan ödeneklerden harcanmayan kısımları ertesi yıl bütçesinin aynı tertiplerine
devren ödenek kaydetmeye,
e)
Emniyet Genel Müdürlüğü bütçesinin “03.1.1.01 Emniyet Genel Müdürlüğü Güvenlik
Hizmetleri Yatırımları” fonksiyonu altında yer alan yatırım ödeneklerinden
harcanmayan kısımları ertesi yıl bütçesinin aynı tertibine devren ödenek
kaydetmeye,
f)
İlgili mevzuatı gereğince özel gelir kaydedilmek üzere tahsil edilen tutarları,
idare bütçelerinde söz konusu mevzuatta belirtilen amaçlar için tertiplenen
ödenekten kullandırmak üzere genel bütçenin (B) işaretli cetveline gelir
kaydetmeye ve bütçelenen ödenekten gelir gerçekleşmesine göre ilgili tertiplere
aktarma yapmaya, yılı içinde harcanmayan ödenekleri (2018 yılından devredenler
de dâhil) ertesi yıl bütçesine devren gelir ve ödenek kaydetmeye, bu hükümler
çerçevesinde yapılacak işlemlere ilişkin usul ve esaslar belirlemeye,
Cumhurbaşkanı
yetkilidir.
IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden
Tanzanya-Türkiye Parlamentolar Arası Dostluk Grubu Başkanı Fatma Hassan Toufıq
ve Tanzanya’nın Ankara Büyükelçisi Elizabeth Kiango Kiondo ile beraberindeki
heyete "Hoş geldiniz." denilmesi
BAŞKAN
– Değerli arkadaşlar, Meclisimizi ziyaret etmekte olan Tanzanya-Türkiye
Parlamentolararası Dostluk Grubu Başkanı Sayın Fatma Hassan Toufiq ve
Tanzanya’nın Ankara Büyükelçisi Elizabeth Kiango Kiondo ile beraberindeki heyet
şu anda Genel Kurulumuzu takip ediyor. 
Kendilerine
Meclisimiz adına hoş geldiniz diyorum. (Alkışlar)
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Değerli arkadaşlar, malumunuz, dün madde görüşmeleri yapıldı. İç Tüzük’e göre
gruplar adına 1’er üyeye ve Komisyona onar dakika, şahısları adına 2 üyeye
beşer dakika söz veriliyor, varsa maddeler üzerinde toplam on dakika süreyle
soru-cevap işlemi yapılıyor.
6’ncı
madde üzerinde söz talepleri var. 
İlk
söz talebi, İYİ PARTİ Grubu adına Ankara Milletvekili Koray Aydın’a ait. 
Buyurun
Sayın Aydın. (İYİ PARTİ sıralarından alkışlar) 
Süreniz
on dakika. 
İYİ
PARTİ GRUBU ADINA KORAY AYDIN (Ankara) – Sayın Başkan, değerli milletvekilleri;
2019 Yılı Bütçe Kanunu Teklifi’nin 6’ncı maddesi üzerinde İYİ PARTİ Grubu adına
söz almış bulunuyorum. Yüce heyetinizi saygıyla selamlıyorum. 
Teklifin
6’ncı maddesinde zaruri hâllerde bütçe ödenekleri arasında aktarma, Hazine ve
Maliye Bakanlığı bütçesine konulan yedek ödenek kullanımıyla ilgili hususlar,
yılı içinde kullanılmayan bazı ödeneklerin ertesi yıla devri gibi bir dizi
önemli konu yer alıyor. En önemlisi, bütün bu hususlara ilişkin usul ve
esasları belirlemeye de Sayın Cumhurbaşkanı yetkili kılınıyor. 
Değerli
arkadaşlar, daha önce çeşitli vesilelerle defalarca söyledik: Demokrasinin
olmazsa olmazı kuvvetler ayrılığı prensibidir. Yasama, yürütme ve yargı
birbirini dengeleyecek ve denetleyecektir. Cumhurbaşkanlığı hükûmet sistemi
kuvvetler ayrılığı prensibini yerle bir etmiş, âdeta bütün güçleri tek elde
toplamıştır. Üzerinde konuştuğumuz 6’ncı madde de birçok konuda düzenleme ve
harcama yetkisini yine tek elde topluyor. Sayın Cumhurbaşkanı yedek ödeneği
âdeta örtülü ödenek gibi dilediğince kullanacak, kurum ve kuruluşların
bütçeleriyle ilgili aktarma yetkisine sahip olacak. Peki, bütçe ödeneklerinin
yerli yerinde kullanılıp kullanılmadığı nasıl denetlenecek? Sayıştay, Türkiye
Büyük Millet Meclisi adına harcamaları denetleyebiliyor mu? Geçtiğimiz aylarda
basına yansıyan birkaç Sayıştay raporuyla gördük ki milletin parası akıl almaz
yol ve yöntemlerle hortumlanmıştır. İktidarın ilk icraatı bu raporu
hazırlayanları görevden el çektirmek oldu. Sayıştayın denetim işlerinden
sorumlu Başkan Yardımcısı apar topar görevinden alındı. Yetmedi, belediyelerin
denetlenmesinden sorumlu Sayıştay 15’inci Grup Başkanı da görevinden alındı. 
İktidarın
belediyeleri milletin parasını har vurup harman savuruyor, iktidar buna
karşılık tasarrufu milletten bekliyor. İktidar “İtibardan tasarruf olmaz.”
diyor, milletin parasını saraylara, köşklere, şatafata harcıyor, açıkçası israf
ediyor ama tasarrufu vatandaştan bekliyor. Görüştüğümüz 2019 bütçesine de
“tasarruf bütçesi” deniyor. Daha önce dedim ya “Tasarruf sadece vatandaştan
bekleniyor.” diye. Bakın, son yaşadığımız örnek, Meclis Başkanlığı daha önce
iki kez iptal edilmiş olan 66 araçlık lüks makam aracı ihalesi için yeniden
ilana çıkıyor. İşçimiz, memurumuz, öğrencimiz toplu taşım ücretlerine gelen
20-30 kuruşluk zamdan bile etkilenip kara kara düşünürken sıfır kilometre lüks
makam aracı derdine düşmüş durumda Hükûmetimiz. 
Sayenizde
vatandaşımızın satın alma gücü zaten yerlerde sürünüyor. Türkiye, vatandaşın
satın alma gücü açısından Avrupa’da 37 ülke arasında 29’uncu sırada. Ekonominin
neresinden tutsak elimizde kalıyor. Daha dün işsizlik rakamları açıklandı,
Eylül ayı itibarıyla işsizlik 11,4 oldu. Her 4 gençten 1’i işsiz. İşsizlik,
devriiktidarınızda kronik hâle geldi artık. 
Yine,
dün sanayi üretimi rakamları açıklandı, ekim ayı itibarıyla sanayi üretimi
yıllık bazda yüzde 5,7 azaldı. Yandaş basın ve ekonomistler bile bu rakamları
“sert düşüş” olarak nitelendirdi. Müdahale ettiğiniz sanayi üretim rakamları
bile, açıklanan son büyüme rakamlarını aslında yalanlıyor. 
Bir
başka çarpıcı veri daha paylaşmak istiyorum. Son birkaç ayda, sayenizde,
neredeyse bütün vatandaşlarımızın öğrendiği bir terim var “konkordato.” Neymiş
bu konkordato? Türk Dil Kurumu sözlüğüne göre iflas anlaşması, bir başka
deyişle de anlaşmalı iflas demek. 
Birkaç
gün önce ilgili bakan vahim tabloyu kendisi açıkladı, 846 işletme konkordato
ilan etmiş. Biliyorsunuz, bu rakam bir ay önce 356’ydı. 356 rakamı
açıklandığında bile, ekonomiyle ilgili çevreler bu rakamın binin üzerinde
olduğunu söylüyorlardı, şahsen ben de aynı kanaatteyim. Bu rakamların da
örtülerek açıklandığını düşündüğümüzde, Türkiye'nin nasıl bir iflas dalgasıyla
karşı karşıya kaldığını daha gerçekçi olarak görebiliyoruz. 
Değerli
arkadaşlar, batık kredi rakamları da alarm veriyor. Batık kredi pazarı 41
milyar TL’ye çıktı. Borç tahsilatı için bekleyen tam 3,5 milyon dosya var.
Bankalar, alacaklarını tahsil etmek için, batık kredileri, sayıları giderek
artan varlık yönetim şirketlerine satıyor. Bu şirketler de zaten zor durumda
olan vatandaşın tepesine çöküyor. İcra dosyaları rekor kırdı, adliyelerde yer
kalmadı. Şimdi, yılın son ayındayız. 2018 yılında adliyelere gelen icra dosyası
tam 8,5 milyona dayanmış. Bu rakam, neredeyse Avrupa’daki çoğu ülkenin
nüfusundan bile fazla. Memleket ne hâle geldi! 
Ya
enflasyon rakamlarına ne demeli? “Düştü” dediğiniz enflasyon rakamları TÜFE’de
20’nin, TEFE’de de 40’ın üzerinde seyrediyor. Kaldı ki açıklanan enflasyon
rakamlarına da nasıl inanalım? Çünkü artık Türkiye öyle bir hâle geldi ki
açıklanan rakamlara karşı müthiş bir inançsızlık var. 
Şimdi,
Hükûmet mevzuatta bir değişiklik yaptı, bir gecede kişi başına düşen geliri
balon gibi şişirdi. Yine, enflasyon rakamlarını beğenmeyip enflasyon
hesaplamalarında kullanılan ürün sepetinde değişikliğe gidildi. Keyiflerini
kaçıran rakamları açıkladı diye, bu rakamları açıklayan birimin başındaki TÜİK
Başkan Yardımcısı da görevden alındı. 
Değerli
arkadaşlar, böyle bir durum dünyanın hiçbir yerinde olmaz. Enflasyonu
açıklamakla görevli TÜİK Başkan Yardımcısı “Vay sen nasıl bu rakamları
açıklarsın.” diye iki gün sonra görevden alınabiliyorsa ülkenin nereden nereye
geldiğini anlamak için başka hiçbir olaya gerek yok. 
Değerli
milletvekilleri, bu bütçe kanunu teklifiyle Hükûmete ve Sayın Cumhurbaşkanına
verdiğimiz harcama yetkisi denetlenemiyorsa bizim burada 6’ncı madde böyledir,
yedek ödenek şöyledir dememizin fazla bir anlamı yoktur. 
Milletimizin
mağdur kesimlerini ilgilendiren, vatandaşımızın yaralarına parmak basan
araştırma önergelerimizin hiçbiri kabul edilmiyor. İYİ PARTİ olarak “Aynı
önergeleri siz verin, biz destekleyelim.” diyoruz, o da kabul görmüyor. Soru önergelerimize
ya hiç cevap verilmiyor ya da alay eder gibi ilgisiz cevaplar veriliyor.
Anlaşılan odur ki bu denetim yolları tıkanmış, tek adam rejimi artık iyice
hayata geçmiştir. Maalesef, üzülerek söylüyorum, Türkiye'nin geldiği nokta
budur. 
Tek
eksik, harcama yetkisinin de tek elde toplanmasıydı; işte, bugün bu bütçe
kanunu teklifiyle o da hayata geçirilmiş olacak. Oysa yapılması gereken
“Beytülmale uzanan el, kızım Fatıma’nın eli de olsa keserim.” anlayışıyla tüyü
bitmemiş yetimin hakkına sahip çıkmaktır. 
Bugün,
ülkemizde fıkralara rahmet okutan bir dolar-zam ilişkisi de yaşanıyor. Dolar
yükselirken zamlar da yükseliyor ama düşerken düşmüyor. İktidar da bu çarpık
düzeni seyrediyor. İğneden ipliğe zam gelmiş, işsizlik tavan yapmış, sanayi
üretimi çakılmış, krediler ödenemiyor, şirketler bir bir iflas ediyor ama
iktidarımız “Kriz yok.” “Büyüyoruz.” “Bize bir şey olmaz.” yalanlarıyla milleti
kandırmaya devam ediyor. Kendi maaşına yüzde 26 zam yapan Sayın Cumhurbaşkanı,
asgari ücretlinin, memurun, emeklinin ve işçinin maaşına da aynı oranda zam
yapın teklifimizi duymazdan geliyor. 
Türkiye’de
kriz var değerli arkadaşlar, hem de krizin babası var. Yapmak istediğiniz,
krizi mart sonuna kadar idare etmek, “Kriz yok.” diye diye milleti uyutmak,
kandırmak, sonra da zamlarla milletin tepesine çökmektir, işin aslı budur.
Bugünden vatandaşı uyarmak da bizim asli görevimizdir. 
Sayın
Başkan, değerli milletvekilleri; bugün geldiğimiz noktada, Adalet ve Kalkınma
Partisi iktidarı döneminde ülkemizde adalet de yoktur, kalkınma da yoktur
maalesef. Yandaşları zengin etmek ve kalkındırmakla meşgul olan iktidar,
zamların altında ezilen, işinden ve aşından olan işçinin, memurun, esnafın,
sanayicinin, çiftçinin, emeklinin velhasıl tüm mağdur kesimlerin feryadını
duymuyor, görmüyor ve hissetmiyor. Değerli arkadaşlar, bu feryadı duymamak
insafsızlıktır, vicdansızlıktır ve halka karşı da açık bir zulümdür. 
(Mikrofon
otomatik cihaz tarafından kapatıldı) 
BAŞKAN
– Sayın Aydın, tamamlayalım lütfen.
KORAY
AYDIN (Devamla) – Bağlıyorum Sayın Başkanım.
İktidarın
daha önce seçim dönemlerinde “çıraklık dönemi” “kalfalık dönemi” ve “ustalık
dönemi” gibi kendi tanımlamaları vardı. Şimdi o dönemleri unuttular, onlar
geride kaldı ama biz kendilerine hatırlatıyoruz. Gelinen noktada, iktidarın bu
dönemi, zam ve zulüm dönemi olarak tarihe geçecektir. 
Değerli
arkadaşlar, bu duygu ve düşüncelerle, 2019 yılı bütçemizin ülkemize ve
milletimize hayırlı olmasını diliyor, İYİ PARTİ Grubu adına da selam ve
saygılarımı sunuyorum. (İYİ PARTİ sıralarından alkışlar)
BAŞKAN
– Teşekkür ederim.
Şimdi,
Milliyetçi Hareket Partisi Grubu adına Sivas Milletvekili Ahmet Özyürek.
Buyurun
Sayın Özyürek. (MHP sıralarından alkışlar)
Süreniz
on dakika. 
MHP
GRUBU ADINA AHMET ÖZYÜREK (Sivas) – Sayın Başkan, değerli milletvekilleri; 2019
Yılı Merkezi Yönetim Bütçe Kanunu Teklifi’nin “Aktarma, ekleme, devir ve iptal
işlemleri” başlıklı 6’ncı maddesi üzerinde Milliyetçi Hareket Partisi Grubu
adına söz almış bulunmaktayım. Bu vesileyle bizleri izleyen aziz milletimizi ve
Genel Kurulu saygıyla selamlıyorum.
Maddenin,
genel olarak ödeneklerin etkin ve verimli bir şekilde kullanılması amacını
taşıdığı görülmektedir. Makroekonomik sorunlar açısından kamu maliyesi hayati
önemi haizdir. Bütçe disiplini açısından kamuda tasarrufların sağlanması ve
mevcut kaynakların etkin ve verimli bir şekilde kullanılması gerekmektedir. Bu
açıdan bakıldığında, bütçede öngörülen tasarruf tedbirlerinin ve ödeneklerin
yönetimi önemlidir. 2019 yılı bütçesine bakıldığında, tasarrufların kamu
yönetiminden ziyade kamu yatırımları kalemlerinden yapıldığı görülmektedir.
Bununla birlikte, kamu idarelerinin yıl içinde ortaya çıkabilecek ihtiyaç
fazlası ödeneklerini diğer kamu idarelerinin ödenek ihtiyacının karşılanmasında
kullanılmasını temin etmek veya ödeneklerin öncelikli hizmetlerde
kullanılmasını sağlamak ve bunu hızlı bir şekilde gerçekleştirmek hizmetlerin
yürütülmesinde verimliliği sağlayacaktır. Kaynakların tahsisi ve amaca yönelik
akılcı rasyonel kullanımı açısından ödeneklerin kamu idareleri bütçeleri arasında
veya Hazine ve Maliye Bakanlığı bütçesinin yedek ödenek tertibine aktarılması
yurt içi tasarrufu da artıracaktır. Bilindiği üzere ekonomik büyümenin birinci
kaynağı sabit sermaye yatırımları, ikinci kaynağı ise ülke genelinde
verimliliğin artırılmasıdır. Daha fazla üretim, daha fazla ihracat, daha fazla
istihdam ve daha fazla gelir için daha fazla yatırıma ihtiyaç vardır ve bunun
yolu da öncelikle yurt içi tasarrufları artırmaktan geçmektedir; ayrıca, hem
kendi kaynaklarımızın hem de yurt dışından kullandığımız kaynaklarımızın
verimli ve üretken alanlarda kamu hizmetini aksatmayacak şekilde kullanmaktır.
Burada kamu otoritesi kaynak tahsisini doğru yönlendirmeli, öncelik ve ihtiyaç
kalemlerini doğru analiz etmelidir. Tahsis edilen kaynakların kamu idareleri
arasında etkin bir yönetiminin ve aktarımının yapılması bu açıdan önemlidir. 
Yine
maddede “Genel bütçe kapsamındaki kamu idarelerinden hizmeti yaptıracak olan
kamu idaresi, yıl içinde hizmeti yürütecek olan idarenin bütçesine, fonksiyonel
sınıflandırma ayrımına bakılmaksızın ödenek aktarmaya yetkilidir.” ifadesi
bulunmaktadır. Fonksiyonel bir ayrım gözetilmeksizin ödenek aktarımının
yapılması, hizmetlerin yürütülmesinde meydana gelebilecek aksama ve
gecikmelerin önüne geçilmesi açısından da önem arz etmektedir. 
Bu
minvalde kanunun gerekçesinin ikinci bölümünde yer alan “Orta Vadeli Mali Plan”
başlığında “Kamuda kaynakların verimli kullanılması, maliyetlerin ve
harcamaların azaltılması, gelirin kalitesinin artırılması amacıyla Hazine ve
Maliye Bakanlığı bünyesinde Kamu Maliyesi Dönüşüm ve Değişim Ofisi kurulacak.
Bu ofis tarafından hazırlanacak ve takibi yapılacak Tasarruf ve Gelir Dönüşümü
Programı’yla kamu maliyesinde kalıcı iyileştirmeler sağlanacaktır.”
denmektedir. Bu ofisin çalışmalarının ve yapılacak Tasarruf ve Gelir Dönüşümü
Programı’nın kamuyla paylaşılması, acil ve öncelikli aktarımların neler
olduğunu ve kurumlar arasında nasıl yapıldığının da bilinmesi gerekmektedir. 
Yine
Hazine yardımı alan özel bütçeli idarelerin 2018 yılında 06- Sermaye Giderleri,
07- Sermaye Transferleri giderlerine finansman sağlamak üzere genel bütçe
kapsamındaki kamu idareleri bütçelerinden tahakkuka bağlanan Hazine
yardımlarının bu idarelerce kullanılmayan kısımlarının 2019 Yılı Programının
Uygulanması, Koordinasyonu ve İzlenmesine Dair Karar’a uygun olarak mevcut veya
yeni projelerin ödenek ihtiyacının karşılanmasında kullanılacak olması da
tasarrufların etkin kullanımı açısından gereklidir. 
Değerli
milletvekilleri, Bütçe Kanunu açısından önemli bir nokta ise tarımdır. Örneğin
Sivas’ta iş gücünün sektörel dağılımına bakıldığında tarım ve hayvancılık çok
büyük ekonomik etkinliğe sahiptir. Sivas’ta iktisaden faal nüfusun yüzde
66,5’ini tarım sektöründe çalışanlar oluşturmaktadır ve bunun yüzde 54,7’si
kadınlardır.
Çiftçilerimizin
en önemli sorunlarından bir tanesi indirimli tarımsal kredi kullanamamasıdır.
Ziraat Bankasının çiftçilerimizin kredi taleplerine de anında cevap vermesi
gerekmektedir. Ayrıca, Ziraat Bankası şubeleri, çiftçilerimizin kredi müracaatı
sırasında veya müracaatı sonrasında, kredi çıksın veya çıkmasın, kredi talep
sorgulaması bedeli olarak 260 TL ile 750 TL arasında para kesmektedir. Kredisi
çıkmayan çiftçilerimiz özel bankalara müracaat etmekte ve yüzde 25 faizle kredi
kullanmaktadır. Bu da çiftçimizin maliyetini yükseltmekte ve gücünü
zayıflatmaktadır. Çiftçilerimizin bu açıdan tarımsal maliyetlerinin düşürülmesi
elzemdir. Ayrıca, hayvancılık açısından Et ve Süt Kurumu Sivas Entegre
Tesislerinin en kısa zamanda faaliyetlerine başlaması gerekmektedir. Yem
fiyatları konusunda da düzenleyici önlemlerin alınması gerekmektedir. Ayrıca,
Sivas’ta üretilen ürünlerin markalaşması ve pazarlanması açısından da etkin bir
çalışmanın yapılması gerekmektedir. Yerel ve bölgesel ürünlerin tanıtımı ve
pazarlanması en az üretimi kadar önemli olup istihdama katma değer sağlanması
kalkınma açısından hayati önemdedir. 
Kuruluşu
cumhuriyetimizle yaşıt olan köklü Sivas Numune Hastanemiz gün geçtikçe kaliteli
hizmet veremez hâle gelmiştir. Bu sorunların başında hekimlerin ve diğer sağlık
çalışanlarının döner sermaye gelirleri düşürülmüş; bununla beraber, kadrosunda
225 uzman hekim bulunan hastanemizin sadece 59 hekimine 4924 sayılı Yasa’yla
sözleşmeli hekim kadrosu verilerek hekimler arasında ayrım yapılmıştır. Bu
ayrım gelir adaletsizliğine neden olmuştur. Buna çözüm bulmak için hastanemiz
bünyesinde çalışan tüm hekimlerin bir an önce sözleşmeli statüye geçirilmesi
gerekmektedir. Sivas, il olarak Sağlık Bakanlığı gelişmişlik sıralamasında
“5’inci bölge” olarak tanımlanmıştır. İlimize diğer yakın çevre iller 4’üncü
bölge olmasına rağmen, bu illerde çalışan tüm hekimlere sözleşmeli kadrosunun
verildiği bilinen bir gerçektir. Sivas Numune Hastanemizden 93 doktor ayrılmış,
yerlerine sadece 53 doktor göreve başlamıştır. Hastanemizde bir yıldır erişkin
gastroenteroloji uzmanı, sekiz aydır da nükleer tıp uzmanı bulunmamaktadır.
Çocuk kardiyoloğu ve çocuk yoğun bakım servisi yoktur. Bu servislerimiz
kapalıdır. 
Yine,
Sivas’ımızda turizmle ilgili çok önemli yerler vardır. Özellikle Kangal
ilçemizde Balıklı Kaplıca’mız vardır. Balıklı Kaplıca’mızın vatandaşlarımıza
hizmet verebilmesi için Sosyal Güvenlik Kurumu, aynı zamanda Sağlık Bakanlığı
tarafından, oraya bir ödenek sağlanmıştır fakat bu ödenekler çok yetersizdir. 
Egzama
ve sedef hastalıklarının insan psikolojisinde, hayatında gerçekten çok önemli
bir yeri vardır çünkü insanı psikolojik olarak etkiliyor ve öz güvenini
kaybettiriyor. Sivas’ımızda da belki de dünyada eşi benzeri olmayan Sivas
Kangal Balıklı Kaplıca’mız vardır. Sedef hastalarını ve egzama hastalarını
oraya bekliyoruz ama Sağlık Bakanlığımıza ve Sosyal Güvenlik Kurumuna da şunu
söylüyoruz: Vatandaşlarımızın bütçesi oraya elverişli değildir, gidemiyor. Bu
yüzden de orada bir iyileştirme yapılmasını özellikle istirham ediyorum
buradan. 
Yine,
Sivas’ımızda yer altı zenginlikleri vardır. Kangal, Divriği, Zara, Yıldızeli ve
diğer ilçelerimizde bulunan maden yataklarının işletmeye açılmasını sağlamak
zorundayız. Fakat buraya müracaat eden işletmecilerimize, ruhsat alımında veya
oraya müracaatı sırasında ÇED raporlarının alınmasında zorluk çıkarılıyor.
Oradaki rezerv çıkarıldığında hem Sivas’ın istihdam açığını kapatacak hem de
millî ekonomiye katkı sağlayacaktır. Fakat yatırımcılarımıza zorluk çıkarılıyor
ve önleri açılmıyor. Bununla ilgili bizi arayan birçok iş adamı var. Zaten
Sivas’ta iş yok, aş yok, lütfen, bari bırakın da maden ocaklarımıza, oraya
yatırım için gelen iş adamlarımızın önünü açalım. Bir an önce bürokrasinin
önünün açılarak ruhsat ve diğer çalışma izinlerinin de çıkarılmasını istiyoruz.

Bütçenin
ülkemize, milletimize hayırlı olmasını temenni ediyor, Gazi Meclisi ve aziz
Türk milletini saygı ve sevgiyle selamlıyorum. (MHP ve AK PARTİ sıralarından
alkışlar)
BAŞKAN
– Teşekkür ederim. 
Şimdi
Halkların Demokratik Partisi Grubu adına İstanbul Milletvekili Erol
Katırcıoğlu…
Buyurun
Sayın Katırcıoğlu. (HDP sıralarından alkışlar)
Süreniz
on dakika. 
HDP
GRUBU ADINA EROL KATIRCIOĞLU (İstanbul) – Sayın Başkan, değerli
milletvekilleri; hepinize günaydın. Hepinizi saygı ve sevgiyle selamlıyorum. 
Şimdi,
2019 yılı Merkezi Yönetim Bütçe Kanun Teklifi üzerine konuşuyoruz ve 6’ncı
madde üzerine konuşma yapmayı düşünüyorum ama tabii, 6’ncı madde üzerine
konuşma yapmayacağım tahmin edebileceğiniz gibi çünkü 6’ncı madde ne diyor?
Bütçe ödeneklerinin Cumhurbaşkanınca istenildiği gibi kaydırılabileceğiyle
ilgili bir yetki belirliyor. E, zaten bu böyle. Yani biz bunu vermesek
Cumhurbaşkanı bunu kullanmayacak mı? Tabii, şunu söyleyebiliriz:
Cumhurbaşkanına yetki vermek demek, esasında hükûmete yetki vermek demektir ama
Sayın Cumhurbaşkanının danışmanı Mehmet Uçum’un söylediği gibi Cumhurbaşkanı
aslında tek kişilik hükûmet olduğu için tabii ki kaçınılmaz olarak
Cumhurbaşkanı demek zorunda kalınıyor.
Şimdi,
arkadaşlar, ben tabii ki eleştirel bir yerden birkaç şey söyleyeceğim. Bir
kere, Komisyondaki arkadaşlarla yaptığımız tartışmalarda benim anlamakta da
zorlandığım bir husus var, sizlerle de paylaşmak istiyorum. Şöyle bir algı var:
Adalet ve Kalkınma Partisi on altı yıldır iktidarda ve inanılmaz işler
yaptığını, kişi başına millî geliri şuradan alıp şuraya götürdüğünü
söylüyorsunuz ve büyük bir efsane gibi de konuşuyorsunuz bunu fakat nereye
baktığınız çok önemli arkadaşlar. Yani şunu söyleyeyim: Bakın, ben birkaç rakam
size vereceğim. Türkiye'nin 2002 yılında yani sizin yönetime geldiğiniz tarihte
3.660 dolar kişi başına millî geliri varmış ve bunu 10.547’ye çıkarmışsınız
2017 yılında. E, tabii, bu büyük bir başarı hakikaten, büyük bir başarı gibi
gözüküyor ama başka ülkeler ne yapmış aynı dönemlerde diye baktığımızda,
mesela, başka bir ülke olarak Brezilya’dan söz edelim: Brezilya’da da 2002
yılında kişi başına millî gelir 2.820 dolarmış, 2017 yılında 9.821 dolara
gelmiş yani aşağı yukarı aynı büyümeyi yakalamış. Arjantin’de 2002 yılında 2.579
dolarmış kişi başına gelir, 2017 yılında 14.402’ye gelmiş; Kosta Rika’da
mesela, 4.062 dolarmış 2002’de, 2017’de 11.631 dolara gelmiş. 
Arkadaşlar,
sizin başarı olarak gördüğünüz şey, size ait bir şey değil esasında. Tabii ki
küçümsüyor değilim, sizin de katkılarınız olduğunu da kabul ediyorum ama bu,
zaten dünyanın ekonomik konjonktürü belli özelliklere sahip ülkelerin
gelişmesine yol vermiş ve siz de bu yolu yürümüşsünüz. Daha da bariz bir şey
söyleyeyim size, kişi başına gelir sıralamasında -bunlar IMF’nin rakamlarıdır-
2002 yılında Türkiye 72’nci sıradaymış, şimdi kaçıncı sırada biliyor musunuz
arkadaşlar? 67’nci sırada. Yani 5 basamak atlatmışsınız Türkiye’ye. Bu başarı
mıdır? “Evet, başarıdır.” diyebilirsiniz ama öyle “efsane”, işte “Şöyle yaptık,
böyle yaptık.” demek mümkün değildir arkadaşlar. Ben size söyleyeyim; bu
konuyu, Türkiye’de Adalet ve Kalkınma Partisinin ekonomi yönetimiyle ilgili
yaptığı hataları tabii ki daha uzun vakitlerde, daha uzun uzun konuşmak
gerekiyor. 
Ben
size yine başka rakamlardan giderek söyleyeceğim. Mesela, diyebilirim ki
2002’de aldığınızda, tabii, biliyorsunuz, Kemal Derviş’in dizayn ettiği IMF
programı vardı, mali disiplindi, şuydu, buydu derken yüksek oranlı büyümeler
elde ettiniz. Açıktır ki Türkiye'nin tarihsel gelişimi içinde baktığımızda
yüzde 7 civarındaki büyümelerin başarılı olarak görülmesi lazım ama yüzde 7’nin
altındaki büyüme oranlarının esasında çok da önemli olarak görülmesi
gerekmiyor. Şimdi, böyle baktığımızda, 2008 biliyorsunuz “Kriz bize değdi,
değmedi” tartışmalarının olduğu yıldı. 2009’da ekonomimiz yüzde 4,8 küçülüyor.
Bu makul bir şey çünkü dünyada böyle bir kriz yaşanıyor, 2008’de değilse de
2009’da bizi vurdu. 2010’da yüzde 9,2’yi yakalamışsınız, bu bir başarı, 2011
yılında yüzde 8,8’i yakalamışsınız, bu da başarı fakat ondan sonra arkadaşlar,
2012, 2013, 2014, 2015, 2016; hepsi çok kötü performanslar; 2,2-4 civarında.
Ancak 2017’de 7,4 gibi bir rakam yakalamışsınız. Bu tabii ki bir başarı gibi
gözüküyor ama bu başarının arkasında da -hepinizin bildiği gibi- ÖTV, KDV
indirimleri yatıyordu, Kredi Garanti Fonu’ndan fonlanmış olan bir sektör yapısı
yatıyordu ve dolayısıyla da 7,4 yakalandı ve bu sene itibarıyla yani 2018’den
söz edecek olursak çakılmaktayız diye söyleyebilirim. Dolayısıyla da uzatmadan,
buradan şunu söylemek istiyorum: Arkadaşlar, kötü yönetiyorsunuz, bunu kabul
edin. Yani yönetemiyorsunuz ekonomiyi -siyaseti de yönetemiyorsunuz bence ama-
çünkü rakamlar bunu söylüyor, ben söylemiyorum; bunlar TÜİK’ten alınmış olan
rakamlar.
Şimdi
“Peki, niye yönetemiyorsunuz?” sorusunun cevabıyla ilgili olarak -yine çok az
zamanım kaldığı için uzatmayacağım ama- arkadaşlar, 2011’den sonra -bu
rakamların kötüleştiği yıldır bu- sizin kimyanız bozuldu. 
HASAN
ÇİLEZ (Amasya) – Küresel bakmak lazım. 
EROL
KATIRCIOĞLU (Devamla) – Sizin ekonomiyi de Türkiye’yi de nasıl yöneteceğinizle
ilgili olarak kafanız karıştı ve her şeyi merkezîleştirerek halledebileceğinizi
sanıyorsunuz. Her şeyi, bir anlamda -ben söyleyeyim, şaka söylemiyorum- her
şeyi merkezîleştirerek bu işin içinden çıkabileceğinizi düşünüyorsunuz. Bu
olmuyor arkadaşlar çünkü İbni Haldun’dan beri biliyoruz ki toplumlar
merkezîleştikçe kırılgan hâle gelirler ve Türkiye de kırılgan bir hâle geldi
hem ekonomik olarak hem siyasi olarak.
Üç
dakikam kaldı, onun için daha hızlı birkaç şeyi daha söyleyeceğim. 
Şimdi,
Sayın Bakan dün açıklamalarda bulundu, dedi ki: “Enflasyonla ilgili ciddi
adımlar atıyoruz. Vergi kayıp ve kaçağıyla etkin olarak mücadele edilecektir,
bunun için bir kurum kurulacaktır.” Arkadaşlar, toplumun vergi vermemesi veya
kayıt dışı kalmasının sebebi, sandığınız gibi, ekonomiyle ilgili değil -Türkiye
bu konuyu doğru dürüst tartışamadı- çünkü insanlar devletten korkuyor ama
devlete güvenmiyor arkadaşlar, devlete vergi vermek istemiyorlar, bunu hepiniz
biliyorsunuz bir şekilde. Dolayısıyla da sorun, bu türden bir kurumun oluşması,
oluşturulması meselesi değildir; sorun, devletin gerçekten toplum tarafından
benimsenen bir organizasyon olmasını sağlayıcı kararlar ve tavırlar içinde
olmamanızdır. Şimdi, ben baktığımda bunları maalesef göremiyorum.
Bir
de şeyden bahsedeyim, diyebilirsiniz ki bu zaman zaman konu ediliyor ama
arkadaşlar, “algı operasyonu” diye bir laf var, bu “operasyon” çok da sık
kullanılıyor. Fakat algı operasyonu yapabilmeniz için algı operasyonu yapacak
aletlere sahip olmanız lazım ki mesela bizde yok o ama sizde çok var. Siz
Türkiye'de neredeyse bütün medyaya sahipsiniz ve dolayısıyla da bu medyaya
sahip olmaktan dolayı Sayın Bakan çok rahatlıkla konuşuyor “Enflasyonu kontrol
altına alıyoruz, döviz kurları şöyle.” falan filan diye. Fakat alınan bütün
tedbirler palyatif tedbirler, geçici tedbirler, Türkiye'nin ekonomisinin
iyileşmesi için gerekli olan adımlar değil bunlar arkadaşlar ama şuna güveniyor
Sayın Bakan: “Nasıl olsa A Haber var, medyada birçok televizyonu ve gazeteyi
kontrol edebiliyoruz” diyor, oradan bir algı yaratılıyor. Ben geçen gün
kaldığım otelde televizyona bakıyordum, Allah Allah, A Haber, o kadar güzel
şeyler anlatıyorlar ki fiyatlar düşüyor, dolar geliyor, şu oluyor, bu oluyor
filan. Arkadaşlar, böyle bir şey yok. Bu, algı operasyonu, sağlayabiliyorsunuz
bunu çünkü dediğim gibi -geçenlerde yaptığım konuşmada da altını çizmiştim-
Türkiye'de medya sektörünü siz tekelleştirdiniz, inanılmaz bir tekelcilik var
burada. Yani bunu da nasıl sağladınız? Bunu, verdiğiniz ihalelerle sağladınız.
Bugün Türkiye'de var olan televizyon şirketlerinin hemen hemen tamamı inşaat
şirketlerine bir şekilde bağlı ve bu inşaat şirketleri de devletten ihale
alıyor. Dolayısıyla da buradan algı operasyonu yapma şansınız var ve
yapıyorsunuz da ama bir kez daha altını çizeyim ki bu, çözüm değildir.
Onun
ötesinde -yani vaktim olsaydı konuşmak isterdim doğrusu, çok az vaktim kaldı-
Türkiye'de siyaseti de yönetemiyorsunuz bence. Şimdi, Sayın Cumhurbaşkanı geçen
gün “Fatih Portakal” adındaki bir gazeteciyle ilgili olarak hakikaten çok
rencide edici bir laf etti. Arkadaşlar, insanlarının soyadları ailelerini ima
eder ve her ailenin de kendine özgü bir ahlak anlayışı… Bir onur meselesi
yapar. 
(Mikrofon
otomatik cihaz tarafından kapatıldı)
BAŞKAN
– Sayın Hocam, tamamlayalım lütfen.
EROL
KATIRCIOĞLU (Devamla) – Şimdi, siz “Portakal mıdır, mandalina mıdır, narenciye
midir?” diye o kişinin soyadından giderek özellikle bir Cumhurbaşkanının
aşağılaması ve “Millet ensende patlatır.” gibi bence şiddet içeren bir cümleyi
sarf etmesi asla kabul edilebilir bir şey değil arkadaşlar. Ben sizlere, tabii,
böyle konuşmalar sırasında şunları söylemeye çalışıyorum: Arkadaşlar, bir şey
yapın ya. Yani “Sayın Cumhurbaşkanına bir şey söyleyin.” demeye çalışıyorum ama
biliyorum ki siz de bir şey söyleyemeyeceksiniz zaten çünkü Cumhurbaşkanına bir
şey söylemek mümkün değil, bunu sizler de biliyorsunuz benden fazla.
Dolayısıyla
da laflarımı, evet, sözlerimi bitirmek zorundayım, zamanım bitti ama böyle
Türkiye’yi yönetemezsiniz arkadaşlar, bunu çok yakında göreceksiniz.
Hepinize
saygılar sunuyorum. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Sayın Akbaşoğlu, buyurun.
V.- AÇIKLAMALAR
1.- Çankırı Milletvekili Muhammet Emin Akbaşoğlu’nun,
5,7 olan on altı yıllık ortalama büyüme oranının dünya rekoru olduğuna, her
kıyaslamanın kendi içinde yapılması gerektiğine, bütçenin büyük kısmının millî
eğitime, sağlığa ve Aile, Çalışma ve Sosyal Hizmetler Bakanlığına ayrıldığına
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Biraz
evvel, tabii, hatibi dinledik, sadece birkaç hususa açıklık getirmek için ben
söz aldım; sataşma falan yok, birkaç hususa açıklık getirmek için.
BAŞKAN
– Pek kısa bir açıklama.
MUHAMMET
EMİN AKBAŞOĞLU (Çankırı) – Evet, çok kısa bir açıklama.
Şimdi,
on beş on altı yıldır iktidardayız. On beş on altı yıllık ortalama büyüme
oranlarına baktığımızda 5,7’dir. Bu, hakikaten bir dünya rekorudur, küresel
ölçekte bir dünya rekorudur hakikaten.
LÜTFÜ
TÜRKKAN (Kocaeli) – Hayır; 3,9.
MUHAMMET
EMİN AKBAŞOĞLU (Çankırı) – Sonuç itibarıyla, hakikaten, 230 milyar dolarlardan
850 milyar dolarlara getirilmiş bir ekonomi vardır. Kişi başına düşen millî
gelir 3 bin dolarlardan 11 bin dolarlara gelmiştir. Bu, 65 milyon nüfustan 81
milyon nüfusa çıkmak suretiyle yapılmıştır. Her kıyaslama kendi bünyesi
içerisinde yapılmalıdır.
HASAN
SUBAŞI (Antalya) – 11 bin dolar doğru değil.
MUHAMMET
EMİN AKBAŞOĞLU (Çankırı) – Evet, Arjantin ve Meksika da başarılıdır, onların
başarısı bizim başarısızlığımıza…
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Toparlıyorum efendim.
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Onların başarısını da takdir etmek gerekir ama bizim
nüfus artışımızı, 65 milyondan 81 milyona çıktığımız gerçeğini de mutlaka
nazarıdikkate almak gerekir. Türkiye 1 Türkiye’ydi 2002’de, bugün 2018’de 3,5
Türkiye’ye geldi. Bu nedenle, bu takdire şayan durumun da herkes tarafından
bilinmesini istirham ediyorum. 
Aynı
zamanda, hakikaten, Sayın Cumhurbaşkanımız çok demokratik bir insandır. Biz
çeşitli toplantılarda her zaman, her fikri kendilerine sunabilme imkânına sahip
bir yapıdayız. Aynı zamanda, sizler de her zaman kendisine her şeyi
söyleyebilme imkânına sahipsiniz. 
Bu
konudaki açıklamayı da bu şekliyle kayıtlara geçirmek istedim. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Bu vesileyle, tabii, daha önce savunmaya harcanan
paralar -bütçelerin en büyük kısmı- şu anda millî eğitime, sağlığa ve Aile,
Çalışma ve Sosyal İşler Bakanlığımıza ayrılıyor. Bunu da takdirlerinize
sunuyorum. 
Teşekkür
ederim. 
BAŞKAN
– Teşekkür ederim. 
Sayın
Bilgen, yalnız gruplar adına konuşuluyor fakat AK PARTİ Grubu sarfınazar ettiği
için biraz o on dakikayı böyle tolere edelim lütfen. 
Buyurun.

2.- Kars Milletvekili Ayhan Bilgen’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
AYHAN
BİLGEN (Kars) – Ben “pek kısa”dan daha kısa bir konuşma yapacağım Sayın Başkan.

Bu
mikrofonlardaki sistem krizi galiba yine size denk geldi ama…
BAŞKAN
– Benimle bir alakası yok. 
AYHAN
BİLGEN (Kars)- Sistemin genel sorunları olduğunu biliyoruz Sayın Başkan yani burada,
tabii, her konuşmacıdan sonra yeniden tartışma yapmayalım diye… 
BAŞKAN
– Olmasa daha iyi olur tabii. 
AYHAN
BİLGEN (Kars) – Aslında daha önceki iki oturumda da hem dün hem önceki gün bir
şey oldu; yoksa tartışma platformuna döndüğünde gece çok geç saatlere kadar
sürüyor ama…
Türkiye'nin
seksen yılının büyüme oranı zaten 4,5’larda yani 1923’lerde savaştan yeni
çıkmış bir ülke, İkinci Dünya Savaşı’nda savaşa girmemeyi başarmış bir ülke,
büyük krizler… Bunların ortalaması 4,5’larda. Dolayısıyla, konuşmacımız çok net
biçimde 2000’li yılların başlarındaki iyi örnek ile 2011 sonrasını ayırt etti
bir haksızlık yapmamak açısından. 
Son
durumu daha insafla takdir etmek ve tehlikenin farkında olmak için söyledim
sadece. 
Teşekkür
ediyorum. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Değerli arkadaşlar, şimdi söz sırası Cumhuriyet Halk Partisi Grubu adına
Bursa Milletvekili Orhan Sarıbal’da. 
Buyurun
Sayın Sarıbal. (CHP sıralarından alkışlar) 
Süreniz
on dakika. 
CHP
GRUBU ADINA ORHAN SARIBAL (Bursa) – Sayın Başkan, değerli milletvekilleri; bir
bütçe dönemi yaşıyoruz. Cumhurbaşkanına bütün yetkileri vermeye gerek yok, o
zaten “Benim şirketim, istediğimi alırım, istediğimi satarım, yetki bende.”
diyor. Yani burada bunu yetkilendirmenin çok büyük bir öneminin olmadığını hep
birlikte paylaşıyoruz.
Soru
şu: Bu bütçe ne kadar demokratik? Halklar, meslek odaları, demokratik kitle
örgütleri, sendikalar bunun neresinde? Hiçbir yerinde. Yani bu bütçe demokratik
değil, dolayısıyla halkın bütçesi değil.
İki,
bu bütçe köylünün bütçesi değil, bu bütçe emeklinin bütçesi değil, bu bütçe
çalışanın bütçesi değil, bu bütçe kimin? Ne yazık ki faiz lobilerinin bütçesi.
Bu bütçe kimin bütçesi? Elbette sarayın bütçesi. Bu bütçe kimin bütçesi? Halkı
korkutarak terbiye etmeye çalışan diktatörlük yapısının bütçesi. Ne diyor: 228
tane cezaevi yapacağım, 137 bin insanı daha oraya tıkayacağım; ona göre az
konuşun -sakın dokunmayın- televizyonlarda, sağda solda fiskos gazetesi… Aman
ha, atarım içeri! O yüzden cezaevlerine bütçe var. Başka? Savaşa. Ekonomik kriz
var, tam da onu söylemeye çalışıyordum. Tam da burada bu insanları görüp… “Bu
ülkede ekonomik kriz yok, bunu yabancılar bu topraklara getirdi.” diyecek bir
anlayışın bunu görmesi lazım. Burada halkın ne hâle geldiğini açık bir şekilde
görmek gerekiyor ama ne yazık ki bu iktidarın şöyle bir özelliği var: Ağzına
istediği zaman fermuarı çekiyor, canı istediği zaman kulaklarını tıkıyor,
görmek istemediği zaman uçaklardaki o gözlükleri hep rahatlıkla kullanabiliyor,
böyle bir derdi var.
Bu
bütçe başka kimin bütçesi? Elbette ithalatçıların bütçesi. Yeni bir sektör
kazandırdınız bu ülkeye. Evet, başarı öykülerinizden bir tanesidir; yeni bir
sektör, ithalat sektörü. Kamu kaynaklarını kullanarak kendi yandaşlarını, saray
etrafını ve sarayı zengin ettiniz. 
Bütçe
aktarmalarından bahsediyorlar “Oraya aktaralım.” “Buraya aktaralım.” Ya, bir
kere de şu Cumhurbaşkanlığının bütçesinden aktarın! Bir kere de oradan başka
yere aktarın. Hep diğer bütçelerden oraya aktarıyorsunuz, diğer kalemlerden
oraya aktarıyorsunuz; ya, biraz da şuradan aktarın, biraz da böyle bir şey
getirin, şu millet sizin ne kadar demokratik olduğunuzu görsün. 
Diğeri,
arkadaşlar, ya, vergiyi nereden topluyorsunuz? Verginin yüzde 82’sini dolaylı,
halktan; çiftçiden, küçük esnaftan, memurdan, işçiden topluyorsunuz. Oysa,
vergiyi tavandan toplayıp tabana da var olan gelirleri yaymak gerekiyor. 
“Sosyal
devlet” diyorsunuz, bir bütçe ayırmışsınız ama ne yazık ki insanlarımızın
durumu artık çöp kutularından yiyecek toplayacak duruma gelmiş, böyle bir ülke.

Diğer
bir konu, değerli milletvekili arkadaşlar, ya, gayrisafi millî hasılanın yüzde
77’sini yüzde 10’luk bir nüfus elde etmiş arkadaşlar, yüzde 77’sini yüzde
10’luk nüfus. Yani 8 milyon insan gayrisafi millî hasılanın yüzde 77’sini
elinde bulunduruyor. Daha da güzel, sizin övüneceğiniz bir şey daha söyleyelim;
yüzde 1’lik yani 800 bin kişilik bir nüfusunuz bu gayrisafi millî hasılanın da
yüzde 54’ünü elinde tutmaktadır, yüzde 54’ünü. Geriye kalan yüzde 90’lık nüfus
da yüzde 27’siyle geçinmek zorunda. Geçinmese ne olur? Ee, bir savaş çıkartırız,
içeri atarız, cezaevine atarız, döveriz, görevden alırız, kodese atarız,
elimizde var güvenlik güçleri, bize çalışıyor, adalet bizim elimizde. 
Dün,
burada Millî Savunma Bakanı konuşuyor: “Ben şöyle iyi yaptım, böyle iyi
yaptım.” Dünyada bir örnek gösterirseniz sevineceğim, diktatörlükler hariç,
faşizmin egemen olduğu tarihler hariç. Bir ordunun içerisine FETÖ yerleşecek,
orada hayatının bütün dinamiklerini güçlendirecek; amiral olacak, general
olacak, astsubay olacak, üstsubay olacak, oradan darbe hareketi
gerçekleştirecek; o Genelkurmay Başkanı “Darbe girişimini bastırdım.” diye
övünecek, sonra da bakan olacak. Vallahi, kitaplarda ve hikâyelerde yazsalar
inanasımız gelmez; böyle bir hikâye. Bir de burada kalkıp bunları anlatıyorlar.
(CHP sıralarından alkışlar)
Değerli
milletvekilleri, burada, yine bir Bakan geldi; bakıyor ama, vallahi -bu Tarım
Bakanlarını özel seçiyorsunuz- samimi söylüyorum, bakıyor. Yine “Zaten biz
ilgili alanlarla ilgili bakan tespit etmiyoruz, başka alanlarla ilgili adamları
oraya koyuyoruz çünkü bize talimat, ferman yukarıdan geliyor, o ne derse onu
yaparız.” diyorlar. 
Burada
diyor ki: “Çiftçi çok çalışır, az kazanır.” Biz de söylüyoruz, bu Bakan da az
çalışıyor, çok kazanıyor; enteresan bir durum var. Şunu söylüyor aynı zamanda,
diyor ki: “300 tır et getirdik.” İhale belli değil, kimin aldığı belli değil,
hangi tarihlerde bu toprağa girdiği belli değil. “Bizim boğazımızdan mı geçti?”
diyor. E, doğru, senin boğazından ne geçtiğini biz bilmiyoruz ama halkımızın
boğazından o 300 tırlık etin geçmediğini kesinlikle biliyoruz.
Değerli
arkadaşlar, övünüyorsunuz “Şunu yaptık, bunu yaptık.” diye. Şu tarımı biraz
irdeleyelim, zaman çok hızlı geçiyor. 
2018
bütçesi 760 milyar civarında. Buradan Gıda, Tarım ve Hayvancılık Bakanlığı ve
Orman Bakanlığına toplam 36,4 milyar ayırmıştık geçen sene. Şimdi 2019 yılı
bütçesi 960 milyar, yüzde 26 gibi bir büyüklük söz konusu ama bizim bütçemiz,
iki bakanlığın toplam bütçesi -birleştirildi Orman Bakanlığıyla- 33,74 yani
yüzde 7,4 civarında bir düşme var. Bu ne demek biliyor musunuz? “Ben tarımı bu
topraklarda bitireceğim.” demek. “Ben köylüyü sürüm sürüm süründüreceğim.”
demek. “Bu köylü artık üretmesin, kente gelsin; onun cebine ben sosyal
yardımdan bir sigara parası, kapısının önüne de 2 çuval kömür koyarım, idare
ederim. Ondan sonra bir bütçe yaparım, Diyanet İşlerine 6 bin adam daha alırım,
öbür dünyada ona cennet ve arsa vadederim.” demek. Çiftçinin geldiği nokta bu.
O yüzden, bu bütçenin bir tarım bütçesi olmadığını açıkça paylaşmak isterim. 
Yine
paylaşıyorlar, diyorlar ki: “Tarımsal gayrisafi millî hasılada Avrupa
1’incisiyiz, 180-190 milyar.” Soruyu şuradan soralım: Siz geldiğinizde neydi?
Gayrisafi millî hasılanın yüzde 10’uydu arkadaşlar. Bugünkü parayla neye
karşılık geliyor? 440 milyar olması gerekiyor eğer bir başarı öykünüz varsa
gayrisafi millî hasılada tarımın. Oysa ne kadar? 180-190 milyardan
bahsediyorsunuz. Hadi kuldan utanmıyorsanız, insanlardan sıkılmıyorsanız
Allah’tan korkun. Öyle bir derdiniz yok yani gözümüzün içine baka baka yalan
söylemeyi alışkanlık hâline getirdiniz.
Evet,
değerli milletvekilleri, 2002’den bugüne kadar -bu bütçe kimin bütçesi
anlayalım- tam 189 milyar dolarlık tarımsal ithalat var, 189 milyar dolarlık.
2018’i de ilave ediyorum buna değerli arkadalar ve tam 75 milyar dolarlık ham
madde ithalatı var, 75 milyar dolarlık ham madde ithalatı. Ve ham maddede
ithalat ile ihracat farkı 64 milyar dolar, 64 milyar dolar. Bu neye karşılık
geliyor biliyor musunuz arkadaşlar, hatırlatayım: 2002’den bugüne kadar bu
ülkenin toplumuna, bu ülkenin insanına, bu ülkenin halkına, bu ülkenin
çiftçisine, köylüsüne, öğretmenine, öğrencisine ait olan ne kadar mal, mülk
varsa sattınız, işte bu kadar özelleştirme gelirimiz var, işte bu kadar, işte
bu kadar. (CHP sıralarından alkışlar) Yani sadece bu ithalattan bize ciddi
anlamda verdiğiniz zarardır bu.
Diğer
bir konu değerli milletvekilleri, bitkisel üretimden örnek vereceğim -zaman az
ama muhtemelen bize bir dakika ek süre verirler- ve şunu paylaşmak istiyorum:
Bakın değerli arkadaşlarım, buğday ithalatı 52 milyon ton, 52 milyon ton.
Ödenen para 14 milyar dolar, 14 milyar dolar. Ayçiçeği, soya, soya küspesi,
yağlı tohumlar ve türevlerinde toplam ithalat, arkadaşlar, 70 milyon ton, 70
milyon ton; petrolden sonra en fazla para ödediğimiz kalem. 
BÜLENT
TÜFENKCİ (Malatya) – Buğday ihracatının ne kadar olduğunu biliyor musunuz?
Undan ne kadar para alındığını biliyor musunuz?
ORHAN
SARIBAL (Devamla) – Değeri ne kadar biliyor musunuz? 40 milyar dolar, 40 milyar
dolar.
HÜSEYİN
YAYMAN (Hatay) – Hocam, bağırmasana!
BÜLENT
TÜFENKCİ (Malatya) – Undan, makarnadan ne kadar para geldiğini biliyor musunuz?
ORHAN
SARIBAL (Devamla) – Hayvancılık: Bunlar geldiğinde bu topraklarda bir tane
hayvan ithalatı yoktu, bir tek. Toplam 7 milyondan fazla büyükbaş, küçükbaş
hayvan ithalatı yaptılar, 285 bin ton kemikli, kemiksiz et ithal ettiler; tam 7
milyar 330 milyon dolar ithalat yaptık arkadaşlar, 7 milyar 330 milyon dolar.
Şöyle
bir şey de söylüyorlar: “Meralar yerinde duruyor.” Bakın arkadaşlar, 2002’den
bugüne kadar bir tek metrekare mera alanı değişmemiş; 14,6. Bu ülkede büyük
şehir olmamış, bu ülkede AKP iktidar olmamış, bu ülkede yollar, köprüler,
rantlar, TOKİ’ler olmamış, ticaret alanlarını, saray alanlarını yapmamışlar,
hiçbiri olmamış, meralar duruyor. Ya, Allah’tan korkun. 14,6 milyon hektar mera
alanı 10 milyon hektara indi, 10 milyon hektara. Bu ne demek biliyor musunuz?
Ot yoksa yem yok, yem yoksa et yok, süt yok arkadaşlar. 
(Mikrofon
otomatik cihaz tarafından kapatıldı) 
ORHAN
SARIBAL (Devamla) - Sayın Başkanım, bir dakika daha alayım.
BAŞKAN
– Tamamlayın lütfen.
ORHAN
SARIBAL (Devamla) – Evet, zaman kalmadı, kısaca şunu paylaşmak isterim: Bu
bütçe çiftçinin bütçesi değil, bu bütçe AKP’nin yarattığı rant bütçesi, korku
bütçesi ve açıkça, net söylemek gerekiyor, ciddi anlamda rantçıların bütçesi.
Ama Friedrich Nietzsche şunu söylemişti: “Zenginler fakirlere sadece Tanrı’yı
bıraktı.” AKP de bu ülkede her şeyimizi aldı, toplumu yoksullaştırdı, onlara
sadece öbür dünyada cennet ve elbette, şükür bıraktı ve elbette, bu işlerin bir
çözümü var mı? Var değerli arkadaşlar, var, var, çözüm mutlaka var. Domuz eti
yemekten korktuğunuz kadar kul hakkı yemekten korksaydınız bu ülke bu duruma
gelmezdi. Yaşasın demokrasi, yaşasın özgürlük. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım, bir açıklama yapmak istiyorum.
BAŞKAN
– Sayın Akbaşoğlu, buyurun.
V.- AÇIKLAMALAR (Devam)
3.- Çankırı Milletvekili Muhammet Emin Akbaşoğlu’nun,
Bursa Milletvekili Orhan Sarıbal’ın 10 sıra sayılı 2019 Yılı Bütçe Kanun
Teklifi’nin 6’ncı maddesi üzerinde CHP Grubu adına yaptığı konuşmasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; biraz
evvelki hatibin konuşmasında düzeltilecek çok husus var ama özellikle
Cumhurbaşkanımıza atfen âdeta “Devlet benim şirketim, istediğimi alırım,
istediğimi satarım.” deyip “diktatörlük yapısının bütçesi” şeklinde bir
suçlamada bulundu. 
ENGİN
ALTAY (İstanbul) – Doğru söyledi.
MUHAMMET
EMİN AKBAŞOĞLU (Çankırı) – Zinhar, bu hakikat dışıdır. Bunu milletimiz de zaten
takdir etmektedir. Türkiye Cumhuriyeti devleti bir hukuk devletidir. Hukuk
herkes için bağlayıcıdır. Bu konuda yapılan iş, eski sistemde Maliye Bakanının
bizzat uhdesinde olan bir yetkinin Cumhurbaşkanlığı hükûmet sistemine
uyarlanmasına ilişkin olup teknik bir düzenlemeden ibarettir.
Biz,
çiftçimiz de dâhil bütün toplum kesimlerinin durumlarını zenginleştirmek için
bugünlere kadar çabaladık ve kul hakkı bizim için hakikaten en önemli husustur.
Biz Hakk’a kul olmak, Allah’ın rızasını kazanmak, milletin duasını almak için
çalışıyoruz. 
Teşekkür
ederim. (AK PARTİ sıralarından alkışlar) 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Değerli arkadaşlar, böylece 6’ncı maddede gruplar adına konuşmalar
tamamlandı. 
Bir
istirhamım olacak yalnız sayın grup başkan vekillerimizden: Her konuşmadan
sonra konuşmayla ilgili değerlendirme yapılırsa bitiremeyiz bugün bu
görüşmelerimizi. Her grubun konuşmacısı var; o bakımdan, o konuşmacılar gerekli
cevapları vermeli konuşmalara. 
Şimdi
şahıslar adına konuşmalar var. 
İstanbul
Milletvekili Rümeysa Kadak. 
Buyurun
Sayın Kadak. (AK PARTİ sıralarından alkışlar) 
Süreniz
beş dakika. 
RÜMEYSA
KADAK (İstanbul) – Teşekkürler Sayın Başkan.
Çok
kıymetli Genel Kurul, 2019 Yılı Merkezi Yönetim Bütçe Kanun Teklifi’nin 6’ncı
maddesi üzerine şahsım adına söz almış bulunmaktayım. 
Şimdi,
tabii, az önce beklerken şunu düşündüm: Bundan altı ay önce üniversitedeyken
finaller, dernek koşuşturması, işte staj vesaire derken birisi gelip bana “Altı
ay sonra milletin kürsüsünden sesleneceksin.” deseydi asla inanamazdım. O
yüzden, konuşmama, tüm gençlere hayal kurma ve inanma şansı verenlere
teşekkürlerimle başlamak istiyorum. 
Bugün
Gazi Meclisimizin en genç milletvekili olarak sesleniyorum sizlere. Türkiye’de
benim gibi 17 milyon gencimiz var. Avrupa’nın en genç nüfusuna sahibiz. Tabii,
bakıldığında, gençlerin en büyük özelliği, değişime en hızlı adapte olan kitle
olmamız ve birçok zaman aslında değişimin öncüleri olmamızdır. Bu noktada,
tabii, değişimin ve dönüşümün en çok etkileneni de biz gençleriz. Bugün,
sizlerle, bu değişimin en fazla etkileneni gençlerden birisi olarak, AK
PARTİ’li olsun olmasın, toplam seçmenimizin üçte 1’ini oluşturan gençleri
temsilen konuşuyorum. Tabii, hazır böyle değerli bir kitle varken karşımda,
muhalefet-iktidar ayırmadan tüm milletvekillerimizden gençler adına birkaç söz
isteyeceğim. (AK PARTİ ve İYİ PARTİ sıralarından alkışlar)
Birincisi:
Biz gençler özgürlüğü çok seviyoruz, sahip olduğumuz özgürlüğe her zaman sahip
olmak istiyoruz. Buradaki tüm milletvekillerimizden özgürlüğü öncelemelerini
istiyorum. Ülkemizin, 90’lı yıllardan hatırladığımız yasaklara, daha da
öncesinden gelen tek tip vatandaş yetiştirme gayeli dönemlere geri
döndürülmesine hep birlikte izin vermeyeceğiz diyelim. “Başörtülü-başörtüsüz”
“dindar-seküler” “Doğulu-Batılı” gibi ayrımları, biz, açıkçası, gençler olarak
bilmiyoruz aramızda. Lütfen, bu ayrımları bize hiçbir zaman göstermeyin çünkü
biz kavga etmek değil, üretmek istiyoruz. 
İkinci
olarak “Gençleri sadece gençlerle ilgili konularda muhatap alalım.” düşüncesini
asla kabul etmiyorum, hiçbir genç de kabul etmiyor. Çünkü bugün, bakıldığında,
hepimizin cep telefonlarında bulunan, her gün binlerce seçmene aslında
ulaşmamıza yardımcı olan uygulamalar gençler tarafından üretildi. Afrika’da
yaşanan sıkıntılardan kadın haklarına, hayvan haklarına, bakıldığında çevre
haklarına, bilişimden zihin felsefesine, Meksika’nın iç politikasından Çin’in
ekonomik yükselişine kadar tüm bu konuları etraflıca tartışabilecek binlerce
gencimiz var şu anda Türkiye’de. Fakat maalesef, siyasal ve yönetimsel
mekanizmalarda bu gençlere yer verilmediği için onlar sadece bu konuları
tartışmış gençler olarak kalabiliyorlar. Biz gençler Türkiye’de yani ülkemizin
içinde üretmeyi, iş yapmayı istiyoruz, sorumluluk verilsin istiyoruz artık
bizlere. Her alanda olduğu gibi, siyasi arenada da daha fazla rol almamız
gerektiği düşüncesindeyim. Tabii, sadece siyasette de değil; sivil toplumda,
akademide, bürokraside, iş dünyasında gençlere daha fazla yer vermemiz lazım
artık. (AK PARTİ ve İYİ PARTİ sıralarından alkışlar)
Tabii,
mevcut durumda yer alan gençlerimize de daha fazla söz hakkı, daha fazla
sorumluluk vermemiz gerekiyor ki onlar gerçekten anlamlı bir şekilde var
olabilsin oralarda. 
Tabii,
bugün biz gençler de sizlere birkaç söz vermek istiyoruz. Kritik düşünmekten,
hakaret içermeyen bir ifade özgürlüğüne inanmaktan asla vazgeçmeyeceğimize,
sağımıza solumuza bakmadan “Ben varım.” diyeceğimize, bize duyulan güvenin
hakkını vermek için çok çalışacağımıza, hangi işi yapıyorsak yapalım en iyi
şekilde yapacağımıza, tüketme değil üretme gayesinde olacağımıza, adım adım
binbir sıkıntıyla büyüttüğümüz, yeri geldiğinde korumak için canımızı feda
ettiğimiz demokrasimize sahip çıkacağımıza (AK PARTİ sıralarından “Bravo!”
sesleri, alkışlar) onu daha çok güçlendireceğimize ve son olarak genç olmaktan
asla çekinmeyeceğimize söz veriyoruz. (AK PARTİ ve İYİ PARTİ sıralarından
alkışlar)
Ayrıca,
maalesef, bu kürsüde gençlerimizin aksi şekilde tanıtılmasına çoğu kez üzülerek
şahit oldum. Ben Türkiye gençliğine yapılan yanlış ithamları kesinlikle kabul
etmiyorum, etmeyeceğim hiç. (AK PARTİ ve İYİ PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Sayın Kadak, tamamlayalım lütfen. 
RÜMEYSA
KADAK (Devamla) – Teşekkür ederim. 
Sözlerime
son verirken öncelikle burada bulunmama sebep olan, gençlerin önünü açan başta
Cumhurbaşkanımız Sayın Recep Tayyip Erdoğan’a ve AK PARTİ’ye (AK PARTİ
sıralarından alkışlar) sonrasında burada hangi görüşten olursa olsun desteğini,
güler yüzünü benden hiçbir zaman esirgemeyen tüm milletvekillerimize çok
teşekkür ediyorum. 
Saygılarımla.
(AK PARTİ ve İYİ PARTİ sıralarından alkışlar)
BAŞKAN
– Teşekkür ederim Sayın Kadak. 
Şimdi
şahsı adına Mardin Milletvekili Ebrü Günay.
Buyurun
Sayın Günay. (HDP sıralarından alkışlar)
Süreniz
beş dakika. 
EBRÜ
GÜNAY (Mardin) – Sayın Başkan, değerli arkadaşlar; öncelikle, hepinizi
selamlıyorum. 
Benden
önce konuşan genç arkadaşım çok iyi şeyler ifade etti, özellikle özgürlük
vurgusu yaptı. Umuyor ve diliyorum ki içeride de bu sesi yükseltiyordur çünkü
gençlerin özgür olmasını bizler de istiyoruz, bu ülkenin geleceği onlar. Ama
kendisine buradan bir hatırlatma yapmak istiyorum: Şu an 70 bin genç öğrenci
cezaevinde; umarım, kendileri bu 70 bin genç tutuklu öğrenci için de bir
özgürlük mücadelesi verecektir, bunu da gösterecektir; öyle umuyorum.
Bugün
19 Aralık, hepimizin yakinen bildiği 2000 yılında yapılan cezaevi
operasyonlarının yıl dönümü. Değerli arkadaşlar, bir ülkedeki cezaevleri o
ülkenin insan haklarının aynası, o ülkenin hukuk devleti ilkesinin aynası, o
ülkenin demokrasisinin aynasıdır. Ama maalesef, bugün, 19 Aralığın yıl
dönümünde parlamenterimiz, milletvekili arkadaşımız Leyla Güven açlık grevinin
42’nci gününde. Yine, onlarca siyasi mahpus, politik mahpus süresiz, dönüşümsüz
açlık grevinde ve ülke, 19 Aralığın yıl dönümünde yeniden bir cezaevi sorunuyla
yüz yüze, özgürlük taleplerini dile getiren bir süreçle karşı karşıya. Tabii,
bu Parlamentonun bunu görmemesi, bu Parlamentonun bunu görmezden gelmesi başka
bir acı kayıp. Bunu ifade ederek konuşmama devam etmek istiyorum.
Değerli
arkadaşlar, Sayıştay Başkanlığınca düzenlenen kamu idareleri denetim
raporlarında birçok belediyeye ait yolsuzluklar açık bir şekilde kamuoyuna
yansıdı. Sayıştay raporlarına yansıyan yolsuzlukların önemli bir kısmı DBP’li
belediyelere atadığınız kayyumların raporları. Ben, kayyum atanmış
belediyelerin sadece birisinden söz etmek istiyorum, hâliyle, kendi seçim
bölgem olan Mardin Büyükşehir Belediyesinin kayyum raporuna değinmek istiyorum.
Bu Sayıştay raporlarında, tahsisli kullanılan veya kullandırılan binaların mali
tablolarda yer almadığı, kayyumun 3 adet binayı diğer kurum ve kuruluşlara
tahsis ettiği, 3 binayı da tahsisli kullandığı ancak mali tablolarda tahsislere
ilişkin bir kaydın olmadığı görülmüş. Taşınmaz kayıtlarının gerçek durumu
yansıtmadığı, 1.479 taşınmaz değerinin 1 TL olarak gösterildiği, ayrıca,
yapılan ihalelerin yandaş firmalara verildiği tespit edilmiştir. Belediyeye
bağlı Kültür Daire Başkanlığının “Din konferansı ücreti” adı altında bütçeden
milyarlarca lira parayı zimmete geçirdiği iddialar arasında. İlahiyatçı Nihat
Hatipoğlu’nun Mardin’de verdiği konferans için bütçeden 400 bin TL alındığı
ancak Hatipoğlu’na 60 bin TL’nin ödendiği ve kalan paranın zimmete geçirildiği
basına yansıdır. Haberi yapan gazeteci Sedat Sur on bir ay yirmi gün hapis
cezası aldı ama kayyuma dair, bu habere dair herhangi bir yalanlama olmadı. 
Yine,
mevzuata aykırı davranan Mardin Büyükşehir Belediyesi kayyumu, şimdi de
milyonlarca lira borçlandırdığı belediyeye ait taşınmazları satışa çıkardı. DBP
yönetimindeyken hazineye borcu olmayan, hatta kasasında artı bütçesi olan
belediye, şu an bir borç batağında. Bu da belediyenin taşınmazlarının satışa
çıkarılmasının önünü açtı ki bu, gazete ilanlarından bir tanesi, bir
taşınmazını satışa çıkarmış durumda.
Yine,
Midyat Belediyesinde geçtiğimiz günlerde 6 taşınmazın ihaleyle satışa
çıkarıldığı duyurusu yapıldı. İlginçtir, AKP’li meclis üyesi bile “İtibarımız
küçük düşürülür.” diyerek bu satışa karşı çıktı, 4 adet taşınmazın satışı iptal
edildi, 2 adet taşınmaz 1 milyon TL karşılığı satıldı. Bu paralar nereye
gidiyor? Hangi açığı kapatmak için kullanılıyor? Yine, 31 Mart öncesi bu taşınmazların
satışa çıkarılması bizler açısından manidar. 
Yine,
Mardin Büyükşehir Belediyesinde yapılan usulsüzlüklerin ve yolsuzlukların
yanında, Mardin Artuklu Üniversitesinde de yolsuzlukların yapıldığı çok açık.
Eğitim Fakültesinde görevli bazı öğretim üyelerinin zorunlu ders yüklerini
tamamlamadıkları -ama yine pedagojik formasyon derslerine girdikleri- derse
girmedikleri hâlde zorunlu ders yüklerini tamamlamış gibi gösterildikleri
belirtilmiş. Ayrıca, raporda, üniversitedeki döner sermaye işletmesinin zarar
ettiği, akademik araştırma için verilen ödeneklerin amacının dışında
kullanıldığı, yapılan harcamaların belgelendirilmediği de görülmekte.
Değerli
arkadaşlar, Mardin Artuklu Üniversitesi Mardin’in çok dilli ve zengin mimari
yapısına çok uygun bir üniversite olarak aslında planlandı ama nedense gelinen
nokta ortada. İhraçlar, üniversitede sözleşmeli olarak çalışan akademisyenlerin
sözleşme sürelerinin uzatılmaması ve Rektörün akademisyenlere uyguladığı
mobbingle görevlerinden uzaklaştırılan ya da ayrılmak zorunda kalan
akademisyenlerle dolu.
Değerli
arkadaşlar, Artuklu Üniversitesinde Yaşayan Diller Enstitüsü kuruldu ve YÖK’e
bağlı bir şekilde Kürtçe lisansüstü ve sonradan lisans dersleri verilmeye
başladı.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
EBRÜ
GÜNAY (Devamla) – Tamamlıyorum.
Ama
maalesef, Yaşayan Diller Enstitüsünün yani Kürdoloji bölümünün geldiği durum
ortada. 
HÜSEYİN
YAYMAN (Hatay) – Muş Alparslan Üniversitesi…
EBRÜ
GÜNAY (Devamla) – Son olarak, MEB tarafından 20 bin sözleşmeli öğretmen alımı
için branş dağılımı yapıldı ve yaşayan diller ve lehçeler için 2 Kurmanci, 1
Zazaki öğretmeni atandı. Yani 20 bin öğretmene 3 kişiyi mi uygun görüyorsunuz?
Bu, aslında Kürt diline karşı açık ayrımcılığınızın göstergesidir.
Teşekkürler.
(HDP sıralarından alkışlar) 
BAŞKAN
– Değerli arkadaşlar, böylece konuşmalar tamamlandı.
6’ncı
madde üzerinde soru-cevap işlemi yapıyoruz. Toplam on dakika; beş dakika soru,
beş dakika cevap.
Soru
işlemini başlatıyorum.
Sayın
Gaytancıoğlu, buyurun.
OKAN
GAYTANCIOĞLU (Edirne) – Teşekkür ederim Sayın Başkan.
Dün
açıklanan verilere göre, Türkiye genelinde işsizlik oranı yüzde 11,4’le son
zamanların en yüksek rakamına ulaştı. Gördüğümüz kadarıyla, Hükûmet üretimi
teşvik ederek istihdam yaratmak yerine günü kurtarmayı tercih ediyor, İŞKUR
aracılığıyla kısa süreli programlar düzenleyerek insanlara altı aylık bir umut
vadediyor. Sorun çözülmüyor, daha da ağırlaşıyor. En yüksek işsizlik ise
üniversite mezunu gençlerde. Demek ki üniversite sayısını artırmakla
olmuyormuş. Temeli üretim olan, katma değer yaratan bir ekonomi politikasıyla
büyüme ve bununla birlikte istihdam oluşturma gerekiyormuş. Siz ne yaptınız?
Bol bol beton bina dikerek Türkiye’nin büyüdüğünü sandınız. Tarlaları boş
bırakarak, çiftçiyi borçlandırarak, esnafı görmeyerek büyüme olur mu, işsizlik
önlenir mi? Ekonomi politikalarınızı işsizlik yaratan politikalardan üretim
artışı sağlayıcı politikalara yönlendirmeyi düşünüyor musunuz?
BAŞKAN
– Sayın Yalım…
ÖZKAN
YALIM (Uşak) – Teşekkür ederim Sayın Başkan.
Sayın
Bakan, kökü yarım asrı geçip bir asra yaklaşan, köklü otobüs firmalarımız var.
Seksen bir yıllık Ulusoy firması, elli altı yıllık Pamukkale firması; bu iki
firma da -buna benzer birkaç tane daha küçük firma var- konkordato ilanı
verdiler. Diğer birçok firma da -dediğim gibi- aynı şekilde, sıkıntılı
durumdalar. Bu sektörün can çekişmemesi, sektördeki daha fazla şirketimizin
batmaması adına -biliyorsunuz, çok sayıda da istihdam sağlıyorlar kaliteli
hizmet vermek adına- bu sektörde çalışan işçilerimiz, şoförlerimiz, hostlarımız
için, bu sektörde çalışan tüm personel için, sektöre can suyu vermek adına
Sosyal Güvenlik Kurumundan bir destek vermeyi düşünüyor musunuz? 
Teşekkür
ederim.
BAŞKAN
– Sayın Özşavlı…
HALİL
ÖZŞAVLI (Şanlıurfa) – Teşekkür ederim Sayın Başkan. Sizi ve yüce heyetinizi
saygıyla selamlıyorum.
Kitapseverlerin
mutlaka bildiği bir kitap vardır, Umberto Eco’ya ait “Yorum ve Aşırı Yorum”
adlı kitapta, özetle “aşırı yorum” şöyle tanımlanmıştır: Okuyucunun ne yapıp ne
edip metni kendi amacına hizmet eder hâle getirmesine “aşırı yorum” denmektedir.
Bu minvalde son bir haftadır yapılan konuşmalarda, başta Sayın Katırcıoğlu ve
muhalefet milletvekillerinin on altı yıldır AK PARTİ’nin yazdığı kitabı kendi
inisiyatifleri ve kendi çerçevelerinden okuduklarına şahit olmaktayım. Fakat şu
da bilinmelidir ki: Yüce Türk milleti bu kitabı gerçek anlamıyla okumakta ve
her seçimde AK PARTİ’ye hak ettiği değeri vermektedir.
Teşekkür
ederim.
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
1
milyon 800 bin kişi asgari ücretin altında aylık alıyor. 6 milyon 700 bin kişi
açlık sınırının altında asgari ücret alıyor ve kayıt dışı çalışan binlerce kişi
var. 1 Ocaktan beri vatandaşın bankalara borcu 500 milyar lirayı geçmiş ve ilk
on ayda bankalara ödenen faiz 55,5 milyar. Çiftçilerin tarlaları hacizli,
emekli, memur, işçi ay sonunu getiremiyor ve hâlâ vergiyi tabana yaymaktan
bahsediliyor. Biz çağrıda bulunuyoruz: Vergiyi tavana yayın, geliri tabana
yayın.
Asgari
ücretten vergiyi kaldıracak mısınız? Söz verdiğiniz gibi 3600 ek göstergeleri
verecek misiniz? EYT’lilerin haklarını teslim edecek misiniz? Çiftçinin
mazotundaki ve gübresindeki vergileri kaldıracak mısınız? Elektrik, doğal gaz,
su faturalarındaki vergileri, yükleri kaldıracak mısınız?
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
İbni
Haldun’a göre, devletlerin hayatı da insanların hayatı gibidir, inişli çıkışlı
seyreder. Bugünümüze şükür, bütçemizi bile eloğluna yaptırdığımız günlerden
bugüne… Mehmet Akif’i dinleyelim:
“İşimiz
düştü mü tersaneye yahut denize,
Mutlaka
âdetimizdir, koşarız İngiliz’e.
Bir
yıkık köprü için Belçika’dan kalfa gelir,
Hekimin
hazıkı bilmem nereden celbedilir.
Mesela
bütçe hesâbâtını yoktur çıkaran,
Hadi,
Maliyeye gelsin bırakın Mösyö Loran. 
Hani
tezgâhlarınız nerde? Sanayi nerde? 
Ya
Brüksel’de ya Berlin’de ya Manchester’de."
Bütçemizi
hep beraber kendimiz yapabiliyoruz ya, korkmayın, gerisi gelir, gelmiştir de.
(AK PARTİ sıralarından alkışlar) 
BAŞKAN
– Sayın Gürer…
ÖMER
FETHİ GÜRER (Niğde) – Teşekkür ederim Sayın Başkan. 
FOX
Ana Haber bülteni sunucu Fatih Portakal’ı hedef alan AKP Genel Başkanı Sayın
Erdoğan’ın “Birileri çıkmış, portakal mıdır, mandalina mıdır, narenciye midir,
sokağa çağırıyor. Haddini bil, haddini. Bilmezsen haddini, bu millet patlatır
enseni.” ifadesi ülkemizde mal mülkten sonra can güvenliğinin de tek adamın
iznine tabi olduğu algısını yaratmaktadır. Bu, demokrasi anlayışıyla örtüşen
bir tavır değildir, kabul edilemez; hele hele bir ülkede Cumhurbaşkanı olarak
tüm ülke insanının sorumlusu olan bir kişiye hiç yakışmaz, inancımıza da
sığmaz. Acilen Cumhurbaşkanının sözlerini düzeltmesini temenni ediyorum. 
Teşekkür
ederim. (CHP sıralarından alkışlar)
BAŞKAN
– Sayın Güzelmansur…
MEHMET
GÜZELMANSUR (Hatay) – Sayın Başkan, ülkemizde üniversite mezunu işsiz sayısı 1
milyonu aştı. Bunların 150 bini ise mimar ve mühendisten oluşuyor. Ülkemizdeki
ekonomik kriz nedeniyle özel sektörde istihdam olanakları daraldı. Dolayısıyla
bu gençlerin tek umudu kamuda kendilerine verilen atama sözlerinin tutulması. 
Önceki
Gıda, Tarım Bakanı Sayın Eşref Fakıbaba Bakanlığına 10.550 mühendis ve
veteriner alımı için geçtiğimiz yıl -Mayıs ve Şubat 2018- kadro talebinde
bulundu. Bu talebe neden sessiz kalıyorsunuz, neden cevap vermiyorsunuz? Sayın
Bakan, gelin, Hükûmetinizin bu atama sözünü tutun, hem Tarım Bakanlığının
personel ihtiyacını karşılamış olun hem de işsiz mühendisleri işe kavuşturun.
Yılbaşı öncesi atama bekleyen mühendislere ve personel ihtiyacı olan tüm
bakanlıklara bu müjdeyi verin. 
BAŞKAN
– Sayın Atay, buyurun. 
SERMET
ATAY (Gaziantep) – Sayın Başkan, benim sorum Ulaştırma Bakanına. Gaziantep’te
çok güzel bir havalimanımız var ama uçaklarımız inip kalkamıyor. Gerekçesi sis.
Günümüz teknolojisinin bu kadar gelişmesine rağmen uçakların devamlı suretle
inip kalkamamasını anlamış değiliz. Bu, Gaziantep halkına ve sanayicisine çok
büyük zarar vermektedir. 
Gaziantep’e
inen uçakların küçük gövdeli olması ve seferlerin artırılmamış olması sebebiyle
uçak biletleri çok fiyatlıdır, pahalıdır. Bir an önce uçak seferlerinin
artırılmasını, geniş gövdeli uçakların Gaziantep’e gönderilmesini ve sis
nedeniyle meydana gelen aksaklığın giderilmesi için gerekli teknolojinin
sağlanmasını arz ediyoruz.
BAŞKAN
– Değerli arkadaşlar, tabii, cevap için süre azalmış.
ENGİN
ALTAY (İstanbul) – Bakan yok zaten, Bakan yok zaten.
MEHMET
DOĞAN KUBAT (İstanbul) – Komisyon Başkanımız var dağ gibi.
ENGİN
ALTAY (İstanbul) – Bakanlara sorular ya.
BAŞKAN
– Sayın Komisyon Başkanı, buyurun.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ediyorum
Sayın Başkan.
Ben
kısaca bu 6’ncı maddeyle ne yapıyoruz, onu ifade etmek istiyorum. Ama onun
öncesinde istihdama ilişkin bazı söylemler, sorular oldu; buna ilişkin verileri
paylaşmak istiyorum.
2010
ve 2018 mukayesesine baktığımızda istihdamın 2010’da 21 milyon 858 bin olduğunu
ama 2018’de de 6,8 milyonluk ilave istihdam artışıyla 28 milyon 677 bine
geldiğini görüyoruz. Avrupa Birliğine baktığınızda da hâlâ bizim istihdamda
sağlamış olduğumuz bu artış oranına onların yaklaşamadıkları da çok net.
Ayrıca, iş gücüne katılım oranına baktığımızda da 2010’da yüzde 46,5 olan bu
oranın 2018 verileriyle yüzde 53,2’ye geldiğini de görüyoruz. 
Tasarruf
bütçesi olup olmadığına ilişkin, bir dengeleme bütçesi olup olmadığına ilişkin
bir söylem vardı. Burada, baktığımızda da bu bütçede toplam 75,9 milyar
tutarında -ki bu da millî gelirin yüzde 1,7’sine tekabül ediyor- bir tasarruf
ve tedbir uygulandığını görüyoruz. Bunların 59,9 milyar lirası harcama
tasarruflarından sağlanıyor, 16 milyar lirası da gelir artırıcı tedbirlerden.
Onun için buna “bir dengeleme ve tasarruf bütçesi” demenin yanlış olmayacağı da
ortada, net olarak açık.
Ayrıca,
satın alma gücü açısından baktığımızda da bu son dönemde ortaya konulan güçlü
büyüme performansıyla beraber 4,7 olan büyüme oranının ortalama 5,7 olarak
gerçekleştiğini görüyoruz. Gene, 2002’de 9.200 dolar olan satın alma gücü
paritesine göre kişi başı gelirin de 27.900 dolara yükseldiğini ve bu anlamda
da satın alma gücü paritesine göre ülkemizin 14’üncü sırada yer aldığını
görüyoruz.
Gene,
tasarruf açısından baktığımızda, bunu, mesela taşıtlarda görüyoruz. 2018 yılı bütçesinde
çeşitli kamu idarelerinin edineecekleri taşıt sayıları 4.780 iken bu sayının da
2019 yılı bütçesinde yaklaşık, yarı yarıya düşürülerek 2.325’e düştüğünü
görüyoruz.
Gene
bu 6’ncı maddeye dönersem, bunun (1)’inci fıkrasında genel bütçe ödeneklerinin
yüzde 10’unu aşmamak kaydıyla, genel bütçe kapsamındaki kamu idareleri ile özel
bütçeli idarelerin bütçelerine konulan ekonomik kodlardaki ödeneklerin kamu
idareleri bütçeleri arasında veya Hazine ve Maliye Bakanlığı bütçesinin yedek
ödenek tertibine aktarılması noktasında Cumhurbaşkanımız yetkili kılınmaktadır.

(2)’nci
fıkrada genel bütçe kapsamındaki kamu idarelerinden hizmeti yaptıracak olan
kamu idaresi, yıl içinde hizmeti yürütecek olan idarenin bütçesine aktarma
yapma konusunda yetkili kılınmakta. 
(3)’üncü
fıkrada genel bütçe kapsamındaki kamu idarelerinin 10 Temmuz 2018 tarihli ve 1
numaralı Cumhurbaşkanlığı Kararnamesi kapsamında Çevre ve Şehircilik
Bakanlığına yaptıracağı işlerde söz konusu işlere ilişkin ödeneklerini Çevre ve
Şehircilik Bakanlığı bütçesine işi yaptıran idarenin doğrudan aktarması temin
edilmektedir.
(Mikrofon
otomatik cihaz tarafından kapatıldı)
BAŞKAN
– Buyurun.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – (4)’üncü fıkrada
Millî Savunma Bakanlığı, Jandarma Genel Komutanlığı, Emniyet Genel Müdürlüğü,
Sahil Güvenlik Komutanlığı bütçelerinde yer alan ve tek merkezden yönetilmesi
gereken hizmetlere ilişkin ödenekleri fonksiyonlar arasında karşılıklı olarak
aktarmaya yetkili kılınmaktalar. 
(5)’inci
fıkrada ise özel bütçeli idareler ile düzenleyici ve denetleyici kurumların (B)
işaretli cetvellerinde belirtilen, (F) işaretli cetvellerinde belirtilen net finansman
tutarlarını aşan finansman gerçekleşme karşılıklarının ödenek olarak
eklenmesine Cumhurbaşkanlığınca belirlenecek usul ve esaslar çerçevesince kamu
idareleri yetkili kılınmaktadır. 
Daha
uzun tabii maddeye ilişkin açıklama ama burada yeterli olur diye düşünüyorum.
BAŞKAN
– Teşekkür ederim Sayın Başkan.
Değerli
arkadaşlar, şimdi 6’ncı madde üzerinde bir önerge vardır, önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 2019 Yılı Merkezi Yönetim Bütçe Kanunu Teklifi’nin 6’ncı maddesinin (1)
numaralı fıkrasının madde metninden çıkarılmasını ve fıkra sıralamasının ona
göre düzenlenmesini arz ve teklif ederiz.
 Mehmet
Bekaroğlu Sibel Özdemir Ömer Fethi Gürer
 İstanbul İstanbul Niğde
 Okan
Gaytancıoğlu Nurhayat Altaca Kayışoğlu Erkan Aydın
 Edirne Bursa Bursa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Değerli arkadaşlar, Anayasa’nın bütçe görüşmelerini düzenleyen 161’inci
maddesinin “…değişiklik önergeleri, üzerinde ayrıca görüşme yapılmaksızın
okunur ve oylanır.” hükmü gereğince önergenin gerekçesini okutacağım. Bugün
işleme alınacak diğer önergeler olacaksa onlar için de bu açıklamam geçerli
olacaktır.
Gerekçeyi
okutuyorum:
Gerekçe:

2019
Yılı Merkezi Yönetim Bütçe Kanunu’nun 6’ncı maddesinin (1) numaralı fıkrasıyla,
Bütçe Kanunu’yla verilen ödeneklerin etkin ve verimli bir şekilde kullanılması
amacıyla, kamu idarelerinin yıl içinde ortaya çıkabilecek ihtiyaç fazlası
ödeneklerinin diğer kamu idarelerinin ödenek ihtiyacının karşılanmasında
kullanılmasını temin etmek veya ödeneklerin öncelikli hizmetlerde
kullanılmasını sağlamak üzere genel bütçe ödeneklerinin yüzde 10’unu aşmamak
kaydıyla, genel bütçe kapsamındaki kamu idareleri ile özel bütçeli idarelerin
bütçelerine konulan (01), (02), (03), (05), (06), (07), (08) ve (09) ekonomik
kodlarındaki ödenekleri kamu idareleri bütçeleri arasında veya Hazine ve Maliye
Bakanlığı bütçesinin "Yedek Ödenek” tertibine aktarmaya Cumhurbaşkanı yetkili
kılınmaktadır.
TBMM’de
16/11/2016 tarihinde kabul edilen 6761 sayılı Kamu Mali Yönetimi ve Kontrol
Kanunu ile Bazı Kanunlarda Değişiklik Yapılması Hakkındaki Kanunun 1'inci
maddesiyle değişik 5018 sayılı Kamu Mali Yönetimi ve Kontrol Kanunu’nun 21’inci
maddesinin birinci fıkrası ”Merkezî yönetim kapsamındaki kamu idarelerinin
bütçeleri arasındaki ödenek aktarmaları kanunla yapılır. Ancak, harcamalarda
tasarrufu sağlamak, dengeli ve etkili bir bütçe politikasını gerçekleştirmek
üzere genel bütçe ödeneklerinin yüzde onunu geçmemek kaydıyla, merkezî yönetim
kapsamındaki kamu idarelerinin bütçeleri arasındaki ödenek aktarmalarına
ilişkin yetki ve işlemler ile usul ve esaslar merkezî yönetim bütçe kanununda
belirlenir.” hükmünü taşımaktadır.
2019
Yılı Merkezi Yönetim Bütçe Kanunu'nun 6’ncı maddesinin (1) numaralı fıkrasıyla
Cumhurbaşkanına 5018 sayılı Kanun’un temel ilkeleri ve kurduğu mali sistemle
bağdaşmayan yetkiler tanınmakta, genel bütçe ödeneklerinin yüzde 10’unu aşmamak
kaydıyla genel bütçe kapsamındaki kamu idareleri ile özel bütçeli idarelerin
bütçelerinin (01), (02), (03), (05), (06), (07), (08) ve (09) ekonomik
kodlarındaki ödenekleri idarelerin kendi bütçeleri arasında aktarmaya veya
Hazine ve Maliye Bakanlığı bütçesinin "Yedek Ödenek" tertibine aktarmaya
Cumhurbaşkanı yetkili kılınmaktadır.
Anayasa'nın
7’nci maddesinde “Yasama yetkisi Türk Milleti adına Türkiye Büyük Millet
Meclisinindir. Bu yetki devredilemez.” denilmektedir.
Anayasa'nın
87’nci maddesinde bütçe hakkının Türkiye Büyük Millet Meclisine ait olduğu
hüküm altına alınmıştır.
Cumhurbaşkanına
çerçevesi çizilmemiş, esasları belirlenmemiş bir alanda hiçbir sınırlamaya
bağlı olmaksızın geniş yetkiler tanınarak yasama yetkisinin devri yapılamaz.
Söz konusu aktarma toplamı için genel bütçe ödeneklerinin yüzde 10'u gibi bir
limitin konulması çerçeve çizme, sınır getirme anlamında bulunmamaktadır. Bütçe
Kanunu’na Anayasa’ya aykırı olarak bütçe dışı hükümler konularak mevcut kanun
hükümlerinin değiştirilmesi veya bütçe yılı itibarıyla zımnen kaldırılması
Anayasa’nın 87’nci ve 161’inci maddelerine de aykırıdır.
Söz
konusu düzenleme, Anayasa'nın 7, 87, 161’inci maddelerine aykırı olduğundan bu
önerge verilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul edilmemiştir.

6’ncı
maddeyi oylarınıza sunuyorum: Kabul edenler… Kabul etmeyenler… 6’ncı madde
kabul edilmiştir. 
Şimdi
7’nci maddeyi okutuyorum:
Diğer bütçe işlemleri
MADDE 7- (1) Yükseköğretim Kurulu Başkanlığı bütçesinin
38.01.02.00-09.4.2.20-2-05.2 (Öğretim Üyesi Yetiştirme Programı) tertibinde yer
alan ödenek, bu Program kapsamında lisansüstü eğitim veren yükseköğretim
kurumlarına, görevlendirilen öğrencilerin sayıları ve öğrenim alanları dikkate
alınarak mal ve hizmet alımlarında kullanılmak üzere tahakkuk ettirilmek
suretiyle ödenir. Ödenen bu tutar karşılığını bir yandan ilgili yükseköğretim
kurumunun (B) işaretli cetveline öz gelir, diğer yandan (A) işaretli cetveline
ödenek kaydetmeye ilgili yükseköğretim kurumu yetkilidir.
(2) 4/11/1981 tarihli ve 2547 sayılı Yükseköğretim Kanununun 43 üncü
maddesinin birinci fıkrasının (d) bendi, 44 üncü, 46 ncı, 58 inci, ek 25 inci,
ek 26 ncı ve ek 27 nci maddeleri ile 19/11/1992 tarihli ve 3843 sayılı Kanunun
7 nci maddesi uyarınca tahsil edilen tutarlar ve diğer gelirler, yükseköğretim
kurumları bütçelerine özel gelir ve özel ödenek olarak kaydedilmez. Tahsil
edilen bu tutar ve gelirler, ilgili yükseköğretim kurumu bütçesine öz gelir
olarak kaydedilir. Kaydedilen bu tutarlar karşılığı olarak ilgili yükseköğretim
kurumu bütçesine konulan ödenekler, gelir gerçekleşmelerine göre kullandırılır.
(3) Öz gelir karşılığı olarak ilgili yükseköğretim kurumu bütçesinin (A)
işaretli cetvelinde fonksiyonel sınıflandırmanın dördüncü düzeyinde tertiplenen
ödenekler arasında (09.6.0-Eğitime Yardımcı Hizmetler fonksiyonu altında öz
gelir karşılığı tefrik edilen ödenekler arasında yapılacak aktarmalar hariç)
aktarma yapılamaz.
a) Emniyet Genel Müdürlüğünün öğrenim ve eğitim müesseselerinde okutulan
ve eğitim gören yabancı uyruklu öğrenci ve personele yapılan giderler
karşılığında ilgili devletler veya uluslararası kuruluşlar tarafından ödenen
tutarları,
b) NATO makamlarınca yapılan anlaşma gereğince yedek havaalanlarının
bakım ve onarımları için ödenecek tutarları,
c) Gümrük idarelerince tahsil edilerek Türkiye Radyo-Televizyon Kurumuna
intikal ettirilen bandrol ücretlerinin yüzde 2’si oranında Ticaret Bakanlığı
hizmetleri için söz konusu Kurumca ödenecek tutarları,
aynı amaçla kullanılmak üzere bir yandan genel bütçeye gelir, diğer
yandan ilgili idare bütçelerinde açılacak özel tertiplere ödenek kaydetmeye ve
bu suretle ödenek kaydedilen tutarlardan yılı içinde harcanmayan kısımları
ertesi yıla devretmeye yetkilidir.
BAŞKAN
– Madde üzerinde İYİ PARTİ Grubu adına Ankara Milletvekili İbrahim Halil Oral. 
Buyurun
Sayın Oral. (İYİ PARTİ sıralarından alkışlar)
Süreniz
on dakika. 
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, değerli
milletvekilleri; 2019 Yılı Bütçe Kanun Teklifi’nin 7’nci maddesi üzerinde İYİ
PARTİ Grubu adına söz almış bulunuyorum. 
Kıymetli
milletvekilleri, günlerdir Meclisimizin çatısı altında bütçe görüşmelerini
sürdürüyoruz. İYİ PARTİ bütçe teklifindeki bazı maddelere milletimizin lehine
olduğu için “evet” oyu vermiş, bazılarına “hayır” demiştir. Bu, yapıcı
muhalefetin gereğidir ama maalesef yürütme ve iktidar partisi muhalefete
kulağını tıkamış durumdadır. Ne desek “Biz halk oyuyla geldik, bizi halk
seçti.” diyorlar. Değerli AK PARTİ milletvekilleri, biz de buraya gökten
zembille inmedik, biz de halk oyuyla geldik ve milletimiz bize muhalefet görevi
verdi. Siz muhalefetin sesini dinlemeyerek aslında size oy vermeyen
vatandaşlarımızı görmezden gelmiş oluyorsunuz. Bu doğru bir yaklaşım değildir. 
Dünyaya
baktığımızda halk oyuyla gelmiş pek çok iktidar vardır ki zulümle,
adaletsizlikle anılmaktadır. Dünyayı dev bir savaşa sürükleyen Hitler de halk
oyuyla iktidara geldi, Esad da darbeci Sisi de halk oyuyla iktidara geldi. Bu
örnekleri çoğaltabiliriz. Sadece seçimle gelmek adaletli ve demokratik olunduğunu
göstermez. Kendisinden başkasının fikirlerine kıymet vermeyen her iktidar
otoriterleşir ve hem kendine hem de milletine zarar verir.
Birinci
Türkiye Büyük Millet Meclisi duvarında asılı olan bir ayetikerimeyi sizinle
paylaşmak istiyorum. Yüce Allah Şûra suresinin 38’inci ayetinde şöyle
buyuruyor: 
(Hatip
tarafından Şûra suresinin 38’inci ayetinin okunması)
İBRAHİM
HALİL ORAL (Devamla) – Yani “Onlar işlerini istişareyle danışarak yaparlar.”
Kıymetli iktidar, siz ne istişare ediyorsunuz ne de danışıyorsunuz. Demokrasiye
itibar etmiyorsunuz, bari Allah’ın ayetine itibar edin, kulak verin. Ve biraz
önce buradan konuşan en genç milletvekilimiz Sayın Rümeysa Hanımefendi’nin
sözlerine kulak verin. 
Değerli
milletvekilleri, konuştuğumuz teklifte TRT’ye verilen bandrol ücretlerinden
bahsediyoruz. TRT’nin kültürümüzü ve gönül coğrafyamızı merkeze koyduğu
yayınlarını beğeniyor ve takip ediyoruz ancak TRT’nin ve doğrusu bir kısım Türk
basınının içine düştüğü durum Rusya’daki Pravda gibi olma hâlidir. Ülkemiz,
Dünya Basın Özgürlüğü Endeksi’nde 180 ülke arasında 157’ncı sırada. Bu kürsüde
defalarca ifade edildi ancak ben tekraren ifade etmek istiyorum ki: 24 Haziran
seçimlerinde Cumhur İttifakı ve Sayın Recep Tayyip Erdoğan, devletin resmî
kanalı TRT 1’de yüz seksen bir saat yer alırken Cumhuriyet Halk Partisi ve
Sayın İnce on altı saat, İYİ PARTİ ve Sayın Genel Başkanımız Meral Akşener
Hanımefendi üç buçuk saat, Saadet Partisi ve Sayın Karamollaoğlu bir buçuk saat
yer almıştır. 
Değerli
milletvekilleri, 1 Nisan 2018 tarihinde Ankara’da 100 binden fazla
vatandaşımızın katılımıyla gerçekleşen İYİ PARTİ olağanüstü kurultayını Türkiye
Radyo Televizyon Kurumunun hiçbir kanalı bir dakika haber olarak dahi
yayınlamamıştır, yayınlayamamıştır. Bu tablo utanç verici bir tablodur. 
Türkiye
Radyo Televizyon Kurumu Türk milletinin verdiği vergilerle çalışan bir
kurumdur. Siz bu vergileri sadece kendi iktidarınız için harcarsanız
adaletsizliğe, hukuksuzluğa çanak tutmuş, kul hakkı yemiş olursunuz. 
Saygıdeğer
milletvekilleri, konuştuğumuz kanun teklifinde Yükseköğretim Kurulunun bütçesi
de var. Demokrasilerde bilginin doğru ve sağlıklı bir şekilde üretilmesinin
yolu özgür ve kaliteli üniversiteden geçmektedir. Üniversitelerimizin
geleneklerinin ve kalitelerinin korunması en temel görevimizdir ama maalesef,
geleneği olan üniversitelerimiz “Yönetilemiyor.” bahanesiyle bölünüyor.
Ankara’mızın cumhuriyetle yaşıt ve büyük Atatürk’ün unvanını taşıyan üniversitesinin
yani Gazi Üniversitesinin bölünmesinin üniversite camiamıza büyük zararlar
verdiğini düşünüyorum. Bu bölünme hem muhalefet partileri hem Türkiye kamuoyu
hem de Gazi Üniversitesinin öğrencileri ve akademisyenleri tarafından yoğun bir
şekilde eleştirilmiştir. Bu bölünme gerçekleştirilirken Ankara’mızın manevi
mimarlarından büyük mutasavvıf Hacı Bayram Veli Hazretlerinin adının
yaşatılması gibi sudan bir sebeple sunulması da bir samimiyetsizliktir. 
Değerli
milletvekilleri, şu logoya bakmanızı öneririm. Bu, geçen hafta ilan edilen Hacı
Bayram Veli Üniversitesinin logosu. Allah aşkına, burada Hacı Bayram Veli’nin
manevi şahsiyetini ya da başka bir millî değerimizi görebiliyor musunuz? Bu
üniversitenin ne bir tabelası ne de bir kurumsal kimliği var. Bilimsel
yayınlarının uluslararası indekslerde taranması noktasında pek çok kayıp
yaşanmıştır. Akademik ve idari işleyişte yüzlerce sorun yaşanmaktadır. Ara
döneme gelinen bu süreçte Hacı Bayram Veli Üniversitesi sadece kâğıt üzerinde
kalmıştır. Kişiye özel KHK’yle üniversiteye iki aylık bir profesör rektör
olarak atanmıştır. Ne olurdu Hacı Bayram Veli Türbesi’ne sadece 200 metre
uzaklıktaki Ankara Sosyal Bilimler Üniversitesinin adını Hacı Bayram Veli
Üniversitesi yapsaydık, ne olurdu? Ne olurdu Gazi Üniversitesinin varsa
sorunlarını da bölmek yerine büyük devlet olma sorumluluğuyla çözseydik?
Saygıdeğer
milletvekilleri, geçen hafta konuşmamda dedim ki: Bu bütçe israf bütçesidir
çünkü içinde işçi yoktur, memur yoktur, emekli yoktur, fakir fukara yoktur.
Şimdi size bunun bir örneğini vereceğim: Geçtiğimiz hafta Ankara’mızın Polatlı
ilçesindeki köylerimizi ziyaret ettik. Özyurt köyümüze gittiğimizde vatandaş
bize sitem etmeye başladı. Başta anlamadık, sonra baktık ki bizim logolarımızı
AK PARTİ’ye benzetmişler ve sanmışlar. Neden biliyor musunuz? Özyurt köyünde
telefon çekmiyor, su yok, yol yok, köylü perişan. Arkadaşlar, Cumhurbaşkanlığı
ve yüce Meclise 150 kilometre uzaklıktaki bir yerden bahsediyorum. Sonra köylü
bizden özür diledi ve karşılıklı helalleştik. Ardından, Uzunbeyli, Sinanlı,
Hacıosmanoğlu köylerine giderek şeker pancarı ve soğan üreticisi çiftçimizi
ziyaret ettik. 
Arkadaşlar,
çiftçi perişan durumda. Ziraat Bankası ve tarım kredi kooperatiflerinden
aldıkları kredilerin faizi hakkında köylü “Köyü satsak ödeyemeyiz.” diye
bahsediyor. Satılan şeker fabrikaları sebebiyle tonlarca şeker pancarı elde
kalmış durumda. 
Arkadaşlar,
şu fotoğraflara da bakmanızı öneririm: Dağlarca, yığınla olan soğan ve şeker
pancarı. Bu pancarlar millî servettir ve burada çürüyor. Soğan üreticisi
soğanını satamaz duruma gelmiş. Neden biliyor musunuz? İnsanlar, stokçulukla
suçlanan “terörist” denen çiftçiden ürün almaya korkuyor, korkak hâle
gelmişler. İşte sizin tarım politikanız, işte sizin köylüye bakış açınız budur.

Sayın
Başkan, değerli milletvekilleri; tarihî bir sorumluluğun getirdiği duygu ve
düşüncelerle bir hususu da dile getirerek konuşmamı sonlandırmak istiyorum. 
Osmanlı
tarihinin son dönemlerinin en kudretli yöneticilerinden birisi şüphesiz şehit
Enver Paşa’dır. Hatasıyla sevabıyla Enver Paşa bizim bir değerimizdir. Büyük
Atatürk “Enver bir güneş gibi doğmuş, bir gurup ihtişamıyla batmıştır, arasını
tarihe bırakalım.” demiştir. Bu tarihin bize yüklediği bir sorumluluk vardır.
merhum Nihal Atsız şu dizeleriyle âdeta Enver Paşa’yı anlatmıştır: “Kahramanlık
ne yalnız bir yükseliş demektir,/ Ne de yıldızlar gibi parlayıp sönmektir./
Ölmezliği düşünmek boşuna bir emektir;/ Kahramanlık; saldırıp bir daha
dönmemektir.”
Enver
Paşa, Tacikistan’ın Çeğen Tepesi'nde Türkistan coğrafyasındaki soydaşlarımızın
bağımsızlığı ve huzuru için mücadele etmiştir. Göğsünde bir Kur’an-ı Kerim ve
vatan sevgisi dolu bir yürekle mitralyöz kurşunlarına karşı taarruz etmiş ve
şehit olmuştur. Bu cesaret, iman ve vatan sevgisi dolu insanın hatırası için,
aynı zamanda Türkistan coğrafyasıyla olan gönül bağımızı biraz daha
somutlaştırmak için şehit olduğu yere bir anıt yapılması düşünülmüştür. Çeğen
Tepesi'nde 9’uncu Cumhurbaşkanımız merhum Süleyman Demirel döneminde planlanan
ve iktidarınızda Sayın Abdullah Gül döneminde projelendirilen ama hâlen
tamamlanamayan anıtın bir an önce bitirilmesi milletimizi ve gönlünde Enver
Paşa sevgisi olan vatandaşlarımızı memnun edecektir.
(Mikrofon
otomatik cihaz tarafından kapatıldı)
İBRAHİM
HALİL ORAL (Devamla) – Sayın Başkanım, bitiriyorum.
BAŞKAN
– Tabii.
Tamamlayalım
lütfen.
İBRAHİM
HALİL ORAL (Devamla) – Bu konu, AK PARTİ iktidarının da hayırla anılması için
bir vesile olacaktır umarım. Bu hususu yüce heyetimizin bilgilerine sunuyor,
şehit Enver Paşa’yı rahmet ve minnetle anıyorum. 2019 bütçesinin milletimize
hayırlı olmasını Yüce Allah’tan temenni ediyor, yüce heyetinizi saygılarımla
selamlıyorum. (İYİ PARTİ sıralarından alkışlar)
BAŞKAN
– Şimdi, Milliyetçi Hareket Partisi Grubu adına İzmir Milletvekili Tamer
Osmanağaoğlu…
Buyurun
Sayın Osmanağaoğlu. (MHP sıralarından alkışlar)
Süreniz
on dakika.
MHP
GRUBU ADINA TAMER OSMANAĞAOĞLU (İzmir) – Sayın Başkan, değerli milletvekilleri;
2019 yılı Merkezi Yönetim Bütçe Kanun Teklifi’nin 7’nci maddesi üzerinde
Milliyetçi Hareket Partisi Grubu adına söz almış bulunmaktayım. Bu vesileyle
muhterem heyetinizi ve ekranı başında bizleri takip eden yüce Türk milletini
saygı ve muhabbetlerimle selamlıyorum.
Ülkemiz
genç ve dinamik nüfusuyla umut vermektedir. Bu genç nüfusun çağın gereklerine
göre bir eğitim ve öğretim görebilmesi, geleceğe daha emin adımlarla yürüyebilmesi
önem arz etmektedir. Liseyi bitiren evlatlarımızın tercihlerini yaparken mezun
olduktan sonra istihdam kaygısıyla bölüm tercih etmesi, üniversitelerden mezun
olan gençlerimizin kendi alanları dışında, hayatın zorluklarını aşmak
maksadıyla iş bulma telaşına düşmesi; geleceğimizin teminatı gençlerimizin
vasıflarını yitirmesine, geleceğimiz olan genç insan kaynağımızın heba olmasına
sebep olmaktadır. Bu sebeple, üniversitelerimizde verilen eğitimin niteliği,
üniversitelerimizin bilim üretme ve araştırma geliştirme merkezleri hâline
gelmesi, üniversitelerde ehliyet, liyakat ve devletine sadakat noktasında
eksiği olmayan bilim adamlarımızın göreve gelmesini sağlayacak bir sistemin
geliştirilmesi, koordinasyonunun sağlanması büyük önem arz etmektedir. Bu manada,
atılan ciddi adımların olduğunu da göz ardı etmiyoruz ve Millî Eğitim
Bakanlığımızın umut vadeden 2023 vizyonunu çok önemsiyoruz.
Değerli
milletvekilleri, bu vesileyle bazı hususları, gördüğümüz yanlışları ve
eksiklikleri, faydalı gördüğümüz önerilerimizi de dile getirmek istiyoruz.
Geçtiğimiz ay bir yönetmelik yayımlanarak Yükseköğretim Kurulunda bir yetki
devri yaşandı, 2 Kasım 2018 tarihinde Resmî Gazete’de yayımlanan, Devlet
Yükseköğretim Kurumlarında Öğretim Elemanı Norm Kadrolarının Belirlenmesine ve
Kullanılmasına İlişkin Yönetmelik uyarınca üniversitelerde istihdam edilecek
öğretim elemanlarıyla ilgili ilanları ve kriterleri üniversite yönetimleri
belirlemeye başlamıştır. Bu durum, YÖK’ün yetkileri açısından bakıldığında bir
reformdur ancak söz konusu yönetmelikle birtakım mağduriyetlerin yaşanması
ihtimali de artmış, istismarın ve suistimalin de maalesef önü açılmıştır.
Üniversitelerde şahsa münhasır özel ilanların çıkmaya başlaması, bu tespitimizi
teyit etmektedir. Bu ilanların, ehliyet ve liyakat göz önünde
bulundurulduğunda, denetlenmeye muhtaç olduğu ortadadır. 
15
Temmuz 2016’da hain bir işgal girişiminde bulunan ve eli kanlı bir terör örgütü
olan FETÖ’nün üniversiteleri nasıl yuva edindiğini, üniversitelerde nasıl
hâkimiyet kazandığını, aynı zamanda üniversiteleri finans kaynağı hâline nasıl
getirdiğini, bu elim hadiseden sonra çok daha net gördük.
FETÖ’yle
mücadelenin bitmediğini, yeni paralel devlet yapılanmalarının oluşma ihtimalini
göz önünde bulundurursak, ehliyet ve liyakatten yoksun, devlet, millet ve vatan
yerine kişilere ve belli gruplara sadakat gösteren şahısların göreve getirilme
ihtimali göz ardı edilmemelidir. 
Bu
noktada bir parantez açıp önerimizi sizlerle paylaşmak istiyorum. Anadolu’nun
bağrından eğitim ve öğretim için üniversitelere gelmiş gençlerimizin yeni
paralel devlet yapılanmalarının pençesine düşmemesi için, stratejik ve
sosyolojik temelli projelerin yetkili kurumların koordinasyonunda hayata
geçirilmesi elzemdir. Söz konusu yönetmeliğin, üniversitelerimizde hâlihazırda
var olan bazı sorunları derinleştireceği de ihtimal dahilindedir. 
Unutulmamalıdır
ki öğretim elemanlarının görevi sadece derse girmek değildir. Öğretim
elemanlarını sadece derse yönlendirmek, istihdamı öğrenci sayısına göre
belirlemek bilimsel bir yaklaşım olmadığı gibi, üniversitelerde bilim üretmenin
önündeki en büyük engeldir. Bilim üretme merkezleri olan üniversitelerimizdeki
akademisyenlerimizin bilimsel çalışma yapmaları, AR-GE faaliyetlerine ağırlık
verebilmeleri için gerekli şartların sağlanması önemlidir. Bilim üretme ve
AR-GE faaliyetlerindeki artışı bu çalışmalara aktaran kaynağın yükseltilmesi
gibi olumlu gelişmeleri de yok saymıyoruz ancak üniversitelerimizin hak ettiği
yerde olmadığını kabul etmeliyiz. 
Değerli
milletvekilleri, bugün, fizik ve biyoloji gibi çok önemli bölümler,
öğrencilerimizin girmeye hak kazanmasına rağmen tercih etmediği bölümler
arasındadır. Bu bölümlerin bilimin belkemiğini oluşturduğu kabul gören bir
gerçektir. Öğrencilerimizin bu bölümleri tercih etmemesinin sebepleri arasında
mezun olduktan sonra iş bulamama kaygısı yatmaktadır. Ancak bu durum, öğrenci
sayısına göre akademisyen istihdamı sağlanmasını, “Öğrenci yoksa akademisyen de
yok.” mantığını meşrulaştırmayacaktır. Bu durum, çok önemli iki bilim dalı olan
fizik ve biyoloji gibi alanlarda ve bunlara bağlı kalemlerde gelişmenin de
önünü tıkamaktadır. 
Tekrar
ifade etmek isterim, öğretim elemanlarının görevi sadece derse girmek değildir.
Üniversiteler sadece ders okutulan binalar değildir, bilim merkezleridir. En
büyük amaç da bilim üretmesidir. Dolayısıyla her ne kadar bu yönetmelikle
amaçlanan akademik özerklik olsa da denetim mekanizmasının güçlendirilmesi ve
aktif bir şekilde çalıştırılması, istismar ve suistimalin önüne geçecektir. Bu
sebeple bu yönetmeliğin bir daha gözden geçirilmesi, bilim üretme merkezi olan
üniversitelerimizin sadece nicelik bakımından değil, nitelik bakımından da
gelişmesi için önem arz etmektedir. 
Değerli
milletvekilleri, akademisyenlerimizin de artık kronikleşen bazı sorunları
vardır. Akademisyenlerimize bir üst kadroyu hak etmesine rağmen, yeterlilikleri
olmasına rağmen kadro tahsis edilememesi bir sorundur. Bugün doçentliği hak
eden bir akademisyenimizin, bilim adamımızın bulunduğu bir bölümde bir unvanı
alabilmesi için o bölümde herhangi bir doçentin görevinden ayrılmasını
beklemesi, maalesef bir gerçek olarak karşımızda durmaktadır. Bu sorunun da bir
şekilde çözüme kavuşturulması temennimizdir. 
Akademik
personelin özlük haklarının yetersiz olması, öğretim elemanlarının ek derse
yönelme sebeplerinin başında gelmektedir. Ancak burada da ek ders ücretlerinin
eksik olması ve bu ders ücretlerinin gelir vergisine tabi olması bazı
sıkıntıları beraberinde getirmektedir. Öğretim elemanlarının ek ders
ücretlerinin vergiden muaf tutulması akademisyenlerimizin beklentileri
arasındadır.
Üniversitelerde
çok büyük mağduriyetlerin yaşanmasına sebep olan bir diğer uygulama da idari
personelin “akademik personelin eş durumu” tayinlerinden faydalanamamasıdır.
Yıllardır gündemde olan, birçok ailenin dağılmasına sebep olan bu yanlış
uygulamanın da sonlandırılması çok büyük bir adım olacaktır. İnanıyorum ki
böylesine hayırlı bir kararı almak çok zor değildir, alınacağına da inancımız
tamdır. Asıl olan, aile birliğinin sağlanmasıdır.
Diğer
yandan, ülkemizde ağırladığımız yabancı öğrenci sayısının artışını önemsiyoruz.
140 bine ulaşan sayı hem ülkemiz için hem uluslararası platformdaki prestijimiz
için büyük bir önem kazanımıdır. Ancak ülkemize gelen bu öğrencilerin arasında
yabancı istihbarat örgütlerine hizmet eden, kendi memleketlerinden Türkiye’ye
gelen öğrencileri kontrol altında tutmaya çalışan, Türkiye’de öğrenci olmanın
avantajlarını farklı amaçlarla kullanan, terör örgütlerine eleman devşiren…
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
TAMER
OSMANAĞAOĞLU (Devamla) – …sözde öğrencilerin varlığı da göz ardı edilmemelidir.

Sayın
Başkan, değerli milletvekilleri; eğitim camiamızın beklentilerine cevap
verilmesi, terfi sisteminin liyakat ve başarıya göre yapılandırılması, mesleğin
itibarı ve saygınlığının hak ettiği konuma getirilmesi temennimizdir.
Bu
duygu ve düşüncelerle 2019 yılı merkezî yönetim bütçemizin devletimiz ve
milletimiz için hayırlar getirmesini temenni ediyor, yüce heyetinizi saygıyla
selamlıyorum. 
Teşekkür
ederim Başkanım. (MHP sıralarından alkışlar) 
BAŞKAN
– Teşekkür ederim. 
Şimdi,
Halkların Demokratik Partisi Grubu adına Batman Milletvekili Ayşe Acar Başaran.

Buyurun
Sayın Acar Başaran. (HDP sıralarından alkışlar) 
Süreniz
on dakika. 
HDP
GRUBU ADINA AYŞE ACAR BAŞARAN (Batman) – Sayın Başkan, değerli milletvekilleri;
hepinizi saygıyla selamlıyorum. 
Bütçeyle
ilgili eleştirilerimize geçmeden önce, bugün 19 Aralık cezaevi katliamının yıl
dönümü. Bildiğiniz üzere, 20 Ekim 2000 tarihinde Türkiye'nin geçmeyi amaçladığı
F tipi cezaevleri sistemini protesto etmek için yüzlerce mahpus 19 temel
taleple açlık grevine girmişti. Bu tutsakların bir kısmı, açlık grevinin
45’inci gününde, ölüm orucuna çevirdiler açlık grevlerini. 19 Aralık sabahı
saat 04.30 sıralarında, 20 cezaevine eş zamanlı olarak operasyon başlatıldı. Bu
operasyonda ağır silahlar, hâlâ ne olduğu anlaşılmayan kimyasal maddeler, iş
makineleri, helikopterler, gaz bombaları kullanılarak, cezaevlerinin çatıları
delinerek, duvarları yıkılarak adına -maalesef ki ölüm operasyonu olan ama-
“Hayata Dönüş Operasyonu” dedikleri ölüm odaklı operasyon gerçekleştirildi. Bu
operasyonda 20 kişi katledildi, yüzlerce insan hayatını kaybetti ve o dönemde
bu “Hayata Dönüş” ama dediğimiz gibi ölüm operasyonuyla ilgili olarak basında
çıkan birkaç cümleyi ya da birkaç manşeti sizlerle paylamak istiyorum. Nereden
nasıl hatırladığımızı ya da ne kadar tanıdık geldiğini siz de göreceksiniz:
“Sahte Oruç” “Kanlı İftar” “Devlet Girdi” “Telefonla Yak Emri / Lider Talimatı:
Bir Arkadaş Kendini Yaksın” Yine “Hükûmetin bu operasyona verdiği ‘Hayata
Dönüş’ adı dün gerçek anlamda anlamını buldu.” Yine “İşi gücü vatan ve millet
düşmanlığı yapmak olan ‘insan hakları soytarıları’ cezaevinde yaşanan üzücü
olaylardan sonra yine ters taraftan ses veriyorlar.” gibi. Bugüne çok benzeyen,
bugün gazete manşetlerinde muhalifler için sıkça duyduğumuz, bugün
Cumhurbaşkanının bir gazeteciyle ilgili olarak söylediği söylemlere çok
benzeyen söylemlerin o dönemde gazetelere yansıdığını görüyoruz. 
Yine
o dönemin tanıklarından birisinin ifadelerini sizlerle paylaşacağım. Bizim 24
Haziranda Ankara’dan milletvekili aday adayımızdı, maalesef bu sıralara
gelemedi. Keşke kendisi burada olsaydı ve kendisi yaşanmışlıklarını paylaşıp
buradan nasıl telafi edeceğimizin de önerilerini sunabilseydi Veli Saçılık.
Biliyorsunuz, Veli Saçılık 15 Temmuz darbe teşebbüsünden sonra ilan edilen OHAL
KHK’lerinden biriyle işinden aşından edildi. 
Veli
Saçılık şöyle anlatıyor o dönemi: “Burdur Cezaevinde hiçbir şey yokken bir
gerginlik yarattılar. Sabah sekizde operasyona başladılar. Önceden
hazırladıkları Bolu Komando Tugayını getirmişlerdi. Üzerimizde gaz bombası, ses
bombası, kurşun, her şeyi kullandılar ve son olarak da dozerle içeriye
girdiler. Dozerle birlikte benim kolum koptu. Birçok arkadaşım ağır yaralandı.
Saatlerce koğuşta yaralı bekledim. Sekiz saatin sonunda beni hastaneye
ulaştırabildi arkadaşlar. Kolumu da götürüp çöpe atmışlar ve bir köpeğin
ağzında buluyorlar. Vatandaşın birisi cinayet ihbarında bulunup gazeteye
yansıyınca benim kolum olduğu ortaya çıkıyor.” İşte, Veli Saçılık’ın
anlatımıyla 19 Aralık cezaevi katliamı. Ve dediğim gibi, Veli Saçılık, 15
Temmuz darbe teşebbüsünden sonra, iktidarın “Allah’ın lütfu” olarak gördüğü
darbe teşebbüsünden sonra, bir OHAL KHK’siyle ihraç edildi ve o günden bugüne
mücadelesini yürütüyor.
Tabii
ki işsizliği bu kadar konuştuğumuz bir süreçte, işsizlik rakamlarının her geçen
gün arttığı bir dönemde, 2018 Eylül ayı döneminde geçen yılın aynı dönemine
göre 930 bin artarak 3 milyon 749 bin olan işsizlik oranı, yüzde 0,8 artış
göstererek yüzde 11,4 seviyesine çıkmıştır. Bu TÜİK verilerinden söz ediyorum,
bunları açıklayan TÜİK’in kendi. İşsizlik bu kadar had safhadayken, biz
akademilerden, okullardan, eğitimin geldiği durumdan söz ederken, bu kadar
kalifiye kişi varken bunların ihraç edilmesi, işsizlikle, ekmekle, açlıkla
terbiye edilmesi ayrıca tartışılması gereken bir durum. Ama Veli Saçılık bu
örneklerden sadece birisiydi. Bildiğimiz gibi, işsizlik, aslında iktidarın
kendisinin muhaliflere bilerek uyguladığı bir yöntemdi. 
Değerli
arkadaşlar, yine “Allah’ın lütfuyla” 15 Temmuzdan sonra ilan edilen KHK’lerle
bizim birçok belediyemize kayyum atandı, bunlardan birisi de Batman
Belediyesiydi. Yine, bir hatırlatma yapayım. Biz bu kadar bütçe görüşmesi
yapıyoruz, Batman’la ilgili ya da Batman’ın durumuyla ilgili, Batman
ekonomisini ileriye taşıyacak bütçede hiç bir şey göremedik ama Batman işsizlik
oranında en son sırada yani en fazla işsizliğin olduğu kent Batman. OHAL
KHK’leriyle atanan kayyumların yaptığı ilk iş belediyedeki işçileri, emekçileri
ihraç etmek oldu. “Bu OHAL KHK’lerini neye dayandırdılar?” diye soracak
olursanız arkadaşlar, bir örneğini söyleyeyim size; bu, iktidarın muhaliflere
nasıl yaklaştığının yine Kürt diline ve Kürtlere nasıl yaklaştığının da bir
göstergesi. 
Değerli
arkadaşlar, şöyle bir gerekçeyle ihraç edilmiş ihraç edilen birisi: Kürt Dili
Araştırma ve Geliştirme Derneğinin Batman şubesine ve yine Batman Mezopotamya
Yakınlarını Kaybeden Ailelerle Yardımlaşma, Dayanışma ve Kültür Derneğine üye
olmaktan. Yani bu iki dernek, legal olarak faaliyet yürüten iki dernekti, 15
Temmuzda kapattınız da illegalize mi oldu? İnsanlar buna dayandırılarak
işlerinden, aşlarından edildi. Biz kaç gündür sürekli aynı şeyi söylüyoruz, son
günlere yaklaşıldığı için bir daha ifade edelim. Demokrasiye bakış açısıyla,
yürüttüğünüz siyaset biçimi ile ekonomiye yaklaşımınız çok birbiriyle benzeşen
bir durum. Savaş bütçesi dediğimizde, herkes, bütün iktidar milletvekilleri
yerlerinden zıplıyorlar ama biliyoruz ki bu dönemde bütçenin büyük bir kısmı
savaşın direkt kendisine ayrılırken bir kısmında dolaylı olarak savaşın
etkisinin toplumda nasıl bir etki yarattığını görüyoruz. İşte çatışma süreci,
işte savaş, işte düşmanlık politikaları binlerce insanı işsizliğe mahkûm
ediyor.
Yine,
bunun yanında, biliyorsunuz ya da bilmiyorsunuz, ben söyleyeyim; Batman,
ekonomisini aslında tarım, hayvancılık ve bir dönemi -aslında il olmasına
vesile olan- petrol üzerinden sağlayan bir ilimiz. Batman’da hayvancılıkla
uğraşanlar en fazla da Koçerler, bugün hayvancılık yapamıyorlar çünkü sizin
savaş politikalarınız diyor ki: Belli yerleri özel askerî güvenlik bölgesi ilan
edelim, vatandaşlar oraya hayvanlarını otlatmaya götüremesinler, götürmek
isteseler bile belli bir saatte götürsünler, komutanlıktan ya da oradaki
yetkililerden izin alsınlar, hayvanlar orada öldü mü, kaldı mI onu
belirleyemesinler; böyle bir politika yürütüyorsunuz. 
Yine
bunun yanında, dediğim gibi, siz halka rağmen bir bütçe hazırladığınız için,
Batman’ın varlık sebebi olan, bakın il olma varlık sebebi olan Türkiye
Petrolleri, TÜPRAŞ küçültüldü, küçültüldü, küçültüldü, belli bir zümrenin,
belli bir kesimin finansmanı hâline geldi. Ya, Batman petrolle Batman oldu,
bütün tabelalar -petrollü simgeleyen- petrolle atbaşıyken şu anda Batman’da
insanlar neden işsizlikle bu kadar yüz yüze, bunu sormak gerekir. 
Yine
dediğim gibi, sizin savaşçı, çatışmacı politikalarınız... Mesela Batman’ın
Sason ilçesinde çilek en büyük geçim kaynağıyken, bal en büyük kaynağıyken
bunların kalkınması ya da önlerinin açılması, bunun teşviki için hiçbir adım
atılmazken Sason’a uygun gördüğünüz ya da reva gördüğünüz tek şey
koruculaştırma politikası. Oradaki insanlara sadece ölün ya da öldürün
diyorsunuz yani insanlara ölmekten başka hiçbir yol sunmuyorsunuz. Ya açlıktan
ölecekler ya da sizin yarattığınız savaşta bunun bir tarafı olarak ölmek
zorunda kalacaklar; böyle bir yol ve yöntem izlemişsiniz. 
Yine
burada Batman’la ilgili Hasankeyf’ten söz edildi. Değerli arkadaşlar,
Hasankeyf’i göreniniz var mı bilmiyorum ama hepinize gidip görmenizi tavsiye
ederim ama bir de önceki fotoğraflara bakmanızı tavsiye ederim. Hasankeyf’ten
kopardığınız ya da Hasankeyf’ten taşıdığınız her bir tarihî eser Batmanlıların,
Hasankeyflilerin yüreğinden bir parça sökülür gibi sökülüyor oradan. Biliyor
musunuz, Hasankeyf’in taşıma ihalesi aslında Danıştay tarafından iptal edildi,
usulsüzlükler belirlendi ama hâlen Hasankeyf taşınmaya devam ediyor. Bakın,
binlerce yıllık tarih, onlarca medeniyet, çok kısa süreli bir enerji ihtiyacını
sağlamak adına sular altında bırakılıyor. Bunun için vicdanınızı dinlemenizi
gerekiyor. Vicdana çağırıyoruz sizi, vicdanınızı dinleyin diyoruz size. 
Değerli
arkadaşlar, son bir şey daha söyleyeceğim…
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Başkan, bir dakika…
BAŞKAN
– Tabii, tabii.
AYŞE
ACAR BAŞARAN (Devamla) – Şimdi, ekonominin çok iyi olduğundan söz ediyorsunuz
ya, bence sırça köşklerinizden çıkıp bir halkın içine girin. Bakın, ben,
Batman’ın bütün esnafını politik görüşlerini hiç ayırmadan tek tek ziyaret
ettim: Nasılsınız? “İyi olmaya çalışıyoruz...” İşleriniz nasıl diye sorduğumda
“Kötü çok şükür.” diyorlardı, “Kötü çok şükür…” İşte, halkın durumu “Kötü çok
şükür.” durumunda. Batman’da onlarca, yüzlerce esnaf, küçük esnaf sizin bu
politikalarınız nedeniyle kepenklerini kapatmak zorunda kaldı. Batmanlı esnaf
kirasını ödeyemez durumda, evine ekmek götüremez durumda. Eğer gerçekten
“Halktan yana bir bütçe nasıl olacak, nasıl olması gerekiyor?” diye soruyorsanız,
bizden vazgeçtik; çıkın sırça köşklerinizden, çıkın saraylarınızdan, halkın
içine bir girin. Ejder meyvelerini hesaplamıyor halk, halk gerçekten evine
ekmek götürme kaygısında. Onları dinlerseniz eğer, nasıl talepleri olduğunu da
öğrenmiş olursunuz diyorum. 
Teşekkür
ederim. (HDP sıralarından alkışlar)
BAŞKAN
– Şimdi, Cumhuriyet Halk Partisi Grubu…
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Buyurun.
MUHAMMED
LEVENT BÜLBÜL (Sakarya) – Efendim, 2000 yılındaki operasyona atıfta bulunularak
orada devletin âdeta bir katliamdan sorumlu tutulması söz konusu. O dönem
itibarıyla, 57’nci Hükûmet sürecinde Milliyetçi Hareket Partisinin de bulunması
hasebiyle ben söz istiyorum efendim, yerimden bir değerlendirmede bulunmak
istiyorum .
BAŞKAN
– Buyurun Sayın Bülbül.
V.- AÇIKLAMALAR (Devam)
4.- Sakarya Milletvekili Muhammed Levent Bülbül’ün,
Batman Milletvekili Ayşe Acar Başaran’ın 10 sıra sayılı 2019 Yılı Bütçe Kanun
Teklifi’nin 7’nci maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması
MUHAMMED
LEVENT BÜLBÜL (Sakarya) – Sayın Başkanım, değerli milletvekilleri; konuşmasını
yapan hatip, 19 Aralığı, bu günü cezaevi katliamının yıl dönümü olarak ifade
etmişlerdir. Bu gün, Türkiye Cumhuriyeti devletinin kayıtlarına “Hayata Dönüş
Operasyonu’yla cezaevlerinde, 20 cezaevinde eş zamanlı olarak başlatılan büyük
bir isyan ve kalkışma girişiminin bastırıldığı gün” olarak geçmiştir. Bu,
milletimizce de böyle bilinmektedir. Bunun dışında, üzerinden yaklaşık on sekiz
yıl geçen bir meseleyi insanların hafızasında oluşabilecek zayıflıklardan
istifade etmek suretiyle başka bir şekilde ifade etmeyi asla ve asla kabul
etmiyoruz. 
Ben
o gün itibarıyla 24/12/2000 tarihli Hürriyet gazetesinde bu isyanların en fazla
sürdüğü, en uzun süre devam ettiği Ümraniye Cezaevinden çıkan malzemelerle
alakalı olarak şu önümdekileri sizlerle paylaşmak istiyorum. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – Milletimizin de takdirlerine sunmak istiyorum. 
Şimdi,
Ümraniye Cezaevinden 1’i Uzi marka olmak üzere 4 adet tabanca, binlerce mermi,
500 adet el yapımı gaz maskesi, alev makinesi silahı olarak kullanılmak üzere
15 adet tüp, ranza demirlerinden yapılan yüzlerce kesici delici alet, el yapımı
10’a yakın saatli bomba, 5 tane boru tipi bomba, eğitimde kullanılmak üzere 12
adet tahtadan yapılmış Kaleşnikof benzeri maket silahlar, çok miktarda
ameliyathane malzemesi, 3 adet video cihazı, 10 adet teyp, 105 daktilo, 300
adet video kaseti, yasa dışı örgüte ait bir kamyon dolusu çoğunluğu yasa dışı
doküman, 5 adet cep telefonu, saldırı planları; Bursa, Denizli, Kocaeli, Sivas
ve Yozgat illerinde emniyet müdürlükleri, hükûmet konakları ve diğer kamu
binalarına yönelik saldırı planları ele geçmiş.
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMED
LEVENT BÜLBÜL (Sakarya) – İsyanın bastırılması için oraya verilen suyun
etkisiyle çamurlaşan diğer malzemelerin yani temininde güçlük çekilen
malzemelerin dışında görünen ve tespit edilenler bunlar. 
Şimdi,
Allah aşkına, sormak istiyorum: Hangi masumane demokratik bir talep, hangi ölüm
orucu? Bu saydığım yüzlerce yasa dışı suç aleti bu cezaevlerinde bulunup da bu
şekilde bir isyan, şu an, üzerinden on sekiz yıl geçtikten sonra bir katliam
olarak dile getirilir, bunu milletimizin takdirine bırakıyorum. 
Her
zaman olduğu gibi bugün de burada, bu kürsüde yine -milletimiz biliyor neyin ne
olduğunu ama- uluslararası kamuoyuna veya birtakım mahfillere yönelik bir haber
gönderme ve selam gönderme çalışması olmuştur. Bu kayıtlar Türkiye Cumhuriyeti
devletinin arşivlerinde mevcuttur, milletimizin hafızasının tazelenmesi için de
bunu burada tekrar dile getirme ihtiyacı hissettim.
Teşekkür
ederim.
BAŞKAN
– Teşekkür ederim.
Sayın
Bilgen, talebiniz mi var?
AYHAN
BİLGEN (Kars) – Evet.
BAŞKAN
– Buyurun.
5.- Kars Milletvekili Ayhan Bilgen’in, 30 kişinin
ölümüne sebebiyet veren bir vakanın anılmaya ve sorumlularından hesap sorulmaya
değer olduğuna, cezaevinde kalanların cezasını çekmesinin başka bir şey, insanca
muamele görmesinin başka bir şey olduğunun unutulmaması gerektiğine ilişkin
açıklaması
AYHAN
BİLGEN (Kars) – Sayın Başkan, sonuç itibarıyla bir ülkede 30 kişinin ölümüne
sebebiyet veren bir vaka yaşanmışsa bu, elbette ki anılmaya, sorumlularından
hesap sorulmaya değer bir durumdur. O günleri ben gayet iyi hatırlıyorum,
sorunu konuşarak çözme konusunda temaslar başlamıştı; aydınlar, akademisyenler
Adalet Bakanlığının bilgisi dâhilinde görüşmeler yapıyorlardı ama görüşme
yapanları bile ortada bırakacak bir müdahale gerçekleşti. Kim, hangi niyetle
onu tercih etti bilmiyorum. 
Cezaevlerinden
çıkan teyp, daktilo gibi şeyleri bir tarafa bırakıyorum; diğerleriyle ilgili
sorulacak soru, onların oraya nasıl girdiğidir. Bakın, burada uyuşturucu
tartışması yaparken de işte, polisi yıpratmamak, karalamamak gibi şeylerden
bahsediyoruz ama bir vaka oluyorsa, bir suç işleniyorsa ve suçun işlendiği yer
cezaevi gibi bir yerse “Onların oraya girişinde kimin, ne kadar, neden payı
var?” sorgulamak gerekir.
(Mikrofon
otomatik cihaz tarafından kapatıldı) 
MUHAMMED
LEVENT BÜLBÜL (Sakarya) – Elinde bulunduranları sorgulamayalım!
MURAT
ÇEPNİ (İzmir) – Başkan, bahsettiği cezaevinde ben de vardım, cevaplamak
istiyorum.
BAŞKAN
– Bir dakika…
Buyurun
Sayın Bilgen.
AYHAN
BİLGEN (Kars) – Sayın Başkan, burada tekrar uzun bir 19 Aralık tartışması
yapmak için söylemeyeceğim ama başka bir gönderme yapacağım durumun vahametini
ifade için. Sayın Erdoğan’ın, Suriye savaşı başlamadan önce yaptığı bir önemli
konuşma vardır, bu konuşmada -muhtemelen yanıltılarak kendisi- bir video
paylaştı ve Suriye cezaevlerindeki bir müdahalenin görüntüleriydi bu görüntüler
ve Sayın Erdoğan kurgusunu o zaman şunun üzerine kurdu: “Cezaevlerine böyle
müdahale edilen bir ülkede, bu kadar sert, bu kadar aşırı güç kullanılan bir
ülkede gayet tabii, muhalifler de ayaklanır, tepki olur ve iş, iç savaşa
varır.” dedi. Sonra, o videoların eski olduğu, Suriye’deki cezaevlerinin
görüntüsü olduğu ama eski olduğuna dair Esat yönetiminin savunması oldu. 
Şimdi,
cezaevinin ne kadar hassas bir konu olduğunu, cezaevinde kalanların cezasını
çekmesinin başka bir şey ama cezaevinde kalanların insanca muamele görmesinin
başka bir şey olduğunu galiba unutmamak gerekiyor.
Teşekkür
ediyorum.
MURAT
ÇEPNİ (İzmir) – Sayın Başkan…
BAŞKAN
– Sayın Çepni, konu üzerinde grup başkan vekillerine söz veriyorum. Siz
sataşmadan mı, neden söz istiyorsunuz?
MURAT
ÇEPNİ (İzmir) – Evet, sataşma sayılabilir çünkü…
MUHAMMED
LEVENT BÜLBÜL (Sakarya) – Kime sataştım?
MURAT
ÇEPNİ (İzmir) – …bahsettiği cezaevinde ben de vardım, Ümraniye’de. Operasyonu
yaşayan biri olarak…
BAŞKAN
– Tamam ama konumuz o değil aslında şu anda. Yani bir hatibin konuşması üzerine
grup başkan vekilleri söz istiyorlar.
MURAT
ÇEPNİ (İzmir) – Bahsedilen silahların orada olmadığı…
BAŞKAN
– Bu şekilde bir yolu açarsak yani her konu üzerinde…
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, talebiniz mi var?
MUHAMMET
EMİN AKBAŞOĞLU (Çankırı) – Evet.
BAŞKAN
– Buyurun.
6.- Çankırı Milletvekili Muhammet Emin Akbaşoğlu’nun,
terör örgütlerinin cezaevlerindeki asayişi bozması ve isyana kalkması
neticesinde müdahalenin söz konusu olduğuna, devletin kurallarına harfiyen
uyulması gerektiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Çok
değerli milletvekilleri, biraz evvelki açıklamalarla ilgili ben de bir beyanda
bulunmak istiyorum.
Tabii,
19 Aralık 2000 tarihinde gerçekleşen Hayata Dönüş Operasyonu’nda 2 askerimiz de
şehit olmuştur, o müdahalede. Tabii, cezaevlerindeki düzeni tesis de devletin
görevidir. Bu manada, orada olan olayların sorumlusu terör örgütleridir. Terör
örgütlerinin cezaevlerindeki asayişi bozması ve bir isyana kalkması neticesinde
böyle bir müdahale söz konusu olmuştur. Bu konuda herkesin, devletin
kurallarına harfiyen uyması hususunu tekrar bu vesileyle hatırlatmış oluyorum. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi, Cumhuriyet Halk Partisi Grubu adına Çanakkale Milletvekili Muharrem
Erkek.
Buyurun
Sayın Erkek. (CHP sıralarından alkışlar)
Süreniz
on dakika.
CHP
GRUBU ADINA MUHARREM ERKEK (Çanakkale) – Sayın Başkan, değerli milletvekilleri;
7’nci madde üzerinde Cumhuriyet Halk Partisi Grubu adına söz aldım. Yüce
Meclisi saygıyla selamlıyorum.
Bugün,
kırk yıl önce, 19 Aralık Maraş katliamının başladığı gün. Maraş katliamında
yalnızca evlere çarpılar konulmadı, insanlığa da çarpılar konuldu. Hiçbir
katliamın -kimler tarafından yapılırsa yapılsın- kabul edilmesi mümkün değildir
çünkü demokrasinin öznesi insandır. Türk-Kürt dememiş, Alevi-Sünni dememiş,
Hristiyan-Müslüman dememiş, zengin-yoksul dememiş; insan demiş. Onun için insan
sevgisini, hoşgörüyü, barış ve kardeşliği her zaman en önde tutmalıyız.
Dün
18 Aralıktı, Necip Hablemitoğlu cinayeti işlendi on altı yıl önce. Fetullahçı
yapılanmaya dikkat çektiği için bir bilim insanı, bir öğretmen on altı yıl önce
maalesef katledildi. 
Bugün
de 19 Aralık 2018, dokuz yıl önce Ergenekon, Balyoz kumpaslarında maalesef
haksız yere tutuklanan, daha sonra tahliye edilen, 2’nci kez tutuklama için
geldiklerinde ailesinin yanında, evinde silahını başına dayayarak yaşamına son
veren Ali Tatar’ın da ölümünün 9’uncu yılı. Evet, Ali Tatar, Fetullahçı yapıyla
ve zihniyetle mücadele ettiği için bu cumhuriyete, demokrasiye bağlı bir subay
olarak onurlu bir şekilde maalesef yaşamına son verdi. 
Adaletsizlik
silahını Ali Tatar’ın kafasına kimler dayadı, kimler? O yapıyla birlikte o
kumpasları kimler kurdu? Ülkeyi yönetenlerin, o dönemin o atamalarını
yapanların acaba hukuki, vicdani, siyasi sorumlulukları yok mu? Maalesef yok,
maalesef yok; onlar yargılanmıyorlar ve burada, o dönem Silivri zindanlarında
silah arkadaşları suçsuz yere yatırılırken tavır koymayan ve Fetullahçı
yapılanmaya karşı bir mücadele veremeyen; Ergenekon, Balyoz kumpaslarının
savcısı olan Genel Başkanınız Sayın Erdoğan’ın atadığı bir bakan burada yüce
Meclise, Parlamentoya parmak sallayarak hitap etti. Keşke o parmağı zamanında
Türk Silahlı Kuvvetlerini kuşatan, çevresini kuşatan Fetullahçılara sallasaydı.
(CHP sıralarından alkışlar) Keşke o parmağı Ergenekon, Balyoz kumpasında silah
arkadaşlarını zindanlarda yatıranlarına sallayabilseydi. Biz milletvekilleri
olarak güçlü Meclis, güçlü Parlamento diyorsak -ki dünyanın bütün gelişmiş
demokrasilerinde siyasi güç merkezleri Parlamentolardır- biz Meclisin itibarını
hep birlikte korumak zorundayız; atanmışlar değil, seçilmişler. 
FEHMİ
ALPAY ÖZALAN (İzmir) – Cumhurbaşkanına da burada parmak sallayanları gördük
biz. 
MUHARREM
ERKEK (Devamla) – Değerli milletvekilleri, bizler seçilmişleriz, birbirimize en
ağır eleştirileri yapabiliriz ama atanmış bir insan Parlamentoya parmak
sallayamaz. 
FEHMİ
ALPAY ÖZALAN (İzmir) – Cumhurbaşkanına da sallayamaz.
MUHARREM
ERKEK (Devamla) – Değerli milletvekilleri, bütçe demek demokrasi demek; bütçe
demek hukuk demek, adalet demek. Maalesef, bugün Sayıştay dahi, Türkiye Büyük
Millet Meclisi adına görev yapan Sayıştay dahi bütçeyi denetleyemiyor; bırakın
vergi veren yurttaşların denetimini, bırakın hesap vermeyi hesap sorabilmeyi;
bunların hiçbiri yok. Zaten egemenlik hakkı devredildiği için, kuvvetler
ayrılığı yıkıldığı için, 16 Nisan 2017’de bütçe hakkı elinden alınmış bir
Parlamentonun çoğunluğu bu bütçeyi kabul edecek, reddetse ne olur? Bir önceki
bütçe artırılarak zaten devam ediyor. 
Bu
bütçede değerli milletvekilleri, neler var? Bu bütçede yürütmeyi temsil eden
sarayın bir önceki yılda 845 milyon lira olan bütçesi 2 milyar 818 milyon
liraya yükseltilmiş yani eski parayla 2 katrilyon 818 milyar lira; yüzde 233
artırılmış. Cumhurbaşkanlığı maaşı da yüzde 26 oranında artırılmış, 74.500 lira
olmuş. Bunları niye paylaşıyorum? Vatandaşın bütçesine bakmak lazım bu
verilerle. Bugün asgari ücret, açlık sınırının altında ve asgari ücretle
çalışan 7 milyon insanımız var. Asgari ücretin altında bir ücretle çalışan 1
milyon 800 bin insan var. İşte vatandaşın bütçesi bu. Hani çok meşhur bir çay
simit hesabı var ya, işte bugün, gelinen noktada 5 kişilik bir aile, 3 öğün
-sabah, öğlen, akşam- yalnızca çay ve simitle beslense -ki o beslenme değildir-
asgari ücret, bir aylık asgari ücret. 
Geçmişte
sorulduğu gibi, şimdi sormak lazım: Siz yasama organı olarak, siz
milletvekilleri olarak bu yürütmeyi, bu zalim yönetimi niçin destekliyorsunuz,
niçin destekliyorsunuz? Vatandaşı, milyonlarca insanı bir çay simide dahi
mahkûm edemeyen… Niye destekliyorsunuz; bunu sormamız lazım. 
Bakın
-bütçeyi konuştuğumuz için- Hazine damada devredildi, damada teslim edildi.
Damat da maalesef bir kibir abidesi, bir kibir abidesi. Bütçeye bakıyoruz, faiz
lobilerine teslim olmuş bir bütçe. Bu yıl bütçeye baktığınız zaman
göreceksiniz, bu yıl faize giden para 72 milyar, eski parayla 72 katrilyon.
2018 yılında faiz giderleri yüzde 30 yükselmiş, yüzde 30; 72 milyar lira.
2019’da faize ödenecek rakam ne? 117 milyar, eski parayla 117 katrilyon. Burada
biraz önce bahsedildi İngiltere, Londra. İşte Londra’ya niçin gidildi sık sık?
Londra merkezli bir avuç faiz lobisine teslim edildi çünkü Türkiye maalesef.
Faizcilere, tefecilere hizmet eden -vatandaşa değil- bir bütçeyle karşı
karşıyayız. Borçlanmayla yaratılan saadet zincirinin maalesef sonuna gelindi.
Kamu varlıkları dahi Hazinenin denetiminden çıkarılarak Varlık Fonu’na
devrediliyor. Niçin? Borçlanma için, o kamu malları, kamu varlığı teminat
gösterilecek, milletin varlığı. 
Bu
arada da deniliyor ki: “Sokağa çıkmayın.” “Zamları protesto etmeyin.” “Açız
demeyin.” “Demokratik protesto hakkınızı kullanmayın.” Anayasa’nın 34’üncü
maddesini hatırlatırım. Aynen okuyorum: “Herkes, önceden izin almadan, silahsız
ve saldırısız toplantı ve gösteri yürüyüşü düzenleme hakkına sahiptir.” Evet,
sahiptir ve bunu hiç kimse engelleyemez. Sayın Cumhurbaşkanı zaten sokağa
çıktığı zaman sokakta bir insanın kalması mümkün değil ki binlerce koruma,
yüzlerce araçlık konvoy; zaten beyefendi sokağa çıktığı zaman sokakta insan
kalmıyor ama biz sokaktayız. (CHP sıralarından alkışlar) Biz sokaktayız ve
sokakta olmaya devam edeceğiz. Bir siyasi, kim olursa olsun vatandaşını tehdit
edemez. Bir kişiye yönelen tehdit bütün bir topluma yönelmiştir, bunu asla
unutmamalıyız değerli milletvekilleri.
Bakın,
dolaylı vergi adaletsiz vergidir, bu bütçede dolaylı veriler var. Bu bütçe tam
bir hayal kırıklığı, toplumun hiçbir beklentisini karşılamıyor. Ağır bir
ekonomik krizle de ülkeyi baş başa bıraktınız. Bir örnek vereceğim: Net döviz
pozisyon açığı 2003’te 130 milyar dolar, bugün 450 milyar dolar net döviz
pozisyon açığı; üstelik 200 milyar dolar sermaye girişi olduğu hâlde, 60 milyar
dolar özelleştirme geliri olduğu hâlde. Niçin bütçe bu hâlde? Adalet çöktüğü
için. Adaletin olmadığı bir yerde ekonomik büyüme, kalkınma da olmaz, bütçe de
olmaz; aş, iş, ekmek de olmaz. Bu memlekette tren yolları çöküyor çocuklar
ölüyor, madenler çöküyor işçiler ölüyor, viyadükler çöküyor insanlar ölüyor.
Ama vicdanları çökerttiniz çünkü adalet çöktü. Hiç kimseden hesap sorulmuyor,
hiç kimse hesap vermiyor; asıl sorunumuz bu. Temel sorunumuz hukuk devletini
tesis edemedik, aksine temelinden zedeledik; asıl sorunumuz bu. Onun için işte
Sözcü gazetesi yazarlarına da davalar açılıyor. 
Şimdi
birkaç örnek vereceğim. 
Süre
vereceksiniz değil mi Sayın Başkanım? İki dakika lütfen.
BAŞKAN
– Kesilebilir, bir dakika.
Buyurun.
MUHARREM
ERKEK (Devamla) – Bakın, Sözcü gazetesinin iddianamesine bir göz atın. Diyor
ki: “Bu örgütün faaliyetlerinin anayasal kurum olan Millî Güvenlik Kurulu
tarafından değerlendirildiği ve çeşitli tarihlerde bu örgütle mücadelenin devam
etmesi gerektiği yönünde Millî Güvenlik Kurulunda kararlar alındığı…” Güzel,
2004 yılında Millî Güvenlik Kurumu bu değerlendirmeleri yapmıştı, bu kararları
almıştı, “Bu yapıyla mücadele edin.” dedi Hükûmete; o kararlar niçin sümen altı
edildi, niçin mücadele edilmedi 2004 yılında? Emin Çölaşan 20 Haziran 1999
tarihli -2004 değil 1999, devletten çok önce farkına varmış- yazısında bakın ne
diyor: “Fetullah’ın ve cemaatin iki özelliği göze çarpıyor: “Devlette,
özellikle mülkiye ve adliyede kadrolaşma; her şeyin gizlice, sinsice, saman
altından su yürütülerek yapılması. Fetullah temkinli gidiyor. Adalet,
cumhuriyetin savcıları da bütün bu olup biteni yıllardan beri seyretmekle
yetiniyor.” 
(Mikrofon
otomatik cihaz tarafından kapatıldı)
MUHARREM
ERKEK (Devamla) – Bağlıyorum. 
MEHMET
BEKAROĞLU (İstanbul) – Selamlasın Başkan. 
BAŞKAN
– İlave bir dakika vermiştim, lütfen Sayın Erkek. 
MUHARREM
ERKEK (Devamla) – 1999, devletin Millî İstihbarat Teşkilatı ve Genelkurmayı
bile 2004’te bunu tespit etmiş. Şimdi bu adam “FETÖ’ye yardım etmek”ten
yargılanıyor, iddianamede o, örgüt üyesi değil ama “yardım etmek”. Bu
memlekette bu örgüte kimlerin yardım ettiğini hepimiz çok iyi biliyoruz. 
Saygılarımı
sunuyorum, yüce Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederim. 
Şimdi
şahıslar adına konuşmalar… 
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Sayın Akbaşoğlu, buyurun. 
V.- AÇIKLAMALAR (Devam)
7.- Çankırı Milletvekili Muhammet Emin Akbaşoğlu’nun,
politikaların eleştirilebileceğine ama şahsiyetle uğraşılmaması gerektiğine,
Yeni Ekonomi Programı ve enflasyonla topyekûn mücadele çerçevesinde cari açığın
azaldığına ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim. 
Biraz
evvel, hakikaten talihsiz birtakım nitelendirmelerde bulundu sayın konuşmacı,
kendisine hakikaten yakıştıramadım çünkü kendisi bir hukukçu. Meclis
İçtüzüğümüz temiz bir dil kullanılmasını ve şahsiyatla uğraşılmamasını emreder.
Ancak biraz evvel Maliye Bakanımızla ilgili söylediği sözler asla kabul
edilemez ve kişilik yargılamasının yapılmaması gerektiğini ifade etmek isterim.
Tabii ki politikalar eleştirilebilir, o konuda tamamen bir hürriyet söz konusu,
istediği gibi onları eleştirme hakkına sahiptir ancak şahsiyatla uğraşılmaması lazım.

Şu
bilgileri de vermek isterim: On altı yıl önce kasamızın yüzde 72’si borçtu,
şimdi yüzde 29’u borç; vergi gelirlerimizin yüzde 86’sı faize gidiyordu, şimdi
yüzde 10’u faize gidiyor. Nereden nereye geldiğimizin de görülmesi gerekir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) - Yeni Ekonomi Programı ve enflasyonla topyekûn
mücadele çerçevesinde, hakikaten, ağustostaki ekonomik saldırılara gayet güzel
bir şekilde karşılık verildiği, üç aylık zaman dilimi içerisinde hem
ihracattaki hem turizmdeki artışlarla cari açığın azaldığı ve yıl sonunda 60
milyar dolar civarında beklenen rakamın 30 milyar dolar düşmesinin söz konusu
olduğu; dolayısıyla bu konuda da, elhamdülillah, her türlü tedbirin alındığı ve
olumlu gelişmelerin yaşandığı malumdur. 
Bu
konuda biz, Cumhurbaşkanımızla ilgili olan sözlerin de tashih edilmesi
gerektiğini; Cumhurbaşkanımızın her zaman halkın arasında, halkın rızasını
gözeterek, Hakk’ın rızasını gözeterek iş yaptığını ve o nedenle de on altı
yıldır iktidar olduğunu arkadaşlarımıza hatırlatmak isteriz.
Teşekkür
ederim. (AK PARTİ sıralarından alkışlar)
BAŞKAN
– Sayın Altay, söz talebiniz mi var?
ENGİN
ALTAY (İstanbul) – Evet. 
BAŞKAN
– Buyurun.
8.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ve siyasette “diktatör” kavramının hakaret olmadığına ilişkin
açıklaması
ENGİN
ALTAY (İstanbul) – Şimdi, sayın mevkidaşım, grubumuza mensup sayın
milletvekilimizin -ki genel başkan yardımcımızdır- kullandığı dilin temiz
olmadığını söyledi fakat iddiaları da çürütmedi. Lakin, Sayın Cumhurbaşkanıyla
ve Hazineyi teslim ettiği Sayın Bakanla -damadıyla- ilgili söyledikleri
kamuoyuna yerleşmiş ve kabul görmüş nitelemelerdir. Eğer sayın
milletvekilimizin konuştuğu dil temiz bir dil değil ise demek ki bu saatten
sonra biz hiç temiz dil kullanmayacağız çünkü gerçekleri söylüyoruz. Güneş
balçıkla sıvanmaz. Hangi ekonomik verilerle ilgili iddialarını yalanlıyorsunuz?
Yok. “Efendim, Cumhurbaşkanına niye ‘diktatör’ dedi?” Ya, diktatöre “diktatör”
denir ve biz, şahsen ben, Sayın Cumhurbaşkanına dört senedir “diktatör”
diyorum, başkaları da diyor. Size Türk Dil Kurumu sözlüğünü gösterdik. 
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ALTAY (İstanbul) - Bütün hükûmet yetkilerini elinde toplayan kimseye “diktatör”
denir arkadaşlar ve bu çerçevede Erdoğan diktatördür. Bu, yeni değil, daha önce
söylerdik kılınız hiç kıpırdamazdı genellikle. Sizin de ruh hâliniz Sayın
Cumhurbaşkanının ruh hâline dayalı olarak, paralel olarak değişiyor yani
Cumhurbaşkanı gerginse siz de geriliyorsunuz, Cumhurbaşkanı relakssa siz de
relaks oluyorsunuz. Siz Cumhurbaşkanına göre düzen tutabilirsiniz ama biz
Cumhurbaşkanına göre düzen tutamayız. Biz sizi eleştireceğiz, dün de söyledim,
dün de söyledim.
ASUMAN
ERDOĞAN (Ankara) - Bu eleştiri değil ki ama “diktatör” demek eleştiri mi olmuş?
Değil, basitlik.
ENGİN
ALTAY (İstanbul) – Sayın Milletvekilim, siyasette “diktatör” kavramının hakaret
olmadığını ben o dönemin oturumu yöneten Meclis başkan vekiline -ki AK PARTİ
grubuna mensuptur- tescillettirdim. Bu söylenir, rahmetli Özal’a, rahmetli
Demirel’e neler söylenmedi? Hakarete ben de karşıyım Sayın Milletvekili,
hakaret ayrı bir şey ama siyasetin de bir dili var. 
ASUMAN
ERDOĞAN (Ankara) – Hakaret.
ENGİN
ALTAY (İstanbul) - Siz bizden alkış bekliyorsunuz, iltifat bekliyorsunuz. Hiç
muhalefet iktidara iltifat eder mi ya? Dünyanın neresinde görülmüş bu ya?
(Mikrofon
otomatik cihaz tarafından kapatıldı) 
ŞİRİN
ÜNAL (İstanbul) – Gel, “Millî Şef” diyelim.
NAZIM
MAVİŞ (Sinop) – Doğru şeyleri eder, doğru şeyleri Engin Bey, doğru şeyleri.
ENGİN
ALTAY (İstanbul) – Doğruları söylüyoruz. Sayın Erkek’in söylediklerinin tamamı…
ŞİRİN
ÜNAL (İstanbul) – Millî Şef’te anlaşalım, “Millî Şef” desinler.
BAŞKAN
- Sayın Altay, açalım mı mikrofonu?
ENGİN
ALTAY (İstanbul) – Açalım efendim, bitireyim hemen, tümünü kullanmayız.
BAŞKAN
– Buyurun. 
ENGİN
ALTAY (İstanbul) – Çıkın, “Sayın Erkek şunu iddia ettin, yanlış.” deyin, “Sayın
Erkek, bunu iddia ettin, yanlış.” deyin. Hayır, bunu demiyorsunuz: “Temiz dil
kullan.” Kullanılan dil gayet de temiz bir dildir ve Parlamentonun üslubuna da
ayar veremezsiniz. Tayyip Erdoğan gazetecilere ayar verebilir, tehdit edebilir,
bizi de tehdit edebilir ama siz ondan etkilenip de Parlamentoya ayar vermeye
kalkarsanız olmaz sayın milletvekilleri. Herkes burada Anayasa’dan ve milletten
aldığı hakkı da yetkiyi de sonuna kadar, sapına kadar kullanır. 
Teşekkür
ederim. (CHP sıralarından alkışlar)
MUHAMMET
EMİN AKBAŞOĞLU (Çankırı) - Sayın Başkan…
BAŞKAN
– Sayın Akbaşoğlu, buyurun.
9.- Çankırı Milletvekili Muhammet Emin Akbaşoğlu’nun,
seçimlere gidilen sistemde diktatör olamayacağına ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Efendim,
biz Sayın Muharrem Erkek’in konuşmalarına cevap verdik. 
Sayın
mevkidaşımın konuşmalarına da şöyle cevap vereyim: Beraber seçime gittik, on
altı yıldır beraber seçimlere gidiyoruz. Seçimlere gidilen bir yerde diktatör
olmaz. (AK PARTİ sıralarından alkışlar) 
LÜTFÜ
TÜRKKAN (Kocaeli) – Hayır, öyle değil, öyle değil. 
MUHAMMET
EMİN AKBAŞOĞLU (Çankırı) – Diktatörün olduğu bir yerde de “diktatör” denemez;
yüzde 53… 
LÜTFÜ
TÜRKKAN (Kocaeli) – Bak, Hitler de seçim yaptı. 
MUHAMMET
EMİN AKBAŞOĞLU (Çankırı) – Arkadaşlar, bakın, dinledik ya! Siz neler
söylüyorsunuz, ses çıkarmıyoruz.
BAŞKAN
– Bir dakika…
MUHAMMET
EMİN AKBAŞOĞLU (Çankırı) – Değerli arkadaşlar, dinlemesini de biliriz,
konuşmasını biliriz.
ENGİN
ALTAY (İstanbul) – Tahrik etme.
MUHAMMET
EMİN AKBAŞOĞLU (Çankırı) – Evet, değerli arkadaşlar, bak, sakin sakin
konuşuyorum, diyorum ki: Beraber seçime gittik. Demokrasi var ülkede. Egemenlik
kayıtsız şartsız milletin arkadaşlar. Hep beraber eşit koşullarda milletin
huzuruna çıktık.
HÜDA
KAYA (İstanbul) – Eşit olduğuna emin misiniz?
ALİ
KENANOĞLU (İstanbul) – Demirtaş hapisteydi.
MUHAMMET
EMİN AKBAŞOĞLU (Çankırı) – Millet on altı yıldır ne diyor arkadaşlar?
(Gürültüler)
HÜDA
KAYA (İstanbul)- Hangi eşit koşullarda?
BAŞKAN
– Arkadaşlar…
MUHAMMET
EMİN AKBAŞOĞLU (Çankırı) – “AK PARTİ, AK PARTİ, AK PARTİ” diyor. (AK PARTİ
sıralarından alkışlar) 
Şimdi,
rica ediyorum, biraz centilmen olun, biraz demokrat olun. 
(Mikrofon
otomatik cihaz tarafından kapatıldı)
BAŞKAN
– Buyurun. 
HÜDA
KAYA (İstanbul) – Hangi eşitlikten bahsediyorsunuz? 
ALİ
KENENOĞLU (İstanbul) – Demirtaş hapisteydi ya!
BAŞKAN
– Arkadaşlar… Söz verdiğimiz bir arkadaşımız var Sayın Kaya, lütfen… 
MUHAMMET
EMİN AKBAŞOĞLU (Çankırı) – Arkadaşlar, hakikaten centilmen olmak lazım, demokrat
olmak lazım. 
ALİ
KENANOĞLU (İstanbul) – Kesinlikle.
HÜDA
KAYA (İstanbul) – Sayın Başkan… 
BAŞKAN
– Ee, tamam beğenmeyebilirsiniz, ne olacak? 
MUHAMMET
EMİN AKBAŞOĞLU (Çankırı) – Halka karşı saygılı olmak lazım, demokrat olmak
lazım.
ALİ
KENANOĞLU (İstanbul) – Kesinlikle. 
MUHAMMET
EMİN AKBAŞOĞLU (Çankırı) – Faşist düşüncelerden beri olmak lazım.
ALİ
KENANOĞLU (İstanbul) – Aynen öyle.
MUHAMMET
EMİN AKBAŞOĞLU (Çankırı) - Diktatörlükten beri olmak lazım. 
ALİ
KENANOĞLU (İstanbul) – Aynen öyle. 
MUHAMMET
EMİN AKBAŞOĞLU (Çankırı) – Dolayısıyla kendi kafanızın içindekileri lütfen
buraya bocalamayın, boşaltmayın. Kendi tarihinizden, birtakım şuur altından
hareketle bugünlere başka çıkarsamalarda bulunmayın. Millete karşı saygılı
olun; seçimlere, demokrasiye saygılı olun, millet iradesinin tecelligâhı olan
bu yerde hak ve hakikate karşı saygılı olun. 
Teşekkür
ederim. (AK PARTİ sıralarından alkışlar)
LÜTFÜ
TÜRKKAN (Kocaeli) – Sayın Başkan… 
ENGİN
ALTAY (İstanbul) – Sayın Başkan…
BAŞKAN
– Sayın Altay, tekrar söz talebiniz mi var?
ENGİN
ALTAY (İstanbul) – Evet. 
BAŞKAN
– Buyurun. 
ENGİN
ALTAY (İstanbul) – 8 kere, 8 defa ayrı ayrı sataştı ve hakaret etti. (AK PARTİ
sıralarından “Ya” sesleri, gürültüler)
MUHAMMET
EMİN AKBAŞOĞLU (Çankırı) – Rica ederim.
ENGİN
ALTAY (İstanbul) – Söyleyeyim, söyleyeyim. 
MUHAMMET
EMİN AKBAŞOĞLU (Çankırı) – Rica ederim. 
ENGİN
ALTAY (İstanbul) – “Demokrat olun.” dedi, “Halka saygılı olun.” dedi, “Faşist
kafalı olmayın.” dedi. 
BAŞKAN
– Ama kime dedi? Genel Kurula hitap etti. 
AYŞE
ACAR BAŞARAN (Batman)- Hepimize sataşmadan cevap hakkı doğdu. 
MUHAMMET
EMİN AKBAŞOĞLU (Çankırı) – Hep birlikte, herkese. 
BAŞKAN
– Genel Kurula, Genel Kurula… 
ENGİN
ALTAY (İstanbul) – Tamam, anlaşıldı ki…
BAŞKAN
– Alınmayalım. 
ENGİN
ALTAY (İstanbul) – Tamam, söz istemiyorum. Sayın Akbaşoğlu bu biraz önce
söylediklerini Recep Tayyip Erdoğan dâhil siyaset yapan herkese söylemiş, biz
böyle anladık.
Teşekkür
ederim. (CHP sıralarından alkışlar)
BAŞKAN
– Arkadaşlar…
MUHARREM
ERKEK (Çanakkale) – Sayın Başkan…
LÜTFÜ
TÜRKKAN (Kocaeli) – Sayın Başkan, müsaade ederseniz…
BAŞKAN
– Bir dakika…
Sayın
Erkek…
MUHARREM
ERKEK (Çanakkale) – Efendim, tutanaklara geçmesi için otuz saniye çünkü ismim
geçtiği için.
BAŞKAN
– Lütfen…
MUHARREM
ERKEK (Çanakkale) – Sayın grup başkan vekili benim temiz bir dil kullanmadığımı
beyan etti, bunu şiddetle reddederim.
MUHAMMET
EMİN AKBAŞOĞLU (Çankırı) – “Kibir abidesi” diyorsunuz.
MUHARREM
ERKEK (Çanakkale) – “Kibir abidesi” siyasi bir eleştiridir. Bakın, siyasi bir
eleştiridir. 
MUHAMMET
EMİN AKBAŞOĞLU (Çankırı) – “Diktatör” diyorsunuz.
MUHARREM
ERKEK (Çanakkale) – Sayın Cumhurbaşkanı damadını düşünüyorsa bu memlekette
anneler, babalar da çocuklarını düşünüyor. Babalar çocuklarına harçlık
veremiyor. Böyle bir tabloda “kibir abidesi” gibi ifadelerle ekonomiyi
anlatırsanız bu bir siyasi eleştiridir.
MUHAMMET
EMİN AKBAŞOĞLU (Çankırı) – “Zalim yönetim” diyorsun, biz de onların doğru
olmadığını söylüyoruz.
MUHARREM
ERKEK (Çanakkale) – Tabii ki zalim yönetim. Sayın Erdoğan, çay simit hesabı
yaparken ne diyordu zalim yönetime? Tabii ki zalim yönetim. 
BAŞKAN
– Değerli arkadaşlar, karşılıklı konuşmayalım. Kayıtlara geçti Sayın Erkek.
MUHARREM
ERKEK (Çanakkale) – İnsanları çay simide mahkûm etmiş yönetim, zalim olmaz mı?
Bunlar siyasi eleştiridir, hakaret değildir, bunlar temiz bir dildir.
Ayrıca,
şunu da hatırlatmak isterim: Biz yasama organıyız, milletvekilleriyiz;
Parlamentonun, yasamanın görevi halkın çıkarlarını korumaktır, yürütmenin,
bakanların değil.
Teşekkür
ederim. (CHP sıralarından alkışlar) 
LÜTFÜ
TÜRKKAN (Kocaeli) – Sayın Başkanım…
BAŞKAN
- Sayın Türkkan, buyurun.
10.- Kocaeli Milletvekili Lütfü Türkkan’ın, Franco’nun,
Hitler’in, Mussolini’nin diktatör olduğuna ve bunların yönettiği sistemde de
seçim yapıldığına ilişkin açıklaması
LÜTFÜ
TÜRKKAN (Kocaeli) – Konu her ne kadar 2 grup başkan vekili arasında cereyan
etse de ben Sayın Akbaşoğlu’na tarihî bir tespitte bulunmak için bir
hatırlatmada bulunmak istiyorum.
Bir:
Franco diktatördür, Hitler diktatördür, Mussolini diktatördür ama bunların yönettiği
her sistemde mutlaka seçim yapılmıştır. Seçimin yapılması bu insanların
diktatör olmadığına dair bir işaret değildir. 
ASUMAN
ERDOĞAN (Ankara) – Muhalefet kimdi o zamanlar? Muhalefetten bahsetsenize.
HÜSEYİN
YAYMAN (Hatay) – Türkiye'ye haksızlık etmeyin ya!
ASUMAN
ERDOĞAN (Ankara) – Muhalefetleri bir söylesenize, kimdi muhalefet? Muhalefet
yoktu ki.
LÜTFÜ
TÜRKKAN (Kocaeli) – Dolayısıyla seçim ile diktatörlüğü bir arada tutmak yanlış
bir tespittir. Bu bilimsel tespiti hatırlatmak için söyledim sadece.
Teşekkür
ederim.
BAŞKAN
– Sayın Akbaşoğlu, buyurun.
11.- Çankırı Milletvekili Muhammet Emin Akbaşoğlu’nun,
kendisine hizmet edenleri on altı yıldır iktidara getiren milletin iradesine
herkesin saygı göstermek zorunda olduğuna ilişkin açıklaması
MUHAMMET
EMİN AKBAŞOĞLU (Çankırı) – Şimdi deveye sormuşlar "Boynun neden
eğri?" Demiş ki: "Nerem doğru ki?" Nereyi düzelteyim ben şimdi,
nereleri düzelteyim? (AK PARTİ sıralarından alkışlar) 
LÜTFÜ
TÜRKKAN (Kocaeli) – Bence hiç düzeltme, öyle kalsın. Bence öyle kalsın,
düzeltme.
MUHAMMET
EMİN AKBAŞOĞLU (Çankırı) – Değerli arkadaşlar, doğru kıyaslamalarda bulunmak
gerekir. Kıyasıfasit doğru değildir. Dolayısıyla millet iradesini sandıkta
tecelli ettirir, Türkiye Cumhuriyeti devleti 1950’den bu tarafa çok partili
hayatta milletin dediğiyle yönetime
geçmiştir ve millete saygılı olmak gerekir. Bu millet hiçbir diktatörü başında
tutmaz ve tutmayacaktır. (AK PARTİ sıralarından alkışlar) Ama mutlaka,
kendisine hizmet edenleri on altı yıldır iktidara getiren bu aziz ve asil milletin
iradesine herkes saygı göstermek zorundadır. (AK PARTİ sıralarından alkışlar) 
BAŞKAN
– Teşekkür ederim.
Değerli
arkadaşlar, sayın grup başkan vekillerimize de 60’a göre söz verdiğim için eğer
söz talebi olursa bir dakikayla sınırlı olacağını ifade edeyim gerek olursa.
LÜTFÜ
TÜRKKAN (Kocaeli) – Bugün çok demokratsınız Sayın Başkan.
MURAT
EMİR (Ankara) – Sayın Başkan, iki gün önce bağıranları uyarıyordunuz. Aynı
göreve sizi davet ediyorum. Genel Kurula bağıranları uyarmıştınız siz iki gün
önce. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi, şahıslar adına Kastamonu Milletvekili Metin Çelik konuşacaktır.
Buyurun
Sayın Çelik. (AK PARTİ sıralarından alkışlar) 
Süreniz
beş dakika. (Uğultular)
Arkadaşlar
kürsüde hatip var.
Buyurun
Sayın Çelik.
METİN
ÇELİK (Kastamonu) – Sayın Başkanım, çok değerli milletvekilleri; Genel Kurulu
ve aziz milletimizi saygıyla selamlıyorum.
7’nci
madde üzerinde şahsım adına söz aldım.
Bu,
AK PARTİ’mizin 17’nci bütçesi. AK PARTİ iktidara geldiği ilk yıllardan itibaren
milletimizin geçmişte sorun olarak yaşadığı her alana el atmış. Geriye dönüp
bakıyoruz, sağlıkta AK PARTİ’den önceki dönemlerde yaşanan sıkıntılar kısa süre
içerisinde belli bir aşamaya gelmiş, sorunlar bir bir çözülmüş. Bir tek örnek
vereyim size: Bakınız, AK PARTİ iktidara geldiğinde Türkiye’de 112 acil ambulans
sayısı sadece 600’dü, şu anda, hamdolsun, bu sayı 5 bini aşmış durumda.
Gelelim
AK PARTİ’nin ulaşım alanında yaptıklarına. AK PARTİ geldiğinde Türkiye’de 6 bin
kilometre bölünmüş yol var. Şu anda üzerine 20 bin kilometre bölünmüş yol ilave etmişiz. Türkiye’de 26 havalimanı
vardı, şu anda bu sayı hamdolsun 56 havalimanına ulaştı. Bunlardan bir tanesi
de Kastamonu Havalimanı’dır.
“AK
PARTİ bütçelerinin en temel, en karakteristik özelliği nedir?” diye soracak
olursak ben şunu söylerim: Eğitim ve sağlığa ilk sıralarda en çok payın
ayrıldığı bütçelerdir. Bakınız, AK PARTİ iktidara geldiği ilk yıllardan
itibaren halkımızın refah seviyesinin düzeldiğini görüyoruz. Millî gelirimizle
orantılı olarak, millî gelirimiz 3 katına çıkarken, 250 milyar dolardan 800 milyar
doları bulurken, kişi başına düşen gelir de 3 bin dolardan 10 bin dolarları
aşmıştır. Uygulanan ekonomik programlar sayesinde enflasyon kısa sürede tek
haneli rakamlara ulaşmıştır. Türkiye ihracatını bugün 36 milyar dolardan 170
milyar dolara ulaştırmıştır. (Uğultular) 
BAŞKAN
– Değerli arkadaşlar, salonda uğultu var. Lütfen, hatibi duyamıyoruz. 
METİN
ÇELİK (Devamla) - Peki, bu yaptığımız yatırımlar neyle yapıldı? Eskiden
Türkiye’nin bu imkânları yok muydu? Elbette vardı. Ama biraz önce sayın grup
başkan vekilimizin de ifade ettiği gibi, Türkiye’de eskiden yapılan, Türkiye
Büyük Milet Meclisinde yapılan bu bütçelerin yüzde 80’inden fazlası neye
gidiyordu? Elbette faize gidiyordu. Bu on altı yıllık dönem içerisinde,
hamdolsun, bizim faize ayırdığımız rakam yüzde 10’lar seviyesinde oldu. 
Değerli
milletvekilleri, bu kadar büyük hizmetler yapılırken 2013 yılının mayıs ayına
geldiğimizde faizlerin yüzde 4,5’la dip yaptığı, 23,5 milyar dolar IMF’ye olan
borcumuzun son taksitini ödediğimiz bir ayda, Gezi Parkı eylemleri, Gezi
kalkışması başladı. Arkasından, 17-25 Aralık darbe teşebbüsü. Arkasından, çukur
eylemleri. Arkasından, Türkiye’nin gördüğü en büyük ihanet 15 Temmuz darbe
teşebbüsü. Türkiye'yi son beş yıldır sistematik saldırılarla dize getirmeye
çalışıyorlar. Sayın Cumhurbaşkanımızın güçlü liderliği ve milletimizin ona
verdiği, bizlere verdiği, AK PARTİ’ye verdiği güçlü destekle bütün bunları
akamete uğrattık, savuşturduk. 
Değerli
milletvekilleri, bunlarla Türkiye'ye diz çöktüremeyenler en son, ellerindeki
ekonomik enstrümanları kullanarak Türkiye'yi ekonomik açıdan zora sokmak
istediler ama Hükûmetimizin aldığı önlemler bize gösteriyor ki bu da sonuçsuz
kalmıştır, bundan medet umanların da hevesleri kursaklarında kalmıştır,
kalacaktır. 
Bugün
Türkiye'ye yönelen tehditler bir değildir, birden fazladır. Taşeron terör
örgütlerini kullanarak Türkiye'yi yormaya çalışıyorlar, Türkiye'nin hızını
kesmeye çalışıyorlar. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
METİN
ÇELİK (Devamla) – Çevremizdeki ateş çemberi, dış tehditler, yaşanan gelişmeler,
bunlar karşısında Türkiye elini kolunu bağlayıp durmuyor, gerekli adımları
kararlı bir şekilde atmaya devam ediyor. Bunu da 2002 yılında sadece yüzde 15
olan savunma sanayisindeki yerlilik oranını bugün yüzde 65’e ulaştırarak
yapıyoruz, güvenlik politikalarımızı daha rahat uyguluyoruz. 
Ben,
bundan önceki bütçelerde olduğu gibi, 2019 Yılı Merkezi Yönetim Bütçe Kanunu
Teklifi’mizin de ülkemiz, milletimiz için hayırlar getirmesini diliyor, hepinizi
saygıyla sevgiyle selamlıyorum. (AK PARTİ sıralarından alkışlar) 
BAŞKAN
– Şahsı adına, Iğdır Milletvekili Yaşar Karadağ.
Buyurun
Sayın Karadağ (MHP ve AK PARTİ sıralarından alkışlar) 
YAŞAR
KARADAĞ (Iğdır) – Sayın Başkan, değerli milletvekilleri; 2019 yılı Merkezi
Yönetim Bütçe Kanun Teklifi’nin 7’nci maddesi üzerinde şahsım adına söz almış
bulunmaktayım. Gazi Meclisi saygıyla selamlıyorum. 
Bilim
ve kültür, tüm medeniyetlerin ve toplumların temelidir. Yükselen her toplumda
bilimin önderliği aşikârdır. Üniversiteler, evrensel ilkeleri doğrultusunda
öncelikle bilimin üretildiği ve paylaşıldığı, toplumun geleceğine yön vermede
önemli bir etkiye sahip hayati kurumlardır. Üniversitelerimizin, bulunduğu
bölgenin ekonomik, toplumsal ve kültürel yönden gelişmesinde, kalkınmasında
lokomotif görevi üstlendiği bir gerçektir. Bu bilinçten hareketle bölgede,
bölge yapılanmasında kurulan üniversitelerin geliştirilmesi önceliğimiz
olmalıdır. Bugün itibarıyla serhat şehrimiz Iğdır’ımızda 7 fakülte, 3 enstitü,
2 yüksekokul ve 4 meslek yüksekokuluyla hizmet veren, öğrenci yetiştiren bir
üniversitemiz var, toplam 7.600 öğrencisi bulunmakta. Bütün buna rağmen Iğdır
Üniversitesinde bir hukuk fakültesi, bir eğitim fakültesi, bir sağlık fakültesi
hâlâ açılmamış durumda. Gerekli başvuruların yapıldığını bizler biliyoruz ve
yetkililere buradan seslenmek istiyorum: Arkadaşlar, Iğdır, jeopolitik konumu
nedeniyle ülkemiz açısından gerçekten büyük önem arz eden bir ilimizdir.
Türk'ün Türk’e bakan yüzü olan ilimizde eğitiminden sağlığına, turizminden
ulaşımına, her alanda yatırım yapmak ülkemiz açısından ciddi önem arz
etmektedir. Madem “Her şeyin başı eğitim.” diyoruz, o zaman Iğdır
Üniversitemizin gerekli yerlere gelmesi için gereken tüm adımları atmalıyız.
Talep edilen bu bölümlerin açılması için ne gerekiyorsa yapalım. Her ilin
olduğu gibi Iğdır’ımızın da daha kapsamlı, daha donanımlı bir üniversiteye
ihtiyacı var. Lütfen, bunu göz ardı etmeyelim. 
Tabii
yükseköğretimi genel olarak ele alıp değerlendirdiğimizde, ülkede sadece üniversite
kurmak her şeyi bitirmiyor. Gerekli altyapı çalışmalarının da yapılmış olması
gerekiyor. Mevcut yapımızda birtakım çözülmesi gereken sorunların olduğunu da
biliyoruz ki bunlardan birisi barınma. Evet, üniversiteye gelen öğrencilerin
orada barınmasını gerçekleştirebilmeleri, yurt imkânlarımız maalesef
yetersizdir. Yurda yerleşmeyen öğrencilerimiz ki özellikle kız öğrencilerimiz
birçok sıkıntılarla karşı karşıya kalmaktadırlar. Hatta kalacak yer
bulamadıkları için kaydını yaptıramayan öğrencilere dahi rastlamaktayız.
Dolayısıyla öğrencilerimizin bu barınma sıkıntısı giderilmeli, devlet
yurtlarımızın daha da yaygınlaşması sağlanmalıdır. 
Üniversitemizin
en önemli sorunlardan biri de öğretim elemanı açığıdır. Öğretim elemanı
sayımızın yetersiz olmasının yanı sıra öğretim elemanlarının üniversiteler
arasındaki dağılımında da büyük dengesizlik olduğu bilinmektedir. Dengeyi
sağlayabilmek için ilk adım, öğretim elemanlarının kapasitelerine göre tüm
üniversitelere eşit dağıtılması ve cazip çalışma imkânlarına kavuşturulması
olmalıdır. Hızla gelişen ve büyüyen üniversitelerimizde hedeflerimiz, kaliteli
eğitim olanakları oluşturmak, bilim ve teknolojik gelişmelerin ışığında eğitim
öğretim hizmetlerinin kalitesini yükseltmek ve idari işlemlerin verimliliğini
artırmak olmalıdır. Hedeflerimize ulaşabilmek için akademik ve idari kadro
sayımızdaki eksikliklerin ivedi olarak giderilmesi şarttır.
Değerli
milletvekilleri, eğitim, bizim olmazsa olmazımızdır. İnsan kaynağı, bizim
olmazsa olmazımızdır. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
YAŞAR
KARADAĞ (Devamla) – Dünyada her türlü yer altı, yer üstü kaynağına sahip
olabilirsiniz ancak bu zenginlikleri kullanarak, işleyerek üretime
dönüştüremeyen nitelikli insan kaynağına sahip değilseniz gelişmeden ve muasır
medeniyet seviyesine ulaşmadan söz edemeyiz. 
Bizler
her zaman söylüyoruz, nicelik olarak artış sağlayabiliriz, bu elbette bir
ülkenin gelişmişliği açısından önemli fakat niceliği, nitelikli bireylerle
desteklemediğimiz zaman gelişmeden ve ilerlemeden bahsedemeyiz.
Sayın
milletvekilleri, bir düşünceye, bir fikre, bir ülküye yöneliş ancak sadakat ve
samimiyetle adanmasını bilen yüksek vasıflı insanlarla olur. Bu vasfı
kazanmanın en sağlam yolu nitelikli eğitimdir. Bu duygu ve düşüncelerle gerekli
tüm adımların atılmasını arzuluyor, yüce Meclisi saygılarımla selamlıyorum.
(MHP ve AK PARTİ sıralarından alkışlar) 
BAŞKAN
- Teşekkür ederim.
Değerli
arkadaşlar, böylece konuşmalar tamamlanmıştır.
Şimdi
soru-cevap işlemi yapacağız on dakika, beş dakika soru, beş dakika cevap. 
Soruları
başlatıyorum.
Sayın
Yayman…
HÜSEYİN
YAYMAN (Hatay) – Sayın Başkan, değerli milletvekilleri; hepinizi saygıyla
sevgiyle selamlıyorum.
Bugün
19 Aralık 2018. Bundan tam yüz yıl önce bugün, ülkemizi işgal eden emperyalistlere
karşı ilk kurşun Hatay Dörtyol Karakese köyünde atıldı. İşgalci Fransız
ordusunun bölgeyi istilasıyla başlayan zulümler yöre halkının canına ve
namusuna yönelmesi karşısında Mehmet Çavuş ve arkadaşları Millî Mücadeleyi
başlattı. İşgalcilere karşı ilk kurşunun İzmir’de Yunan ordusuna karşı Hasan
Tahsin’den beş ay evvel Dötyol’da atıldığı, Genelkurmay Askerî Tarih ve
Stratejik Etüt (ATASE) Başkanlığı tarafından 1992 tarihli yazısıyla da
kesinleşmiştir. 
Dörtyol’da
Mehmet Çavuş tarafından atılan ilk kurşun ulusal bağımsızlık savaşımızın
fitilini ateşlemiştir. Ruhları şad, mekanları cennet olsun. 
BAŞKAN
– BAŞKAN – Sayın Aydın…
ERKAN
AYDIN (Bursa) – Teşekkür ederim Sayın Başkan.
Sizin
aracılığınızla soruyorum: Devleti eşe dosta teslim etmenin son örneği: Kamu
Başdenetçisi Şeref Malkoç’un kızı, Adalet Bakanı Abdulhamit Gül’ün eşi, beş
yıllık bir memuriyet hayatının büyük bölümünü izinli geçirdikten sonra 15
Aralıkta saraya atandı. Önce Ankara Büyükşehir Belediyesinde işe başlayan ancak
neredeyse hiç işe gitmeden beş yıllık memuriyetini tamamlayan Bakanın eşi, jet
hızıyla, 15 Aralık tarihinden itibaren Cumhurbaşkanlığı İdari İşler
Başkanlığında mimar kadrosuyla işe başladı. Atanamayan bu kadar insanımız
varken, iş bekleyen insanımız varken bir bakanın eşinin saraya atanmasını nasıl
değerlendiriyorsunuz?
Teşekkür
ederim.
BAŞKAN
– Sayın Sümer…
ORHAN
SÜMER (Adana) – Teşekkür ederim Sayın Başkan. 
Daha
dün, Adana’mızın ekonomide yaşadığı sorunları dile getirmiştim. Maalesef, 2018
yılı Liseye Geçiş Sınavı’nın sonuçları Adana’nın eğitimdeki vahim durumunu
ortaya koymuştur. Adana 81 ilimiz arasında başarı ortalamasında 61’inci
olmuştur, bir başka deyişle sondan 20’nci sıradadır. Tamamen siyasi
referanslara göre şekillenen, liyakat dışı atamaların ilimizde eğitimi
getirdiği sonuç ne yazık ki budur. 
Aracılığınızla
Sayın Millî Eğitim Bakanına sormak isterim: Hükûmete yakınlığıyla bilinen ve
yönetici olarak atanan kişilerin bu başarısızlıkta hiç mi payı yoktur? LGS
sonuçları, bir kez daha, 4+4+4 eğitim sisteminin çöktüğünün net fotoğrafıdır.
Öğretmen de öğrenci de veli de mutsuzdur. Bu başarısızlığın mimarı, ne yazık ki
Bakanlık ve liyakatsiz yöneticilerdir. Başarısız olan siyasiler ve yöneticiler
mutlaka hesap vermelidir.
Teşekkür
ederim.
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan.
31
Mart 2019 tarihinde yapılacak yerel seçimler için ciddi seçmen kütük
değişikliği iddiaları vardır. Niğde ili Ulukışla ilçesinin 24 Haziran
seçimindeki seçmen listesine 1.300 kişinin eklendiği ve bu yazılımın sürdüğü
bilgisi kaygı vericidir. Tabela nüfusu 5.800 yazılı olan Ulukışla ilçesinin
birdenbire seçmen sayısındaki artış nedendir? Neredeyse nüfusunu geçen seçmen
sayısı nedendir? Seçimler bugünden tartışılır kılınmamalıdır, bu seçmen artışı
incelenmelidir. Gözden ırak yerlerde yerel seçim sonuçları üzerinde etkileyici
bu uygulamalar şaibe üretir. Cumhuriyet Halk Partisinin seçimi kazanacağı
Ulukışla gibi yerlerde bu tür kaynağı belirsiz seçmen devşirmelerinden
vazgeçilmelidir. Seçime dört ay varken bu tür düzenlemeler kabul edilemez. Yetkilileri bu
konuda uyarıyor, teşekkür ediyorum. 
BAŞKAN – Sayın Ünver…
İSMAİL
ATAKAN ÜNVER (Karaman) – Karşımızda bu bütçeyi uygulayacak bakanlar yok. Sistem
gereği Plan ve Bütçe Komisyonu üyeleri karşımızda. Yürütmenin hiçbir
temsilcisinin olmadığı bir ortamda AKP sıralarından çanak sorular soruluyor,
Komisyon Başkanı da cevaplıyor. Milletten korktuğunuz için “Cumhurbaşkanlığı
hükûmet sistemi” diye uydurma bir ad taktığınız ucube sistemin bizi getirdiği
nokta burası. Üstelik muhalefetin sorularına “Bütçeyle ilgili değil.” diye
cevap vermeyen Komisyon, AKP sıralarından gelen, bazen –dün gece olduğu gibi-
kapsamlı bir matematiksel hesaplama da gerektiren soruları maşallah dakikasında
cevaplıyor. Anlaşılan yine bir soru çaldırma vakasıyla karşı karşıyayız. Yasama
faaliyetini tam bir müsamereye çevirdiniz.
Size
ne sorayım? Bari şunu sorayım: AKP’li vekillerin sorduğu çanak soruları
çaldınız da mı hemen dakikasında cevap verebiliyorsunuz?
RAMAZAN
CAN (Kırıkkale) – Bizim sorumuzu ne yapacaksın sen ya? Kendi soruna bak. Hayret
bir şey ya!
BAŞKAN
– Sayın Topal…
SERKAN
TOPAL (Hatay) – Teşekkür ediyorum Sayın Başkan.
Sayın
Bakan, Sayın Cumhurbaşkanı seçimden önce de açıklamıştı öğretmen ve memurlara
3600 ek göstergeyi. İkinci 100 Günlük Eylem Planı’nda da yine bu 3600 ek
gösterge var. Biz bunu talep ediyoruz. Şimdi, şu soruyu soruyorum: Seçimden
önce mi seçimden sonra mı? Seçimden sonra olursa üçüncü bir yüz günlük eylem
planı oluşur.
Diğer
sorum şu: Ücretli öğretmenler kadroya alınacak mı? Bütçede yeterli kaynak
ayrılmış mı bunun için? Bir an önce ücretli öğretmen arkadaşlarımızın da
kadroya alınmasını, 3600 ek göstergenin de verilmesini talep ediyoruz. 
Teşekkür
ediyorum. Saygılarımı sunuyorum.
BAŞKAN
– Sayın Tiryaki…
MEHMET
RUŞTU TİRYAKİ (Batman) – Sayın Başkan, teşekkür ederim.
Emek
Gençliği “Krizin Ekonomik Etkileri” konulu bir panel düzenliyor ODTÜ’de,
bugünkü katılımcılardan biri de Sayın Selin Sayek Böke. Bir diğeri, 19 Aralığın
yıl dönümü nedeniyle gerçekleştirilecek etkinliğe Veli Saçılık’la birlikte
vekillerimiz Ali Kenanoğlu ve Murat Çepni katılacak. Üniversite yönetimi bütün
bölümleri kapatmış durumda, sınavı olan öğrenciler okula ve bölüme giremiyor,
yurtların içeriden kapatıldığı söyleniyor. Antidemokratik bu uygulamadan derhâl
vazgeçilmesini… Muhalefeti susturacağım diye okulları kapatmayı göze alan bu
anlayışı da kınıyorum Sayın Başkan.
BAŞKAN
– Cevap işlemine geçiyoruz.
Sayın
Başkan, buyurun.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, değerli
milletvekilleri; ben de hepinizi saygıyla selamlıyorum. 
ENGİN
ALTAY (İstanbul) – Sorular bakanlara soruldu, bakanlara yazılı bildirin
efendim.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Ben öncelikle Sayın
Ünver’den başlamak istiyorum müsaade ederseniz. Sayın Ünver, eğer Plan ve Bütçe
Komisyonuna gelip oradaki çalışmaları gerek yasama süreçlerinde gerek bütçe
süreçlerinde takip ediyor olsaydınız ne kadar etraflıca bu süreçlerin
yaşandığını, bütün bu konuların tartışıldığını görürdünüz. Tabii, Amerika’yı
yeniden keşfetmeyeceksiniz. Şu an elimde 1.500’e yakın soru ve cevabı var.
Nerede var? Bunların hepsi Plan ve Bütçe Komisyonunda yapılan görüşmeler
içerisinde ortaya konulan sorular ve bunların da cevapları. Müsaade ederseniz,
Plan ve Bütçe Komisyonunda on ikinci yılını tamamlamış ve 13’üncü bütçesini
yapan biri olarak da hem meselelere hâkimiyet hem de nelerin gelebileceği ya da
gelemeyeceği konusundaki vukufiyeti de takdir etmenizi bekledim. Teşekkür
ediyorum öncelikle. (AK PARTİ ve CHP sıralarından alkışlar) 
İkincisi,
müsaade ederseniz, Cumhurbaşkanlığı bütçesi. Ha bire çıkıyoruz “Yüzde 232
arttı, yüzde 232 arttı.” E, müsaade edin, peki niye arttı, ne var bu
Cumhurbaşkanlığı bütçesi içerisinde? Çıkan hiçbir arkadaşımız ya da soran
hiçbir arkadaşımız bunun içeriğinde ne var ne yoktur bunu söylemiyor, tek
söylediği “Yüzde 232 arttı.” Merak ediyor musunuz Sayın Ünver? 
Bakın,
mesela, Başbakanlıktaki görevlilerin Cumhurbaşkanlığına geçmesi, ayrıca kurumun
kendi ilave görevleri bütçedeki artışların ana nedenidir. Cumhurbaşkanlığı
bütçesinin yaklaşık yüzde 50’si Başbakanlıktan devralınan görevlerin ifa
edilmesinde kullanılacaktır. Ayrıca, bütçede yer alan 3 kalem ciddi harcama
yapılmasını gerektiren alanları içeriyor. Bunlardan ilki Güvenlik İşleri Genel
Müdürlüğü tarafından yürütülen işleri ifade etmektedir. Bu, özellikle
uluslararası alanda yürütülen faaliyetler -yani Afganistan’dır,
Bosna-Hersek’tir- barışı destekleme ve koruma faaliyetleri için Millî Savunma
Bakanlığı, Genelkurmay ve güvenlik birimlerinin kullandığı, ayrıca İçişleri
Bakanlığının da kullanabileceği ve Cumhurbaşkanının şahsi harcamalarıyla
uzaktan yakından ilgisi olmayan bir ödenektir. Bu ödenek daha önce Başbakanlık
bünyesi içerisindeydi, şimdi Başbakanlığın görevleri Cumhurbaşkanlığına geçtiği
için Cumhurbaşkanlığı bütçesi içerisinde yer aldı. 
İkinci
olarak, Türkiye'nin herhangi bir ilinde bir afet meydana gelmesi durumunda o
ilde yapılacak yardımlar ki bunlar “acil yardımlar” başlığı altında toplanıyor
ve bu da Başbakanlığın bütçesindeydi ve buna ilişkin her türlü giderlerle
ilgili olmak üzere 150 milyonluk acil destek gideri öngörülmüştür. Bu da bu
bütçenin içerisinde yer almaktadır.
Son
olarak da yeni kurulan ofisler ve politika kurullarına ayrılan ödenekler var.
Finans ofisine 5 milyon, insan kaynaklarına 8,5; dijital dönüşüme 70 milyon ve
yatırım ofislerine 150 milyon olmak üzere ilave ödenek öngörülmüştür ki bu
ödenekler ilk defa Cumhurbaşkanlığı bütçesi içerisinde yer almıştır. Yani yüzde
232 artışı konuşuyorsak bunun da net olarak ne olduğunu biliyor olmamız ve ona
göre bir şeyler söylememiz lazım diyor, hepinizi saygıyla selamlıyorum.
Başka
da bir şeye cevap vermeyeceğim.
ORHAN
SÜMER (Adana) – Adana’daki millî eğitim…
BAŞKAN
– Teşekkür ediyorum.
Az
süre kaldı.
Sayın
Taşkın…
ALİ
CUMHUR TAŞKIN (Mersin) – Teşekkür ediyorum Sayın Başkan.
Sayın
Başkan, görüşmekte olduğumuz madde yedek ödenekleri düzenlemektedir. Sayın
üyelerden bir kısmı yedek ödeneği eleştiren, bunun gerekli olmadığını belirten
görüşler belirttiler. Son on altı yılda gerçekleşen icraatlar, tamamlanan
projeler hepimizin malumu ancak bu “yedek ödenek” kavramını biraz daha açmak
lazım. 
Sayın
Komisyon Başkanımıza soruyorum: Yedek ödenek kapsamında hangi projeler
tamamlanmıştır? Kısaca bize açıklar mısınız.
Teşekkür
ediyorum.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Müsaade ederseniz
bunları bir sonraki şeyde cevaplayayım, bir hazırlığımı yapayım.
BAŞKAN
– Yazılı olarak cevaplarsınız, tamam.
Değerli
arkadaşlar, böylece soru-cevap işlemi tamamlanmıştır.
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir.
Birleşime
on dakika ara veriyorum.
Kapanma Saati: 13.57
İKİNCİ OTURUM
Açılma Saati: 14.18
BAŞKAN: Başkan Vekili Mustafa ŞENTOP
KÂTİP ÜYELER: Mustafa AÇIKGÖZ (Nevşehir), Barış KARADENİZ (Sinop)
-----0-----
BAŞKAN
– Türkiye Büyük Millet Meclisinin 37’nci Birleşiminin İkinci Oturumunu
açıyorum.
2019
Yılı Merkezi Yönetim Bütçe Kanun Teklifi’nin görüşmelerine devam ediyoruz.
Komisyon?
Yerinde.
8’inci
maddeyi okutuyorum.
Mali kontrole ilişkin hükümler 
MADDE 8 – (1)
5018 sayılı Kanuna ekli (I) ve (II) sayılı cetvellerde yer alan kamu idareleri;
a) Arızi nitelikteki işleriyle sınırlı kalmak koşuluyla
yıl içinde bir ayı aşmayan sürelerle hizmet satın alınacak veya çalıştırılacak
kişilere yapılacak ödemeleri,
b) İlgili mevzuatı uyarınca kısmi zamanlı hizmet satın
alınan kişilere yapılacak ödemeleri,
c) 5/6/1986 tarihli ve 3308 sayılı Meslekî Eğitim
Kanununun 25 inci maddesi gereğince aday, çırak ve işletmelerde meslek eğitimi
gören öğrencilere yapılacak ödemeleri,
ç) İlgili mevzuatı uyarınca ders ücreti karşılığında
görevlendirilen ve üzerinde resmi görevi bulunmayanlara yapılacak ödemeleri,
bütçelerinin (01.4) ekonomik kodunda yer alan
ödenekleri aşmayacak şekilde yaparlar ve söz konusu ekonomik kodu içeren
tertiplere ödenek eklenemez, bütçelerin başka tertiplerinden (bu ekonomik kodu
içeren tertiplerin kendi arasındaki aktarmalar ile 6 ncı maddenin ikinci
fıkrası kapsamında yapılan aktarmalar hariç) ödenek aktarılamaz ve ödenek üstü
harcama yapılamaz. Ancak, bu ekonomik kodu içeren tertiplerden yapılması
gereken akademik jüri ücreti ödemeleri ile (ç) bendi kapsamındaki ödemeler için
gerekli olan tutarları ilgili tertiplere aktarmaya Cumhurbaşkanı yetkilidir.
(2) Bu Kanuna bağlı (T) işaretli cetvelde yer alan
taşıtlar, ancak çok acil ve zorunlu hâllere münhasır olmak kaydıyla ilgili
bakanlığın teklifi üzerine Cumhurbaşkanı kararı ile edinilebilir.
(3) 5018 sayılı Kanuna ekli (I) ve (II) sayılı
cetvellerde yer alan kamu idareleri, sürekli işçileri ve geçici işçileri,
bütçelerinin (01.3) ile (02.3) ekonomik kodlarını içeren tertiplerde yer alan
ödenekleri aşmayacak sayı ve/veya süreyle istihdam edebilirler. Bu işçilerle
ilgili toplu iş sözleşmelerinden doğacak yükümlülükler, ihbar ve kıdem
tazminatı ödemeleri, asgari ücret ve sigorta prim artışı nedeniyle meydana
gelecek ödenek ihtiyaçlarını ödenek aktarmak suretiyle karşılamaya
Cumhurbaşkanı yetkilidir. Bu fıkrada belirtilen ekonomik kodlara bu durumlar
dışında (söz konusu ekonomik kodlar arasındaki aktarmalar ile bu kodlar için
birimler arası aktarmalar hariç) hiçbir şekilde ödenek aktarması yapılamayacağı
gibi bütçenin başka tertiplerinden işçi ücreti ve fazla süreli çalışma ve/veya
fazla çalışma ücreti de ödenemez. Bu fıkradaki ödenek aktarmasına ilişkin
kısıtlamalar, kendi bütçe tertiplerinden aktarma yapılması koşuluyla TÜBİTAK
için uygulanmaz.
(4) 5018 sayılı Kanuna ekli (I) ve (II) sayılı
cetvellerde yer alan kamu idarelerinin harcama yetkilileri, sürekli işçiler ile
geçici işçilerin fazla çalışmaları karşılığı öngörülen ödeneğe göre iş
programlarını yapmak, bu ödeneği aşacak şekilde fazla süreli çalışma ve/veya
fazla çalışma yaptırmamak ve ertesi yıla fazla süreli çalışma ve/veya fazla
çalışmadan dolayı borç bıraktırmamakla yükümlüdürler. Deprem, yangın, su
baskını, yer kayması, kaya düşmesi, çığ ve benzeri afetler nedeniyle yürürlüğe
konulacak Cumhurbaşkanı kararları uyarınca yaptırılacak fazla çalışmalar ile
fazla çalışma ücret ödemelerine ilişkin ilama bağlı borçlar için yapılacak
aktarmalar hariç fazla süreli çalışma ve/veya fazla çalışma ücret ödemeleri
için hiçbir şekilde ödenek aktarması yapılamaz.
(5) Genel bütçe kapsamındaki kamu idareleri ile özel
bütçeli idareler tarafından uluslararası anlaşma, kanun ve kararnameler gereği
üye olunanlar dışındaki uluslararası kuruluşlara, gerekli ödeneğin temini
hususunda Cumhurbaşkanlığının uygun görüşü alınmadan üye olunamaz ve katılma
payı ile üyelik aidatı adı altında herhangi bir ödeme yapılamaz.
(6) Ticaret Bakanlığı ile Hazine ve Maliye Bakanlığının
uluslararası anlaşma, kanun ve kararnamelerle Türkiye Cumhuriyeti adına üye
olduğu uluslararası kuruluşlara ilişkin işlemlerine (katılma payı ödemeleri
dâhil) beşinci fıkra hükmü uygulanmaz.
(7) Merkezi yönetim kapsamındaki kamu idarelerince
işletilen eğitim ve dinlenme tesisi, misafirhane, çocuk bakımevi, kreş, spor
tesisi ve benzeri sosyal tesislerin giderleri, münhasıran bu tesislerin
işletilmesinden elde edilen gelirlerden karşılanır. Bu yerlerde, merkezi yönetim
bütçesi ile döner sermaye ve fonlardan ücret ödenmek üzere 2019 yılında ilk
defa istihdam edilecek yeni personel görevlendirilmez.
(8) Genel bütçe kapsamındaki kamu idareleri ile özel
bütçeli idareler, gerekli tedbirleri alarak bütçelerinin “03.3- Yolluk
Giderleri”, “03.6- Temsil ve Tanıtma Giderleri”, “03.7- Menkul Mal, Gayrimaddi
Hak Alım, Bakım ve Onarım Giderleri” ile “03.8- Gayrimenkul Mal Bakım ve Onarım
Giderleri” ekonomik kodlarını içeren tertiplerine tahsis edilen ödeneği
aşmayacak şekilde harcama yaparlar. Söz konusu idarelerce anılan tertiplere
bütçelerinin diğer tertiplerinden aktarılacak ödenek tutarları ile bu Kanunun 6
ncı maddesinin beşinci fıkrası kapsamında eklenecek ödenek tutarları toplamı bu
tertiplerin başlangıç ödeneklerinin yüzde 10’unu aşamaz. Ancak, ihtiyaç hâlinde
söz konusu ekonomik kodları içeren tertiplerin başlangıç ödeneklerinin yüzde
10’unu aşan aktarma ve bu Kanunun 6 ncı maddesinin beşinci fıkrası kapsamında
ödenek ekleme işlemlerini yapmaya Cumhurbaşkanı yetkilidir. Yükseköğretim
kurumlarınca 6 ncı maddenin beşinci fıkrasına istinaden Öğretim Üyesi
Yetiştirme Programı kapsamında 03.3- Yolluk Giderleri ile 03.7- Menkul Mal,
Gayrimaddi Hak Alım, Bakım ve Onarım Giderleri ekonomik kodlarını içeren
tertiplere yapılacak ekleme işlemlerinde bu fıkrada yer alan sınırlamalar
uygulanmaz. 
BAŞKAN
– 8’inci madde üzerinde İYİ PARTİ Grubu adına Antalya Milletvekili Tuba Vural
Çokal…
Buyurun
Sayın Vural Çokal. (İYİ PARTİ sıralarından alkışlar) 
Süreniz
on dakika. 
İYİ
PARTİ GRUBU ADINA TUBA VURAL ÇOKAL (Antalya) – Sayın Başkan, değerli
milletvekilleri; son yıllarda hemen herkesin dilinde benzer bir soru var:
“Çalışıp didinerek okutmaya gayret ettiğimiz evlatlarımız aldıkları diplomayla
nerede ve nasıl iş bulacaklar?”
2018
yılı Yükseköğretim Kurumları Sınavı sonucunda 840.286 olarak planlanan örgün
öğretim öğrenci kontenjanı neredeyse tamamen dolduruldu. Şimdi soruyorum
sizlere: Üniversite eğitimi alan bu gençlerimizin mezun olduklarında genç
işsizler ordusuna nefer olmamaları adına ne gibi çalışmalarınız var? 
Daha
geçen gün Sayın Cumhurbaşkanı Almanya gezisinde Şansölyenin kendi ülkesinde 3
milyon üniversiteli olduğunu söylemesine cevaben 8 milyon Türk üniversiteli
varlığından bahsetmiş. Bu anısına ilaveten “Nitelik itibarıyla zayıf olabiliriz
ama beş on sene sonra biz nitelik olarak da onları yakalayacağız ve geçeceğiz,
buna inanıyorum.” diyerek ekranlarda dile getirdiği nitelik eksikliğimiz hangi
planlarla çözüme kavuşacaktır? Türkiye’nin her yerinde sırf kuruldukları şehre
ekonomik katkı yapsınlar diye açılan onca üniversitenin mezunları TÜİK
çalışmalarında yalnızca bir genç işsiz istatistiği mi olacaklar?
Günümüzde
sağlık personeli yetiştiren üniversitelerde birçok bölüm açılarak mezun
işsizler ordusu yaratılmıştır. Sağlık elemanlarının istihdamında bugün çok
büyük problemler yaşanmaktadır. Örneğin; fizyoterapist, patolog, paramedikler,
radyoloji teknikerleri, ameliyathane teknikerleri ve bu bölümler gibi
onlarcası. Bu sağlık elemanlarına iş sahası sağlamak, sağlık hizmetlerinin standartlarının
ve kalitesinin yükselmesine yol açacaktır. 
İstihdamı
yetersiz, ağır iş yükü altında ezilen birçok sağlık elemanı arkadaşımız ülkenin
her bölgesinden şahsıma ulaşarak sorunlarını dile getirmişlerdir. Ben de
toplamda 27 bin kadro açılan, 470 bin civarındaki bu mezun arkadaşlarımızın
sorunlarını doktor bir milletvekili olarak bu yüce Mecliste dile getirmek için
kendilerine söz vermiş bulunmaktayım. 
Mezun
fizyoterapist sayısı yüzde 300’den fazla artış göstermiştir. Günümüzde 25.420
fizyoterapi mezunu vardır. 2012 yılından itibaren toplamda 1.334 fizyoterapist
atanmıştır. 25 bin mezundan 1.334’ü atanıyor. Son zamanlarda mezun sayılarında
hızlı bir artış gözlenen fizyoterapistler atama sayılarından huzursuzdur. Aile,
Çalışma ve Sosyal Hizmetler Bakanlığına bağlı 700 yaşlı ve engelli bakım
merkezinde 166 fizyoterapist çalışanın bulunması her 300 kişiye 1 fizyoterapist
olarak hesaplanmaktadır. Ayrıca birçok hastanede fizyoterapi randevuları altı
ay sonrasına verilmektedir.
Meclis
araştırması önergesi verdiğim perfüzyon teknikerlerinin de istihdam ve kadro
sorunları bulunmaktadır. Kalp ve damar cerrahisi yardımcı hizmetlerinde yetkin
bu arkadaşlarımıza 2012 senesinde Sağlık Bakanlığı bir kereye mahsus
yetkilendirme sertifikasyon programı uygulamış ve meslek tanımına “yetki
sertifikası” ibaresi eklemiştir. Hâlen devlet üniversiteleri ve özel
üniversitelerde öğrenim gören ve bu bölüme daha sonraki yıllarda kayıt
yaptıracak olan öğrencilerin diplomaları Sağlık Bakanlığı tarafından şimdiden
işlevsiz sayılmaktadır. Bunun yanı sıra, perfüzyon teknikeri bölümü dışında iki
yıllık ön lisans eğitimi gören 37 bölüme tanınan hakların birçoğu bu
arkadaşlarımıza verilmemekte, sertifika sahibi olma şartı uygulanmakta,
sertifika alabilecekleri herhangi bir kapı da maalesef ki gösterilememektedir.
Bu yıl yalnızca 53 kadro açılan, ön lisans eğitimleriyle yetkin bir şekilde
yetişen perfüzyon teknikerlerinin karşılarında duran tüm engellerin ortadan
kaldırılmasını talep etmekteyiz. 
Bir
başka grup olarak 2018 yılında yalnızca 1.160 kadro verilen, 50 bin atama
bekleyeni bulunan ilk ve acil yardım bölümü mezunları vardır. İşin ilginci, ilk
ve acil yardım (paramedik) bölümü 2016 ve 2017 yılında ön lisansta en çok
tercih edilen bölümler arasındadır. Kritik durumlarda hastaya ya da yaralıya
ilk müdahalede bulunan profesyonel sağlık uzmanı olarak görev yapan paramedik
sağlık teknikerlerinin yirmi dört saat zor şartlarda çalışmalarına rağmen
aldıkları maaşın düşük olduğunu ve yıpranma payından yararlanmadıklarını da
belirtmek istiyorum. 
Patoloji
laboratuvarında insan doku ve vücut sıvılarının mikroskobik incelemeye hazır
hâle getirilmesini sağlayan patoloji teknikerlerinin de sorunları
bulunmaktadır. Patoloji bölümünden mezun 10 binin üzerinde arkadaşımız vardır
fakat 2018 yılında açılan kadro sayısı sadece 56’dır. 22 Mayıs 2014 tarihli
sağlık meslek grupları görev tanımlarının yapıldığı düzenlemedeki görev
tanımının sadece patoloji ve laboratuvar teknikeri için yapılması
gerekmektedir. Çünkü görev tanımı sorunu nedeniyle patoloji laboratuvarında
farklı alanlardan personellerin çalıştırılmasından dolayı patoloji bölümünün
istihdam alanı daralmaktadır. 
Diğer
bir mağdur grup ise odyometristlerdir. Sağlık Bakanlığına bağlı eğitim ve
araştırma hastaneleri odyometri bölümü için sertifikalı eğitimler
düzenlemektedir. Hemşire arkadaşlarımıza ek bir eğitim vererek sertifikasyonla
odyometristlere ait olan meslek yaptırılmaktadır. Arkadaşlarımızın kendi
alanlarında uzmanlaşmış oldukları bilinmektedir. Nasıl ki odyometristlerin iki
üç günlük bir eğitim alarak diğer sağlık görevlilerinin işlerini yapamayacağı
bilinmekteyse aynı şekilde odyometristlerin görevlerinin de başka bir grup
tarafından kısa süreli bir eğitimle yaptırılmaya çalışılması sağlıklı bir sonuç
doğurmayacak, testlerin güvenilirliğini tehlikeye sokacaktır. 2018 yılında 190
kadro verilen eğitimli odyometristlerin mezun sayısındaki artış alımların az
olması ve yanlış istihdam politikaları sonucunda oluşan mağduriyetlerin
giderilmesi acilen gerekmektedir. 
Sağlık
personelleri arasında unutulmuş olan ve belki de adını ilk kez duyduğumuz evde
hasta bakım teknikerlerinden de bahsetmek istiyorum. Ülkemizde bedensel
faaliyetlerini yerine getiremeyen, zaruri ihtiyaçlarını tek başına
karşılayamayan ve dolayısıyla başkalarının yardımına ve bakımına sürekli muhtaç
olan insanların barınabileceği ve gerekli bakım hizmetleri alabileceği
rehabilitasyon merkezleri oldukça yetersizdir. Bununla beraber, bu merkezlerde
çalışması için yetiştirilen evde hasta bakımı bölümü öğrencileri, mezuniyet
sonrası, görev tanımındaki tıbbi müdahale yetkisi yetersizliğinden dolayı özel
sektör dâhil hiçbir yerde istihdam edilememektedir.
27
Şubatta yayımlanan yönetmeliğe göre, evde hasta bakımı teknikerleri evde sağlık
birimlerinde yer almalıdır. İlk mezunların atanmasından sonra bölümün önü görev
tanımından dolayı kapatılmıştır. Her yıl mezun veren geleceğin sağlık elçileri
hakları olan görev tanımını almalıdırlar. Avrupa standartlarında bir bölüm olan
ve pilot uygulaması kabul edilen evde sağlık hizmeti ülkemizde ilerlemeli ve
hak ettiği değeri almalıdır.
Soru
önergesi de vermiş olduğum, Aile, Çalışma ve Sosyal Hizmetler Bakanlığı
bünyesinde ek ders karşılığı çalışan sosyolog, psikolog, öğretmen ve sosyal
çalışmacı arkadaşlarımızın da mağduriyetleri ortadadır. İş güvencesi, özlük
hakları, eğitim hakkı, nöbet hakkı, izin hakkı, ücret, kurumsal kimlik ve kadro
hakkı konularında çok büyük mağduriyetler yaşamaktadırlar.
Son
olarak, atama kadrolarında 4 bin kişilik istihdamı öngörülen diş hekimlerimiz
altyapısı yetersiz üniversitelerde eğitimin mümkün olmadığını düşünmekte ve
atama kontenjanının yetersizliği sebebiyle gelecek planlaması yapamamaktan dert
yanmaktadırlar.
Sağlık
Bakanı Sayın Fahrettin Koca, sağlık personelimizin iş yükünü azaltmak ve
hastamıza, hastalarımıza daha kaliteli sağlık hizmeti vermek adına önümüzdeki
aylarda yapılacak olan bir atamadan bahsetti. Acil tıp teknikerleri, veri
hazırlama işletmenliği, ambulans şoförlüğü gibi alanlarda 6.500 kişilik atama
yapacağını ve 2019 yılında pratisyen hekim, uzman hekim, diş hekimi, eczacı
olmak üzere 25 bin sağlık personelinin atamasını gerçekleştireceğini açıkladı. 
Konuşmalarımızda
bahsettiğimiz atama sorunlarının özneleri olan arkadaşlarımızın bu listede
adlarının geçmiyor olması bizleri haklı çıkartmaktadır.
Sağlık
Bakanlığı, araç ve bina giderlerine son üç yılda toplam 823 milyon civarı
kaynak ayırmışsa sağlık personelinin de “Kaynak yok.” bahanesiyle atamasının
yapılmama şansı bulunmamaktadır. Bu arkadaşlarımızın sorunlarına kendi
evlatlarınız gibi dertlenmenizi sizden talep ederek sözlerime son veriyor ve
sağlıktan büyük zenginlik yok diyor, hepinizi saygıyla selamlıyorum. 
Teşekkür
ederim. (İYİ PARTİ sıralarından alkışlar) 
BAŞKAN
– Şimdi, Milliyetçi Hareket Partisi Grubu adına Hatay Milletvekili Lütfi
Kaşıkçı. 
Buyurun
Sayın Kaşıkçı. (MHP sıralarından alkışlar) 
Süreniz
on dakika. 
MHP
GRUBU ADINA LÜTFİ KAŞIKÇI (Hatay) – Sayın Başkan, değerli milletvekilleri; 2019
Yılı Merkezi Yönetim Bütçe Kanun Teklifi’nin 8’inci maddesi üzerine Milliyetçi
Hareket Partisi Grubu adına söz almış bulunuyorum. Genel Kurulu ve ekranları
başında bizi izleyen muhterem vatandaşlarımızı saygıyla selamlıyorum. 
Sayın
Başkan, değerli milletvekilleri; merhum Başbuğumuz Alparslan Türkeş “Tarihini
bilmeyen bir milletin coğrafyasını başkaları çizer.” sözünü bizlere sıklıkla
ifade etmiştir. 
Bugün,
aynı zamanda, Akdeniz Bölgemizde Fransız işgaline karşı ilk kurşunun atılışının
100’üncü yıl dönümü. Bundan tam bir asır önce, takvim yaprakları 19 Aralık
1918’i gösterdiğinde, Hatay ili Dörtyol ilçesinde Kuvayımilliye unsurlarından
Kara Mehmet Çavuş’un mavzerinden çıkan besmeleli kurşunla Fransız işgal
güçlerine “Dur!” denilmiş, Kara Mehmet Çavuş’un Dörtyol’da fitilini ateşlediği
istiklal ateşi dalga dalga yayılıp tüm bölgenin Fransız işgalinden kurtulmasına
vesile olmuştur. 
Mustafa
Kemal Atatürk’ün Adana Tren İstasyonu’nda “Hatay ne olacak Paşam?” diyen Ayşe
Fitnat Hanım’a “Kırk asırlık Türk yurdu düşman elinde esir kalamaz.” diyerek
istikamet gösterdiği ve bu istikamet doğrultusunda faaliyetlerde bulunup önce
Fransız işgalini sonlandıran, akabinde, bağımsız bir Hatay Cumhuriyeti kurup
daha sonra da bu eşsiz vatan toprağını ana vatan Türkiye’ye katan, başta
bağımsız Hatay devletinin ilk ve son Cumhurbaşkanı Tayfur Sökmen olmak üzere
emeği geçen herkese şükran ve minnet borçluyuz.
Sayın
Başkan, değerli milletvekilleri; 16 Nisan 2017 halk oylamasıyla kabul edilen
Anayasa değişiklikleri özü itibarıyla Cumhurbaşkanlığı hükûmet sistemine geçişi
düzenlemiştir, 24 Haziran 2018 seçimleriyle de Cumhurbaşkanlığı hükûmet
sisteminin ilk Cumhurbaşkanı seçilmiştir. Bu yeni hükûmet etme sisteminin
inşasında Sayın Genel Başkanımız Devlet Bahçeli’nin hiç şüphesiz büyük katkı ve
emeği vardır; yüksek öngörüleri ve cesaretiyle aziz milletimizin millî ülküler
etrafında toplanmasına vesile olup Cumhurbaşkanlığı hükûmet sisteminin hayata
geçmesinde büyük rol oynamıştır. Bu yeni yasa döneminde ise Sayın Genel
Başkanımız Devlet Bahçeli, Cumhurbaşkanlığı hükûmet sisteminin tüm kurum ve
kurallarıyla sağlıklı bir zemine oturtulması ve sistemin tüm unsurlarıyla
işlemesi için Cumhur İttifakı ruhuyla hareket edilmesi gerektiğini dile
getirmektedir. Türk milletinin tarihî misyonuna ve asırlardan bugüne gelen
devlet geleneğine uygun bir yönetim modeli olan Cumhurbaşkanlığı hükûmet
sisteminin 2019 yılı bütçe teklifi yeni yapının ilk bütçesidir. Yeni Ekonomi
Programı’yla çerçevesi çizilen hedeflerle uyumlu olduğu tarafımızca da görülen
bütçenin devletimize, milletimize hayırlara vesile olmasını diliyorum. 
Sayın
Başkan, değerli milletvekilleri; bu bütçe, aynı zamanda bölgesel kalkınma
politikaları ve bu kapsamda yürütülen çalışmalarla bölgesel gelişmişlik
farklarının fazla olduğu ülkemiz açısından da büyük önem taşımaktadır. Ülke
genelinde bölge planları ve il gelişme planları hazırlanarak çağdaş dünya
nimetlerinden bütün vatandaşların hakça yararlandığı bir kalkınma modelinin
gerçekleştirilmesi bölgesel kalkınma politikasının esası olmalıdır. İşte, tam
bu kapsamda bölgeler arası gelişmişlik farkları gözetilerek hazırlanacak olan
il gelişme planlarında seçim bölgemiz Hatay da bir kez daha ele alınmalıdır.
Hatay’da yeni yatırımlar planlanırken Hatay’ın neye ihtiyaç duyduğu,
Hataylıların devletten ne istediği muhakkak göz önünde bulundurulmalıdır. 
Sayın
Başkan, değerli milletvekilleri; uğruna mücadele edilmeye değer bu kadim
topraklar ve bu topraklar üzerinde yaşayan aziz Hataylılar, şüphesiz her şeyin
en iyisine ve en güzeline layıktırlar. 
Hatay,
ortalama her ilimizdeki mevcut problemlerin yanında, Suriye ile Türkiye
arasında yaşanan problemlerle birlikte gelen ekstra sorunlar yumağıyla da baş
etmeye çalışıyor. Hatay üretmek istiyor, ürettiğiyle katma değer yaratıp
Türkiye ekonomisine katkı sağlamak istiyor. Hataylı çalışmak istiyor; çalışıp,
kazanıp mutlu olmak istiyor. Hatay bölge illerindeki yatırımları izliyor,
oralara yapılan yatırımlara gıptayla bakıyor. Kısaca, Gaziantep, Kahramanmaraş,
Osmaniye ve Adana’daki devlet yatırımlarının artık Hatay’a da gelmesini
sabırsızlıkla bekliyor. 
Hatay,
bir Orta Doğu ülkesinin herhangi bir şehri değildir. Hatay, her dönem
devletinin yanında dimdik durmuş, vatanı, milleti uğruna her türlü bedeli göze
almış ve yeri geldiği zaman da bedelini ödemiş, Türkiye Cumhuriyeti’nin kutsal
bir vatan toprağıdır. Devletimizin yanında nasıl durduğumuza, Afrin
operasyonları sırasında tüm Türkiye şahit olmuştur. Sınırlarımızın öte
tarafından atılan bombalar neticesinde verdiği onlarca şehit hepimizin
hafızasındadır. Buna rağmen, hiçbir Hataylı evini, sokağını, mahallesini
boşaltmamış, üzerine gelen bombalara rağmen, bir an olsun yerini değiştirmeyi
düşünmemiştir. Hataylı cesurdur, Hataylı vatanseverdir. Bundan bir asır önce
atılan ilk kurşunun iklimini ve heyecanını hâlâ muhafaza etmektedir. Hataylılar
üretkendir ancak daha fazla üretmek için de devletimizden moral beklemektedir,
destek beklemektedir.
Sayın
Başkan, değerli milletvekilleri; Hatay’a yeni gelecek yatırımların yanında,
mevcutta devam eden yatırımların da bir an önce bitirilmesi gerekmektedir.
Kırıkhan, Reyhanlı, Kumlu ilçelerimizdeki çiftçiler, Amik Ovası’nın bereketli
topraklarında daha fazla üretmek ve daha fazla kazanmak için Reyhanlı
Barajı’nın bir an önce bitmesini beklemektedir. Türkiye'nin dört bir tarafından
yapılan barajları görmekten mutluluk duyuyoruz ancak yapımına yıllar önce
başlanan ve ödenek kısıtlılığından dolayı durma aşamasına gelen bu barajın da
artık tamamlanmasını istiyoruz. 
Hatay
sanayicisi yeni tesisler kurmak için İskenderun Körfezi’nde arazi arama
derdinden kurtulup Hassa ilçemizdeki sanayi tesisleri için uygun bölgeden
faydalanabilme adına Hassa ile körfezi birbirine kavuşturacak tünel projesinin
hayata geçmesini istiyor. Bu proje aynı zamanda her yaz rızkını turizm
şehirlerinde aramaktan yorulan genç işsiz kardeşlerimizin de büyük bir
özlemidir. 
Hassalı
ürettiği üzümün, Altınözülü ürettiği zeytinin, Erzinli, Dörtyollu yetiştirdiği
narenciyenin sadece aracıları zengin etmesinden bıkmış, yılmış, usanmış ve
artık devletimizin bölgeye yeni yatırımlar getirmesini ve bu sayede ürettiği
ürünün katma değeri yüksek ürün hâline getirilip değerlendirilmesini istiyor. 
Yayladağılılar
elinden alınan tütünü geri istiyor. Çalışkan Samandağlı ve Arsuzlular artık
turizm şehri olmak için fırsat verilmesini bekliyor. Dörtyol, Belen, Hassa ve
Defne ilçelerimiz daha iyi sağlık hizmeti almak için hastanelerinin tamamlanmasını
bekliyor. İskenderun körfezde yapılacak gemi bakım, onarım ve imalatı için
tersane istiyor. Hataylılar Belen ilçesinde kilitlenen trafiğin rahatlatılması
için Ceyhan-İskenderun Otoyolu’nun Antakya ve Cilvegözü’yle birleşmesini
istiyor. Samandağlılar Arsuz’a gidebilmek için her defasında yaklaşık 110
kilometre gitmekten yoruldu; sahilden yapılacak yeni bir yolla bu mesafenin
30-40 kilometre arasına düşmesini beklemekteler. Hataylılar Osmaniye
Toprakkale’de yapımı başlanan yüksek hızlı tren hattının Toprakkale, İskenderun
ve Antakya iliyle birleşmesini istiyor. Hataylı sporsever kardeşlerim yapımına
devam edilen stadyumun bir an önce bitirilmesini ve bölgeye de büyük bir moral
olması açısından bir millî maçın bu statta yapılmasını bekliyor. 
Sayın
Başkan, değerli milletvekilleri; son olarak da, benim aziz hemşehrilerim
Afrin’den atılan roketlerin hedefinde olmaktan nasıl bir an olsun imtina
etmedilerse şimdilerde de haklı olarak Afrin’in yeniden imar edilmesinde söz
sahibi olmak istiyorlar. Ancak üzülerek takip etmekteyiz ki Afrin yeniden imar
edilirken Hataylı şirketlerimizin orada iş yapması engellenmeye çalışılmakta,
önüne engeller çıkarılmaktadır. Bizce Afrin’e toplu iğne dahi alınacaksa bu
Hatay’dan karşılanmalıdır.
Gazi
Meclisimizi saygıyla selamlıyorum. (MHP sıralarından alkışlar)
BAŞKAN
– Teşekkür ederim.
Şimdi
Halkların Demokratik Partisi Grubu adına Ağrı Milletvekili Dirayet Dilan
Taşdemir.
Buyurun
Sayın Taşdemir. (HDP sıralarından alkışlar)
Süreniz
on dakika. 
HDP
GRUBU ADINA DİRAYET DİLAN TAŞDEMİR (Ağrı) – Sayın Başkan, değerli
milletvekilleri; vallahi, şimdi Genel Kurulu selamlayacağım ama biraz boş
sıraları selamlamış gibi olacak. Bütçe konuşulurken de işte gösterilen ilgi,
alaka da buradan belli oluyor.
Değerli
arkadaşlar, bugün, üç yıl önce Silopi’de yani 57 yaşında, 11 çocuk annesi
Taybet İnan’ın sokak ortasında keskin nişancılar tarafından vurulmasının yıl
dönümü. Değerli arkadaşlar, Taybet İnan’ın cenazesi saatlerce sokakta
bekletildi, cenazenin alınmasına izin verilmedi. Cenazeyi almaya çalışan kaynı,
altı çocuk babası Yusuf İnan da vurularak katledildi.
MUSTAFA
LEVENT KARAHOCAGİL (Amasya) – PKK vurdu.
DİRAYET
DİLAN TAŞDEMİR (Devamla) – Aile bir hafta boyunca cenazeyi pencereden izlemek
zorunda kaldı. Eşi cenazeyi -almak için- ip uzatarak almaya çalıştı. Bu esnada
elinden vuruldu. Geçen gün eşi bir gazeteye demeç veriyor ve orada diyor ki:
“Keşke ben elimden değil de yüreğimden vurulsaydım.” Politikalarınız bir insana
bunları söyletmek zorunda kaldı. 
Taybet
İnan’ın yedi gün sokakta bırakılan cenazesi, uyguladığınız şiddetin de simgesi
oldu fakat Taybet ananın cenazesi insanlığın hafızasında yer edindi. Üzerinden,
değil üç yıl, üç yüz yıl da geçse unutulmayacaktır. Çünkü yedi gün boyunca
sokakta bırakılan cenaze aslında insanlığın onurudur; sadece bir Kürt’ün, bir
kadının cenazesi değildir. Dolayısıyla bu insanlık onuru hâlâ Silopi’nin Nuh
Mahallesi’nin 58. Sokağı’nda yerden kaldırılmış değildir. 
Değerli
arkadaşlar, biz kaç gündür bütçeyi görüşüyoruz. Peki, bu bütçe her sene bir
savaş, bir baskı, bir talan bütçesi olmak zorunda mıdır? Hazırlanan bütçe,
barışı, eşitliği, adaleti tesis etmek için yani ülkenin gerçek sorunlarının
çözümü için hazırlanamaz mı? Kürtlerin, kadınların, emekçilerin, bir bütün
olarak Türkiye halklarının taleplerini şiddetle bastırmak, halka ve halkın
taleplerine savaş açmak, bu ülkenin bugününü, yarınını kararttığı gibi,
kaynaklarını da tüketmeye devam etmektedir. 
İşte,
tam da bu politikalar karşısında Leyla Güven bir parlamenter olarak kırk iki
gündür açlık grevindedir. Biz, on gündür, bütçe görüşmeleri esnasında Leyla
Güven’in sesini duyurmaya çalışıyoruz; siz de ısrarla bu sesi duymazlıktan
geliyorsunuz. 
Değerli
arkadaşlar, Leyla Güven, İmralı’daki tecridin durdurulmasını sadece Kürt
sorununun demokratik çözümü için istememektedir. Aynı zamanda Türkiye
halklarının temel sorunlarının çözümü için bu meselenin elzem olduğunu biliyor.
Yani herkesin artık yaşanmaz dediği bu ülkeyi yaşanır kılmak için, tıkanan
siyaset kanallarını açmak için bugün açlık grevindedir. Yine, Leyla Güven bu
eylemiyle bizlere bir şey anlatmaya çalışıyor. Kendisinin de söylediği gibi,
açlık grevini kutsadığı için yapmıyor. Demokratik siyaset kanalları kapatıldığı
için, dışarıda siyaset yapması engellendiği için bu grevi yapmak zorunda bırakılmıştır.
Leyla Güven, ülkeye hâkim olan karanlığı kırmak istiyor. Savaşın çözümsüzlük
olduğunu anlatmaya çalışıyor bizlere bu eylemiyle, yoksa kendisi için hiçbir
hak talebinde bulunmuyor. Bu ülkenin demokratikleşmesi için sorumluluk alıyor;
hepinizi, hepimizi sorumluluk almaya da davet ediyor. Sorunların çözümü için
tecridin kalkmasının elzem olduğunu biliyor. Yani savaşın, yıkımın halkların
kaderi olmadığını haykırmak, barışın önünü açmak için bu eylemi
gerçekleştiriyor. 
Bu
ülkede üç yıl süren diyaloğu ve çözüm sürecinde yaşanılan süreci hepimiz
biliyoruz. Tekrar diyaloğun kurulması ve akan kanın durması için güçlü bir
duruş gösteriyor, cesaret gösteriyor. Sizi de onun sesini duymaya, taleplerini
duymaya, cesarete davet ediyoruz. 
Eninde
sonunda varılacak yer diyalog ve müzakere sürecidir, bütün dünya deneyimleri
bir kez daha bunu kanıtlamıştır. Çözümsüzlük, bugün, sadece Kürtlerin,
kadınların, HDP’nin sorunu değildir, aslında tamamıyla sizin çözümsüzlükteki
ısrarınız, sizin politikalarınız kuşatılmıştır. Dolayısıyla da bu, en fazla
sizin sorununuzdur. Yüz yıldır benzer argümanlarla, benzer yöntemlerle bu
sorunu çözmeye çalışıyorsunuz, tarihi tekerrür etmekte ısrarlısınız ama bilin
ki her tekerrür bir geriye gidiştir. Muktedir olmanın kibrini bir kenara bırakırsanız
bunu görürsünüz; bu ülkenin geldiği durumun, ekonomik krizlerin, yükselen
şiddetin, toplumsal kutuplaşmanın bundan bağımsız olmadığını da göreceksiniz.
Bakın,
Türkiye, uluslararası siyasette esir düşürülmüş durumda; bir Rusya’ya, bir
Amerika’ya yanaşmak durumunda kalmanızın altında aslında tam da bu meselenin
kendisi vardır. “Tam bağımsız Türkiye” zaten tarih boyunca bir propagandanın
ötesine gitmedi, bugün de uyguladığınız bu politikalar bizce elinizi kolunuzu
bağlamış durumda. 
Değerli
arkadaşlar, Leyla Güven’in hayatı tam da bu coğrafyanın hakikatidir. Kürtlerin,
kadınların trajedisi olduğu kadar, mücadelesinin de özetidir. Ömrü mücadeleyle
geçmiş, barış siyasetinde, demokratik siyasette ısrar etmiş bir kadındır. Adana
Küçükdikili, Urfa Viranşehir Belediye Başkanlıklarını yapmıştır, bu esnada
tutuklanmıştır. Leyla Güven Demokratik Toplum Kongresinin eş başkanlığını
yapmıştır, bu esnada tutuklanmıştır. Leyla Güven cezaevinde HDP Hakkâri
Milletvekili seçilmiştir, hâlen rehin tutulma durumu devam etmektedir. Ömrü
mücadeleyle geçen bir kadın, bir belediye başkanı, bir milletvekili, iki çocuğu
olan bir anne, 55 yaşında rehin tutulduğu cezaevinde bedenini açlık grevine
yatırmış ise hiç kimse, özellikle de siz buna sessiz kalamazsınız.
Bilin
ki Leyla Güven’in taleplerinin karşılanması için bir an önce harekete geçilmesi
gerekmektedir, aksi bir durumda vebali bu Parlamentonun üzerinedir. Yarın bu
sessizlikten utanç duyulmak istenmiyorsa bugünden sesinizi yükseltmeniz
gerekiyor. 
Değerli
arkadaşlar, son iki dakikamı da seçim bölgem olan Ağrı’yla ilgili kullanmak
istiyorum. Açıkçası, çok uzun uzadıya anlatılacak Ağrı’nın sorunları var ama
sadece şunu hatırlatmak istiyorum: On altı yıldır Türkiye’de iktidarsınız,
2014’e kadar da on yıl da Ağrı’nın yerelinde iktidardınız. İnanın ki 2014’te
biz belediyeyi alana kadar birçoğunuz haritada Ağrı’nın yerini de bilmiyordunuz
ama ne hikmetse 2014’te biz Ağrı’da yerelde iktidar olmaya başlayınca Ağrı’ya
duyulan sevdanız, ilginiz, alakanız artmaya başladı. Ama biz Ağrılılar olarak
biliyoruz ki sizin bu ilginiz hizmet aşkından değil, Ağrılılara duyduğunuz
sevgiden değil, bizim oradaki başarımıza duyduğunuz hazımsızlıktan kaynaklıdır.
Dolayısıyla bu ilgi, alakanın nedenini Ağrı halkı da çok iyi biliyor. Onun için
de kim hizmet vermiş, kim hizmet vermemiş meselesini Ağrılılar çok yakından
takip ediyor, hatta burada, Genel Kurulda çizdiğiniz pembe tablolara sosyal
medya hesaplarında fıkralarla cevap veriyorlar. Dolayısıyla Ağrı halkı kendi
iradesine gaspçı kayyum zihniyetinin neler yaptığını, nasıl yaklaştığını çok
iyi biliyor, diline, kimliğine nasıl yaklaştığını da iyi biliyor. Dolayısıyla
kayyumlar Kürtçe tabelaları indirirken, kreşleri, anaokullarını kapatırken, biz
Mecliste iki kelime Kürtçe kullandığımızda bilinmeyen dil olarak geçirilirken
bir adayınızın gidip Ağrı’da Kürtçenin okullarda zorunlu ders olarak okutulması
söyleminin bir seçim propagandasının ötesinde bir anlam ifade etmediğini, bir
takiye olduğunu da Ağrı halkı çok iyi biliyor. Dolayısıyla son dönemlerde Ağrı’ya
bir bakan gidiyor, bir bakan geliyor. Elbette ki bu gidişin arkasında da
-partimize, yöneticilerimize yönelik tutuklama furyasından anlıyoruz ki- bu
gitmeler de bir seçim kampanyası, “Biz HDP’yi, HDP’nin aktivistlerini,
çalışanlarını nasıl devre dışı bırakırız, seçimde ellerini kollarını bağlayarak
nasıl seçime girebilir”izin hezeyanı olduğunu da bizler çok iyi biliyoruz.
Değerli
arkadaşlar, yine sıkça bu kürsüde hem bakanlar hem milletvekilleri, Ağrı’ya
dair, dediğim gibi, böyle tozpembe bir tablo çiziyor ama ben bu tozpembe
çizilen tablonun gerçek yüzünü göstermek istiyorum. Sadece birkaç tane veri
paylaşmak istiyorum.
Değerli
arkadaşlar, TÜİK’in verilerinde gösterildiği gibi, istinasız bir şekilde
Türkiye'nin en yoksul kentlerinin Kürt illeri olduğu gerçeği tesadüf değildir.
Devletin, hükûmetlerin, Kürtleri her türlü siyasi baskının yanında açlıkla da
terbiye etme politikalarının sonucudur. Buna karşı çıkıp bir linç kampanyasına
girişmeden önce sadece istatistiklere bir göz attım. Nüfusları birbirine yakın
batı illeriyle doğu illeri arasındaki yatırım, gelişmişlik ve hizmet düzeyleri
rakamlarına baktığınızda bu uçurumu kendiliğinizden göreceksiniz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
DİRAYET
DİLAN TAŞDEMİR (Devamla) – Ağrı yıllardır sosyogelişmişlik açısından 81 il
arasında son 3’üncü sırada yer almaktadır. 
Yine
İŞKUR rakamları, Ağrı nüfusunun yarıdan fazlasının işsiz olduğunu gösteriyor,
kadınların durumu ise bu konuda çok daha vahim. 
Ağrı’da
çok az olan iş kaynakları, istihdam alanı da sadece AKP’li olan ve AKP’lilere
yakın olan kişilere peşkeş çekiliyor. Bakın, Ağrı merkez ve ilçelerinde
İŞKUR’un işe alımlarında torpil ve kayırmacılık yapıldığına dair şikâyet
almadığımız tek bir gün yok. Yani AKP, Ağrı’daki yoksulluğu istismar etmekte ve
kendisine kadro yapmakta kullanıyor diyeyim.
Hepinizi
saygıyla selamlıyorum. (HDP sıralarından alkışlar) 
BAŞKAN
– Şimdi Cumhuriyet Halk Partisi Grubu adına Gülizar Biçer Karaca Denizli
Milletvekili. 
Buyurun
Sayın Biçer Karaca. (CHP sıralarından alkışlar) 
Süreniz
on dakika. 
CHP
GRUBU ADINA GÜLİZAR BİÇER KARACA (Denizli) – Sayın Başkan, değerli
milletvekilleri; bütçe kanun teklifinin “Mali kontrole ilişkin hükümler”
başlığını taşıyan 8’inci maddesi üzerine Cumhuriyet Halk Partisi grubum ardına
söz almış bulunuyorum. 
Konuşmama,
tarihi fesli Kadir’den öğrenenler için, tarihî gerçekleri “Bilmiyorum,
görmedim, duymadım.” diyenler için 40 paranın hikâyesini anlatarak başlamak
istiyorum. 
40
paranın kahramanı kimdir bilir misiniz? Türkiye Cumhuriyeti’ni tek partili
dönemden çok partili hayata geçiren ve kaybettiğinde, “Kaybettiniz.” dendiğinde
de “Ben kaybettim ama demokrasi kazandı.” diyen Lozan kahramanı 2’nci
Cumhurbaşkanımız İsmet İnönü’dür. (CHP sıralarından alkışlar) 
Cumhuriyetimizin
kurucusu, dönemin Cumhurbaşkanı Mustafa Kemal Atatürk bir gün Başbakan
İnönü’nün canının sıkkın olduğunu görür ve sorar: “Paşa Hazretleri, nedir
canınızı sıkan olay?” Sayın Başbakan İnönü düşünceli düşünceli şöyle cevap
verir: “Türk Hava Kurumu toplantısından geliyorum. Hesaplarında 40 para açık
var, bu 40 parayı nereye verdiklerini bulamadım. Çok canım sıkıldı. Türk Hava
Kurumu Başkanı ile yöneticilerinden derhâl o 40 parayı bulmalarını istedim.
Bütün hesapları da yeniden taramaları için çok sıkı emir verdim. Kafam bu
konuya çok bozuk.” 40 paranın peşine düşen Başbakan İnönü’ye Atatürk şöyle
cevap verir: “Demek bu 40 para seni bu kadar üzdü, bu kadar yordu ama haklısın,
biz cumhuriyeti kurarken o 40 paralara çok ihtiyacımız oldu. Bugün 40 para yok olur,
yarın 40 kuruş, öbür gün 40 lira, sonra 400 lira derken ipin ucu kaçar.” İsmet
Paşa 40 paranın peşini bırakmamış, günlerce hesaplar didik didik aranmış ve
sonunda 40 para bulunmuş ve Başbakan İnönü rahat bir nefes almıştır. 
Değerli
milletvekilleri, İsmet Paşa’nın peşine düştüğü 40 paranın karşılığı nedir
biliyor musunuz; sadece 1 kuruş. Evet, yanlış duymadınız; peşine düşülen ve
günlerce devletin kasasında göremedikleri o 40 paranın değeri sadece 1 kuruş.
(CHP sıralarından alkışlar) Bugün 40 para, yarın 40 kuruş, sonra 400 lira
derken geldik bugüne. 
Değerli
milletvekilleri, vatandaş borç batağına saplanmış; analar, babalar, eşler,
çocuklar ödeyemediği borçlar için, intihar eden yakınları için ağıt yakarken
kendileri zevk ve sefa içinde yüzen saray ve şürekâsı var. 
Mustafa
Kemal Atatürk’ün dediği gibi işte bu günler, o günler, ipin ucunun kaçtığı
günler. 
1
kuruşun peşine düşen, bu ülkeyi ilmek ilmek dokuyan, yoksul halkın kalkınması
için gece gündüz cumhuriyetimizin kurucularının getirdiği Türkiye, bugün,
bakalım ne hâlde? Bugün o 40 paraların peşine düşen Türkiye Büyük Millet
Meclisi adına yani bizler adına yani millet adına o 40 paranın hesabını, 40
paraların hesabını tutmak ve denetlemekle görevli Sayıştay var. 
Hiç
Sayıştayın 2007 raporlarını okudunuz mu değerli milletvekilleri? Belki
okumadınız. Şimdi, size birkaç yolsuzluktan ve o talandan örnekler vermek
istiyorum. Sayıştay diyor ki: İstanbul Belediyesinin bir aracında 100
kilometrede 4-5 litre akaryakıt yakması gereken araç için 63 litrelik mazot
parası ödenmiş. Sermayedaşlara, verilen ihalelerin ihale bedellerinin en az 3-4
katı oranında fazla para ödenmiş. Hâlâ aranan ama bir türlü bulunamayan, 2
köprünün, bedeli, ihaleyi alan yandaş firmalara ödenmiş. 127 kişilik tekneye
500 kişi bindirilmiş gibi ödeme yapılmış. Ataması yapılmayan binlerce öğretmen
varken ek ders hakkı olmadığı hâlde, ek derse girmediği hâlde günlerce,
yıllarca ek ders ücretleri ödenmiş. Piyasa değeri 65 lira olan su ısıtıcısı
için 5 kat, 474 lira para ödenmiş. 900 lira olan oyuncak evin bedeline 4 bin
lira ödenmiş, 6 kat fazla ödenmiş. 
Evet,
değerli milletvekilleri, Sayıştayın raporlarında, 2017 raporunda ortaya çıkan
bu usulsüzlükler için bugüne kadar ne yaptınız? Soruşturma açtınız mı? (CHP
sıralarından alkışlar)
Bakın,
ne yaptığınızı ben size söyleyeyim. Siz bu yolsuzlukların hesabını, halkın
emeğinin, alın terinin hesabını sormak yerine, gittiniz, bu yolsuzlukları, bu
üçkağıdı ortaya koyan Sayıştayın yetkililerini görevden aldınız. 
Hesap
vermekten kaçıyorsunuz, denetimden kaçıyorsunuz, cevap vermekten kaçıyorsunuz.
Haktan, hukuktan, adaletten kaçıyorsunuz. 
Değerli
milletvekilleri, bir yanda, ayakkabı kutularında dolarlar, yatak odalarında
para kasaları olan siyasi yakınlar, diğer yanda, borçları için intihar eden
vatandaşlar; bir yanda “Sıfırlayayım mı babacığım?” diyen çocuklar, diğer
yanda, okul pantolonunu alamadığı için babasını kaybeden gözü yaşlı çocuklar;
bir yanda, vergi borcu silinen ve vatandaşa küfreden Cengiz Holdingler, bir
yanda, cebinden icra emri çıkan, yaşamından vazgeçmiş insanlar. Soruyorum:
Adaletiniz nerede? Hangi fildişi kulelerde? Hangi yoksulun, tüyü bitmemiş
yetimin ensesinde ya da hangi ihalenin bedelinde?
Değerli
milletvekilleri, bu bütçede gençlerin öğrenim kredilerine yüzde 4 zam yapıldı,
sarayın maaşına yüzde 26, vicdanınız sızlıyor mu? 20 milyondan fazla açlık
sınırının altında yaşayan vatandaşımız varken yandaşlara, yoldaşlara, sarayın
şatafatına ayrılan bu bütçe bizlerin vicdanını sızlatıyor. Tüm yetkilerinizi
saraya devrettiniz ama diyorum ki vicdanlarınızı saraya rehin vermeyiniz. (CHP
sıralarından alkışlar)
Yargıya
güven yerlerde sürünüyor, hiç kimse korkudan konuşamıyor, konuşanlar da apar
topar derdest ediliyor. Üniversiteyi bitirmiş her 100 gençten 7’si işsizliğin
pençesinde. Eşitsizlikleri ortadan kaldıran bir bütçe yerine eşitsizliği
derinleştiren bir bütçeyle karşımızdasınız. Emeklilere, işsizlere, kadınlara,
çocuklara, doğaya bütçe çok zor değil, inanın zor değil, istersek birlikte bunu
başarabiliriz.
Değerli
milletvekilleri, gelin, bu bütçede olmayanı olduralım. Faize, yandaşa, saraya
aktarılan kaynağı emekliyle, işçiyle, çiftçiyle, yıllardır hak mücadelesi veren
emeklilikte yaşa takılanlarla birlikte paylaşalım. Bugün başınızı yastığa
koyduğunuzda bunları düşünün, bir kez olsun vicdanınızın sesine kulak verin.
Eğer uyku tutmaz, vicdan muhasebenizde milletimize borçlu çıkarsanız o
ellerinizi milletimiz için kaldırın ve size oy veren bu milletin huzuru, refahı
için kaldırın. Evet, sizler milletvekili seçilinceye kadar sarayın milletvekili
adaylarısınız ama hatırlatmak isterim ki seçildikten sonra 81 milyonun
milletvekilisiniz. (CHP sıralarından alkışlar) Sizler kurşun asker değilsiniz,
sizler milletvekilisiniz. Eğer buna cesaret edebilecekseniz gelin millet için
bu bütçeye millet için “hayır” oyu kullanın. (CHP sıralarından alkışlar) Eğer
kullanmayacaksanız, buna cesaret edemeyecekseniz o kartvizitlerinizdeki
“milletvekili” unvanını silin, “saray vekili” olarak kartvizitlerinizi
bastırın. (CHP sıralarından alkışlar) Biz “Alınan her kararda, harcanacak her
kuruşta, yapılacak her yatırımda, içinde yaşadığınız doğanın bir parçası
olduğundan hareketle adaletli bütçe, hepimiz için bütçe; rant için değil, halk
için bütçe.” diyoruz. (AK PARTİ sıralarından gürültüler)
Değerli
milletvekilleri, hiç itiraz etmeyin, bunları ben söylemiyorum, saray söylüyor.
ŞİRİN
ÜNAL (İstanbul) – Sizi kale almıyoruz zaten.
GÜLİZAR
BİÇER KARACA (Devamla) - Bunları ben söylemiyorum, Sayıştay söylüyor. Lütfen,
okuyun görün.
Hani
o görevden aldığınız, ağlaya ağlaya istifa ettirdiğiniz belediye başkanları var
ya, peki, onlar için ne yaptınız? Onlar neden istifa ettirildi, açıklayabiliyor
musunuz? Açıklayın, millet sizden bu açıklamayı bekliyor.
Ben
sözlerime, bugüne çok denk düştüğü için, Hugo Chavez’in bir sözüyle son vermek
istiyorum: “Eğer adalet istiyorsanız zenginlerin sözlerine değil, fakirlerin
gözlerine bakacaksınız.” 
Yüce
Meclisi saygıyla selamlıyorum. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun.
V.- AÇIKLAMALAR (Devam)
12.- Çankırı Milletvekili Muhammet Emin Akbaşoğlu’nun,
Denizli Milletvekili Gülizar Biçer Karaca’ın 10 sıra sayılı 2019 Yılı Bütçe
Kanun Teklifi’nin 8’inci maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Tabii,
biraz evvel kürsüde konuşan hatibin hiçbir sözüne katılma imkânı maalesef yok.
Keşke yol gösterici, tenvir edici, gerçekçi bir yaklaşım ortaya koysa, temiz
bir dille tavsiyelerde bulunsa hepimizin istifadesi mümkün ama tam tersine bir
yaklaşım kabul edilemez.
Öncelikli
olarak o iddialarla ilgili şunu ifade etmek isterim ki: Sayıştayın bir tespiti
varsa herhangi bir kurumla ilgili, bir sorguyla zaten bunu ilgili idareye gönderir
ve ilgililerle ilgili hukuki süreci başlatır. Bundan herkesin emin olması
lazım.
Ayrıca,
millet iradesine herkesin saygı göstermesi gerektiğini tekrarlamak isterim.
Burada bulunan herkes millet iradesiyle burada bulunmaktadır. Başka bir sıfatla
sıfatlandırılmak hiç kimsenin hakkı ve haddine mümkün ve muhtemel değildir.
Milletin iradesine saygı göstermeyi -lütfen- bütün hatiplerimizin öğrenmesi
lazım.
(Mikrofon
otomatik cihaz tarafından kapatıldı) 
BAŞKAN
– Açalım arkadaşlar.
MUHAMMET
EMİN AKBAŞOĞLU (Çankırı) – Demokrasi millet iradesine saygıyı gerektirir. Kendi
düşüncelerinizi bu manada lütfen tashih edin ve Meclisin mehabetine,
şahsımanevisine aykırı bir yaklaşımda bulunmayın.
Teşekkür
ederim. (AK PARTİ sıralarından alkışlar) 
BAŞKAN
– Sayın Altay, talebiniz mi var?
ENGİN
ALTAY (İstanbul) – Var efendim.
BAŞKAN
– Buyurun.
ENGİN
ALTAY (İstanbul) – Sayın Akbaşoğlu hangi sebepten söz aldı, 60’a göre mi,
sataşmadan mı; ben kaçırdım?
MUHAMMET
EMİN AKBAŞOĞLU (Çankırı) – Açıklama yaptım.
ENGİN
ALTAY (İstanbul) – Ben de açıklama yapmak istiyorum o zaman.
BAŞKAN
– Buyurun.
13.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine, devletin kör kuruşuna da demokrasiye de sahip çıkacaklarına,
demokrasinin tepki ve protesto rejimi olduğuna ilişkin açıklaması
ENGİN
ALTAY (İstanbul) – Şimdi, çok bilinen bir fıkrayı anlatayım önce: Temel ile
Dursun’a idam cezası verilmiş. Temel’e sormuşlar “Son isteğin ne?” diye, demiş
ki “Anamı görmek istiyorum.” “Peki.” demişler. Dursun’a sormuşlar “Senin son
isteğin ne?” diye, “Temel anasını görmesin.” demiş. Bunu Kürt-Türk için de
söylerler.
Şimdi,
Sayın Başkanım, AK PARTİ Grubunda son günlerde bir “temiz dil” dillerine
pelesenk oldu. 
ABDULLAH
GÜLER (İstanbul) – İç Tüzük gereği, İç Tüzük; 67’ye göre.
ENGİN
ALTAY (İstanbul) – Ben on yedi senedir buradayım ve bu Parlamentoda muhalefetin
iktidarı alkışlaması beklenmez. Doğruya “doğru” deriz, eğriye “eğri” deriz.
Eleştiri en doğal hakkımız. 
Sayın
Akbaşoğlu “Sayıştay bir konuda bir değerlendirme yaparsa ilgili kurum gereğini
yapar.” dedi. Bakın, ben size çok kısa bir şey söyleyeceğim.
(Mikrofon
otomatik cihaz tarafından kapatıldı) 
BAŞKAN
– Açalım arkadaşlar.
ENGİN
ALTAY (İstanbul) – Başbakanlık hizmet binası kaba inşaat işleri teklif fiyat
esasına göre bilmem şu tarihte şu kadar TL’ye bilmem ne inşaat işleri falan
falan falan firmaya TOKİ tarafından verilmiş. Firma isimlerini vermiyorum.
Sonra da Sayıştay denetçileri tarafından bir taslak TOKİ raporu hazırlanmış. Bu
iş ne biliyor musunuz Sayın Başkan? Bu, şu anda Sayın Cumhurbaşkanının
oturduğu, devleti idare ettiği, bizim kaçak saray dediğimiz Külliyeniz. Son gün
bütçe konuşmasında bunlara değineceğim. Ve burada öyle iddialar var ki yenilir,
yutulur değil. Ben bunu 2014’te soru önergesi yapmışım, Sayıştay raporuna
dayanarak “Niye böyle yapıldı, bunun gerekçesi nedir?” demişim; 2014, sene
2018. Sayın Akbaşoğlu, ne ilgili kurumdan ne şuradan ne buradan bir tık ses
yok, tık. Bu durumda olan bir Sayıştay, orta yerde raporları… Orta yerdeki
Sayıştay da sizin basıncınızdan artık rapor yazamaz oldu da… Yani biz devletin
kör kuruşuna sahip çıkacağız diye orada yemin ettik, millete söz verdik. 
Bitiriyorum
Başkanım. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
ENGİN
ALTAY (İstanbul) - Siz ne yaparsanız yapın, biz devletin kör kuruşuna da sahip
çıkacağız, demokrasiye de sahip çıkacağız. Siz de şunu kabul edeceksiniz:
Demokrasi tepki ve protesto rejimidir. Sizin partinizde ben… Sayın milletvekilim
dedi ki: “Halkın milletvekili olun, sarayın milletvekili olmayın.” Sarayı ret
mi ediyorsunuz? Erdoğan’ın liderliğini ret mi ediyorsunuz? Ne ayıp şey ya. (CHP
sıralarından alkışlar) 
ABDULLAH
GÜLER (İstanbul) – Hayır, ne alakası var. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun. 
14.- Çankırı Milletvekili Muhammet Emin Akbaşoğlu’nun,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması 
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım. 
Tabii,
sayın mevkidaşımın konuşmalarını dinledik. Ben biraz evvel kürsüde konuşan
hatibe yönelik kendi iddialarıyla ilgili Sayıştay üzerinden bir değerlendirme
yaptım. 
Şimdi,
Sayın Altay farklı bir iddiada bulundu ve kaçak saray olduğunu ifade etti
sözlerinde. Türkiye Cumhuriyeti devletinin başı olan Sayın Cumhurbaşkanımızın
devlete ve millete hizmet ettiği mekân 2014 tarihinde iskân belgesi almış, her
şeyiyle kanuni, muntazam, İmar Kanunu’na ve imar planlarına uygun olduğu
hukuken tescil edilmiş bir yer. Hâl böyleyken, geçenlerde bir başka CHP Grup
Başkan Vekili Özgür Özel Bey de “Madem burası kaçak değildi, imar barışından
istifade etmek için niçin tekrar başvuruda bulunuldu?” demişti. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) - Biz de onun üzerine söz alıp burada hakikatleri
kürsüden dile getirmiştik. Bunun gerçek dışı olduğunu ve bir iftira olduğunu
ortaya koymuştuk. Ankara 5. İdare Mahkemesinin 2015/232 esas ve 2015/1066
sayılı Kararı, sonuç itibarıyla Danıştayın da 13. Dairesinin 2015/4531 sayılı
Kararı’yla, bu yapının ekleriyle beraber, her türlü ihalenin ve yapının hukuka
uygun olduğu tescil edilmiştir, mahkeme kararıyla. 
Şimdi,
bir tarafta hukuk, bağımsız ve tarafsız yargının kararı var, bir tarafta da
buna rağmen, bu hakikatlere rağmen “Çamur at, tutmazsa izi kalır.” kabilinden
birtakım talihsiz açıklamalar var. Şimdi, bu ne perhiz, bu ne lahana turşusu! 
Sonuç
itibarıyla, arkadaşlar, bağımsız yargı hepimizi bağlar. Hukuk burada. 
(Mikrofon
otomatik cihaz tarafından kapatıldı) 
BAŞKAN
- Sayın Akbaşoğlu, tamamlayalım lütfen. 
MUHAMMET
EMİN AKBAŞOĞLU (Çankırı) - Bu kavramsallaştırmayı “kaçak saray” “kaçak saray”
“kaçak saray” “kaçak saray…” Bunları artık terk edin, bu tekerlemeleri terk
edin, hakikate dönün, gerçekliğe dönün, doğru olana dönün ve doğru bir -hakikaten-
kavramsallaştırmada bulunun diyorum. Ve konuşmalarımızda “temiz dil” derken,
her türlü eleştiriye açığız arkadaşlar ama gerçek dışı olan, yanlış
kavramsallaştırmalarla, konuşmalarla ve ithamlarla temizliği bulandırmayalım,
kirletmeyelim diyorum. Ben herkesi bu manada temiz dile davet ediyorum.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim. 
ENGİN
ALTAY (İstanbul) – Sayın Başkan, tutanaklara geçsin yani polemik… 
BAŞKAN
– Sayın Altay… 
ENGİN
ALTAY (İstanbul) – Ben şimdi şunu anlıyorum: Sayın Milletvekilimiz “Halkın
vekili değil sarayın vekilisiniz.” dedi. Sayın Akbaşoğlu da bundan rahatsız
oldu. Takdiri ben saraya ve millete bırakıyorum. Ama bu kaçak saray baştan
gerçekten kaçak başladı, sit alanıydı, sonra kararlar alındı, sit alanından
çıkarıldı. Bu devirde Erdoğan’ın oturacağı inşaata temiz kâğıdı vermeyecek ya
da onunla ilgili Erdoğan’ın istediği kararı vermeyecek mahkeme yok zaten Sayın
Başkanım, maalesef böyle yani. 
MUHAMMET
EMİN AKBAŞOĞLU (Çankırı) – Mahkemelere güvenelim efendim. Türk yargısına
güvenelim. 
ENGİN
ALTAY (İstanbul) – Mahkemelerin güvenilirliği yüzde 30’a düşmüş. Tutanaklara
geçsin, TÜİK’in verilerinden söylüyorum, devletin verilerinden, bu milletin
yüzde 70’i mahkemelere güvenmiyor. Devletin kurumu bunu söylüyor, ben
söylemiyorum. Mahkemeleri bu hâle biz getirmedik, siz getirdiniz yani Hükûmet
getirdi. (CHP sıralarından alkışlar)
ABDULLAH
GÜLER (İstanbul) – 1994 yılı Avrupa Birliği kararı doğrultusunda yüzde 20 idi
Engin Bey. Yüzde 20, 1994. Kim iktidarda?
ENGİN
ALTAY (İstanbul) – Ağabey, güvenmiyor millet, ne dersen…
BAŞKAN
– Sayın Beştaş, sizin söz talebiniz niye? İki parti CHP grup sözcüsü adına
açılan tartışmaydı bu. Siz sataşmadan mı?
MERAL
DANIŞ BEŞTAŞ (Siirt) - Hayır, hayır, 60’a göre yerimden söz istiyorum.
BAŞKAN
– Buyurun.
15.- Siirt Milletvekili Meral Danış Beştaş’ın, Türkiye
İnsan Hakları Vakfı Başkanı Şebnem Korur Fincancı’ya verilen hapis cezasına,
mahkemelere güvenmediklerine çünkü mahkemelerin verilen talimatları karar
olarak ortaya koyan kurumlara dönüştürüldüğüne ilişkin açıklaması
MERAL
DANIŞ BEŞTAŞ (Siirt) – Sayın Başkan, ben iki konuda bir açıklama yapacağım
grubumuz adına. Biraz önce İstanbul 37. Ağır Ceza Mahkemesince Türkiye İnsan
Hakları Vakfı Başkanı Şebnem Korur Fincancı’ya iki buçuk yıl hapis cezası
verildi. İki hafta önce de Gençay Gürsoy’a aynı mahkemede iki yıl üç ay hapis
cezası verilmişti. Her iki ceza da ertelenmedi, seçenekli yaptırımlara
çevrilmedi. Biraz önce Sayın AKP Grup Başkan Vekili “Mahkemelere güvenelim.”
dedi, biz mahkemelere güvenmiyoruz. Çünkü mahkemeler artık tümüyle bağımlı,
verilen talimatları karar olarak önümüze koyan kurumlara dönüştürüldüler. Neydi
Şebnem Korur Fincancı’ya yönelik iddia? Barış istemi. Barış Akademisyenlerinin
yargılamaları aralıksız devam ediyor ve onların üzerinden bütün topluma barış
istemenin, eşitlik istemenin…
(Mikrofon
otomatik cihaz tarafından kapatıldı)
BAŞKAN
– Buyurun.
MERAL
DANIŞ BEŞTAŞ (Siirt) - …suç olduğunu dikte ettirmeye çalışıyorlar. Biz bunu,
kesinlikle, Hükûmetin savaş politikasının yargıya yansıması şeklinde okuyoruz.
Biraz geçmişe gidersek; Sayın Sırrı Süreyya Önder şu anda hapiste, o da barış
istediği için hem de çözüm sürecinde ara bulucu olduğu için ceza aldı. İki gün
önce, Ertuğrul Kürkcü -önceki dönem milletvekilimiz- yine Iğdır Nevruz’unda
barış içerikli bir konuşma yaptığı için iki yıl hapis cezası aldı. Bütün bunlar
totalde bize şunu gösteriyor: İktidar partisi bu dönem savaş politikasını hem
içeride hem dışarıda yürüterek barış istemine dair cezaları artırıyor. Çözüm
sürecinde halkın yüzde 70’e varan oranının barışı desteklediğini not etmek
istiyorum. Barış istemek dünyanın hiçbir yerinde suç değildir, Türkiye’de de
değildir ve yüzleşme olduğu takdirde, bu mahkeme kararlarının birer utanç
vesikası olarak kaydedileceğini not etmek isterim.
(Mikrofon
otomatik cihaz tarafından kapatıldı)
BAŞKAN
– Buyurun. 
MERAL
DANIŞ BEŞTAŞ (Siirt) – Ayrıca, en ilkel kabile dönemlerinde bile ara buluculara
ceza verilmez. Hükûmet, aynı masaya oturduğu süreçte bulunan Sırrı Süreyya
Önder’i, İdris Baluken’i hapse göndererek ne kadar güvenilmez olduğunu da
aslında tarihe not etmiştir. 
Son
olarak Sevgili Şebnem Korur Fincancı’nın mahkemede söylediği sözleri aktarmak
istiyorum. Kendisi şöyle diyor: “Size rahatsızlık veren görüntüler benim işim
ama sizin de işinizin parçası olmalı. Yüzleşmeyi başardığınızda bu yargılamalar
utanç belgesi olacak. Suçlamalarınızı reddediyor, asıl ben sizi itham
ediyorum.” Evet, biz de sizi itham ediyoruz diyorum ve teşekkür ediyorum. 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan…
BAŞKAN
– Bir dakika Sayın Özel. 
Arkadaşlar,
malumunuz, grup başkan vekillerimize, konuşmalar başlamadan önce, gündem dışı
sözlerden sonra -Danışma Kurulunda konuşulan, Başkanlık Divanında da kabul
edilen genel bir husus- 2+1 söz veriliyordu. Fakat şimdi -ben bu tartışma
bağlamında bakıyorum sadece- sayın hatibin konuşmasından sonra aşağı yukarı bir
on dakikadır birçok farklı konu dahil oldu hatibin konuşmasının dışında,
konuşuluyor. Malumunuz, ya 60’a göre ya 69’a göre söz veriyoruz. 60’a göre bir
dakika yerinizden; 69’a göre, sataşma söz konusuysa, kürsüden iki dakika söz
veriyoruz. Ben, grup başkan vekillerimiz için de bunu uygulayacağım fakat şimdi
Sayın Özel geldi, diyecek ki “Ben geldikten sonra böyle oldu.” Aslında ben ikaz
ettim aradan önce arkadaşlarımızı ama bunu tamamlayalım, bundan sonra bunu
uygulayacağımı ifade ediyorum çünkü konuşmaları, müzakereyi, gündemi de
tamamlamak zorundayız.
Buyurun
Sayın Özel.
16.- Manisa Milletvekili Özgür Özel’in, Ankara 5. İdare
Mahkemesinin 2011/879 esas numaralı kararına ve 15 Temmuz müzesinin neden
Atatürk Orman Çiftliği’ndeki sit alana yapılmak istendiğini öğrenmek istediğine
ilişkin açıklaması
ÖZGÜR
ÖZEL (Manisa) – Sayın Başkan, Teşekkür ediyorum.
Tabii,
buraya geliş sebebim aslında kişisel bir cevap hakkını kullanmak üzere. Sayın
Engin Altay’ın grubumuz adına görevli olduğu bir gündeyiz. Biraz önce Sayın
Grup Başkan Vekili Akbaşoğlu Ankara 5. İdare Mahkemesinin esas numarası
2011/879 olan kararından bahsedince gelme mecburiyeti doğdu.
Karar
elimde, gerekçesi elimde. Kararın özeti şu: “1. Derece Doğal ve Tarihi Sit
Alanı’na uygun olmadığı, planla getirilen ikili fonksiyonların kullanımına
yönelik plan notlarında açıklama getirilmediği, plan notları ile ilgili belirsizlikler
bulunduğu, ulaşım şemasının hazırlanmasında ön inceleme ve değerlendirme yapılmadığı,
ulaşım şemasının hazırlanmasında bilimsel bir altyapının bulunmadığı, peyzaj
ekolojisi prensiplerinin göz ardı edildiği, dolayısıyla imar mevzuatı,
şehircilik ilkeleri, planlama esasları ve kamu yararına aykırı olduğu sonucuna
varıldığından dava konusu işlemlerde hukuka uyarlık bulunmamaktadır.” 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) - Kim diyor? Başkan Zülal Öztürk, Üye Fikri Bedir, Üye Deniz
Dağıstanlı Altınordu. Yargılama giderleri de üzerinize bırakılmış. Karar bu,
dediği karar. Bakın, hani diyor ya “Gerçeklerin olmadığını söyledik.” Falan.
“Kararı bulacağız.” dedik, ben kendi nöbetimde dile getiririm diyordum, kendisi
benim olmadığım bir yerde bunu dile getirmeyi tercih etti. Karar bu, gerekçesi
bu. Sorun ne? Sorun şu: “Bu karara, bu mahkemenin yürütmeyi durdurmasına da,
kararına da uymuyorum, tanımıyorum.” dedi, yürüdü saray inşaatı. Ve daha sonra
Yargıtaya gitti, Yargıtayda hâlâ ele alınmadı, süründürülüyor orada. Bunun
üstüne Avrupa İnsan Hakları Mahkemesine başvurdu Ankara Mimarlar Odası; Ankara
Mimarlar Odasının başvurusu kabul edildi, esastan görüşülecek. Gerekçe de
“yargı kararlarına uyulmaması”, yoksa AİHM kapsamına giren bir konu değil bu
konu ama “yargı kararına uyulmaması” yönüyle ele aldı ve bahse konu mesele bu.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Toparlayayım son olarak.
BAŞKAN
– Buyurun.
ÖZGÜR
ÖZEL (Manisa) - İkinci husus: Ben o günkü konuşmamızda bu mahkeme kararını
getireceğimizi de söyledim. O sırada da madem hukuka, her şeye uygundu, niye
imar barışına başvurdunuz dedim. Bunu da şundan dolayı söyledim: Yeni bir bilgi
olarak da söyleyeyim. Sit alanına 15 Temmuz müzesi yapmak için bir süreç
başlatmışlar. Ya, 15 Temmuz müzesi yapılsın da neden Atatürk Orman
Çiftliği’ndeki sit alanının içine bu yapılsın 61 bin metrekare? Bu konuyla
ilgili de aynı zamanda imar barışı başvurusu yapıldığı söyleniyor. Bununla
ilgili de -o zaman da söyledim- bunu bana aktaranlar imar barışına
başvurulduğunu söyledi. Bu yeni siteyle ilgili, 2011’le ilgili değil, bu
müzeyle ilgili. Yarın yazdırırsınız Diriliş Postası’nda “Özgür Özel 15 Temmuz
müzesine karşı çıktı.” Müzeye değil, Atatürk Orman Çiftliği’ne yapılmasına
itiraz ediyoruz. Bu konuda bir başvuru olduğu söyleniyor. Sizin gibi devletin
her olanakları elimizin altında olmadığı için belki birkaç gün gecikmeli olarak
bu karar gibi onu da getirir önünüze koyarız.
Teşekkür
ediyorum. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Devam edeceğiz arkadaşlar hemen, yalnız misafirlerimiz var. Ben hemen
biteceğini zannediyordum ama bitmeyecek gibi gözüküyor. Onlar sıkıldılar.
GARO
PAYLAN (Diyarbakır) – Niye sıkılsınlar?
IV.- BAŞKANLIĞIN GENEL KURULA SUNUŞLARI (Devam)
A) Çeşitli İşler (Devam)
2.- Başkanlıkça, Genel Kurulu ziyaret eden Portekiz
Parlamentosu Dışişleri ve Yurtdışındaki Portekiz Toplulukları Komisyonu Başkanı
Sergio Sousa Pinto ile beraberindeki heyete "Hoş geldiniz." denilmesi
BAŞKAN
– Portekiz Parlamentosu Dışişleri ve Yurtdışındaki Portekiz Toplulukları
Komisyonu Başkanı Sayın Sergio Sousa Pinto Komisyon üyeleriyle birlikte, Sayın
Bozkır’la beraber Genel Kurulumuzu ziyaret ediyorlar. Kendilerine Meclisimiz
adına hoş geldiniz diyorum. (Alkışlar)
Buyurun
Sayın Akbaşoğlu.
V.- AÇIKLAMALAR (Devam)
17.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in farklı bir mahkeme kararına ilişkin açıklama
yaptığına, Beştepe’nin hukuka ve İmar Kanunu’na uygun olduğuna ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Biraz
evvel Sayın Özgür Özel benim söylediğim mahkeme kararını değil, bambaşka bir
mahkeme kararını okudu. Ben Ankara 5. İdare Mahkemesinin Mimarlar Odası
tarafından açılan davayla ilgili 2015/232 esas no.lu ve 2015/1066 no.lu
kararına atıf yaptım ve bu mahkemenin Danıştay 13. Daire tarafından 2015/4531
esas no.lu kararına atıf yaptım, tutanaklarda vardır. Ve kararı okuyorum
kısaca: “Tüm bu bilgi ve belgeler değerlendirildiğinde uyuşmazlığa konu
ihaleyle yapılması planlanan tesislerin bulunduğu alanın tarihî sit statüsünün
bulunmadığı, doğal sit statüsünün sürdürülebilir koruma ve kontrollü kullanım
alanı olarak belirlendiği, Bakanlar Kurulu kararıyla kentsel dönüşüm ve gelişim
alanı ilan edildiği ve bu işlemin iptali istemiyle açılan davada Danıştay 6.
Dairesince yürütmenin durdurulması isteminin reddine karar verildiği,
mahkememizce yürütmesi durdurulan ve yukarıda anılan imar planından sonra
anılan bölgeyi kapsayan yeni imar planının onanarak yürürlüğü girdiği, bu
hâliyle ihale konusu tesislerin yapımına engel oluşturabilecek hukuki bir durumun
bulunmadığı sonucuna varılmıştır.”
(Mikrofon
otomatik cihaz tarafından kapatıldı)
BAŞKAN
– Sayın Akbaşoğlu, tamamlayalım artık lütfen.
Buyurun.

MUHAMMET
EMİN AKBAŞOĞLU (Çankırı) - “Bu durumda Başbakanlık hizmet binası yerleşkesi
yapım işleri ile altyapı ve çevre düzenlemesi inşaatı işi ihalesinin iptal
edilmesi talebiyle davalı idareye yapılan başvurunun zımnen reddine ilişkin
dava konusu işlemde hukuka aykırılık bulunmamaktadır.”
Açıklanan
nedenlerle davanın reddine oy birliğiyle karar verilmiş ve bu Danıştay
tarafından da onanmıştır. 
ÖZGÜR
ÖZEL (Manisa) - Karar numarasını tekrar söyler misin?
MUHAMMET
EMİN AKBAŞOĞLU (Çankırı) - Tekrar söyleyeyim, söylerim. 
BAŞKAN
– Arkadaşlar, şöyle bir istirhamım olsun, siz bu kararları birlikte bir
karşılaştırın.
ÖZGÜR
ÖZEL (Manisa) – Karar numarasını söyler misiniz, çok rica edeceğim. 
MUHAMMET
EMİN AKBAŞOĞLU (Çankırı) - 5. İdare Mahkemesi…
BAŞKAN
– Buyurun, son defa. 
SÜREYYA
SADİ BİLGİÇ (Isparta) – Sayın Başkan, bu böyle sürer gider. 
BAŞKAN
– Haklısınız ama ne yapalım?
MUHAMMET
EMİN AKBAŞOĞLU (Çankırı) - Ankara 5. İdare Mahkemesi 2015’e 232 esas. 
ÖZGÜR
ÖZEL (Manisa) - 2015’e 1198… 
MUHAMMET
EMİN AKBAŞOĞLU (Çankırı) – 232 esas… Evet sizin dediğiniz farklı, alakası
olmayan bir şey ve şunu söyleyeyim: Geçtiğimiz cuma günü aynı iddialara
istinaden Sayın Özgür Özel “Yürürlükte olan İmar Kanunu’na aykırı inşaat yoksa
çıkarılan imar barışından niye yararlanıldı o bina için?” diyor, Beştepe için.
Ben de kürsüden sormuştum bunu ispatlayın diye. İmar barışından yararlanıldığına
dair ispatlayın. Hâlâ ispatlayın diyorum. İspatlayamazsınız çünkü böyle bir
başvuru yok. Başından beri bu Beştepe, hukuka ve İmar Kanunu’na uygundur
arkadaşlar. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel…
18.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, çok basit ve çok net. 2015/1198 no.lu karar hâlen
Yargıtayda, bilerek görüştürülmüyor.
ABDULLAH
GÜLER (İstanbul) – Yargıtayda değil ya, Danıştayda.
ÖZGÜR
ÖZEL (Manisa) – Danıştayda, özür dilerim, Yargıtayla ne alakası var. Vergi
idare mahkemesi… Danıştay, Danıştay…
İkincisi
de: Avrupa İnsan Hakları Mahkemesi de esastan bu dosyayı görüşüyor almış olduğu
kararlara uyulmadan yapıldı diye. Kendi söylediğini, bu durumu ortadan
kaldırmak için, mahkeme kararına aykırı bir imar düzenlemesi yapılıyor. O imar
düzenlemesiyle mahkeme kararı boşa düşürülerek ışık hızıyla… Bakın, 2011/879
no.lu karar daha görüşülmeden, esas numarası beklerken ışık hızıyla
majestelerinin yargısı, majestelerinin oturduğu yerle ilgili bir karar
çıkartıyorlar, onu bana okuyor. Avrupa İnsan Hakları Mahkemesi diyor ki: Siz
yargı kararına uymadan bu kaçak sarayı yaptınız. Siz de diyorsunuz ki: Yaparken
kaçaktı, sonradan kulpunu uydurduk. Bunun itirafıdır bu yaptığınız. (CHP
sıralarından alkışlar) 
ABDULLAH
GÜLER (İstanbul) – Ya, alakası yok.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Arkadaşlar, birer dakika söz veriyorum sadece ve bu konuyu kapatıyorum.
Sayın
Akbaşoğlu, buyurun.
19.- Çankırı Milletvekili Muhammet Emin Akbaşoğlu’nun,
ifade ettiği kararın tarafsız yargının kararı olduğuna ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Evet,
ben biraz evvel kararı okudum, hukuk burada, tarafsız yargının kararı burada. 
ÖZGÜR
ÖZEL (Manisa) – Ben de okudum.
MUHAMMET
EMİN AKBAŞOĞLU (Çankırı) – Ben, Sayın Özgür Özel bir iddiada bulundu, onun
üzerine bunu açtım. Gene “kaçak saray” denildiği için CHP tarafından, “kaçak
saray” denildiği için.
ÖZGÜR
ÖZEL (Manisa) – Kaçak.
MUHAMMET
EMİN AKBAŞOĞLU (Çankırı) - Kaçak değil. “Madem kaçak değildi, niçin imar
barışından yararlanmak için başvurdunuz?” dediniz. Bunu ispatlayın.
ÖZGÜR
ÖZEL (Manisa) – Onu söylüyoruz.
MUHAMMET
EMİN AKBAŞOĞLU (Çankırı) - İspatlamazsanız müfterisiniz, bu kadar. (AK PARTİ
sıralarından alkışlar) 
BAŞKAN
– Bir dakika Sayın Özel.
ÖZGÜR
ÖZEL (Manisa) – Bir dakika bile sürmez.
BAŞKAN
– Buyurun.
20.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Bilerek, isteyerek, ilk andan beri bunu çarpıtıp “Efendim,
yapılan ilk binayla ilgili imar barışına…” Bir kere o kapsam dışında, son
derece alakasız olur zaten o. Benim söylediğim, bir daha söylüyorum, yeni bir
bilgi olarak da söylüyorum bunu size: 15 Temmuz müzesi yapımı için 61 bin
metrekarelik alanı yapılaşmaya açıyorsunuz, Çevre ve Şehircilik Bakanlığı bunu
onaylıyor ve bu askıya çıkarılıyor. Bununla ilgili yeniden bir yargı süreci
takip edilecek ancak “Bu konuda -tarih itibarıyla da- o yer için imar barışına başvurarak mahkemeyi boşa
düşürüyorlar." diye gelen bir bilgi var. Bunu söyledim ve bu konuda elinde
devlet imkânlarıyla imar barışı başvurusu, bilmem nesi falan filan... Biz de
diyoruz ki: Böyle bir çalışma var, müzenin yapılmasına değil, oraya yapılmasına
karşıyız. Bununla ilgili imar barış başvurusunu da bulduğumuzda aynı bu karar
gibi getirip alnınızın ortasına yapıştıracağız, onu söylüyorum. (CHP
sıralarından alkışlar) 
MUHAMMET
EMİN AKBAŞOĞLU (Çankırı) – Demek ki henüz bir şey yok. Delil başka, iddia
bambaşka.
BAŞKAN
– Arkadaşlar, tekrar söylüyorum: Bundan sonra grup başkan vekillerimizin
taleplerini de 60’a göreyse bir dakika, sataşmadansa kürsüden iki dakika olarak
değerlendireceğim, sonra bozuşmayalım.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi, şahsı adına Adıyaman Milletvekili İbrahim Halil Fırat konuşacaktır.
Buyurun
Sayın Fırat. (AK PARTİ sıralarından alkışlar) 
Süreniz
beş dakika.
İBRAHİM
HALİL FIRAT (Adıyaman) – Sayın Başkan, değerli milletvekilleri; 2019 Yılı
Merkezi Yönetim Bütçe Kanun Teklifi’nin 8’inci maddesi üzerinde şahsım adına
söz almış bulunuyorum. Bu vesileyle yüce heyetinizi ve Genel Kurulu saygıyla
selamlıyorum.
Sayın
milletvekilleri, 2019 yılı bütçemiz, Cumhurbaşkanlığı hükûmet sisteminin ilk
bütçesi olması sebebiyle önem arz etmektedir. Bizim bütün bütçelerimizde olduğu
gibi, bu bütçede de hizmet odaklı, insan odaklı bütçemizi yapıyoruz.
2019
yılı merkezî yönetim bütçesi, ekonomide dengelenmenin ve bütçede disiplinin
sağlanması, orta vadede sürdürülebilir büyüme ve adaletli paylaşıma yönelik
ekonomik değişimin gerçekleştirilmesi, mali disiplinin sürdürülmesi, kamu
dengelerinin iyileştirilmesi, maliye politikasının sürdürülebilirliğinin
gözetilmesi ve kamu maliyesi alanında elde edilen kazanımların gelecek dönemde
de korunması başta olmak üzere, birçok hedefin gerçekleştirilmesi amacını
taşımaktadır. Bütçemiz adaletli ve vicdanlıdır; emekçiden yana, yoksuldan yana,
çiftçiden yana, öğretmenden yana, doktordan yana, memurdan yana, velhasıl
vatandaştan yanadır, üretimden yanadır. Bu bütçeyle
huzuru vadediyoruz, kardeşliği vadediyoruz, refahı vadediyoruz, birlik ve
beraberliği vadediyoruz. 
Sayın
milletvekilleri, milletimizin en büyük özelliği “Sen, ben yok; biz varız.”
düşüncesiyle hareket etmesidir. Birlik ve beraberliğimize sahip çıktığımız
sürece günden güne kalkınan devletimiz ve ülkemiz daha müreffeh hâle gelecek,
huzur ve güven ortamının devamı, hepimize daha iyi imkân ve mutluluklar
getirecektir.
Küresel
boyuttaki terörizm, aşırıcılık, ırkçılık, yabancı düşmanlığı ve yasa dışı göç,
ekonomik kriz, insani trajediler, çevre sorunları gibi meseleler hepimizi
ilgilendirmektedir. Bölgemiz, hatta tüm dünya olarak bugün zor bir dönemden
geçmekteyiz; barışa, hoşgörüye, istikrar ve güvenliğe, ekonomik ve insani
kalkınmaya her zamankinden daha fazla ihtiyaç duyuyoruz.
Aziz
milletimizin beklediği hizmetleri birer birer yerine getirirken diğer yandan,
millî irade ve egemenliğe karşı yönelen her türlü tehdidin zerre kadar gözümüzü
kırpmadan, endişe etmeden karşısında olduk. Geldiğimiz bu noktada,
elhamdülillah, ülkemiz; demokrasisiyle, hukuk devletiyle, terörle mücadelesiyle
önemli başarılar sağlamıştır. Ülkemizin geleceği için daha güzel günler
yaşayacağımızı temenni ediyorum.
On
altı yıldan beri olduğu gibi, bütçelerimizle ülkemizin en ücra köşelerine kadar
ulaşarak yediden yetmişe tüm vatandaşlarımıza el uzatıyor olmanın ve bütçemiz
imkânları doğrultusunda eğitimden sağlığa, ulaşımdan enerjiye, emniyetten
adliyeye kadar birçok alanda hizmet ve yatırımları gerçekleştiriyoruz.
Devletimizin gücünü ve şefkatini hissettirmenin mutluluğunu yaşıyoruz. 
Değerli
arkadaşlar, değerli milletvekilleri; AK PARTİ hükûmetleriyle birlikte sağlıkta,
özellikle kendi bölgem olan Adıyaman’dan da birçok örnek vererek… Bakınız,
bizim Adıyaman’da -sağlıkta- AK PARTİ iktidara gelmeden önce 2 tane
ambulansımız vardı. Bu ambulanslarda hasta olduğunda ve başka yere sevk
edilmesi gerektiğinde şunu söylüyorlardı: “Ambulans orada ancak bunun mazot
parasını yatırmadan sizin hastanızı götürmeyeceğiz.” diyorlardı. (AK PARTİ
sıralarından alkışlar) Ama bugün, elhamdülillah, Adıyaman’da 60’ın üzerinde
ambulansımız ve kış şartları zor geçen Gerger, Sincik, ve Çelikhan
ilçelerimizde de paletli ambulanslarımız bulunmaktadır ve bu şekilde şu anda
bütün ilçelerimizde biz sağlık alanında hastanelerimizi yaptırdık. Adıyaman’da
400 yataklı Eğitim ve Araştırma Hastanesini gerçekleştirdik. Bunu tüm Türkiye
için söylemek mümkündür. Enerjide aynı şekilde. AK PARTİ iktidara geldiğinde
tüm Türkiye'de 7 il doğal gaz kullanırken, hamdolsun, bugün, Türkiye'deki tüm
illerimiz ve ilçelerimizle birlikte doğal gazı kullanıyoruz. Adliye binalarımız
aynı şekilde. Ulaşımda, Adıyaman’ın bütün çevre illerle olan bağlantılı duble
yollarını yaptık. AK PARTİ iktidara geldiğinde Türkiye'de 6.100 kilometre duble
yol yapılmışken bugün AK PARTİ döneminde 20 bin kilometrenin üzerinde duble yol
yaptık. Köprüler yaptık, havaalanları yaptık. AK PARTİ iktidara gelmeden 25
tane havaalanı varken bugün 56 tane. 
HÜSEYİN
YILDIZ (Aydın) – Adıyaman tütününü iptal ettiniz. 
İBRAHİM
HALİL FIRAT (Devamla) - Biz Adıyaman’da havaalanı yaptık, biz Adıyaman’da duble
yolların bağlantısını yaptık, hastaneler yaptık, Biz Adıyaman’da birçok şeyi
gerçekleştirdik.
HÜSEYİN
YILDIZ (Aydın) – Adıyaman’da yüzde 20’lik işsizlik oranı var, yüzde 20, onu
anlatsana. 
İBRAHİM
HALİL FIRAT (Devamla) - Aynı şekilde Türkiye'de de bunları yaptık. (AK PARTİ
sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen Sayın Fırat. 
İBRAHİM
HALİL FIRAT (Devamla) – İşte, biz AK PARTİ olarak hizmet odaklı ve insan
endeksli olarak yolumuza devam ediyoruz, milletimizin refahı ve mutluluğu için
hizmet etmeye devam edeceğiz. İnşallah 2019 bütçemizde de bu şekilde yolumuza
devam edeceğiz. Vesayetin, prangalarından kurtulmuş, özgür, demokratik, her
düşüncenin ve her inancın rahatça yaşayabileceği bir Türkiye hayaliyle kurulan
partimiz, on altı yıldan beri insanı merkez alarak, hizmet odaklı olarak yoluna
devam ediyor. 
Sayın
Başkan, değerli milletvekilleri; bütçenin ülkemize, milletimize, vatanımıza
hayırlı uğurlu olmasını diliyorum, emeği geçen herkese saygı ve hürmetlerimi
sunuyorum. (AK PARTİ sıralarından alkışlar) 
BAŞKAN
– Şimdi, şahsı adına Hatay Milletvekili Barış Atay Mengüllüoğlu. 
Buyurun
Sayın Mengüllüoğlu. (HDP sıralarından alkışlar)
BARIŞ
ATAY MENGÜLLÜOĞLU (Hatay) – Genel Kurulu ve halkımızı selamlıyorum. 
Kabul
ediyorum arkadaşlar, engelleyemedik. Günlerdir bütçe görüşmelerinde “Şunu
yaptık, bunu yaptık.” deyip her fırsatta muhalefete saldırmanızı, halkın
çıkarlarını korumak amacıyla dile getirdiğimiz bütün itirazlara rağmen bütçeyi
bir virgül dahi değiştirmeden Genel Kurula getirmenizi engelleyemedik. 
Seçimlerin
her defasında manipüle edildiğini bilmemize rağmen on altı yıldır iktidarda
kalabilmenizi engelleyemedik. 
İktidarınız
boyunca Soma’da, “Torunlar”da, üçüncü havalimanında, Ermenek’te ve daha
sayamayacağımız birçok yerde 21 bin işçinin iş cinayetlerinde öldürülmesini,
Soma’da yere düşen emekçinin tekmelenmesini, Taner Yıldız’ın üç gün üst üste
giydiği gömleğinin 301 maden işçisinin toprak altında kalmasından daha fazla
haber değeri olmasını engelleyemedik. 
Suruç’ta
çocuklara oyuncak götüren devrimci gençlerin, 10 Ekimde “barış” diyenlerin,
Roboski’de yaşamak için sınırdan geçmek zorunda kalanların katledilmesini
engelleyemedik. 
Evinin
önünde vurulan Taybet ananın cenazesinin bir hafta boyunca sokakta
bırakılmasını da engelleyemedik. 
Gezi’de
gençlerin sokaklarda vurulmasını, dövülerek öldürülmesini, katillerinin
aklanması için verilen çabaları, akıl dışı yalanların çarşaf çarşaf serilmesini
engelleyemedik.
SALİH
CORA (Trabzon) – Şehitlerimizden de bahset Barış Bey.
BARIŞ
ATAY MENGÜLLÜOĞLU (Devamla) – Ederiz.
Emek
Sineması’nın, AKM’nin yıkılmasını, ormanlarımızın katledilmesini, ülkenin kamu
kuruluşlarının, fabrikalarının “özelleştirme” adı altında peşkeş çekilmesini de
engelleyemedik, 2 askerinizin donarak öldürülmesini de engelleyemedik mesela. (HDP
sıralarından alkışlar) 
SALİH
CORA (Trabzon) – “Askeriniz” mi, “askerimiz” mi?
BAŞKAN
– Sayın Cora, lütfen, oturduğunuz yerden müdahale etmeyin. Yok böyle bir usul. 
SALİH
CORA (Trabzon) – “Askeriniz” diyor, Sayın Başkan. 
BARIŞ
ATAY MENGÜLLÜOĞLU (Devamla) – On altı yılda 10 tren kazasında bir tek üst düzey
yetkiliyi sorumlu tutmamanızı da kazalarda çocuğunun neden öldürüldüğünü soran
annelere kör, sağır kalmanızı da gözümüzün içine bakıp yapılan pişkince
açıklamaları da engelleyemedik. 
Paraları
sıfırlamanızı, bakanların birilerinin önüne yatmasını, hediye saatler almasını
da engelleyemedik, on bir yıl boyunca istedikleri her şeyi verip
ortaklaştığınız kişilerle çıkarlarınız çatışınca sizin dışınızda kalan herkesi
“FETÖ’cü” diye suçlamanızı da engelleyemedik. 
KHK’lerle
insanları işlerinden etmenizi; akademisyen, gazeteci, avukat, öğrenci, muhalif
olan kim varsa tutsak etmenizi; Hrant Dink’in, Tahir Elçi’nin hedef gösterilip
öldürülmesini ve sanatçı, gazeteci, haber spikeri, önünüze çıkan kim varsa hâlâ
meydanlardan hedef gösterilmesini de engelleyemedik. 
Çocuklarına
okul kıyafeti alamadığı için intihar eden babaları “Şov yapıyor.” diye
aşağılamanızı engelleyemediğimiz gibi emekçiler bu durumdayken OHAL’i
patronların hesabına kullanmanızı da engelleyemedik ve ne yazık ki karşımızda
büyük bir kibirle hâlâ oturuyor olmanızı da engelleyemiyoruz. 
ÖZNUR
ÇALIK (Malatya) – Bizim buraya gelmemizi de engelleyemiyorsunuz. Bu kadar
övünüyorsunuz.
BARIŞ
ATAY MENGÜLLÜOĞLU (Devamla) – Alman halkı da Brecht’in sürgüne gönderilmesini,
Şili halkı Victor Jara’nın ellerinin kesilmesini…
RAMAZAN
CAN (Kırıkkale) – Halkla ne alaka? Hadi oradan be!
BARIŞ
ATAY MENGÜLLÜOĞLU (Devamla) – …İspanyol halkı Lorca’nın kurşuna dizilmesini de
engelleyememişti, aynı bizim halkımızın Nazım’ın, Yılmaz Güney’in, Ahmet
Kaya’nın sürgünde ölmesini, Ruhi Su’nun gözlerimizin önünde yitip gitmesini
engelleyemediği gibi. Ama bugün, halklara, halklarımıza miras kalan onların
türküleri, onların oyunları, onların filmleri, onların şiirleridir. Hiçbir diktatörünse
esamesi okunmuyor bilesiniz. 
Kibrin
bir sebebi de mutlak güç sahibi olduğunu sanmaktır, biliyorum. Ben mücadele
ettiğiniz kişileri iyi anlamaktan yanayım. O yüzden sizi ve davranışlarınızı
gerçekten anlayabilmek için biraz araştırma da yaptım. Karşıma hubris sendromu
diye bir hastalık çıktı.
RAMAZAN
CAN (Kırıkkale) – Hadi oradan be! Terbiyeli ol! 
BARIŞ
ATAY MENGÜLLÜOĞLU (Devamla) – Kısaca çok uzun süre gücü elinde bulundurmaktan
kaynaklanan bir kibir sendromu diyebiliriz. 
RAMAZAN
CAN (Kırıkkale) – Terbiyeli konuş!
BARIŞ
ATAY MENGÜLLÜOĞLU (Devamla) – İnternete bunu yazınca bir platformda çıkan ilk
örneğin Recep Tayyip Erdoğan olması bence manidar. Sizin için de düşündürücü
olmalı arkadaşlar.
RAMAZAN
CAN (Kırıkkale) – Hadi oradan be!
ZEYNEP
GÜL YILMAZ (Mersin) – Hasta sensin, hasta.
BARIŞ
ATAY MENGÜLLÜOĞLU (Devamla) – Bu kibir hiçbir zaman kaybetmeyeceğinizi
sanmanızdan geliyor. 
ŞİRİN
ÜNAL (İstanbul) – Sen FETÖ mü, PKK mı, hangisiyle berabersin?
BARIŞ
ATAY MENGÜLLÜOĞLU (Devamla) – Bir yandan da bu kibir ve yenilmezlik sanrısı
içinde yaşarken korktuğunuzu da biliyorum. 
RAMAZAN
CAN (Kırıkkale) – FETÖ ağzıyla konuşma!
BARIŞ
ATAY MENGÜLLÜOĞLU (Devamla) – Örneğin haftalardır ta Fransa’da sarı yelekliler
eylemi iktidarın gündeminde. İktidara yakın kalemler sarı yelek alanların
terörist olduğunu söylüyor. 
PAKİZE
MUTLU AYDEMİR (Balıkesir) – Halk sizi izliyor, halk.
MERAL
DANIŞ BEŞTAŞ (Siirt) – Dinleyin, dinleyin.
BARIŞ
ATAY MENGÜLLÜOĞLU (Devamla) – Hatta bir grup başkan vekiliniz “Sakın denemeyin,
devlet cevabınızı verir.” diye üst perdeden tehditler savurdu bu kürsüde. 
ABDULLAH
GÜLER (İstanbul) – Macron diyor, Macron.
BARIŞ
ATAY MENGÜLLÜOĞLU (Devamla) – Buradan yola çıkarak bitmek tükenmek bilmeyen
Gezi travmanız nüksetti, her hak arama talebini, her küçük eylemi Gezi’yle
bağdaştırıyorsunuz. Şarlatanın biri “Gezicilerin başı kesilmelidir.” diyor,
sesinizi çıkarmıyorsunuz. Şunu söyleyeyim: Siz ne derseniz deyin Gezi bizim
için onurdur. Ben orada geçirdiğim her dakikadan gurur duyuyorum. (HDP
sıralarından alkışlar) İçinde olmaktan da gurur duyacağım. 
Bakın,
biz baş kesmeyiz ama bu niyetli olanların karşısında dimdik duracağımızdan, bir
tek geri adım atmayacağımızdan emin olabilirsiniz. 
Tolstoy’un
bir sözü var: “Kibir ve inat bir kişinin kendini mükemmel görmesini, sonra da
sonunu oluşturur.” 
PAKİZE
MUTLU AYDEMİR (Balıkesir) – Kendinizi tarif ettiniz, bravo!
BARIŞ
ATAY MENGÜLLÜOĞLU (Devamla) – Emin olun size karşı mücadele etmek için sarı
yeleğe ihtiyacımız yok. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
BARIŞ
ATAY MENGÜLLÜOĞLU (Devamla) – Sarı yeleklilere ihtiyacımız yok. 
AHMET
HAMDİ ÇAMLI (İstanbul) – Emperyalizmin gayelerini onur olarak görüyorsunuz.
BAŞKAN
– Arkadaşlar, konuşmayalım.
BARIŞ
ATAY MENGÜLLÜOĞLU (Devamla) – Ne giydiğimizi görmenize ihtiyacımız yok. 
RAMAZAN
CAN (Kırıkkale) – Tam sana yakıştığı gibi konuşuyorsun, evet.
BARIŞ
ATAY MENGÜLLÜOĞLU (Devamla) – Haklı olduğunu bilen, hakkını aramak için
mücadele eden, faşizme karşı omuz omuza, yan yana duran örgütlü bir halk size
cevabını verir ve emin olun yetecektir de. Ne giydiğimizin önemi yok.
Geldiğimizde göreceksiniz, bunu bilesiniz. (HDP sıralarından alkışlar, AK PARTİ
sıralarından gürültüler) 
RAMAZAN
CAN (Kırıkkale) – Göreceğiz!
BARIŞ
ATAY MENGÜLLÜOĞLU (Hatay) – Hadi bakalım, göreceğiz!
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, sataşma mı, 60 mı?
MUHAMMET
EMİN AKBAŞOĞLU (Çankırı) – Bir sataşma var, evet. Dolayısıyla sataşma
münasebetiyle söz almak istiyorum. 
GARO
PAYLAN (Diyarbakır) – Ne söyledi ki?
MUHAMMET
EMİN AKBAŞOĞLU (Çankırı) – Sonuç itibarıyla kibirden bahsetti, hastalıktan
bahsetti bizim grubumuza yönelik. Bu nedenle…
GARO
PAYLAN (Diyarbakır) – Cumhurbaşkanına söyledi.
FİLİZ
KERESTECİOĞLU DEMİR (Ankara) – Grubunuza değil, Tayyip Erdoğan’a…
BAŞKAN
– Buyurun. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR
1.- Çankırı Milletvekili Muhammet Emin Akbaşoğlu’nun,
Hatay Milletvekili Barış Atay Mengüllüoğlu’nun 10 sıra sayılı 2019 Yılı Bütçe
Kanun Teklifi’nin 8’inci maddesi üzerinde şahsı adına yaptığı konuşmasında AK
PARTİ Grubuna sataşması nedeniyle konuşması
MUHAMMET
EMİN AKBAŞOĞLU (Çankırı) – Sayın Başkan, değerli milletvekilleri; hepinizi
hürmetle, muhabbetle selamlıyorum.
Evet,
ben genelde yerimden açıklama yapma ihtiyacı olduğu zaman açıklıyorum, hatta
eleştirileri de sükûnetle dinliyoruz ama kendisi hasta olup da hastalıklı ruh
hâletiyle burada kendi durumunu başkalarına psikolojik olarak yansıtanlar
karşımıza çıkınca onlara da sözlerini aynen iade ediyorum. (AK PARTİ
sıralarından alkışlar) 
Arkadaşlar,
Gezi birileri için onur olabilir. Demokratik bir Türkiye’de özgürlüklerin önünü
açan AK PARTİ’dir. Refahı hakikaten toplum tabanına yayan AK PARTİ’dir. 
HÜDA
KAYA (İstanbul) - Bu kadar yalan olmaz ya. Bu kadar yalan olmaz ya.
MUHAMMET
EMİN AKBAŞOĞLU (Devamla) – Hanımefendi, halk bunun ispatı! On altı yıldır bu
halk boşuna mı AK PARTİ’yi iktidar yapıyor? (AK PARTİ sıralarından alkışlar)
Halka saygılı olun. Hakk’a saygılı olun. 
HÜDA
KAYA (İstanbul) – Halk bilgi edinemiyor! Halk bilgi edinemiyor! Sadece sizin
kanallarınız var. 
BAŞKAN
– Sayın Kaya, ne yapmak istiyorsunuz anlamıyorum.
MUHAMMET
EMİN AKBAŞOĞLU (Devamla) – Evet, 15 Temmuz, arkadaşlar, dünyanın en büyük 10
tane projesinden 6’sının Türkiye’de gerçekleşmesini engellemeye yönelik
uluslararası bir operasyondu. Emperyalistlerin ekmeğine yağ sürmekle… 
HÜDA
KAYA (İstanbul) – Havuz, havuz…
MUHAMMET
EMİN AKBAŞOĞLU (Devamla) – Emperyalistlere bu büyük mega projelerle tokat atmak
işte bizim şiarımız. (AK PARTİ sıralarından alkışlar) 
ALİ
ŞEKER (İstanbul) – Mega soygun!
MUHAMMET
EMİN AKBAŞOĞLU (Devamla) – Değerli arkadaşlar, bak, bunlar gerçek, gerçek. 
ALİ
ŞEKER (İstanbul) – Mega soygun!
MUHAMMET
EMİN AKBAŞOĞLU (Devamla) – 2015’te bunlar yapılmasın diyenler…
ERKAN
BAŞ (İstanbul) – Ölen işçilerden bahset, işçilerden.
MUHAMMET
EMİN AKBAŞOĞLU (Devamla) – …Gezi’de Vandalizme esir oldular. (AK PARTİ
sıralarından alkışlar) 
ALİ
ŞEKER (İstanbul) – Torunların ödeyecek onu, torunların!
MUHAMMET
EMİN AKBAŞOĞLU (Devamla) – Biz Vandalizme esir değil, milletimizin emrinde
hizmetkâr olmaya geldik. (AK PARTİ sıralarından alkışlar, CHP ve HDP
sıralarından gürültüler) 
(Mikrofon
otomatik cihaz tarafından kapatıldı) 
ALİ
ŞEKER (İstanbul) – Cengiz İnşaata hizmetkâr oluyorsunuz.
BAŞKAN
– Teşekkür ediyorum.
MUHAMMET
EMİN AKBAŞOĞLU (Devamla) – Toparlayacağım.
BAŞKAN
– Sataşmalarda uzatmıyoruz Sayın Akbaşoğlu.
ALİ
ŞEKER (İstanbul) – Cengiz İnşaata hizmetkâr ediyorsunuz milleti!
MUHAMMET
EMİN AKBAŞOĞLU (Devamla) – Peki, öyleyse kayda geçsin. 
HÜDA
KAYA (İstanbul) – Bunlarla havuzu dolduruyorsunuz. 
HAYDAR
AKAR (Kocaeli) – Kanını emdiniz milletin be!
MUHAMMET
EMİN AKBAŞOĞLU (Devamla) – Arkadaşlar…
ALİ
ŞEKER (İstanbul) – Utanmadan gösteriyorsunuz soygunlarınızı.
MUHAMMET
EMİN AKBAŞOĞLU (Devamla) – Değerli arkadaşlar, hep beraber…
HAYDAR
AKAR (Kocaeli) – Kanını emdiniz milletin, kanını! 
BAŞKAN
– Arkadaşlar… Sayın Akar, ne oluyor! Sayın Akar…
MUHAMMET
EMİN AKBAŞOĞLU (Devamla) – …bütün milletimizin hizmetinde olmaya bu eserler
devam edecek. Sizler de oradan geçmeye, o havaalanından yolculuk yapmaya devam
edeceksiniz.
Saygılarımla.
(AK PARTİ sıralarından alkışlar) 
HAYDAR
AKAR (Kocaeli) – Bedava konuşuyorsun oradan be!
ALİ
ŞEKER (İstanbul) – Uçaktan pahalı, uçaktan! 
BAŞKAN
– Sayın Mengüllüoğlu…
BARIŞ
ATAY MENGÜLLÜOĞLU (Hatay) – Sayın Başkanım, 69’dan söz istiyorum.
ALİ
ŞEKER (İstanbul) – Uçakla gitmek daha ucuz.
BAŞKAN
– Arkadaşlar, duymak istiyorum arkadaşımızı. Bir dakika…
MUHAMMET
EMİN AKBAŞOĞLU (Çankırı) – Sataşma yok.
BARIŞ
ATAY MENGÜLLÜOĞLU (Hatay) – 69’uncu maddeden, şahsıma sataşmadan söz istiyorum.
MUHAMMET
EMİN AKBAŞOĞLU (Çankırı) – Açıklama var, sataşma yok.
BARIŞ
ATAY MENGÜLLÜOĞLU (Hatay) – “Kendisi hasta olup” derken, şahsımla ilgili bir
iddiada bulundu.
MUHAMMET
EMİN AKBAŞOĞLU (Çankırı) – Siz bizi… Hayır, kendiniz bize söylediniz, biz size
iade ettik, size söylemedik.
BARIŞ
ATAY MENGÜLLÜOĞLU (Hatay) – “Kendi hasta olup bizi bununla itham eden” dediniz.
Sayın Başkan…
MUHAMMET
EMİN AKBAŞOĞLU (Çankırı) – Siz söylediniz. 
BAŞKAN
– Sayın Mengüllüoğlu, söz veriyorum fakat siz söylediniz, o size cevap verdi.
Siz söyleyeceksiniz, cevap verecek yani bunun şeyi yok.
MERAL
DANIŞ BEŞTAŞ (Siirt) – Sayın Başkan, tarafsız olun.
GARO
PAYLAN (Diyarbakır) – Tarafsız olun Başkanım. 
BAŞKAN
– Tekrar sataşmaya imkân vermeyelim, Genel Kurula hitap edelim lütfen.
Buyurun.
2.- Hatay Milletvekili Barış Atay Mengüllüoğlu’nun,
Çankırı Milletvekili Muhammet Emin Akbaşoğlu’nun sataşma nedeniyle yaptığı
konuşmasında şahsına sataşması nedeniyle konuşması
BARIŞ
ATAY MENGÜLLÜOĞLU (Hatay) – Burada sonuç itibarıyla bir tespit var arkadaşlar.
Mesela “Kansersiniz.” desem…
ABDULLAH
GÜLER (İstanbul) – Kimin tespiti?
BARIŞ
ATAY MENGÜLLÜOĞLU (Devamla) – Bir saniye, lütfen… 
ABDULLAH
GÜLER (İstanbul) – Ama bir dakika…
BAŞKAN
– Arkadaşlar…
BARIŞ
ATAY MENGÜLLÜOĞLU (Devamla) – Tamam, söyleyeyim, devam edin.
MUSTAFA
CANBEY (Balıkesir) – Neyi tespit ediyorsun sen? Doktor musun?
BAŞKAN
– Ya, arkadaşlar, bir kişiye söz verdim, ne oluyor anlamıyorum ben, lütfen.
BARIŞ
ATAY MENGÜLLÜOĞLU (Devamla) – Ben “Kansersiniz.” desem bu kadar alınmazdınız,
hubris sendromunu hepiniz biliyor olmalısınız ki bayağı zorunuza gitti; problem
değil. 
ABDULLAH
GÜLER (İstanbul) – Ya doktor musun?
MUSTAFA
CANBEY (Balıkesir) – Doktor musun?
BARIŞ
ATAY MENGÜLLÜOĞLU (Devamla) – Başkan vekilinizin söylediği gibi hasta olsam…
MUSTAFA
CANBEY (Balıkesir) – Her şeyi de biliyorsun.
ABDULLAH
GÜLER (İstanbul) – Doktor musun sen?
BAŞKAN
– Sayın Güler…
BARIŞ
ATAY MENGÜLLÜOĞLU (Devamla) – …bunu kabul eder, şahsen tedavi olmayı tercih
ederim.
ABDULLAH
GÜLER (İstanbul) – Muayene oldunuz mu?
BAŞKAN
– Sayın Güler…
BARIŞ
ATAY MENGÜLLÜOĞLU (Devamla) – Bence bu önerimi dikkate alın. 
Şunu da söyleyeyim: Sayın Grup Başkan Vekili sürekli
burada çıkıp…
ABDULLAH GÜLER (İstanbul) – Muayene oldunuz mu? Siz
muayene oldunuz mu?
MERAL DANIŞ BEŞTAŞ (Siirt) – Sayın Başkan, lütfen…
BARIŞ ATAY MENGÜLLÜOĞLU (Devamla) – Evet, muayene oldum.
MUSTAFA CANBEY (Balıkesir) – Ne çıktı sonucu?
BAŞKAN – Arkadaşlar… 
BARIŞ ATAY MENGÜLLÜOĞLU (Devamla) – E tamam, muayene
oldum, sordunuz. Allah Allah!
MUSTAFA CANBEY (Balıkesir) – Ne çıktı? Ne çıktı?
ABDULLAH GÜLER (İstanbul) – Ne çıktı? Hasta mısın?
BARIŞ ATAY MENGÜLLÜOĞLU (Devamla) – Grup Başkan Vekili,
sürekli burada çıkıp köprü fotoğrafları göstermeniz…
KEMAL ÇELİK (Antalya) – Rahatsız mı oldun?
HALİL ÖZŞAVLI (Şanlıurfa) – Biz yaptık, biz, AK PARTİ
yaptı.
BARIŞ ATAY MENGÜLLÜOĞLU (Devamla) – …aslında
hükûmetinizin çok da bir şey yapmadığını gösteriyor. Bu sizin göreviniz zaten
hükûmet olarak. 
MUHAMMET EMİN AKBAŞOĞLU (Çankırı) – Öyle mi? Öyle mi?
BARIŞ ATAY MENGÜLLÜOĞLU (Devamla) – Siz bize köprü
yaparken lütufta bulunmuyorsunuz açıkçası.
KEMAL ÇELİK (Antalya) – Niye karşı çıkıyorsunuz o zaman?
Görevimiz de niye karşı çıkıyorsunuz o zaman?
BAŞKAN – Arkadaşlar, karşılıklı konuşmayalım. 
ZÜLFÜ DEMİRBAĞ (Elâzığ) – Sizin göreviniz ne peki? Sizin
göreviniz ne?
BARIŞ ATAY MENGÜLLÜOĞLU (Devamla) – Konuşmak istiyorsanız
çıkıp konuşabilirsiniz arkadaşlar. Başkan size söz verecektir. 
HALİL ÖZŞAVLI (Şanlıurfa) – Konuşuruz.
ZÜLFÜ DEMİRBAĞ (Elâzığ) – Yıkmak değil mi sizin
göreviniz!
BARIŞ ATAY MENGÜLLÜOĞLU (Devamla) – O yüzden bence
naçizane önerimizi dikkate alın, çok uzun süre iktidarda kalmak ne yazık ki
böyle şeylere sebep olabiliyor.
KEMAL ÇELİK (Antalya) – Sen kalamazsın, iktidar olamazsın
sen, emperyalistlerin uşağısın.
BARIŞ ATAY MENGÜLLÜOĞLU (Devamla) – Bir gidip
görünmenizde yarar var. (HDP sıralarından alkışlar) 
BAŞKAN – Arkadaşlar, konuşmalar tamamlandı. 
MUHAMMET EMİN AKBAŞOĞLU (Çankırı) – Sayın Başkan…
BAŞKAN – Sayın Akbaşoğlu…
MUHAMMET EMİN AKBAŞOĞLU (Çankırı) – Sadece kayıtlara
geçsin.
Bir daha tekrarlıyorum: Biz hiç kimseye bir sataşmada
bulunmadık, herhangi bir söz de atmadık. Grubumuza yöneltilen cümleleri, fazla
da bir şey söylemedik, ilave ettik arkadaşlar. Herhâlde dokundu biraz.
BARIŞ ATAY MENGÜLLÜOĞLU (Hatay) – Yo. Yo.
MERAL DANIŞ BEŞTAŞ (Siirt) – Size dokundu.
MUHAMMET EMİN AKBAŞOĞLU (Çankırı) – Evet, biraz dokundu. 
BARIŞ ATAY MENGÜLLÜOĞLU (Hatay) – Bir rahatsızlığınız
olabilir arkadaşlar, bu utanılacak bir şey değil, gider tedavi olursunuz.
MUHAMMET EMİN AKBAŞOĞLU (Çankırı) – Yani ben tekrar şunu
ifade ediyorum: Sataşma mataşma yok, bize söylenenleri aynen iade ettik ve
açıklamaları da bütün milletimizin huzurunda yaptık.
Teşekkür ediyorum. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Arkadaşlar, soru-cevap işlemine geçiyorum.
Soru-cevap
işlemi 8’inci madde üzerinde on dakika; beş dakika soru, beş dakika cevap.
Sayın
Taşkın, buyurun.
ALİ
CUMHUR TAŞKIN (Mersin) – Teşekkür ederim Sayın Başkan.
18
Aralık Dünya Göçmenler Günü’ydü. Bugün Türkiye, dünyanın en çok sığınmacı
barındıran ülkesi olmasına rağmen diğer yerlerde sergilenen çirkinliklerin
hiçbirinin yaşanmadığı bir ülkedir. Biz, renginden, kültüründen önce insan
olarak bakıyoruz. Karşınızdakini önce insan olarak gördüğünüzde, ona, insana
yakışmayan bir davranış sergileme imkânı zaten olamaz. Avrupalı kimi bakanlar
sığınmacıları kastederek “Hepsini denize dökmek lazım, boğulsalar da umurumuzda
değil.” diyebiliyorlarsa orada insanlık ölmüş demektir. Akdeniz’de, Ege’de
Avrupa’ya giden kırık dökük teknelerdeki insanları kurtarmak için gemi
göndermek yerine savaş helikopteri göndermeyi teklif eden yazarlar Avrupa’da
revaçtaysa durum vahim demektir. Avrupa’nın kendisini sorgulama vakti
gelmiştir. 
Bu
vesileyle Dünya Göçmenler Günü’nü kutluyor, Genel Kurulu saygıyla selamlıyorum.
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan. 
Emeklilikte
yaşa takılan binlerce kişi bir yıldır umutla iktidarın konuyu gündeme almasını
bekliyor ancak iktidar konuyu inanılmaz yanlı ve yanlış bilgilerle yok sayıyor.
Emeklilikte yaşa takılanlar ülke gerçeğidir ve hakları iktidar eliyle
gasbedilmektedir. Prim ve gün süresini doldurmuş ve kendi priminin geri
dönüşünü isteyen emekçilere “Yaşın tutmuyor.” diye dirsek gösteriliyor. Yaş
sınırı ise 65 yaşına çıkarıldı, mezarda emeklilik sosyal devlet anlayışına
uymuyor. Bireysel emeklilik dahi 58 yaşında oluyorsa iktidar emekliliği hak
edenlerin hakkını vermelidir; EYT’lilere “Türedi.” demek yerine EYT’lilerin ne
istediğini öğrenip onlara gerekli desteği sağlamalıdır. 
Teşekkür
ediyorum. 
BAŞKAN
– Sayın Sertel, buyurun.
ATİLA
SERTEL (İzmir) – Sayın Başkan, teşekkür ediyorum. 
Bu
ülkeyi yöneten ya da yönettiğini sananlara bazı sorularım olacak: Ekmeğin
fiyatını biliyor musunuz; zeytinin 1 kilogram fiyatını biliyor musunuz;
soğanın, patatesin, kuru fasulyenin, mercimeğin 1 kilogram fiyatını biliyor
musunuz; etin 1 kilogram fiyatını biliyor musunuz; peynirin 1 kilogram fiyatını
biliyor musunuz; elektrik, su, doğal gaz fiyatlarını biliyor musunuz; otobüs,
metro, dolmuş fiyatlarını biliyor musunuz; insanın insanca yaşaması için aylık
ne kadar para harcaması gerekiyor, biliyor musunuz; emekli maaşını biliyor
musunuz; asgari ücret nedir, biliyor musunuz; polis, öğretmen, maliye memuru,
PTT memuru, sağlıkçılar kaç parayla geçiniyor, biliyor musunuz; emeklilere
yaşattığınız zulmü biliyor musunuz? Siz bu ülkede mi yaşıyorsunuz, başka bir
ülkede mi yaşıyorsunuz? Bunun cevabını bekliyorum.
Saygılar
sunarım.
BAŞKAN
– Sayın Önal…
AHMET
ÖNAL (Kırıkkale) – Teşekkürler Sayın Başkan.
Tüm
Türkiye’de olduğu gibi, Kırıkkale’mizde de Toplum Yararına Program kapsamında
İŞKUR aracılığıyla noter çekilişi ve liste yöntemiyle altı ve dokuz ay süreyle
işçi alımları yapılmaktadır. Bugün de Kırıkkale Belediyesi Park ve Bahçeler
Müdürlüğü önünde yapılacak olan noter çekilişinde sonuç bekleyen
vatandaşlarımızı görüyorsunuz. Vatandaşlarımız noter çekilişinin yapıldığı yere
alınmamakta, sonucu dışarıda beklemektedirler. Ancak her ne hikmetse
Kırıkkale’de yapılan çekiliş ya da hazırlanan listelerde AKP teşkilatına yakın
kişilerin eş dost ve akrabalarının işe alındığı görülmekte, ekonomik sıkıntı
çeken, ihtiyaç sahibi vatandaşlarımıza ise AKP’ye üye olup olmadıkları
sorularak siyasi baskı yapıldığı sıkça dillendirilmektedir. 
Ekonomik
sıkıntı çeken, çocuk okutan, kira ödeyen, kış günü sokakta çekiliş sonucu
bekleyen Kırıkkaleli hemşehrilerimiz yapılan bu haksızlığın bir an önce
sonlandırılmasını, İŞKUR vasıtasıyla yapılan alımların daha adil ve şeffaf
yapılmasını talep ediyor.
Saygılarımla.
BAŞKAN
– Sayın Şeker…
İLYAS
ŞEKER (Kocaeli) – Teşekkür ediyorum Sayın Başkan.
Bütçemizin
içerisinde en büyük ikinci pay sağlığa ayrılmaktadır, 16,3. Peki, bu bütçenin
içinde kimler var? 82 milyon insanımız var, memurumuz var, işçimiz var,
esnafımız var, çiftçimiz var, emeklimiz var, ev hanımlarımız var,
öğrencilerimiz var. Öğrencilerimiz demişken, üniversite öğrencileri için 25
yaşına kadar, lise öğrencileri için 20 yaşına kadar, kızlarımız evleninceye
kadar, mezun olan öğrencilerimiz mezuniyet tarihinden itibaren iki yıla kadar
Genel Sağlık Sigortası kapsamındadır yani tüm sağlık masraflarını devlet
karşılamaktadır. Bütçede bunlar var.
Başka
neler var mesela? Henüz doğmamış bebekler var, anneler var. Yani geçmişte yeni
doğan bebekler ve anneler hastanede masraf ödeyemediği için rehin kalırken
şimdi bütün masraflar bu bütçe tarafından karşılanırken ayrıca anneye de “gözün
aydın” ödemesi yapılmaktadır. 
Sayın
Başkanım, soruyorum: Sağlığa ayrılan pay yurt içi millî hasılanın yüzde ne
kadarıdır?
Teşekkür
ediyorum.
BAŞKAN
– Sayın Ünver…
İSMAİL
ATAKAN ÜNVER (Karaman) – Biz “Bu bütçede işçi, memur, emekli, esnaf, çiftçi
yok.” dedikçe AK PARTİ rahatsız oluyor. Söylediğimizi bir örnekle açıklayalım:
Asgari ücretli bugün emekli olmak için müracaat ettiğinde 970 lira aylık
bağlanıyor. Asgari ücretlinin yirmi beş yıl sonra emekli olduğunu düşünürsek o
zaman alacağı emekli aylığının değeri bugünün parasıyla 718 lira olacak. Bu
hesaplama çiftçi Bağ-Kurlular için yapıldığında alacağı emekli aylığı 621 lira
olacak. 2008’de yaptığınız sözde sosyal güvenlik reformu olmasaydı bugün asgari
ücretli işçi emeklisi 1.822 lira, çiftçi Bağ-Kur emeklisi 1.260 lira emekli
maaşı alacaktı. İşte, sadece bu sebep bile bu bütçede emekli, işçi, memur,
esnaf, çiftçi yok demek için yeterli.
Teşekkür
ediyorum Sayın Başkan.
BAŞKAN
– Sayın Çilez…
HASAN
ÇİLEZ (Amasya) – Teşekkür ediyorum Sayın Başkanım.
Eksik
bilgiden doğru sonuç çıkmaz diye bir kaide vardır. Hatipler çıktığında eksik
bilgilerle yorum ve eleştirilerde bulunabiliyorlar. Bu şekilde eleştiri yapılınca
milletimiz yanıltılabiliyor. Sorumluluğumuzu müdrik seçilmiş bireyler olarak
azami dikkat, gayret göstermemiz gerektiğini düşünüyorum. Bugün buğday
ithalatıyla alakalı yapılan bir eleştiriye de şu katkılarda bulunmak istiyorum:
Sayın hatip 52 milyon ton karşılığı 15 milyar dolar ödeme yapıldığını söyledi.
Bu mamul madde karşılığında buğday ithaline Hükûmetimiz izin vermektedir. Bunun
karşılığında 66 milyon ton makarna, 26,1 milyar dolar ihracat yapılmış,
2002-2018 sekizinci ay arasında net 11,5 milyar dolar dış ticaret fazlası
verilmiştir. Yüce Meclisimizin bilgilerine sunulur.
Saygılar
sunarım.
BAŞKAN
– Son olarak Sayın Çulhaoğlu…
MEHMET
METANET ÇULHAOĞLU (Adana) – Teşekkür ederim Sayın Başkanım.
19
Aralık 1918’de ilk kurşun Hatay Dörtyol Karakese’de Kara Mehmet Çavuş
tarafından atılmıştır. Dört yıllık bir mücadeleden sonra 9 Ocak 1922 yılında
Dörtyol ilçemiz düşman işgalinden kurtulmuştur. İlk kurşun atılan 19 Aralık
1918 gününün anısına Dörtyol İlk Kurşun Kültür Sanat ve Turunçgil Festivali
ilçenin tarihî ve kültürel zenginliklerinin yanı sıra narenciye üretiminin
tanıtımı açısından da önem arz etmektedir. Ben de bu şanlı günümüzün 100’üncü
yılı münasebetiyle düzenlenen turunçgil ve narenciye festivalinin bütün
üreticilerimize ve yöre halkına hayırlı uğurlu olmasını diliyor, Kara Mehmet
Çavuş’u rahmet ve şükranla anıyorum. Hataylı hemşehrilerime saygılar sunuyorum.
Teşekkür
ediyorum.
BAŞKAN
– Cevap için ilave yapacağım ben Sayın Başkan.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Yok, sadece gelen
sorular içerisinde tek bir soru var, onu söyleyeyim.
Sağlık
harcamalarının bütçe giderleri içerisindeki payı 157 milyarla, yüzde 16,3’tür. 
Devam
edecekseniz soru-cevap kısmına konuşayım?
BAŞKAN
– Devam edeceğiz tabii ki bu on dakikayı tamamlayana kadar.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Peki, madem
sağlıktan açıldı, o zaman biraz bilgi vereyim.
2002
yılında Sağlık Bakanlığına bağlı hastanelerde toplam 107.394 yatak kapasitesi
vardı ve bunun sadece yüzde 6’lık kısmı, 6.839’u nitelikli yataktı. Bugün
gelinen noktada 145.450 yatak kapasitesine sahibiz, yaklaşık 38 bin yeni yatak
ilavesi olmuştur ve 6.839 olan yatak kapasitesi de 102 bine taşınmıştır. Şu
anki mevcut yatak kapasitesinin yüzde 70’i de nitelikli yatak kapasitesinden
oluşmaktadır. 
Teşekkür
ederim.
BAŞKAN
– Sıradan devam edelim.
Sayın
Ayvazoğlu? Yok.
Sayın
Aydın? Yok.
Sayın
Barut, buyurun.
AYHAN
BARUT (Adana) – Sayın Başkan, iktidarın “Kriz yok.” söylemlerine karşın ülkemiz
derin bir krizle karşı karşıyadır. Bugün ekonomik durgunluktan ekonomik
küçülmeye gidiyoruz. Bu kriz, iktidarın bilerek ve isteyerek kurduğu düzenin
krizidir. Bu kriz, üretimden yana değil ranttan yana, hukuktan yana değil
keyfîlikten yanadır, demokrasiden yana değil tek adamlıktan yana, iktidarın
çıkarttığı düzenin krizidir. Eğer “Kriz yok.” diyorsanız niye bir yılda 330 bin
kişi daha işini kaybetti? Neden işsizlik son bir buçuk yılın zirvesinde ve
yüzde 11,4’tür? Neden insanlar iş arayamayacak kadar umutsuz, eksik çalışmaya
bile razı hâle getirildi? Neden kadınlar ve gençler işsizdir? Kriz yoksa niye
sanayi üretimi bir yılda yüzde 6 daha küçüldü? Neden kişi başına millî gelir
2013’ten…
(Mikrofon
otomatik cihaz tarafından kapatıldı)
BAŞKAN
– Evet, değerli arkadaşlar böylece 8’inci madde üzerinde görüşmeler
tamamlanmıştır. 
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir. 
9’uncu
maddeyi okutuyorum, buyurun:
ÜÇÜNCÜ BÖLÜM
Yatırım Harcamaları, Mahalli İdareler ve Fonlara
İlişkin Hükümler
Yatırım harcamaları
MADDE 9- (1) 2019 Yılı Yatırım Programına ek yatırım
cetvellerinde yer alan projeler dışında herhangi bir projeye harcama yapılamaz.
Bu cetvellerde yer alan projeler ile ödeneği toplu olarak verilmiş projeler
kapsamındaki yıllara sari işlere (Ulaştırma ve Altyapı Bakanlığınca
gerçekleştirilecek şehir içi raylı ulaşım sistemleri ve metro yapım projeleri
ile diğer demiryolu yapımı ve çeken araç projeleri hariç) 2019 yılında
başlanabilmesi için proje veya işin 2019 yılı yatırım ödeneği, proje maliyetinin
yüzde 10’undan az olamaz. Bu oranın altında kalan proje ve işler için
gerektiğinde projeler, 2019 Yılı Programının Uygulanması, Koordinasyonu ve
İzlenmesine Dair Karar esaslarına uyulmak ve öncelikle kurumların yatırım
ödenekleri içinde kalmak suretiyle revize edilebilir.
(2) Merkezi yönetim kapsamındaki kamu idarelerinin, yatırım programında
ödenekleri toplu olarak verilmiş yıllık projelerinden makine-teçhizat, büyük
onarım, idame-yenileme, tamamlama ile bilgisayar yazılımı ve donanımı projelerinin
detay programları ile alt projeleri itibarıyla tadat edilen ve edilmeyen
toplulaştırılmış projeler ile ilgili işlemlerde 2019 Yılı Programının
Uygulanması, Koordinasyonu ve İzlenmesine Dair Karar esasları uygulanır.
(3) Merkezi yönetim kapsamındaki kamu idarelerinin bütçelerine yatırım
projeleri ile ilgili olarak yapılacak ödenek ekleme, devir ve aktarma işlemleri
2019 Yılı Programının Uygulanması, Koordinasyonu ve İzlenmesine Dair Kararda
yer alan usul ve esaslara göre yatırım programı ile ilişkilendirilir.
(4) 2019 Yılı Yatırım Programına ek yatırım cetvellerinde yıl içinde
yapılması zorunlu değişiklikler için 2019 Yılı Programının Uygulanması,
Koordinasyonu ve İzlenmesine Dair Kararda yer alan usullere uyulur.
(5) 14/2/1985 tarihli ve 3152 sayılı İçişleri Bakanlığı Yüksek Disiplin
Kurulu ile İl Yatırım ve Hizmetlerine İlişkin Bazı Düzenlemeler Hakkında
Kanunun 28/A maddesi ve geçici 10 uncu maddesi gereği 2019 yılı bütçesine
devren kaydedilecek ödenekler, Strateji ve Bütçe Başkanlığına bilgi vermek kaydıyla
proje sahibi ilgili kurum tarafından Yatırım Programında yer alan projelerle
ilişkilendirilir.
BAŞKAN
– 9’uncu madde üzerinde İYİ PARTİ Grubu adına Aydın Milletvekili Aydın Adnan
Sezgin…
Buyurun
Sayın Sezgin. (İYİ PARTİ sıralarından alkışlar)
Süreniz
on dakika. 
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, değerli
milletvekilleri; bütçe kanununun 9’uncu maddesi üzerine İYİ PARTİ Grubu adına
söz almış bulunuyorum. 
Geçen
hafta AK PARTİ’nin yatırım anlayışını ortaya koyan müessif bir tren kazası
yaşandı. Dikkatsizlik ve ihmale ek olarak yönetimin sorumsuz tutumu nedeniyle
yaşandığı izlenimi veren kazada hayatını kaybedenlere Allah’tan rahmet,
yaralılara acil şifalar diliyorum. 
Kamuoyuna
yansıdığı kadarıyla bu kazanın en önemli nedenlerinden birisi sinyalizasyon
altyapısının tamamlanmamış olmasına rağmen hattın ulaşıma açılmış olması.
Pamukova’da ve Çorlu’da yaşanan tren kazalarında Parlamentomuzun denetim
mekanizması doğru bir şekilde işletilebilseydi geçen hafta yaşadığımız üzücü olay
muhtemelen yaşanmayacaktı. İYİ PARTİ bu konuda önergeler vermişti, reddedildi,
cevaplandırılmadı. 
Son
kaza AK PARTİ iktidarının yatırım anlayışını da yansıtıyor. Maalesef iktidar ya
seçim dönemlerinde yatırım vaatleriyle vatandaşın gözünü boyamayı ya da tam
anlamıyla bitmemiş olan yatırımları tamamlanmış gibi göstermeyi alışkanlık
hâline getirdi. 
İstanbul
üçüncü havalimanı daha çok tartışmaya konu olacak. Muhtemelen tarihe yanlış
zihniyetle girişilen, sakat bir proje olarak geçecek. 2007 yılında da her yere
“Yerli uçağımız göklerde.” diye afişler asıldı, yerli uçağımızı göklerde
göreceğiz diye beklerken bir de baktık ki Katar’dan hediye olduğu iddia edilen
uçan saraylar uçmaya başladı göklerimizde. Bu uçakla ilgili olarak sorduğum
soru önergesine aradan üç aydan fazla geçmesine rağmen hâlâ bir yanıt alamadım
nedense. Demokratik ve hesap verebilir yönetimlerde bu gibi meseleler yaşanmaz.

Seçim
bölgem Aydın da tutulmayan sözler ve tamamlanmayan yatırımlardan mustariptir.
Aydın’da uzun yıllardan beri havalimanı için müsait saha vardır. AK PARTİ on
altı yıldan beri her seçimde yolcu taşımacılığı için havaalanı sözü vermekte
ancak proje bir türlü gerçekleştirilememektedir. Oysa Aydın Ticaret Odası başta
olmak üzere çeşitli kurum ve kuruluşların hazırladığı raporlara göre Aydın
Çıldır Havalimanı gayet rantabl ve fizibl gözükmektedir. 
Aydınlı
hemşehrilerimin ısrarla bekledikleri bir diğer altyapı yatırımı ise hızlı tren
projesidir. Ülkemizin en eski demir yolu güzergâhı olan İzmir-Aydın demir yolu
tarihe ve geleceğe yakışmayacak kadar çağ dışı kalmıştır. 2023’e kadar
tamamlanması vadedilmiştir, ne var ki henüz hiçbir ilerleme yoktur. Proje Aydın
ili 2018 yılı kamu yatırımları içinde de yer almamış ve boş vaatler kataloğuna
girmiştir. Aydın halkının Kuşadası-Selçuk sınırından başlayarak Güzelçamlı’ya
kadar devam eden sahil bandında hafif raylı ulaşım sistemi talebi de
bulunmaktadır. Bu sistem hem yoğunlaşan trafiğe nefes aldıracak hem de bu
turizm bölgesinde özgün bir cazibe hattı oluşturacaktır. Güzelçamlı’da limanın
çevreye uygun koşullarda genişletilmesi ve derinleştirilmesi de ihtiyaç duyulan
ciddi bir projedir. 
Aydın,
Türkiye turizmiyle özdeş addedilen bölgelerden birisidir ancak bilhassa
merkezi, iktidarın ihmalinden kaynaklanan altyapı sorunları nedeniyle Aydın
turizmi haksızlığa uğratılmaktadır. Nazilli’de ise üniversite ve tarım organize
sanayi altyapısı hazırlanması maalesef havada kalmış projeler arasındadır.
Esasen Aydınlı hemşehrilerim kendileri ekonomik kaderlerini belirleyecek güce,
enerjiye, öngörüye ve girişimci ruha sahiptir. Ne var ki bu defa da karşılarına
bir düzine bürokratik engel çıkmaktadır.
Öte
yandan, Aydın’ın ekonomik verileri göz önünde bulundurulduğunda yatırım
teşviklerinde ikinci bölgede olması da aklın ve ekonomik rasyonalitenin kabul
edeceği bir şey değildir. İYİ PARTİ’nin anlayışına göre, teşvik bölgeleri
yeniden makul ölçütlere göre düzenlenmelidir, özel yatırımlarda tüm engeller
kaldırılmalıdır. Yatırımlar için en önemli koşul, yatırımın yapılacağı bölge
halkının rızasının alınmasıdır. Hâlbuki, Aydın’da Aydınlıların rızası
olmamasına rağmen bölgede insan yaşamı, çevre, tarım ve hayvancılık üzerinde
ağır tahribat yaratan denetimsiz JES projeleri işletilmektedir, yenileri
yapılmaktadır. Bu konuda, ilgili kurumlar gereken tedbirleri ivedilikle almalı,
denetimleri artırmalı, Aydın’ın tarihinin, bugünün ve geleceğinin yok olmasının
önüne geçilmelidir.
Yıllardır
beklenen ve daha önce 3 kez iptal edilen 140 kilometrelik Aydın-Denizli Otoyolu
Projesi’nin yap-işlet-devret ihalesi de birkaç hafta önce nihayet
tamamlanmıştır. Karayolları Genel Müdürlüğünün verdiği bilgilere göre, geçiş
ücretleri otomobil ve kilometre bazında 5 euro/cent olarak
ücretlendirilecektir. Türk lirasına geçiş için zorlayıcı düzenlemeler yapan
iktidarın bu mukaveleleri euro ile yapması tam bir tenakuzdur. Bu ihalenin
inandırıcılığını da sorgulamak gerekir. Yıllardır askıda olan bir yatırım,
ekonomik kriz nedeniyle büyük yatırımların durdurulduğu bir ortamda gündeme
getirildi. Ümit edelim ki ihale Aydınlıları oyalamak için bir yerel seçim
teşebbüsünden ibaret olmasın. Ayrıca, otoyol gibi önemli bir konudaki ihalenin
bugüne kadar herhangi bir otoyol yapma deneyimi olmadığı söylenen bir
konsorsiyuma verilmiş olması da ilave bir soru işaretidir.
Sayın
milletvekilleri “çılgın proje” olarak adlandırılan Kanal İstanbul’aysa hiç
değinmeyeceğim. Böyle bir projenin sırf gündeme getirilmiş olması bizatihi
felakettir. Ülkemizin artık tamamlanmadan açılan yatırımlara, tutulmayan
sözlere, göstermelik temellere, çılgın ve verimsiz projelere takati kalmadı.
Rahmetli Menderes, Demirel ve Özal dönemlerinde ekonomide esas olan imar, inşa
ve istihsaldi. AK PARTİ için iktidar inşaat oldu. Sonuçta, inşaat iktidar oldu.
İnşaat, ihya olma aracı hâline dönüştü. O deniz de bitti ve ekonomi bugünkü çöküşün
içinde düştü. 
Diğer
yandan da yapılan yatırımlara geçiş ve kullanım garantisi verilerek zaten iş
bulmakta güçlük çeken veya 1.600 liralık asgari ücretle geçinmeye çalışan hatta
asgari ücretin de altında bir gelirle geçinen 10 milyon civarında vatandaşımızın,
dar gelirlilerin sırtına ilave yükler bindiriliyor. İYİ PARTİ olarak asgari
ücretin iyileştirilmesine, emekli maaşlarının artırılmasına yönelik Meclise
verdiğimiz bütün önerge ve tekliflerimiz maalesef iktidar bloku yani
Cumhurbaşkanlığı çoğunluğu tarafından reddediliyor. 
İktidarın
yaklaşımının demokrasinin asli unsuru olan Parlamentoyu tam anlamıyla etkisiz
hâle getirmek olduğu anlaşılıyor. Parlamento, özü itibarıyla 600 kişinin
seçimle Ankara’da toplanması ve bir kişinin istediği yasaların çıkması için
ellerin indirilip kaldırıldığı bir sahne olmamalıdır. Bu itiyat,
Cumhurbaşkanının Parlamentoda Cumhurbaşkanlığı çoğunluğu sayesinde Parlamentoyu
kendisine hizmet edecek bir organa devşirmesi sonucunu doğurmaktadır.
Parlamentonun mantığını ve işlevini yok etmek gibi bir yaklaşım kuvvetle
yerleşmektedir, âdeta misyonu muvazaa olmaktan ibaret bir Parlamento istendiği
izlenimi edinilmektedir. Hâlbuki, demokrasi ve hukuk devleti zayıfladıkça
ekonomide durum daha da kötüye gitmekte, yatırımcılar kaçmakta, yerli ve
yabancı yatırımcı asli faaliyetinden uzaklaşmakta ve yatırımlarını yurt dışına
kaydırmaya çalışmaktadır. Otoriter bir yönetim anlayışıyla ekonomide hızlı
büyüme sağlayan birkaç ülke vardır, evet fakat Türkiye ne Çin’dir ne de
müstebit Çin benzeri bir rejime özenmelidir.
(Mikrofon
otomatik cihaz tarafından kapatıldı)
AYDIN
ADNAN SEZGİN (Devamla) – Sayın Başkan…
BAŞKAN
– Tamamlayalım lütfen.
AYDIN
ADNAN SEZGİN (Devamla) – Teşekkür ederim.
Türkiye,
yüz elli yıla dayanan parlamenter demokratik geleneklere sahip bir ülkedir.
Ülkemizin sahiden kalkınmasının ve refahının artmasının yolu demokrasiyi ve
hukukun üstünlüğünü yeniden tesis etmek, bir an önce yapısal reformlar sürecini
başlatmaktır.
Dün,
Sayın Hazine ve Maliye Bakanını dinledik, söyledikleri ciddi, bir ekonomi
talebesi için dahi inandırıcı mahiyette değildi. Saymakla bitmesi zor iddiaları
palyatif ve sağlam olmayan tedbirlere, savlara bağlı. Gerçek ihtiyaç olan
yapısal reformdan iz dahi taşımıyor. Bu iddialar yakında ama her hâlükârda
nisandan sonra gerçek teste tabi olacak ve çökecek.
Kitaptan
dergiden hınç alan kaynak sağlamaya çalışan ekonomik anlayış ayakta duramaz.
Kitapta KDV bugün yüzde 8’den 18’e, dergide yüzde 1’den 18’e çıktı. Bu,
inanılmaz bir şey. Avrupa Birliğine özeniyoruz, Avrupa Birliğinden çok uzak bir
noktadayız bu alanda.
Genel
Kurulu saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Teşekkür ederim.
Şimdi,
Milliyetçi Hareket Partisi Grubu adına Ordu Milletvekili Cemal Enginyurt.
Buyurun
Sayın Enginyurt. (MHP sıralarından alkışlar)
Süreniz
on dakika.
MHP
GRUBU ADINA CEMAL ENGİNYURT (Ordu) – Sayın Başkan, değerli milletvekilleri;
2019 bütçesinin, yatırım harcamalarının, 9’uncu maddesi üzerine söz almış
bulunmaktayım, Genel Kurulu Milliyetçi Hareket Partisi Grubu adına saygıyla
selamlıyorum.
Tabii,
yaklaşık on günden bu tarafa bütçeyi konuşurken… Özellikle bir konuya açıklık
getirmek istiyorum: 1999 yılında milletvekili olarak Parlamentoya girdim,
57’nci Hükûmet döneminde görev aldım. Burada AK PARTİ’li hatip arkadaşların
-tamamı değil tabii ki ama- bir kısmı 1999-2000 kıyaslaması yaparak bugünkü
durumlarını izah etmeye çalışırken şuna çok üzülüyorum: 1999-2002 yılları
arasında görev yapan 57’nci Hükûmet, gerek ekonomik gerek yapısal reformlar
gerekse bu ülkede birçok konuda büyük mesafeler katetmiş, dünyaya farklı
pencereden bakan 3 partili hükûmet olmasına rağmen -Allah rahmet eylesin- Sayın
Bülent Ecevit’in Başbakanlığında bugün on yıl boyunca AK PARTİ iktidarlarının
dahi bence takdir ettiği, bir kısmının söylediği, birçok konuda büyük kararlar
almıştır. Lakin konuşmacıların, ısrarla on altı yıllık AK PARTİ iktidarını
anlatmaları gerekirken, bana göre de yaptıkları güzel şeyler var, hizmetler
var, bu hizmetleri anlatması gerekirken, o gün yaşı 10 olanlar dahi “2002’de
bankalara el konuldu.” “2001’de faiz şuydu.” “2001’de şu oldu.” E, tamam da yıl
2018; 2019’a geçiyoruz; konuşacak çok şey var, anlatılacak çok şey var. 2002’de
hükûmette bulunan partiler eğer hakikaten halk tarafından desteklenmiş olsaydı
zaten baraj altında kalmazlardı. O gün yüce Türk milleti bir karar verdi;
Milliyetçi Hareket Partisi, Demokratik Sol Parti ve Anavatan Partisinden oluşan
hükûmetin tamamını Meclis dışında bıraktı ve sizleri iktidar etti. Öyleyse ben
hassaten rica ediyorum, sürekli geriye dönüp de “Şu oldu, oradan buraya
geldik.” “Buradan şunu yaptık.” diyerek benim hükûmet ortağı olduğum,
Milliyetçi Hareket Partisi Grubunda Sayın Genel Başkanımla 21’inci Dönem
milletvekili olarak görev yaptığı 57’nci Hükûmete sürekli sataşılırsa bu sefer
biz de konuşmak zorunda kalıyoruz, ben konuşunca da haber oluyor; ittifak zarar
görür diye sesimizi çıkarmıyoruz çünkü ittifakın yürümesi gerektiğini
düşünüyoruz, Cumhur İttifakı’nın 31 Martta da başarılı bir sonuç almasını
arzuluyoruz, öyleyse bu arzumuz istikametinde, lütfen biraz hassasiyet
göstermenizi önemle rica ediyorum, özellikle sayın grup başkan vekillerinden
bunu…
HÜSEYİN
YAYMAN (Hatay) – İttifakı pamuklara sarmamız lazım Başkanım.
CEMAL
ENGİNYURT (Devamla) – İnşallah.
Dolayısıyla,
şimdi, yatırım harcamalarına gelince, bu on altı yıl içerisinde iktidar
olunmasına rağmen, kendi vilayetim Ordu’da sorunların çok fazla olduğunu da
söylemeden geçemeyeceğim. 
Örneğin,
Ordu ilinde organize sanayi bölgeleri olarak Ünye, Fatsa ve Ordu merkezde 3 tane
organize sanayi bölgesi istimlak kararı alındı; bunun 53 milyon istimlak bedeli
hâlen ödenmediği için, yaklaşık 118 trilyonluk da bir yatırım olarak önümüzde
duruyor, bir türlü hayata geçirilmiyor. 
Sayın
Sanayi Bakanına önceki gün sorduğumda “Bütçenin yeterli olduğu oranda
bakacağız.” dedi; “bakacağız” olmamalı çünkü buradan en az 20-25 bin insan
ekmek yiyecek, çalışacak, üretecek, hem Türkiye'ye katma değer yaratacak hem
ihracat yapacak hem istihdam yaratacak. Öyleyse, bunun bir an önce hayata geçirilmesi
gerekiyor çünkü Fatsa, Ünye ve Ordu merkez âdeta lokomotif üç bölge, buna özen
gösterilmesi gerekiyor. 
Ordu’da,
2014 yılında Sayın Cumhurbaşkanımız tarafından 14 trilyon harcanarak bir
botanik bahçesi yapıldı ve açılışı gerçekleşti. Güzel bir hizmetti, takdir
ettik, methiye düzdük. Lakin bu yıl içerisinde botanik bahçesi yerle bir
edildi, yıkıldı, yerine şehir hastanesi yapılması kararı alındı. Şehir
hastanesi kararını da saygıyla karşıladık çünkü Ordu’nun bir şehir hastanesine
ihtiyacı var ama maalesef hâlâ arazinin Sağlık Bakanlığına devri bile
gerçekleşmedi, arazi üzerinde, 100’ün üzerinde arsa sahibinin alacağı, yani
tapusu var -özür dilerim- istimlak paraları ödenmiyor, dolayısıyla şehir
hastanemiz bir türlü hayata geçmiyor, geçirilemiyor, bunun dikkate alınması
gerekiyor. 
Ordu’nun
iç kesimlerdeki ilçeleri dediğimiz Aybastı gibi, Korgan, Kumru gibi, Mesudiye
gibi ilçelerimizde sağlık hizmetleri yeterli değil. Doktorlar âdeta yok denecek
seviyede. Kadın doğum doktoru yok, çocuk doktoru yok, dolayısıyla bu
hastanelerin bir an önce 21’inci yüzyıla yakışır, iktidarın hizmet anlayışına
yakışır seviyeye getirilmesi gerektiğini düşünüyoruz. 
Yine,
Ünye’de bir kültür merkezi, ihalesi yapıldı, müteahhide devri gerçekleşti ama
maalesef her ne sebeptendir bilmiyorum, ihale durduruldu, ihaleyi alan
müteahhit oraya kazma vurmasına rağmen geri çektirildi. Ne müteahhide “Al, geri
veriyoruz teminatını falan, çekil.” deniliyor ne de kültür merkezi yapılışı
için bir çaba gösteriliyor. Ünyeli, bu kültür merkezinin bir an önce hayata
geçmesini bekliyor. 
53
tane kapanan belde belediyemiz var, âdeta mezraya döndü, buralar yatırım
bekliyor, iktidardan yatırım bekliyor. Büyükşehir olmamız sebebiyle, üç tane
limanımız vardı, büyükşehre devredildi, âdeta limanlarımız kapatıldı, hiçbir
işe yaramaz hâle geldi. İç Anadolu ile Karadeniz’in bağlantısı olan bu
limanların tekrar canlandırılması gerekiyor; Ordu’nun en büyük geçim kaynağı
olan denizcilik, balıkçılık tekrar canlandırılmalıdır diyoruz bu yatırım
bütçesi kapsamında.
Yine,
Ordu büyükşehir olduktan sonra insanlar umutlandı ama maalesef yol ve su
sorunları had safhaya çıktı. Bunların da bir an önce çözümlenmesi gerekiyor.
Tabii, biz yol ve su deyince bu Ordu Büyükşehir Belediyesi kapsamına giriyor.
Ordu Büyükşehir Belediyesine “Neden yapmıyorsunuz? Sular akmıyor köylerde,
yollar perişan.” dediğimizde Büyükşehir de “Bütçe yeterli değil.” diyor ama
Ordu Büyükşehir Belediyesine üç ay önce yeni bir belediye başkanı atandı.
Atanan belediye başkanı 500 bin liraya “Ters Ev” yapıyor Ordu’ya yani görüntü
güzel olacakmış, tanesi de 500 bin lira. Yazık günah değil mi? Para yoksa bu
500 bin lira nereden? Para varsa su niye yok, yollar niye yapılmıyor?
Dolayısıyla insanlar soruyorlar bize bunu. Biz de size aracılık görevi
yapıyoruz, sayın grup başkan vekillerine. Bunları anlatıyoruz ki not alırlar
diye bekliyoruz; muhtemelen tutanaklardan not alacaklar inşallah,
değerlendirecekler, muhataplarına bildirecekler diye düşünüyoruz.
Bu
on altı yılın neticesinde sorunlar hakikaten çok fazla. Bu sorunların
çözümlenmesi gerekiyor. Muhalefet partileri de söylüyor, biz de söylüyoruz.
Emeklilikte yaşa takılanların sorunlarının çözümlenmesi için gayret
gösterilmeli. Otuz yıl prim ödemiş insanlara, hiç olmazsa sağlık hizmetlerini
vermeyi layık görmeliyiz.
Yardımcı
hizmetler sınıfı, kadro kaldırılmasını talep ediyor. Bu konuda onların
isyanları dikkate alınmalı.
Ceza
indirimi bekleyen insanlarımız var. Hakikaten, ekonomik kriz demeyelim ama
ekonomik sıkışma -kriz deyince alınganlık yaratabilir- sebebiyle çekler ve
senetlerde büyük oranda bir yığılma var, icra dosyaları hayli sayıda arttı.
(Mikrofon
otomatik cihaz tarafından kapatıldı) 
BAŞKAN
– Sayın Enginyurt, tamamlayın lütfen.
CEMAL
ENGİNYURT (Devamla) – İcra taahhüdünde bulunup da doksan gün hapis cezası alıp
bekleyen en az 300 bin insan var. Bu icra taahhüdünün cezasında denetimli
serbestlikten de yararlanamıyor, doksan gün hapis yatmak zorunda kalıyor. Bu
ekonomik çıkmazdan dolayı çekleri yazılan yüz binlerce insan hapse girmek için
âdeta sırada bekliyor. Bu insanların da dertlerine çözüm üretmek için
Milliyetçi Hareket Partisi Genel Başkan Yardımcısı Feti Yıldız’ın sunduğu ceza
indirimini tartışalım, görüşelim, konuşalım; yanlışlar, beğenmediklerimiz varsa
çıkaralım ama insanlara bir umut verdik, muhakkak bu umudu hayata geçirelim.
Hakikaten mağdur olanlar, hakikaten kader mahkûmu olanlar var. Bu insanların
dertlerine bir çözüm üretelim diyorum. 
Bütçemizin
hayırlara vesile olmasını Cenab-ı Hakk’tan niyaz ediyor, hepinize saygılar
sevgiler sunuyorum. (MHP sıralarından alkışlar) 
BAŞKAN
– Sayın Akbaşoğlu, İç Tüzük 60’a göre bir dakika söz talebiniz var. 
Buyurun.

V.- AÇIKLAMALAR (Devam)
21.- Çankırı Milletvekili Muhammet Emin Akbaşoğlu’nun,
AK PARTİ hükûmetlerinin millet iradesiyle hizmet üretmek için işbaşına
geldiğine ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Değerli Başkanım. 
Tabii,
ben Değerli Milletvekilimiz Sayın Enginyurt’a hatırlatmaları için teşekkür
ediyorum. Cumhur İttifakı, üzerinde azami ihtimam, özen gösterilmesi gereken
çok önemli bir süreç hakikaten. Burada milletvekillerimizin “2002 öncesi ve
sonrası” diye nitelendirmesi, bazı parametreler için, iktidara geldiği tarih
itibarıyla o tarihten bu tarihe kadar nelerin yapıldığına ilişkindir. Tabii ki
bütün hükûmetlerimiz milletimizin lehine hizmet üretmek, onların dertlerine
çare bulmak için işbaşına millet iradesiyle gelmişlerdir. Burada 2002
kıyaslaması, hususen hele MHP’ye veya herhangi bir partimize göndermeye ilişkin
olmayıp, dediğim gibi, iktidarı aldığımızda neydi, bugün neye geldi kıyasını
yapabilmek için bir parametre olarak nitelendirilmektedir. Bu açıklamayı yapma
ihtiyacı hissettim. 
Teşekkür
ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi, Halkların Demokratik Partisi Grubu adına Ankara Milletvekili Filiz
Kerestecioğlu. 
Buyurun
Sayın Kerestecioğlu. (HDP sıralarından alkışlar) 
Süreniz
on dakika. 
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri; her
siyasal iktidarın bir hikâyesi vardır. Bazıları, çekilen yoksulluğa ve
adaletsizliğe karşı eşitlik ve özgürlüğün hikâyesini yazarlar. Mesela, Şili’nin
ünlü önderi Allende, bolluk olduğu hâlde aç yatan insanlara topraklarını geri
verme sözüyle iktidara gelmişti. Onun hikâyesi, büyük malikânelerin yıkılması,
toprakların yoksul çiftçilere dağıtılmasıyla başladı, ülkenin doğal
kaynaklarını sömüren ve tüm zenginliği ülke dışına çıkaran maden sanayilerinin
kamulaştırılmasıyla devam etti. Fakat Latin Amerika’da etkileyici bir sosyalist
liderin, soğuk savaş döneminde ABD için yarattığı korkuyu tahmin edersiniz;
Allende, diktatör Pinochet komutasındaki darbeci askerler tarafından öldürüldü.
Gerçek bir kahramanlık hikâyesiydi bu. 
Bazı
iktidarların ise böyle hikâyeleri yoktur. O nedenle, ister istemez yoktan
kahramanlık hikâyeleri üretilir. Üstelik, tek ülkeye de özgü değildir bu.
Mesela, Filistin dostu kahraman olurlar, sonra Filistinlilere sürekli baskı,
zulüm ve haksızlık yapan İsrail’le 2002 yılında 1,4 milyar dolar olan ticareti
2017 yılında 5 milyar dolara çıkarırlar. “Büyük Türkiye” ve “yerli ve millî”
anlatılarıyla kahraman görünür, ülkeyi vidadan patates ve soğana, her şeyi yurt
dışından ithal eder hâle getirirler. Ülkenin tüm kaynaklarını sömüren
şirketleri ülkeden atmak yerine, kendileri de şirketler açıp yurttaşları mega
projelerle, doğayı katleden köprülerle, şehir hastaneleriyle, dolarla
borçlandırırlar. Kendileri dolarla kazanır, ülke krize girince “Aynı
gemideyiz.” demeye başlarlar. Kamu girişimlerini tek tek yabancı şirketlere
satarlar. 
Değerli
milletvekilleri, TEKEL, PETKİM özelleştirmeleri, şeker fabrikaları… Yirmi beş
yıl önce 653 bin kişinin çalıştığı KİT’lerde bugün kaç kişi çalışıyor biliyor
musunuz? Sadece 105 bin. Doğru, KİT’lerin düzeltilecek çok yanı vardı. On
yıllarca, sağ iktidarlar, KİT’leri özel sermayeye ucuz ara mal, kalifiye eleman
deposu olarak kullandılar, KİT’lerde kadrolaştılar. Elbette, KİT’lerde değişime
ihtiyaç vardı ama bu değişim özelleştirme, tasfiye ve kapama değildi. 70 milyar
dolarlık kamu kurumu satıldı arkadaşlar, 70 milyar dolarlık kamu kurumu. Bir
şey sattığınız zaman bir şey alırsınız -ama gerçekten- ya da ne bileyim,
tasarruf edersiniz, olmaz yani yoksullara, emekçilere falan dağıtırsınız. Ne
oldu bu 70 milyar dolarlık bütçe, biz bilmiyoruz. Köprüye mi gitti,
havalimanına mı gitti; yanıt yok. Daha bunların borcunu da halka ödetiyorsunuz.
İşte, arkadaşlar, eğer hikâyeniz böyle rantla, parayla başlarsa buna itiraz
edenleri de susturmak için elinizden geleni yaparsınız. Çünkü bir iktidar,
çıkar ve güç ilişkileriyle kirlenince halk ne yaşıyor, onu unutur ve göremez. 
Mısra
Öz aylardır Çorlu tren kazasında kaybettiği 9 yaşındaki oğlu Oğuz Arda’nın
acısıyla hepimize seslenirken hiçbir şey olmamış gibi yolunuza devam ettiniz.
Demiryolları gibi kökü Osmanlı’ya dayanan bir kurumu, en tecrübeli personelleri
barındıran bir kurumu getirdiğiniz hâle bakın. “Seçime yetişsin.” diye yine
tren kazası. Sinyalizasyon olması zorunlu bir hattı sinyalizasyon sistemi
bitmeden açtınız, 9 canımızı kaybettik. Pamukova’da da hızlı tren sırf “2014
seçimlerine yetişsin.” diye 41 canımızı kaybetmiştik. Yetmedi mi? Artık
aklımız, kalbimiz dayanmıyor. Bu neyin hırsı arkadaşlar? Hangi seçim galibiyeti
değer buna? 
Bakın,
bugün şahane üçüncü havalimanınızın bazı bölümleri sular altında kalmış,
işçileri arkadaşları ip atarak kurtarmışlar arabalara, servis araçlarına giderken.
Maalesef hep doğa ve işçi katliamlarıyla anılacak olan üçüncü havalimanı
işçileri, bakın, mahkemede ne diyordu: “Niye slogan attığımı açıklayayım; benim
kuzenim iş kazası geçirdi, iskele olmadığı için 3’üncü kattan düştü. Onun için
susma, sustukça sıra sana gelecek.” dedik yani bir daha olmasın diye. (HDP
sıralarından alkışlar) İşte böyle naif ifadeleri vardı işçilerin. Bu işçiler,
onlarca arkadaşını havalimanı inşaatından defnettiler ve berbat koşullara,
tahtakurularına isyan edince tutuklandılar arkadaşlar. Şimdi söyleyin, hadi
yüzlerine bakıp söyleyin “Siz ölüyorsunuz, biz büyüyoruz ama aynı gemideyiz.”
deyin, eğer yapabiliyorsanız gidin yüzlerine karşı söyleyin.
İşçilerin
duruşmasına katıldım, hepsi çok gençti, bir kısmı öğrenciydi, okumak için çalışıyorlardı,
bir ikisi dışında hepsi İstanbul dışından, Van, Siirt, Şırnak gibi şehirlerden
gelmişler yani ekmek parası göçü. İddianame ise hemen her temel hakkı suçmuş
gibi düzenlemiş bir iddianameydi. “Sözde sendikacılar” tabiri kullanılarak
sendikacıların iş sahasına girmesi ve işçilere haklarını anlatması, aralarında
WhatsApp grubu kurmaları da suç sayılmıştı. Ve sendikacı, örgütlenme
yapıyormuş. Sendikacı başka ne yapar arkadaşlar? Sendikacı örgütlenme yapar.
Ha, bu arada, inşaat alanına gelen milletvekillerini işçilerin izlemeleri,
onlara bakmaları da suç sayılmış, böyleydi iddianame. 
Şöyle
dedi bir işçi “Ayağımda terlik vardı, o hâldeyken kime karşı koyayım? Bir de
bize saldırdılar ama hiç bunların kayıtlarını görmedim. İyi yönlerimizi hiç
yazmamışlar.” Evet, böyle naif ifadelerdi, “İyi yönlerimizi hiç yazmamışlar.”
diyorlardı. Sadece hakkını aradığı için hapse girebileceğinin hiç mi hiç
farkında olmadan konuşuyorlardı. Birisi de “Üç ay önce işe girdim, para
yetmediği için ayakkabı boyacılığı da yapıyordum.” diyordu. İşçiler o kadar
haklılar, o kadar haklılar ki bir gün mutlaka kazanacaklar; işte, aslında korku
da bu yüzden. 
Çocuklarını
iş cinayetlerinde kaybeden ailelerden oluşan, adalet arayan işçi ailelerini,
Cumartesi Annelerini, erkek şiddetine karşı 25 Kasımda yürüyen kadınları
engelleyen de işte bu korku. İşte sizin hikâyeniz arkadaşlar, bu korku ve
korkutma hikâyesi. Hikâyenizin fotoğrafı ise bu. Evet, siz bariyer
iktidarısınız arkadaşlar. Türkiye'nin her yerine bariyerler kurdunuz ve bir insan
hakları anıtını, şu başkentin ortasında bariyerlerle çevirmekle tarihe geçecek
ve böyle anılacaksınız maalesef. 
Bizim
de bir hikâyemiz var tabii. Bakın, örneğin, Sırrı Süreyya gibi bir hikâye
anlatıcısı, İdris Baluken gibi bir hatip gördü mü bu Meclis? Bazılarınızın
belki başı öne eğilebilir “İdris Baluken” deyince, buradaki performansını,
konuşmalarını hatırlayınca. Bu arkadaşlarımız bu ülkenin barışına bir tuğla
koymak için, bunun için mücadele ettiler ve en önemli hikâyeleri buydu; işte
bunun için hapisteler. Sizin hikâyeniz, gerçekten her şeye “terör” demek, korku
yaratmak, güvenlik paranoyası ve boşanmaya bile “terör” diyebilen bir İnsan
Hakları Kurumu Başkanı. Bir de galiba Koçtaş’tan sarı yelek satışlarında artış
var mı diye sorduruyormuşsunuz, bu da bir başka enteresan hikâyeniz. 
Evet,
bu ülkenin en güzel hikâye anlatıcılarından birini, Sırrı Süreyya’yı
hapsettiniz; bu ülkenin hikâyesini, özgürlüğünü hapsettiniz ayrıca. Ama bizim
hikâyemiz bitmez, bizim hikâyemiz çocuğu yıllar önce devlet dersinde öldürülen
bir Cumartesi Annesinin her cumartesi aynı meydanda bekleyen inadıdır
arkadaşlar; bizim hikâyemiz budur. Hiçbir insanı ayırmadan, ardında bırakmadan
kol kola verdiğimiz, evet, kol kola verdiğimiz insanlık mücadelesi. (HDP
sıralarından alkışlar) Bizim hikâyemiz budur arkadaşlar. Bu hikâye bu ülkenin
hikâyesi olacaktır, bu ülkenin hikâyesi bu ülkeyi özgürleştirecektir ve bundan
siz de nasibinizi alacaksınız, hep birlikte özgürleşeceğiz çünkü İnsan Hakları
Anıtı’nı bariyerlerle çevirmek bir hikâye değildir. Sizi de daha vicdanlı yeni
hikâyeler yazmaya davet ediyoruz.
Saygılar
sunarım. (HDP sıralarından alkışlar)
BAŞKAN
– Teşekkür ederim.
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Sayın Akbaşoğlu…
MUHAMMET
EMİN AKBAŞOĞLU (Çankırı) – Sayın konuşmacının…
BAŞKAN
– Sataşma mı?
MUHAMMET
EMİN AKBAŞOĞLU (Çankırı) – Açıklama yapmak istiyorum. 
BAŞKAN
– Bir dakika…
Buyurun.

V.- AÇIKLAMALAR (Devam)
22.- Çankırı Milletvekili Muhammet Emin Akbaşoğlu’nun,
bütün dünyada gönüllerin iktidarı olduklarına ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım. 
Filistin’le
ilgili şunu hatırlatmak isterim ki Türk Bayrakları ve Erdoğan’ın posterleri
Filistinli gençlerin ve çocukların ellerinde dalgalanıyor. 
FATMA
KURTULAN (Mersin) – Hep reklam, hep!
FİLİZ
KERESTECİOĞLU DEMİR (Ankara) – Yazık, bilmiyorlardır belki.
MUHAMMET
EMİN AKBAŞOĞLU (Çankırı) – Çok iyi biliyorlar çünkü gönülden gönüle bir köprü
var. Bunun en güzel, somut örneği evrensel, küresel anlamda Türkiye'nin başını
çektiği bir liderlikle, Sayın Erdoğan’ın liderliğiyle Amerika’nın kararına
karşı, 130 ülkenin Türkiye'nin kararının lehinde oy kullanmak suretiyle,
Kudüs’ün Filistin’in ebedî başkenti olduğu gerçeğini tüm dünyaya ilan
ettirmektir. Bundan daha güzel, somut örnek var mı? 
Biz
bariyerlerin değil, bütün dünyada gönüllerin iktidarıyız; bunun böyle
bilinmesini isterim. 
Teşekkür
ederim. (AK PARTİ sıralarından alkışlar)
FİLİZ
KERESTECİOĞLU DEMİR (Ankara) – Sayın Başkan…
BAŞKAN
– Sayın Kerestecioğlu…
FİLİZ
KERESTECİOĞLU DEMİR (Ankara) – Çok kısa bir açıklama yapabilir miyim yerimden?
BAŞKAN
– Efendim?
FİLİZ
KERESTECİOĞLU DEMİR (Ankara) – Çok kısa bir açıklama yapabilir miyim ben de
yerimden Filistin’le ilgili?
BAŞKAN
– Bir sataşma yok, söylediğinde. 
MAHMUT
TANAL (İstanbul) – Sayın Başkan, Filistinliler Türkiye’ye vizeyle geliyor,
İsrailliler vizesiz.
MUHAMMET
EMİN AKBAŞOĞLU (Çankırı) – Sataşma yok, açıklama var. 
FİLİZ
KERESTECİOĞLU DEMİR (Ankara) – Sadece duruma açıklık vermek yani…
BAŞKAN
– Konuştunuz.
FİLİZ
KERESTECİOĞLU DEMİR (Ankara) – Çünkü benim…
BAŞKAN
– Ama grup başkan vekillerine -siz de yaptınız- biliyorsunuz, biraz daha farklı
bir şeye veriyoruz yani. 
MAHMUT
TANAL (İstanbul) – Başkan, Filistinliler Türkiye’ye vizeyle geliyor,
İsrailliler vizesiz geliyor. Böyle bir şey olabilir mi?
BAŞKAN
– Nasıl, Sayın Tanal?
MAHMUT
TANAL (İstanbul) – İsrailliler Türkiye’ye vizesiz geliyor, Filistinliler
Türkiye’ye vizeyle geliyor. 
BAŞKAN
– Anlamadım Sayın Tanal, söz mü istiyorsunuz?
MAHMUT
TANAL (İstanbul) – Böyle istikrarsızlık…
BAŞKAN
– İstemiyorsunuz, anladım.
Sayın
Kerestecioğlu, tamam, peki. 
Buyurun.
23.- Ankara Milletvekili Filiz Kerestecioğlu Demir’in,
Mavi Marmara Anlaşması’nın altında “Kudüs” yazdığına ilişkin açıklaması
FİLİZ
KERESTECİOĞLU DEMİR (Ankara) – Ben sadece, Meclis tutanaklarında da olan,
oylama kayıtlarında da olan yapılan bir sözleşmeyi bir kere daha hatırlatmak
isterim. Umarım Filistinli gençler bunu da biliyorlardır, Mavi Marmara
Anlaşması Filistin için yapılan zulme karşı, oraya giden insanların
öldürülmesinden sonra, mağdur olanların tazminatlarının hiçe sayıldığı…
Anlaşmanın altında “Tel Aviv” yazmıyordu, “Kudüs” yazıyordu. 
Herhâlde
Filistinli gençler bunu bilselerdi, “İsrail’in başkenti Kudüs.” dediğini bilselerdi
Erdoğan için aynı şeyleri düşünmezlerdi.
Teşekkürler.

MUHAMMET
EMİN AKBAŞOĞLU (Çankırı) – Bir açıklama yapmak istiyorum ben de kısa, çok kısa,
bir dakikayı da bulmayacak.
BAŞKAN
– Sayın Akbaşoğlu, birer dakika toplamda tabii uzuyor da…
Buyurun.
24.- Çankırı Milletvekili Muhammet Emin Akbaşoğlu’nun,
Ankara Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; bakın,
Birleşmiş Milletler Genel Kurulunda kabul edilen bir küresel belge var,
Türkiye'nin öncülüğünü çektiği; en yeni, en taze, küresel bir belge, herkes
için bağlayıcı. İslam İşbirliği Teşkilatı Dönem Başkanı sıfatıyla, bütün İslam
ülkelerinin, 60 ülkenin ortak iradesiyle bunu Birleşmiş Milletlere Sayın Recep
Tayyip Erdoğan’ın liderliğinde Türkiye taşıdı ve orada 130 ülkenin, Amerika’nın
başını çektiği 9 ülkeye karşı aldığı bir karar var: “Kudüs ebedî olarak
Filistin’in başkentidir.” Geçerli olan hüküm budur.
Teşekkür
ederim. (AK PARTİ sıralarından alkışlar)
MEHMET
RUŞTU TİRYAKİ (Batman) – Karar öyle değil. Karar “Filistin’in ebedî
başkentidir.” şeklinde mi, Birleşmiş Milletlerde alınan karar?
ENGİN
ALTAY (İstanbul) – Sayın Başkan, efendim, biz de sisteme girdik. 
BAŞKAN
– Sayın Altay, buyurun.
25.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ENGİN
ALTAY (İstanbul) – Ben de biraz yorum yapayım Başkanım, her konuşmacıdan sonra
yorum yapmak âdet oldu madem.
BAŞKAN
– Birer dakikaya indirdik yalnız, kesiliyor otomatik.
ENGİN
ALTAY (İstanbul) – Biz de mikrofonsuz konuşuruz o zaman, olur. Bir dakika doldu
zaten Başkanım. 
Yani
şimdi, Filistin konusunda Erdoğan’ın karnesi… Şüphesiz, Erdoğan Filistinlilerin
düşmanı değil yani öyle bir iddia da yok. Zaten Filistin’le ilgili, Hükûmetin
Filistin politikasıyla ilgili de hatip bir laf etmedi ama Sayın Akbaşoğlu
konuyu buraya bağladı. Nasıl bağladı? Birleşmiş Milletler Genel Kurulunda “’Kudüs
Filistin’in başkentidir.’ diye bir karar alındı, bunda Erdoğan’ın katkısı
oldu.” dedi. Eksik, “Doğu Kudüs” diye bir karar alındı. O zaten genel bir
kabul, bütün dünya milletler ailesi bakımından, sadece İslam coğrafyası, İslam
ülkeleri bakımından değil, Doğu Kudüs’ün Filistin’in başkenti olduğu çok geriye
dönük, üzerinde tartışması bile olmayan bir mesele. Ama orta yerde, ambargoyu
kaldırmazsan, özür…
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Vermiyor musunuz? Kimseye vermeyeceksiniz, kesin?
BAŞKAN
– Kâfi, kimseye vermiyorum bundan sonra. 
ENGİN
ALTAY (İstanbul) – Ama grup başkan vekillerinin lafı böyle kesilirse
milletvekillerine ne yaparsınız siz, bilmiyorum. 
BAŞKAN
– Bir dahakinde, bir dahaki konuşmacıda yorum yaparız.
ENGİN
ALTAY (İstanbul) – Neyse… Tutanaklara geçsin.
“İsrail
özür dileyecek.” diyen Erdoğan’ın, “ambargoyu kaldıracak” diyen Erdoğan’ın bu
iki şart yerine…
MUHAMMET
EMİN AKBAŞOĞLU (Çankırı) – Özür dilendi.
ENGİN
ALTAY (İstanbul) – Dilemedi. Kim diledi ya?
MUHAMMET
EMİN AKBAŞOĞLU (Çankırı) – Özür dilendi, evet.
BAŞKAN
– Teşekkür ederiz arkadaşlar.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Cumhuriyet Halk Partisi Grubu adına İstanbul Milletvekili Gamze Akkuş
İlgezdi.
Buyurun
Sayın Akkuş İlgezdi. (CHP sıralarından alkışlar)
Süreniz
on dakika.
CHP
GRUBU ADINA GAMZE AKKUŞ İLGEZDİ (İstanbul) – Sayın Başkan, 2019 yılı bütçe
teklifinin 9’uncu maddesinde Cumhuriyet Halk Partisi Grubu adına söz aldım.
Yüce Meclisi saygıyla selamlıyorum.
Nazım
Hikmet elli yedi yıl önce şu sözlerle sesleniyordu “Senin yolunu gözlüyor
işsizlik, açlık falan, tren kazası, iş kazası, polis copu, hapishane kapısı/Hoş
geldin bebek, hoş geldin, yaşama sırası sende.” diyerek tarihe not düşüyordu.
(CHP sıralarından alkışlar) Evet, o günden bugüne bebelerimizin,
çocuklarımızın, gençlerimizin kaderlerinde ne yazık ki hiçbir şey değişmemiş.
Bakın,
insanın tarihi emeğin tarihinden ayrılamaz bir durumdur. O yüzden, bugün burada
sadece 2019 yılı bütçesini görüşmüyoruz, yarınları tartışıyoruz, aslında, yeni
doğanından 7’sine, 17’sinden 80’ine bir ülkenin geleceğini konuşuyoruz çünkü
görüştüğümüz bu bütçe Türkiye'nin kaderidir. Öyle ki birkaç gün sonra bu
bütçeyle ya sokakları, fabrikaları, okulları ve evleri teslim alan çaresizliği
ve yoksulluğu kabul edeceksiniz ya da gelecek güzel günleri halkımıza
müjdeleyeceğiz çünkü bütçe sadece rakamdan, zamdan, kesintiden, yüzdeden,
ithalat ve ihracat dengesinden, istatistikten ya da dövizin ateşinden ibaret
değildir; bütçeler, insana dair her şeydir, emeğin, emekçinin, emeklinin,
öğrencinin, işsizin, esnafın, çiftçinin namusu demektir. 
Değerli
vekiller, bizler eğer ki millet iradesinin temsilcileriysek 81 milyon
yurttaşımız için hukuk ve adalet yolundan ayrılmadan hak savunuculuğunu
yapmakla görevliyiz. İşte bu nedenle bütün yurttaşlarımızın insan onuruna yaraşır
bir yaşam sürmesi için hep birlikte mücadele etmeliyiz. Bu anlayışla
milyonlarca yurttaşımızın belini büken ekonomik krizin derinleştiği bu süreçte
bütçe görüşmelerini kamu kaynaklarını halk için hakça bölüştürmek, serbest
piyasa ekonomisinin ürünü olan bireyciliği ortadan kaldırmak, kâr için her şey
mübahtır anlayışının bencilliğini yok etmek adına tarihe düşecek bir fırsat
notu olarak görüyoruz. 
Ancak
21 sayfalık bu bütçe teklifinde insanca yaşatacak bir ekonomik düzene rastladık
desek diyemeyiz. Maddeleri aradık taradık da insanları birbirine düşman eden,
ötekileştiren, ayrıştıran nefret söylemini yok edecek yeni bir toplumsal
sözleşme göremedik. Ve her şeyden önemlisi hamasetin olmadığı, kardeşlik,
eşitlik ve özgürlük temelinde şekillenen yeni bir siyasal iklime ilişkin bir iz
bulamadık. Ancak Parlamentonun baypas edildiği bu bütçenin bir teslimiyet
belgesi olarak tarihe geçtiğine tanıklık ediyoruz. Bu bütçenin neden bir
teslimiyet belgesi olduğunu hissediyoruz biliyor musunuz? On altı yıl boyunca
sorunlar çığ gibi büyürken görmezden geldiniz. Bizler “Yasama yetkisi Türkiye
Büyük Millet Meclisindedir, devredilemez.” dedikçe, sizler torba yasalarda
ısrar ettiniz. Yasaları denetimden kaçırarak milletvekillerinin özgür biçimde
çalışmasını engellediniz. Böylece ülkeyi sadece ekonomik darboğaza değil
uçurumun eşiğine getirdiniz. Neticede çareyi yine torbada, torba bütçe
hazırlamakta buldunuz. Bakın, bir bütçe ancak ülkenin içinde bulunduğu durum
göz önüne alınarak hazırlanırsa halkın bütçesi olur. Bizleri bu bütçenin zarar
eden çiftçiye, geçinemeyen emekçiye, yaşamın her alanında ötekileştirilen
kadınlara, istihdamdan dışlanan gençlere, atanmayan öğretmenlere, şiddete
uğrayan sağlık emekçilerine, güvenlik soruşturmalarına takılan doktorlara,
sefalet bütçesine talim eden memura, taşeron baskısı altında her gün ölen
çalışana, vergilerle ezilen esnafa, çay, simide bile muhtaç olan emekliye, iş
arayan işsize can suyu vermesini dilerdik. Ne yazık ki tam tersi bir tabloyla
karşı karşıyayız. 
Değerli
vekiller, bir taraftan enflasyona karşı topyekûn mücadele ederken diğer
taraftan vatandaşa hakkı olanı vermezseniz, tasarruf diyerek garip gurebayı,
fakir fukarayı yok sayarsanız, yetkileri tek kişide toplarsanız bu bütçe olsa
olsa israf bütçesi olur. İsraf bütçelerinde, kullanılmayan köprüden, tünelden
ve otoyollardan döviz üzerinden garantili ödemeler alırsınız ama kemer
sıkmaktan kemikleri sayılan vatandaşı yok sayarsınız. 
Bakın,
bu ülkede tam 16 milyon yoksul var. Ayda 794 lirayla açlık sınırında aile
geçindiren 16 milyon yoksul için tek bir satır yok bu bütçede. Öte taraftan,
her yerde fiyatlar artarken yerinde sayan asgari ücretli de yok bu bütçede.
Bakın, daha geçtiğimiz gün burada bir bakan “Asgari ücretli daha az fatura
ödüyor.” dedi. Sayın Bakan, bu bir lütuf değildir ki. Verin 6 milyon asgari
ücretliye hak ettiğini, faturasını da ödesin, insanca da yaşasın. Zira günde on
beş saat çalıştırılan ücretliler asgari değil, insanca yaşam istiyorlar sizden.

Bakın,
nasıl ki güneşi balçıkla sıvayamazsak asgari ücretliden esirgediğiniz artışla
güçlü bir ekonomi yaratamazsınız. Peki, kaybedilecek neyimiz kaldı diyen
işçilere ne diyeceğiz? Bu bütçede, payına daima yokluk, ölüm, çile düşen
işçiler de unutulmuş. Az da olsa nefes almak isteyen işçiye bu bütçede yine
açlık sınırının altında bir yaşam reva görülmüş. Oysa ücretleri zamanında
ödenmeyen ya da eksik ödenen onlar. Fazla mesai yaptırılan, yirmi dört saat
dahi dinlenmelerine izin verilmeyen onlar. Kıdem tazminatı hakları en çok ihlal
edilen, kölelik düzeninde taşerona mahkûm edilen onlar. İş cinayetlerine kurban
giden de onlar. Sadece geçtiğimiz dört senede 1 milyon 108 bin 600 emekçi iş
kazası geçirmiş, 5.916’sı hayatını kaybetmiş yani haftada 25 işçimiz iş
cinayetine kurban gitmiş. Durum böyleyken, hayatta kalmayı başarabilen emekçiye
“Ölüm hep bana, bana mı düşer usta?” demek kalıyorsa bu bütçe israf bütçesidir.
Ülke kaynakları toplumun yüzde 1’inin ihtiyaçlarına göre seferber ediliyorsa bu
bütçe israf bütçesidir.
Değerli
vekiller, yıllarca uyardığımız hâlde “İtibardan tasarruf edilmez.” dediniz,
Türkiye’yi en sonunda israf bütçesine getirip mahkûm ettiniz. Tasarruf bütçesi
dediğiniz bu teklifle kendi yarattığınız krizi vatandaşın sırtına yüklediniz.
Yatırım ve üretim yerine faizi temel aldınız. Yeni vergiler ve vergi
artışlarını öngören bütçeyle halkımıza acı bir reçeteyi dayattınız. Fakat
milyonların sizden emek ve hak talepleri aynıydı aslında; asgari ücretin
artırılması, maaşların insanca yaşam düzeyine çekilmesi, vatandaştan alınan
verginin makul seviyelere indirilmesi, temel tüketim ürünlerinin lüks olmaktan
çıkarılması, tam istihdamda güvenceli çalışma getirilmesi, borç faizlerinin
silinerek ödeme kolaylığı getirilmesi, eğitim ve sağlığın ulaşılabilir olması
ve bütçesinin en az iki katına çıkarılması, kamu kaynaklarının ekonomik ve
sosyal ihtiyaçlar için kullanılmasını istiyorlardı. 
Oysa
neresinden tutsak elimizde kalan bu bütçeyi milyonlara dayatıyorsunuz. Bakın, 1
milyon 198 bin kadın koruma kararı aldırmışsa, beş yılda 406 bin kadın şiddete
uğramışsa, sekiz yılda 2.082 kadın öldürülmüşse, 2017’de sadece İŞKUR’a
başvuran kadın sayısı 2 milyona ulaşmışsa, 20 milyon kadın istihdamda yoksa,
kız çocuklarının yüzde 34’ü eğitimden erken ayrılıyorsa ve toplumsal cinsiyete
duyarlı bütçe hazırlanmamışsa kadına düşman, emeğe düşman ve demokrasi düşmanı
bu bütçeye “hayır” diyoruz. (CHP sıralarından alkışlar) 
Cezaevinde
annesiyle kalan 743 çocuk uçurtmaya hasretse, on iki senede en az 159 bin çocuk
cinsel istismara uğramışsa, dokuz yılda 204 bin çocuk doğum yapmışsa, çocuk yaşta
evlendirilen 667 kız çocuğumuz varsa, çocukları istismar eden 288 bin şüpheli
varsa, sadece 2017’de 2.056 çocuk cezaevine girmişse, suça sürüklenenlerin
sayısı 53 bini geçmişse, çocuklar her köşe başında uyuşturucuyla
zehirleniyorlarsa, çalışmak zorunda kalıp liseyi terk eden 1 milyon 395 bin 621
çocuk açık lise okuyorsa çocuklarımıza düşman refah, güvenlik ve eğitim
düzeylerini artırmayan bu bütçeyi kabul etmiyoruz. (CHP sıralarından alkışlar) 
İcra
dosyaları 7 milyona dayanmışsa, beş yılda İŞKUR kapısını aşındıran 25 milyona
aş yoksa, saatte 6 engelli yurttaşımız iş arıyorsa, geçtiğimiz on altı yılda
intihar eden 44.277 kişi varsa, geçim sıkıntısından canına kıyan sayısı 4 bini
aşmışsa, hakkında işlem yapılan şüpheli sayısı 12 milyona yaklaşmışsa yani her
7 vatandaştan biri zanlıysa, A’dan Z’ye alfabenin tüm harflerini kullandığınız
cezaevi nüfusu 259 bine ulaşmışsa, ihtişamdan değil, insan yaşamından tasarruf
eden bu bütçeyi hazırlayanlara iade ediyoruz. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
GAMZE
AKKUŞ İLGEZDİ (Devamla) – Çünkü bütçe hakkını böyle açık biçimde talan ederseniz
Türkiye’yi bir kurumsal devlet olmaktan uzaklaştırırsınız. Kaddafi’nin
Libyası’ndaki gibi duble yollar olan, büyük inşaatları olan ama dünyada yeri
olmayan, kurumsallaşamamış bir çadır devleti hâline getirirsiniz. Bilin ki bu
suça biz ortak olmayacağız. 
Ben
sözlerime Nazım Hikmet’in şiiriyle gene son veriyorum:
“Büyük
insanlığın toprağında gölge yok 
sokağında
fener 
penceresinde
cam 
ama
umudu var büyük insanlığın 
umutsuz
yaşanmıyor.”
Unutmayın,
umut özgür kılar, korku tutsak eder. 
İçinde
insana ve yaşama dair en ufak bir iz barındırmayan bu bütçeye rağmen umudunu
yitirmeyen, yaşamak için direnen genci, yaşlısı, kadını, erkeği tüm halkımızı
saygı ve hürmetle selamlıyorum. (CHP sıralarından alkışlar) 
BAŞKAN
– Şimdi, şahsı adına Kütahya Milletvekili Ceyda Çetin Erenler. 
Buyurun
Sayın Çetin Erenler. (AK PARTİ sıralarından alkışlar) 
Süreniz
beş dakika. 
CEYDA
ÇETİN ERENLER (Kütahya) - Sayın Başkanım, değerli milletvekilleri; 2019 Yılı
Merkezi Yönetim Bütçe Kanunu Teklifi’nin 9’uncu maddesi üzerine şahsım adına
söz almış bulunmaktayım. Genel Kurulumuzu ve ekranları başında bizleri izleyen
tüm vatandaşlarımızı saygıyla selamlıyor, çalışmalarımızın ve çıkacak olan
bütçemizin milletimiz ve ülkemiz adına hayırlara vesile olmasını temenni
ediyorum.
Millî
ve manevi değerlerimizden aldığı güçle 80 milyon vatandaşımızın partisi olmanın
gayretiyle ülkemiz için büyük hizmetler, büyük reformlar kazandıran iktidarımız
bu on altı yıllık süreçte ekonomimizi 4 katından fazla büyütmüştür. 2002
yılında 36 milyar dolar olan ihracatımız 2018 yılı sonu itibarıyla 170 milyar
dolar seviyesine ulaşmıştır. Gayrisafi yurt içi hasılamız 226 milyar dolardan
850 milyar dolara çıkmıştır. AK PARTİ hükûmetlerimiz döneminde eğitimden
sağlığa, adaletten güvenliğe, ulaşımdan tarıma, sanayiden sosyal yardımlara
kadar ülkemize her alanda sayısız projeler kazandırılmış, dünya çapında ses
getiren büyük projelerin temelleri atılmıştır. Dünyanın en büyüğü olma
özelliğini taşıyan ve 60 ülkeyle birlikte 20 trilyon dolarlık ekonomileri
birbirine bağlayan İstanbul Havaalanımızın açılışı, yine kendi alanlarında çok
önemli yatırımlar olan Star Rafinerisinin ve TANAP Projesinin açılışları
gerçekleştirilmiştir. Karadeniz’in altından ülkemize bağlanan Türk Akımı Gaz
Boru Hattı Projesi de çok önemli bir strateji olmuştur.
Sayın
Başkanım, değerli milletvekilleri; hepimizin de malumu olduğu üzere savunma
sanayisinde yüzde 20’lerde olan yerlilik ve millîlik oranı bugün yüzde 65’lere
ulaşmıştır. Savunma, havacılık ve uzay teknolojilerinin her alanında söz sahibi
olma yolunda hızla ilerleyen ülkemizde Ali Kuşçu’dan ve Uluğ Bey’den bu yana
büyük hayalimiz olan Türkiye Uzay Ajansı kurulmuştur. 
AK
PARTİ hükûmetlerimiz bugün olduğu gibi yarın da projelerini bir bir
gerçekleştirmeye devam edecek, ülkemizi yüksek gelirli ülkeler arasına
çıkaracak küresel bir güç olma yolundaki ilerleyişini sürdürecektir.
Cumhurbaşkanımız Sayın Recep Tayyip Erdoğan önderliğinde azimle ve özveriyle
çalışarak 2023, 2053 ve 2071 hedeflerimize emin adımlarla ve milletimizle birlikte yürümeye
devam edeceğiz. 
2002 yılından bugüne ülkemize yapılan sayısız
yatırımlardan 12 milyar 872 milyon 979 bin liralık yatırımla Kütahya’mız da
istifade etmiştir. Coğrafi konumu, lojistik avantajı ve devletimizin sağladığı
yatırım teşvikleriyle, ulusal ve uluslararası ekonomik faaliyetlerde aranılan
tüm nitelikleri fazlasıyla taşıyan Kütahya’mız, yerli ve yabancı yatırımcılar
için de bir fırsat şehridir. Bu sayede, yetiştirdiği evlatlarla, yönettiği
boyla koskoca bir cihan imparatorluğunun temellerini atan Hayme Ana’nın
yaşadığı, Kurtuluş Savaşı’nın zaferle sonuçlandığı, kuruluşun ve kurtuluşun
şehri Kütahya’mız, sanayi şehri olma yolunda da hızla ilerlemektedir. Yüz
yıllar boyunca güzellikleriyle şairlere ilham veren Kütahya’mızı bir de Hazreti
Mevlana’nın oğlu Sultan Veled’in şu beyitleriyle ifade etmek isterim:
“Kütahya’da bir ay kalana ne mutlu. 
İki ay kalacak olursanız, daha müstefid ve münfeyiz
olursunuz. 
Kütahya kusursuz bir güzeldir. 
Böyle kusursuz güzele zeval olur mu?
Ya Rab, bu memlekete kaza, bela verme. 
Cennet, Kütahya’nın ya altındadır ya üstünde. 
Feda olsun Lahor, Keşmir, Tebriz Kütahya’ya.”
Sayın Başkan, değerli milletvekilleri; çeşitli
zenginliklere sahip birbirinden değerli 12 ilçemizle, tarih, kültür, sanat,
termal, doğa turizmiyle yatırım fırsatları şehri olan Kütahya’mızın
keşfedildikçe kendine hayran bırakan bir çeyiz sandığına benzediğini ifade ediyor,
siz değerli vekillerimizi ve bizleri izleyen tüm vatandaşlarımızı bu
zenginlikleri keşfetmeye, çeyiz sandığımızı aralamaya davet ediyorum. 
Sözlerime son verirken, Gazi Meclisimizi, Genel
Kurulumuzu ve aziz milletimizi saygıyla selamlıyorum. (AK PARTİ sıralarından
“Bravo” sesleri, alkışlar, İYİ PARTİ sıralarından alkışlar)
BAŞKAN – Teşekkür ederim. 
Şimdi şahsı adına Bursa Milletvekili Erkan Aydın. 
ESİN KARA (Konya) – Sayın Başkan…
MUHAMMED LEVENT BÜLBÜL (Sakarya) – Sayın Başkan, kayda
geçmesi için bir şey söyleyebilir miyiz efendim? 
BAŞKAN – O zaman, hatipten sonra söz vereyim. 
Buyurun Sayın Aydın. (CHP sıralarından alkışlar)
ERKAN
AYDIN (Bursa) – Sayın Başkan, değerli milletvekilleri; 2019 Yılı Merkezi
Yönetim Bütçe Kanunu Teklifi’nin 9’uncu maddesi üzerine söz almış
bulunmaktayım. Hepinizi sevgi ve saygıyla selamlıyorum.
“Cumhurbaşkanlığı
hükûmet sistemi” diye dünyanın hiçbir yerinde olmayan bir sistemin ilk
bütçesini yaklaşık on gündür konuşuyoruz. “Cumhurbaşkanlığı” diyorsunuz ama
kendi aranızda konuşurken “Başkan” diyorsunuz; “hükûmet sistemi” diyorsunuz,
gene konuşurken “yürütme” diye adlandırıyorsunuz ama sistemin adı, buradan,
“hükûmet sistemi.” 
Şimdi,
ne demiştiniz 2017 referandumunda sandığa giderken? “Eski parlamenter sistem
hantal, hızlı değil, bürokrasi ağır. Sistemi hızlandıracağız.” Gerçekten o
konuda hızlı çıktınız, hızlandı birtakım şeyler. Ne oldu? Hızla borçlandık,
hızla yoksullaştık, hızla paramızın değeri aşağı doğru indi, hızla bütün ülke
olarak aşağı doğru çekiliyoruz; bu konuda gerçekten haklısınız! 
Şimdi,
bu bütçeye bakıyoruz; 9’uncu madde neyle ilgili? Yatırımlarla ilgili ama hepi
topu sadece 10 milyarlık bir yatırım; bunun yanında, 117 milyar TL’lik bir faiz
ödemesi koyduğunuz bir bütçe teklifi. 
Sayın
Cumhurbaşkanı bir çok konuşmasında, özellikle emeklilere, yaşı yüksek olanlara
defaatle diyor ki: “Gençlere eski Türkiye’yi anlatın. Eski Türkiye nasıldı, onu
öğrensinler.” Şimdi, biz de eski Türkiye’nin nasıl olduğunu Arnavut Selim’den
dinleyelim. 
Arnavut
Selim şöyle demiş: “Toplaşın, anlatıyorum. Yaşım 53. SGK emeklisiyim. 14
yaşımdan beri çalışıyorum. Ellerinizden öper, 2 ikiz kızım var. O dönemlerde
kredi kartımız yoktu, o yüzden bakkala falan borç yapardık ama süpermarketler
olmadığı için eve haciz gelmezdi. Sendikalar vardı; tamam, öyle “hö hö”
korkutmasa da Devrimci İşçi Sendikası (DİSK) üyesi isen adamı öyle kapının
önüne koymaya patronun potkası sıkmazdı. Devlet memuruna it muamelesi yapmaya
kimsenin yüreği yetmezdi; 657 sıkı Kanun’du. Öğretmen saygı görürdü ama ana baba
gelip höt höt edemezdi, onlar da öğrencilerine tecavüz etmezdi. Öğretmenlerden
gizli sigara içmek cesaret isterdi ama okul önünde uyuşturucu satmak kimsenin
aklına bile gelmezdi. Komşunun çocuklarını istediğin gibi öper koklardın, kimse
‘Ulan, çocuğu taciz mi edecek?’ diye aklından geçirmezdi. İnanan inanmayan
herkes çocuklara melek gözüyle bakardı. Mahallenin imamından dayak yemek işin
şanındandı, taciz edilmek akla bile gelmezdi. Babana gidip ‘Cemil Hoca sırtımda
sopa kırdı.’ dedin mi ‘Vay haylaz!’ der bir araba da sopa o atardı ama ‘Sana
başka bir şey yaptı mı?’ diye sormazdı. Baban emekli olmaya yaklaştı mı ananla
beraber iki göz oda bakardın çünkü ikramiyen ona yeterdi. Ne kadarın varsa ev
alırken ‘Allah kerim.’ deyip eşten dosttan yardım isterdin, kimse ‘Yüzde 70
enflasyon var.’ deyip ‘Dolar vereyim, dolar alırım.’ demezdi. Sana kuyruğuna,
tüp kuyruğuna girerdin ama o kuyruklarda tanışıp evlenenlerin hikâyelerini
dinlerdin. Semtlere göre okul farkı yine vardı ama kimsenin anası babası ‘Benim
çocuğum onunla bununla aynı sınıfta olmaz.’ diyemezdi, ayıptı, günahtı,
gerçekten de Allah’tan da kuldan da utanırdı insanlar. Gırgır ve Hey 1 milyon
satardı. Bu mizah dergileri ne kadar siyasetçi varsa toptan giydirirdi ama
hiçbir siyasetçi bunlara ilişemezdi çünkü bilirlerdi, arkasından Fırt ve Çarşaf
da o siyasetçilere sarar, hele hele Oğuz Aral’a laf edecek siyasetçi zaten
sahadan silinirdi. Ulan, Atatürk’e ‘ayyaş’ demek ne demek? Evi işgal edilir,
kolpası İstanbul’u dağıtırdı be! Bir siyasetçi ‘Ananı da al git.’ ‘affedersin,
Ermeni’ ‘Kız mıdır kadın mıdır?’ ‘Alevi’ diye sözler ağzına alamazdı.
Siyasetçilerin hepsinin diploması vardı ama mesela Ecevit ‘Benim üniversite
diplomam var.’ demezdi. Hırsızlık olmaz mıydı? Tabii ki olurdu ama o adam
sahadan silinirdi ister Başbakanın yeğeni isterse İSKİ Müdürü olsun.” 
Son
bir şey söyleyeyim “Ulan, aynı ceketle, aynı pantolonla yıllarca okula gittim
de gelecekten korkmadım. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
ERKAN
AYDIN (Devamla) – …Hep gülecek, sevinecek bir şeyler buldum ama on altı yıldır
hem gelecekten hem de çocuklarımın geleceğinden korkuyorum, siz de korkun.”
diyor Arnavut Selim. (CHP sıralarından alkışlar)
Arkadaşlar,
on altı yılın sonunda hem bu bütçeyle hem de ülkenin geldiği durumla… Aslında
evet, bizim de Cumhurbaşkanının dediği gibi, gençlere yaşı yetenlerin bu güzel
Türkiye’yi, evet yoksul, evet geliri fazla değil ama mutlu, gelecekten umutlu,
fakir de olsa birbiriyle komşuluk içerisinde olan insanları anlatmamız gerekiyor
ve bu yoksulluk bütçesini, bu fakire fukaraya hiçbir şey vermeyen bütçeyi
onaylamadığımızı ve “hayır” oyu vereceğimizi buradan bildiriyor, Genel Kurula
saygılarımı sunuyorum. (CHP sıralarından alkışlar)
BAŞKAN
– Teşekkür ederim.
Sayın
Kara, buyurun. 
V.- AÇIKLAMALAR (Devam)
26.- Konya Milletvekili Esin Kara’nın, “Cennet ya
burasıdır ya buranın altındadır.” sözünün Alaaddin Keykubat tarafından Konya
Beyşehir için söylendiğine ilişkin açıklaması
ESİN
KARA (Konya) – Teşekkür ederim Sayın Başkanım. 
Kıymetli
hatibimizi dikkatle dinledim. Vatanımızın her karışı şehit kanlarıyla
sulanmıştır ve her şehri birbirinden güzeldir. Kütahya da eminim çok güzel bir
şehrimizdir yalnız “Cennet ya burasıdır ya buranın altındadır.” sözü Büyük
Selçuklu Hükümdarı Alaaddin Keykubat tarafından Konya Beyşehir için
söylenmiştir. Beyşehir, Selçuklu’nun yazlık başkentidir ve Türk Patent
Enstitüsünden biz bunun patentini aldık. 
Bunu
bilgilendirmek istedim efendim. 
Teşekkür
ederim. (MHP sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi değerli arkadaşlar, 9’uncu madde üzerinde soru-cevap işlemi yapıyoruz;
beş dakika soru, beş dakika cevap. 
Sayın
Gaytancıoğlu, buyurun. 
OKAN
GAYTANCIOĞLU (Edirne) – Teşekkür ederim Sayın Başkan. 
AKP’nin
tarım politikası artık tamamen iflas etmiştir. Gıda fiyatlarını düşüremeyen
AKP, üreticiyi desteklemek yerine çözümü sürekli ithalatta görmüştür. Gıda
fiyatları sürekli enflasyonun üzerinde artışlar göstermiştir. Neden acaba?
Çünkü döviz artıyor, dövizle satın aldığımız gübre, ilaç ve mazotun fiyatı da
sürekli artıyor.
Yine,
maalesef üretebileceğimiz hâlde yem ham maddelerinin yarısını ithal ediyoruz.
Ne mi ithal ediyoruz? Mısır, soya, ayçiçeği, buğday, arpa; işte, bunlar yem ham
maddeleri. Türkiye'de yem fiyatları neden artıyor sanıyorsunuz? Kısacası
çiftçimiz mazot, gübre ve ilaca çalışıyor, yeme çalışıyor; cebine para
girmiyor, artık borçlarını da ödeyemiyor. Hükûmet yüksek girdi maliyetlerinin
nedenlerini ortadan kaldırmak yerine çözümü ithalatta aramaktadır. 
Şimdi
sorum şu: Ne zaman bu politikadan vazgeçeceksiniz? Yani ne zaman ürün
fiyatlarına destekleme, girdi fiyatlarına indirim yapacaksınız?
BAŞKAN
– Sayın Şeker…
İLYAS
ŞEKER (Kocaeli) – Teşekkür ediyorum Sayın Başkan.
AK
PARTİ hükûmetleri olarak 2019 bütçesinde yine ülkenin kalkınması ve büyümesi
için yatırıma 65,1 milyar TL kaynak ayırıyoruz. Bu bütçede nerelere yatırım var
ve kimler var? Kalkınmaya, büyümeye, refaha, eğitime, üretime, tabii ki
istihdama yani gençlerimize, ailelerimize, işçimize, esnafımıza, çiftçimize,
öğrencimize, mazlum ve mağdur insanlara, projesi olan gençlerimize ve
yatırımcılarımıza, en son terörist ve terör yuvaları yok oluncaya kadar terörle
mücadele için iç güvenliğimize, daha güçlü bir ülke için dış güvenliğimize bu
bütçede yer var. 2019 yılı merkezî bütçede bunların hepsi var. Yani 82 milyon
insanımız var. Bunun için öncelikle Cumhurbaşkanlığı sisteminin bu ilk
bütçesini hazırlatan Sayın Cumhurbaşkanımıza, hazırlayan ekibe, günlerce
çalışan Plan ve Bütçe Komisyonu Başkanına ve üyelerine, sabahlara kadar
görüşmelere katılan saygıdeğer milletvekillerine ve bizlerle birlikte çalışan
personele teşekkür ediyorum.
BAŞKAN
– Sayın Gürer…
ÖMER
FETHİ GÜRER (Niğde) – Teşekkür ederim Sayın Başkan.
Taşeronda
çalışan binlerce işçiye söz verildiği hâlde kadro verilmedi. Belediyede
taşeronda çalışanlar şirketlere aktarıldı, esas kadro ve eşit işe eşit ücret
verilmedi. Taşeronda sürekli işçi kadrosuna geçen işçiler kamu iş toplu
sözleşmesine dâhil edilmedi. Geçiş süreci diye 2020 Ekimine kadar Yüksek Hakem
Kurulu toplu sözleşmesine tabi tutulup eski kadrolu işçilerin faydalandığı tüm
haklardan mahrum bırakıldı. Enflasyon farkından taşeronda geçenler
faydalanamıyor. Enflasyon yüzde 25’lerde ama emekçiler 4+4’e mahkûm ediliyor.
Tayin hakları dahi yok. Taşerondan kadroya geçirilenler 2019 sözleşmesine dâhil
edilmelidir. Güvenlik soruşturması gerekçisiyle işten çıkarılanlar işe
alınmalıdır. KİT ve bakanlıklarda taşeronda kalanlara derhâl kadro
verilmelidir. 4 Aralık öncesi ihalesi bittiği için işsiz kalanlar, 4 Aralık
sonrası işe başlayıp kadrosuz kalanlara da
mutlaka kadro verilmelidir. Taşeronla ilgili sorun toptan...
(Mikrofon
otomatik cihaz tarafından kapatıldı) 
BAŞKAN
– Sayın Arslan...
KAZIM
ARSLAN (Denizli) – Hazine ve Maliye Bakanına soruyorum:
1)
Sayıştayın 2017 raporundaki tespitine göre, Yatırımcı Tazmin Merkezi SPK
bünyesinde tüzel kişiliğe sahip ayrı bir kurumdur. SPK tarafından kesilen idari
para cezalarının bir kısmı bu kurumun gelirleri arasında yer almaktadır.
Raporun 36-43 sayfalarında yer bulan “SPK tarafından kesilen idari para
cezalarının bir kısmı yönetim zafiyetinden dolayı hâlâ tahsil edilememiştir...”
Bu konuda herhangi bir soruşturma başlatacak mısınız?
2)
Yatırımcı Tazmin Merkezi raporu, iflas idarelerinin içinde bulunduğu durumu ve
adalet sisteminin geldiği noktayı ortaya koymuştur. 1994 yılında yaşanan
ekonomik krizde iflas eden aracı kurumlarda parası batan yatırımcıların
zararlarını tazmin etmek için 1999 yılında bir fon kurulmuş ancak on sekiz yıl
geçmesine rağmen, hak sahiplerinin belirli bir kısmına ödeme yapılabilmiş, bir
kısmının da hakkı verilmemiştir. Bu konuda bir çalışmanız olacak mıdır? Bu
borçlar ne zaman ödenecektir?
BAŞKAN
– Sayın Vahapoğlu...
MUSTAFA
HİDAYET VAHAPOĞLU (Bursa) – Sayın Başkan, değerli milletvekilleri; Avrasya
Ekonomik Birliği isimli bölgesel kuruluşun internet sitesindeki haritada
Türkiye’nin üzerine “Ermenistan Cumhuriyeti” yazıldığı görülmektedir. Bu durum
bir hata sonucu olamaz ve kabul edilemez. Avrasya Ekonomik Birliğinin internet
sitesinde yer alan söz konusu haritanın düzeltilmesi için Dışişleri Bakanlığınca
anılan kuruluş ve Moskova’daki merkezine ev sahipliği yapan Rusya Federasyonu
nezdinde gerekli girişimde bulunulması gerekmektedir.
Genel
Kurula saygılarımı arz ederim.
BAŞKAN
– Sayın Köksal...
BURCU
KÖKSAL (Afyonkarahisar) – Sayın Başkan, OHAL Komisyonuna bugüne kadar 130 binin
üzerinde müracaat yapılmıştır. Bunların yaklaşık 40 bini değerlendirilmiş ve
2.700 kişi işine geri döndürülmüştür. Takipsizlik veya beraat kararı aldığı
hâlde yani yargıda masumiyetini ispat ettiği hâlde işine geri dönemeyen
KHK’liler vardır, işe iade talepleri reddedilmiştir bu insanların. Bu
Komisyonda yargıda aklanmış olmanın geçerli bir kriter olmadığı, eğer ilgili
kurum amiri olumlu referans vermezse yargıda aklanmış bile olsa kişinin işine geri dönemediği iddiaları dolaşmaktadır
ortalıkta. Bu iddialar doğru mudur? Doğruysa çok vahim iddialardır ki kişinin
aklanmış olmasına rağmen yargı kararına güvenmeyen bir İçişleri Bakanlığı
komisyonu mevcuttur. Eğer yargı kararına güvenmiyorsanız, bu kişileri sadece
ilgili kurum amirine göre işten atıp veya işe geri iadelerine bu şekilde karar
veriyorsanız, niye yargılama yapıyorsunuz. 
BAŞKAN
– Evet, cevap için Sayın Komisyon Başkanı, buyurun. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ediyorum
Sayın Başkan. 
9’uncu
madde, yatırımcı harcamalarını düzenleyen madde. Burada 2019 yılı yatırım
programına ek yatırım cetvellerinde yer alan projeler dışında herhangi bir
projeye harcama yapılamayacağı, yıllara sâri işlerdeyse ise bir işin ihale
edilebilmesi için gerekli ödeneğe ilişkin şartlar düzenlenmektedir.
Aynı
şekilde, merkezî yönetim kapsamındaki kamu idarelerinin yatırım programında
ödenekleri toplu olarak verilmiş projeler ve projelerin alt projeleriyle ilgili
değişiklikler konusunda uyacakları esaslar düzenlenmekte.
Merkezî
yönetim kapsamındaki kamu idarelerinin bütçelerine yatırım projeleriyle ilgili
olarak yapılacak ödenek, ekleme, devir ve aktarma işlemlerinin 2019 yılı
programının uygulanması, koordinasyonu ve izlenmesine dair kararda yer alan
usul ve esaslara göre yatırım programıyla ilişkilendirileceği de hükme
bağlanmaktadır.
2019
yılı yatırım programında ek yatırım cetvellerinde yıl içinde yapılması zorunlu
değişikliklerin 2019 yılı programının uygulanması koordinasyonu ve izlenmesine
dair kararda yer alan usullere uyularak yapılacağına dair hükme de yer
verilmektedir.
Son
olarak da (5)’inci fıkrada da Yatırım İzleme ve Koordinasyon Başkanlıkları
aracılığıyla yaptıracağı işlere ilişkin ödeneklerden kullanılmayanların 2019
yılı bütçesine devren kaydedilecek ödeneklerin yatırım programında yer alan
projelerle ilişkilendirilmesi sağlanmaktadır. 
Aynı
şekilde, daha önce bu yedek ödeneklere ilişkin bir soru gelmişti, Sayın
Şeker’dendi galiba. 5018 sayılı Kanun’un 23’üncü maddesinde Merkezi Yönetim
Bütçe Kanunu’nda belirtilen hizmet ve amaçları gerçekleştirmek ve bütçelerde
öngörülmeyen hizmetler için gerektiğinde aktarma yapılmak üzere yedek ödenek
bulundurulabileceği ve bu ödeneklerden aktarma yapmaya Cumhurbaşkanının yetkili
olduğu hüküm altına alınmıştır.
2019
bütçesinde de yedek ödenekler için toplam 7 milyar 866 milyon lira ödenek
öngörülmüştür. Bu ödenek bütçenin uygulanması esnasında ek ödenek
ihtiyaçlarının karşılanması amacıyla ilgili kuruluş bütçelerine
aktarılmaktadır. Geçmiş yıllarda da yedek ödenekler büyük ölçüde yatırım
harcamaları için kullanılmıştır. Aynı şekilde, geçmişteki bütçe kanunlarında bu
yedek ödeneklere ilişkin olmak üzere Maliye Bakanı yetkilendirilmişti, şimdi de
Hazine ve Maliye Bakanı yetkilendirilmektedir. 
Burada
hep gündeme geldiği için tarımla ilgili bir iki veriyi de paylaşmak istiyorum.
Bir kere, ithalat ve ihracat oranlarına baktığımızda, 2003-2018 döneminde, 14,6
milyar dolar değerinde 52 milyon ton ithalat yapılmışken 26,1 milyar dolar
değerinde 66 milyon ton ihracatın yapıldığını görüyoruz. Burada, baktığınızda,
ihracatta 11,5 milyar dolar fazlalık ve miktarda ise 14 milyon tonun üzerinde
bir ürünün ihraç edildiği görülüyor.
2018
yıl sonu dikkate alındığı zaman, son on altı yılda, bütün kesin hesapları,
bütçeleri de incelediğimizde 117,4 milyar lira nakit hibe desteği sağlandığını,
2019 yılında ise destek miktarlarının bu seneye göre yani 2018’e göre yüzde
10,7 oranında artırılarak 16,1 milyar olarak planlandığını görüyoruz. Bu süreç
içerisine baktığımızda, gübre ve yemden alınan KDV’nin kaldırıldığını, mazot
maliyetlerinin yüzde 50’sinin desteklendiğini ve mazot ve gübreye bugüne kadar
da 17,3 milyar liralık bir destek sağlandığını görmekteyiz. Aynı şekilde, alan
bazlı destekler kapsamında mazot, kimyevi gübre, organik tarım uygulamaları ve
fındık üreticilerine yönelik desteklerler ile 5 dekar ve altındaki küçük aile
işletmelerine de baktığımızda toplamda bu süreç içesinde, 2003-2018 döneminde
37,2 milyar lira çiftçilerimize destek ödendiğini görüyoruz. 
Teşekkür
ediyorum Sayın Başkan. 
BAŞKAN
– Teşekkür ederim. 
Değerli
arkadaşlar… 
MAHMUT
TANAL (İstanbul) – Süre var Sayın Başkan. 
BAŞKAN
– Dokuz saniye. Sende değil zaten. 
Buyurun
Sayın Aydın…
İBRAHİM
AYDIN (Antalya) Sayın Başkanım, çok teşekkür ediyorum. 
2016’da
yaşadığımız sıkıntılı süreçten sonra 2017’de süratle toparlanan turizm
sektörümüz, 2018’in üçüncü çeyreği itibarıyla yüzde 23’lik artış oranıyla
yaklaşık 32 milyon turiste ulaşmıştır. Bu sayının yıl sonu itibarıyla 40 milyon
rakamını aşarak Türkiye rekorunun kırılacağı anlamına gelmektedir. Ancak ana
hedefimiz, turist sayısının yanı sıra, turizm gelirini artırmak olacaktır.
Turizmin başkenti Antalya’mızda turist sayımız 13 milyonu aşarak tüm zamanların
rekorunu kırmıştır. Önümüzdeki sene ise çok daha iyi bir turizm sezonu bizleri
bekliyor. 2019 erken rezervasyon satışları geçen senenin çok üstünde rakamlarla
başladı. Bu amaçla ülkemizde turizm yatırımlarını cazip hâle getirecek
hazırlıklarda da sona geldik. 
2019
yılı bütçemizin ülkemize ve milletimize hayırlı olmasını diliyorum. 
Teşekkür
ediyorum. 
BAŞKAN
– Böylece 9’uncu madde üzerindeki görüşmeler tamamlanmıştır.
9’uncu
maddeyi oylarınıza sunuyorum: Kabul edenler... Kabul etmeyenler... 9’uncu madde
kabul edilmiştir.
Birleşime
on dakika ara veriyorum. 
Kapanma Saati: 17.16
ÜÇÜNCÜ OTURUM
Açılma Saati: 17.26
BAŞKAN: Başkan Vekili Mustafa ŞENTOP
KÂTİP ÜYELER: Mustafa AÇIKGÖZ (Nevşehir), Barış KARADENİZ (Sinop)
-----0-----
BAŞKAN
– Türkiye Büyük Millet Meclisinin 37’nci Birleşiminin Üçüncü Oturumunu
açıyorum. 
2019
Yılı Merkezi Yönetim Bütçe Kanun Teklifi’nin görüşmelerine devam ediyoruz.
Komisyon
yerinde. 
10’uncu
maddeyi okutuyorum:
Mahalli idarelere ilişkin işlemler
MADDE 10- (1)
Hazine ve Maliye Bakanlığı bütçesinin;
a) 12.01.32.00-06.1.0.07-1-05.2 tertibinde yer alan
ödenek, 13/1/2005 tarihli ve 5286 sayılı Kanun uyarınca il özel idarelerine
devredilen personelin aylık ve diğer her türlü mali ve sosyal haklarına ilişkin
ödemelerini karşılamak üzere il özel idarelerine,
b) 12.01.32.00-06.1.0.08-1-07.1 tertibinde yer alan
ödenek, Köylerin Altyapısının Desteklenmesi Projesi (KÖYDES) kapsamında
köylerin altyapı ihtiyaçları için il özel idareleri ve/veya köylere hizmet
götürme birliklerine,
c) 12.01.32.00-06.1.0.09-1-07.1 tertibinde yer alan
ödenek, Su Kanalizasyon ve Altyapı Projesi (SUKAP) kapsamında belediyelerin
içme suyu ve atık su projelerini gerçekleştirmek üzere İller Bankası Anonim
Şirketine,
tahakkuk ettirilmek suretiyle kullandırılır. SUKAP
kapsamında ihtiyaç olması hâlinde genel bütçe kapsamındaki ilgili kamu idaresi
bütçesine veya özel bütçeli idare bütçesine ödenek aktarılabilir. Bu fıkra
kapsamında ilgili idarelere yapılan Hazine yardımları haczedilemez ve üzerine
ihtiyati tedbir konulamaz.
(2) Birinci fıkranın (a) bendine göre yapılacak
ödemelere ilişkin usul ve esaslar İçişleri Bakanlığı ile Hazine ve Maliye
Bakanlığı tarafından birlikte belirlenir.
(3) Birinci fıkranın (b) ve (c) bentlerinde yer alan
ödeneklerin, 2019 Yılı Yatırım Programında belirlenmesini müteakip, KÖYDES
Projesi için iller bazında; SUKAP için ise belediyeler bazında dağılımı,
kullandırılması, izlenmesi ve denetimine ilişkin usul ve esaslar Cumhurbaşkanı
tarafından karara bağlanır.
BAŞKAN
– 10’uncu madde üzerinde İYİ PARTİ Grubu adına Bursa Milletvekili Ahmet Kamil
Erozan.
Buyurun
Sayın Erozan. (İYİ PARTİ sıralarından alkışlar)
Süreniz
on dakika.
İYİ
PARTİ GRUBU ADINA AHMET KAMİL EROZAN (Bursa) – Sayın Başkan, değerli
milletvekilleri; ayın 17’sinde, iki gün evvel, Dışişleri Bakanlığı bütçesiyle
ilgili konuşmamı “Beni izlemeye devam ediniz.” diye bitirmiştim. İzin
verirseniz bugün bıraktığım yerden devam edeceğim.
Dış
politika nedir? Dış politika tabii ki güvenliktir, tabii ki istikrardır, tabii
ki barıştır ama bunun ötesinde, hem ekonomidir hem kalkınmadır. 
“Niye
ekonomidir?” diye sormak gerekirse şu unsurları vurgulamak isterim: Suriye
politikasındaki hatalar yapılmasaydı bugün neredeydik? Borsa çakılmasaydı
neredeydik? Döviz kuru hop oturup hop kalkmasaydı neredeydik? Papaz krizi
olmasaydı neredeydik? Bazı Avrupa ülkelerine “faşist” ve “Nazi” demeseydik
bugün acaba neredeydik? Ben size söyleyeyim nerede olacağımızı: Eğer bu
söylediğim ve geçen günkü konuşmamda da değindiğim hatalar yapılmasaydı, bugün,
emeklilikte yaşa takılanlar kanunu 40 defa çıkarılmış olurdu, 3600 gösterge 40
defa verilmiş olurdu, asgari ücretten vergi alınmaması çok çok defa
gerçekleşmiş olurdu. Maalesef bunlar yapılmadı ama buna mukabil “Rus uçağını
ben düşürdüm.” diye iktidarın çeşitli liderleri birbiriyle yarıştı. 
Ben
bugün -eleştirilerden ziyade- yapılmaması gerekenlere değil, yapılması
gerekenlere değineceğim ve bunu da tabii ki müstakbel iktidar adayı bir parti
olarak gündeme getireceğim, dile getireceğim.
İYİ
PARTİ’nin uygulayacağı dış politikada popülizme yer olmayacaktır. Dış
politikamız olgulardan ve gerçeklerden hareket edilerek, barışçı ve akılcı bir
yaklaşımla uygulanacaktır. Dış politika konularının iç politika malzemesi
hâline getirilmesinden özellikle kaçınılacaktır. Dış politikamızın
uygulanmasında öncelikle millî birliğimizin, ülke bütünlüğümüzün ve millî
güvenliğimizin korunması ve pekiştirilmesi temel hedefimiz olacaktır. Dış
politikamız, tarihten gelen kazanımlarımız, coğrafyamızın zenginlikleri,
ülkemizin stratejik ve jeopolitik konumu temelinde siyasal bir gerçekçilikle
oluşturulacak, Türkiye’nin egemenlik haklarının ve çok boyutlu menfaatlerinin
korunması esas alınacaktır. Büyük Atatürk’ün “Yurtta sulh, cihanda sulh.”
düsturu temelinde uluslararası hukuku esas alan, caydırıcı, dengeli, barışçı,
etkin, akıllı, kararlı, saygın, güvenilir, istikrarlı, gerçekçi; sadece
sorunların çözümünü değil, krizlerin önlenmesini de hedefleyen; müttefiklik ve
ortaklık vecibelerinin yerine getirilmesini öngören; dostluk, iyi komşuluk ve
iş birliğine dayalı; diğer ülkelerin egemenliğine ve toprak bütünlüğüne saygılı,
sonuç odaklı bir dış politika uygulanacaktır. Türkiye dış politikada değerli
yalnızlıktan kurtarılacaktır. Ülkemizin son zamanlarda dinî, mezhepsel ve
toplum mühendisliği yaklaşımlarıyla içine itildiği Orta Doğululaştırma
yanlışına son verilecektir.
Kurucusu
veya üyesi olduğumuz uluslararası kuruluşlardaki sorumluluklarımız, taraf
olduğumuz ikili ve çok taraflı anlaşmalara ve ahde vefa ilkesine uygun olarak
yerine getirilecektir. Komşu, müttefik ve ortaklarımızın da Türkiye'ye karşı
ahdî yükümlülüklerini yerine getirmesi konusunda kararlı, ısrarlı ve takipçi
bir tavır sergilenecektir. Millî bir dış politikanın izlenmesinin ön şartı olan
kurumsal kimliği, gelenekleri ve profesyonel yapısı güçlü bir Dışişleri
Bakanlığı kadrosu yeniden ihdas edilecek ve korunacaktır.
Türkiye-Avrupa
Birliği ilişkilerinin ve tam üyelik perspektifinin Türkiye için olduğu kadar
Avrupa Birliği için de önemli olduğunu düşünmekteyiz. Sağlıklı bir ilişki
zeminine oturmuş Türkiye-AB ilişkilerinin sadece iki taraf açısından değil,
Orta Doğu, Kafkasya, Balkanlar ve Doğu Akdeniz için de önem taşıdığı
düşüncesindeyiz. Bu çerçevede, İYİ PARTİ Avrupa Birliğiyle ilişkilerde
tarafların karşılıklı çıkarlarını temsil edecek bir ilişki zemininin
oluşturulmasını sağlayacak ve tam üyelik istikametinde yürüyecektir.
Orta
Doğu’da barışı korumak, iş birliği fırsatlarını artırmak, saldırmazlık ve iyi
komşuluk ilişkilerini geliştirmek üzere, kimsenin iç işlerine müdahale
etmeksizin bölgenin sorunlarına sahip çıkılacak, bölge ülkelerinin kendi çözüm
süreçlerini oluşturmalarına katkıda bulunulacak, bu ülkelere yakın ve uzak
coğrafyalardan gelecek dış müdahaleleri önlemek, barış, güven ve huzur ortamını
sağlamak üzere bölge ülkeleriyle yakın iş birliği içinde çalışılacaktır. 
Partimiz,
Kıbrıs Rum tarafının, adanın ortak sahibi olan Kıbrıs Türk halkının doğal
kaynaklar üzerindeki asli haklarını göz ardı ederek Kıbrıs Adası’nın
etrafındaki hidrokarbon kaynaklarında araştırma faaliyetlerinde bulunmasına
karşıdır. Kıbrıs Rum Yönetiminin bu tek yanlı faaliyetlerinin ve Türkiye'nin
münhasır ekonomik bölgesine tecavüz teşkil eden hareketlerinin önlenmesi için
kararlılıkla çalışılacaktır.
Türkiye,
komşusu, müttefiki ve AB çerçevesinde ortağı Yunanistan’la ilişkilerini
istikrarlı, dostluk, iyi komşuluk ve iş birliği temelinde yürütecektir. İki
devlet arasındaki sorunların diyalog ve müzakere yöntemleriyle çözümlenmesi
için iyi niyetli ve samimiyetle çalışacağız. Çalışmalarımızda 1923 Lozan ve
1947 Paris Anlaşmalarını ve iki devlet arasında kurulmuş bulunan stratejik dengeyi
esas alacağız.
Aynı
uluslararası örgüt ve ittifaklar içinde olunmasına rağmen uluslararası hukuk ve
anlaşmaların temel hükümlerine aykırı davranışlarla Türkiye Cumhuriyeti’nin
haklarını ve egemenliğini ihlal eden yaklaşımlar karşısında, ülkemizin Ege’deki
haklarının korunmasında ve ihlallerin önlenmesinde kararlı davranacağız. 
Karadeniz’i
coğrafi konumu itibarıyla çevremizdeki ülkelerin somut iş birliğine imkân
sağlayacak bir bölge olarak görmekteyiz. 
Küresel
anlamda terörle mücadele bugün uluslararası ilişkilerde ve ülkelerin dış
politikalarında çok önemli bir yer işgal etmektedir. Savaş ve iç çatışmalar
nedeniyle yaşanan dış göçler dünya barışını tehdit eder hâle gelmiştir. Bu göç
eğilimlerinin yan ürünü olarak ortaya çıkan insan, silah ve narkotik kaçakçılığı
gibi vakalar da sorunla mücadelenin sadece ulusal değil, uluslararası alanda da
sürdürülmesini gerekli kılmaktadır. 
Türklüğü
reddedenlerin Türk dünyasıyla ilintileri kalmamıştır. Tek bir örnekle keyfiyeti
vurgulamak isterim: “Borç alan emir alır.” sözünün doğru olduğu, Doğu
Türkistanlı kardeşlerimizin içine düşürüldüğü durumdan ötürü maalesef bir kez
daha teyit olunmuştur. Dünya âlem konuya eğilmiş ve takipçisi olmuşken iktidar,
Çin Halk Cumhuriyeti yetkililerine “Doğu Türkistan’ı ziyaret edip duruma bir
bakalım.” dahi diyememiştir. İktidar, ısrarlı sorgulamalarımıza rağmen Uygurlu
kardeşlerimiz konusunda üç maymunu oynamayı tercih etmektedir. Maalesef, Ahıska
Türkleri, Türkmenler ve Kırım Tatarlarının durumları da pek farklı değildir. 
Yurt
dışındaki soydaşlarımızın aynen ülkemizdeki vatandaşlarımıza yapıldığı gibi
bölünmüş olmaları, dış politikanın önemli kaldıraçlarından biri olan bu
toplulukların etkinliğini gündemden düşürmüştür. “Bizden olanlar” ve
“diğerleri” tanımlaması Batı Trakya’daki ve Bulgaristan’daki Türk
azınlıklarına, Kosova’daki Türklere, Kuzey Kıbrıs Türk Cumhuriyeti’ndeki
soydaşlarımıza, Suriye ve Irak’taki Türkmenlere de uygulanmıştır. 
Avrasya
coğrafyasına yayılmış olan Türk dünyası dış politikanın önemli bir boyutunu
teşkil etmektedir. Ortak tarih ve kültürü paylaştığımız bu topraklardaki
milyonlarca insan kardeşçe kucaklanacaktır. Avrasya coğrafyasının ayrılmaz
parçası olarak gördüğümüz Balkanlardaki soydaşlarımız da yaşadıkları ülkeler
ile Türkiye arasında dostluk köprüsünü teşkil edeceklerdir. 
Vatandaşlarımızın
Avrupa’ya gurbetçi olarak gidişlerinden bu yana altmış yıla yakın bir süre
geçmiştir, günümüzde dördüncü nesle erişilmiştir. İşçi olarak gidenlerin
torunları bugün bulundukları ülkelerde işveren konumuna gelmişlerdir. 
İYİ
PARTİ olarak biz, bu soydaşlarımızın öz benliklerini, dillerini, dinlerini, örf
ve âdetlerini muhafaza ederek ülkesinde yaşadıkları devletlerin de güven
duyulan birer vatandaşı olmalarını, kültürel renkleriyle ve zenginlikleriyle
içinde bulundukları toplumun hayatını zenginleştirmelerini, yaşadıkları ülkenin
dilini öğrenmelerini teşvik edeceğiz.
Sözlerime
son vermeden, yurt dışındaki vatandaşlarımızın seçimden seçime değil, her gün
kucaklanması gerektiğine inancımızı belirterek bu vatandaşlarımızın ve soydaşlarımızın
da dillendirilmesini talep ettikleri ve çözüm bekleyen sorunlarını sıralamakta
fayda görmekteyim.
(Mikrofon
otomatik cihaz tarafından kapatıldı)
BAŞKAN
– Buyurun.
AHMET
KAMİL EROZAN (Devamla) – Ne yazık ki ne Sayın Dışişleri Bakanı ne de diğer
partiler bu konulara değinmemişler. Birkaç örnek sayacağım izin verirseniz. 
Mavi
kartlı vatandaşlarımızın kredi çekmesi yönünde oluşan engeller kaldırılmalıdır.
Nüfus kayıt örneği istendiğinde “kayıt kapalı” uyarısı kredinin alınmasına
engel teşkil etmektedir. 
Kişisel
bilgilerin paylaşılmış olmasından duyulan rahatsızlıklar artmaktadır. 
Özellikle
yurt dışında yaşayan kadınlarımızın emeklilik haklarını savunmak ve sürdürmek
için gerekli çalışmalar yapılmalıdır. Bu konuda verilen vaatler yerine getirilmelidir.
Türkiye’ye
temelli dönen Türk vatandaşlarının Alman emeklilik kasasında birikmiş
primlerini iki yıl beklemeden almaları sağlanmalıdır.
Alman
sağlık sigortasından alınan yurt dışı hastalık bakım belgesini Türkiye’de il
sağlık müdürlüğüne onaylatma keyfiyeti ortadan kaldırılmalıdır. 
Türkiye’de
yatırım yapmak isteyenlere finansal destek ve teşvik sağlanmalıdır. 
Uçak
biletlerinin fiyatlarının mesafelerden bağımsız olarak ölçüsüz olduğu bir
ortamdayız. Örneğin Fransa’dan 4 kişilik bir ailenin Türkiye’ye gelip gitmesi 2
bin euroyu bulmaktadır.
(Mikrofon
otomatik cihaz tarafından kapatıldı) 
AHMET
KAMİL EROZAN (Devamla) – Otuz saniyeye ihtiyacım var.
BAŞKAN
– Süreyi aşmadan tamamlayınız.
AHMET
KAMİL EROZAN (Devamla) – Yurtdışında vefat eden vatandaşlarımızın cenaze
işlemlerinde kolaylık sağlanmalı, en az 2 yakının cenaze beraberinde indirimli
olarak seyahat etmesine imkân tanınmalıdır. 
Yurtdışında
yirmi yıl çalışan ve temelli yurda dönüş kararı verenlere vergisiz ve gümrüksüz
araç getirebilme imkânı sağlanmalıdır.
Bazı
Avrupa ülkelerinde koruma altına alınan Türk çocuklarının ailelerinden
koparılmaları önlenmelidir.
Cep
telefonu kayıt, pasaport ve bedelli askerlik ücretlerinde indirime gidilmelidir
ve mümkünse beyin göçü geri çevrilmelidir.
Bu
beklentilerin takipçisi olacağımızı bu vesileyle beyan eder, yurt dışındaki
vatandaşlarımızın dertlerine derman olacak çözümlerin bizler tarafından Türkiye
Büyük Millet Meclisine getirildiğinde iktidarın mutat üzere aleyhte oy
kullanmamasını beklediğimizi de özellikle ifade etmek isterim.
Çok
teşekkür ederim, saygılar sunarım. (İYİ PARTİ sıralarından alkışlar) 
BAŞKAN
– Teşekkür ederim.
Değerli
arkadaşlar, şu bilgisayar sistemiyle ilgili bir sorun var, açıp kapatacağız ama
sisteme giren arkadaşlarımızı elle kaydettik, o sıraya riayet edeceğiz. Tekrar
sisteme girmeniz gerekecek bizim buradan söz verebilmemiz için ama liste
elimizde. 
Şimdi
Milliyetçi Hareket Partisi Grubu adına Ankara Milletvekili Yaşar Yıldırım
konuşacak.
Buyurun
Sayın Yıldırım. (MHP sıralarından alkışlar)
Süreniz
on dakika. 
MHP
GRUBU ADINA YAŞAR YILDIRIM (Ankara) - Sayın Başkan, değerli milletvekilleri;
Milliyetçi Hareket Partisi adına “Mahallî idarelere ilişkin işlemler” başlığı
altında 10’uncu madde üzerine söz almış bulunmaktayım.
Mahalli
idareler dediğimizin bir ismi de yerel yönetimlerdir. Türkiye’de mahalli
idarelerle ilgili ciddi bir sıkıntıyla karşı karşıyayız. Son çıkarılan
Büyükşehir Yasası’yla birlikte kırsal bölgeler, görevi olmadığı hâlde
belediyelere devredilmiştir. Kırsal bölgelerin belediyelere devredilmesiyle
birlikte köylere hizmet götürmede sıkıntılar başlamıştır. Şu anda kış dönemine
girdik, kışı yaşıyoruz. Kışın kar yağışının bol olduğu birçok bölgede yollar
kapalıdır. Belediyeler gereğini yapmamakta veya yapamamaktadır. Kendilerine
sorulduğu zaman yeterli ödeneğin olmadığı, yeterli ödeneğin gelmediği,
ellerinde paralarının olmadığı, hesapların hacizli olduğu gibi benzer
ifadelerle savunmalarla karşı karşıya kalmaktayız. Bu cümleden olarak, bununla
birlikte 51 tane ilimizde de köy hizmetleri görevine devam etmektedir.
Belediyelere köyler devredilmeden evvel köy hizmetleri bakardı ve şu ana kadar
51 ilimizde de köy hizmetleri görevlerine devam ediyorlar. Belediyecilik
beşikten mezara kadar süren ve insanlarımızın ömrünün her safhasında karşı
karşıya kaldığı, ihtiyaç duyduğu bir birim ve bölgedir. Şimdi, buradaki
sıkıntımız, 51 tane ilimizdeki sıkıntı, büyük şehirlerimizdeki sıkıntılar kadar
fazla değil. 51 tane ilimizde köy hizmetleri görevine devam ediyor ve köy
hizmetleri birçok yolu açıyor, birçok yere suyu getiriyor, yolu yapıyor ve
benzeri faaliyetlere devam ediyor. Burada sıkıntımız, Büyükşehir Yasası’nın
gözden geçirilmesidir. Büyükşehir Yasası böyle devam ettikçe ve büyük
şehirlerdeki belediye başkanlarımız ve belediye yönetimleri kırsal kesime bu
gözle baktığı müddetçe kırsal kesimde yaşayan insanlarımızın sıkıntıları
artacaktır.
Kırsal
kesimde yaşayan insanlarımızın göçe zorlanmaması gerekir. Kırsal kesimde
hayatın daha cazip hâle getirilmesi ve desteklenmesi gerekir. Niye desteklenmesi
gerekir? Eğer biz kırsal kesimdekilere orayı cazip hâle getirmez, köyde kalmaya
teşvik etmez, merkezlere, kent merkezlerine doğru göç almalarına vesile olacak
davranış ve fiillerde bulunursak kentlerde yığılma başlar. Kentlerde şu andaki
yığılma daha da fazla artacaktır, kentte bulunan insanlarımıza verilen hizmet
daha az olacaktır. Hava kirliliğinden alın su yetmezliğine, imar
sıkışıklığından ulaşıma kadar birçok problemi kentlerde hep beraber yaşıyoruz.
Bunun içindir ki öncelikle, Türkiye’de ülkemizdeki kırsal kesimde, köylerde
yaşayan insanlarımızın yerlerinde yaşamaları, göç vermemeleri, o bölgede
yaşamlarını daha kaliteli ve daha mükemmel bir hâle getirebilmek için gerekli
teşviklerin ve benzer faaliyetlerin sürdürülmesinde fayda vardır. 
Bununla
birlikte, sayın milletvekilleri, hepimiz Ankara’da yaşıyoruz. Her ne kadar
Genel Kurulun olmadığı zamanlar bazılarınız illerine gidiyor, memleketlerine
gidiyorsanız bile Ankara’dasınız ve Ankara’da Mecliste, evinizde, köyünüzde su
kullanıyorsunuz. Ankara’nın suyu maalesef Ankara’nın kuzeyinden gelir, bütün
barajlarımız Ankara’nın kuzeyindedir. Ankara’nın kuzeyindeki Kızılcahamam,
Çamlıdere ve Kazan bölgesinden içme suyumuz gelir. Buralardaki nehirler üzerine
kurulan barajlar Ankara’nın içme suyunu karşılarlar. 
Yerel
yönetimlerde bir kural vardır; suyu evinde akıtacaksınız, yolu yapacaksınız,
aksi takdirde yerel yönetimler, yerel yönetim değildir. Şu anda, elhamdülillah,
suyumuz musluğu açtığımız andan itibaren Ankara’da akıyor. 
Ankara’nın
kuzeyinde bulunan 4 tane baraj vardır. Bir tanesi yolunuzun üzerindedir,
Kurtboğazı; Çamlıdere otoyolu üzerinde Bayındır; Eğrekkaya ve Akyar Barajları.
Bu barajlar, o bölgede bulunan Kızılcahamam, Çamlıdere, Güdül, Beypazarı ve
Kazan ilçelerimizin içerisinden geçen nehirler üzerine kurulmuştur.
Ankara’ya
getirilen suyla birlikte, o bölgelerde sulu tarım yapan, çeltik eken, marul
eken, fasulye yetiştiren bütün çiftçilerimizin tarımı bitmiştir. Yani, biz
Ankara’ya suyu getirdik, Ankara’da ikamet edenler, Ankara’da oturanlar bu
konfordan yararlanıyor yalnız o bölgelerden getirdiğimiz su ve suyun etrafında
ikamet eden çiftçimiz, vatandaşımız sıkıntıya düşmüştür. 
Diyoruz
ki kentleşme mutlaka olacaktır ama kentleşme civarına zarar vermemelidir. Eğer
kentleşme yapılırken civarına zarar verirse o zararın da bir şekilde
karşılanması gerekir. Bakıyorsunuz, Kızılcahamam’ın bir beldesi vardır Çeltikçi
diye ama çeltik ekilmez. Kızılcahamam pirinci, Türkiye’de en meşhur
pirinçlerdendi. Çok enteresan da bir yapısı vardır -bilenler bilir- şekeri
yükseltmeyen bir pirinçtir, sarımtıraktır ama şu anda 1 kilo pirinç yetişmez.
Yine, pazarlarda “Kızılcahamam fasulyesi” diye satılır ama Kızılcahamam’ın
fasulyesi yoktur çünkü su kalmamıştır, başka yerin fasulyesini “Kızılcahamam
fasulyesi” diye satarlar. Keza Çamlıdere öyle. Beypazarı ve Güdül de bu
ırmakların üzerine yapılan barajdan etkilenmiştir. 
Buradan
bütün yetkililere sesleniyorum, diyoruz ki: Gerek ASKİ olsun gerek Devlet Su
İşleri olsun, eğer bir bölgede kentleşme yapılıyor, o bölgeye su gidiyor ve su
da birilerinin ekmeğine mani oluyorsa onun ekmeğini vereceksiniz. Ankaralı
konfor içerisinde, evinde suyu aksın ama Kızılcahamamlının mağduriyeti,
Çamlıderelinin mağduriyeti, Güdüllünün mağduriyeti, Beypazarlının mağduriyeti
giderilsin. Siyasetçilere düşen budur, bize düşen de budur. Burada Meclise
düşen ayrıca da şudur: Meclisin bütün üyeleri haftanın en az üç günü
Ankara’dadır, birçoğumuz da burada oturuyoruz. Kızılcahamam’ımızın,
Çamlıdere’mizin, Güdül’ümüzün ve Beypazarı’mızın böyle bir sıkıntısı vardır. Bu
sıkıntıyı görmezden gelemeyiz. Kentleşme mutlaka olacaktır, yapılaşma mutlaka
olacaktır ama bu yapılaşmanın başkalarına zararı olmaması gerekir. Bir tarafın
elinden ekmeğini, aşını alacaksınız, bir tarafa konfor getireceksiniz ve o bir taraf
mağdur olacak. Bir günden bir güne de “Sizin mağduriyetiniz nedir, ihtiyacınız
nedir, sıkıntınız nedir? Sizin elinizdeki suyu aldık, ekmeğinizi aldık; ekmeğe,
aşa muhtaç mısınız, herhangi bir sıkıntınız var mı?” diye de sorulmamıştır.
Kızılcahamam, Çamlıdere Ankara’nın ilçesidir. Çoğunun yolu şu anda kapalıdır,
dağ köylerine gidemezsiniz ama sesleri çıkmaz, ağızlarını açmazlar, devlete
sadıktırlar, milletin ferdidirler. Hiçbir zaman için de “Açız, açıktayız,
öldük, kaldık.” diye de bağırmazlar, devletlerini severler ama bu sevginin de
ayrıca bir bedeli olmalıdır. Elinden yiyeceğini içeceğini alıyorsunuz, suyunu
alıyorsunuz. Atası vaktiyle gelmiş, o suyun yanına yurt kurmuş, köy yapmış;
orada çeltik ekiyor, sebze ekiyor, yetiştiriyor, rızkını sağlıyor. Ankara
büyüyor, elindeki suyu Ankara’ya getiriyorsunuz, Ankaralının konforunu yukarı
çıkarıyorsunuz, konforundan aşağı taviz verdirmiyorsunuz ama oradaki insanların
açta, açıkta kalmasına seyirci kalıyorsunuz. Bu ne haktır ne adalettir ne
vicdanlara sığar ne akla sığar. Biz Kızılcahamam’ın, Çamlıdere’nin, Güdül’ün ve
Beypazarı’nın, Kirmir Vadisi’nde bulunan bu ilçelerimizin ve beldelerimizin
mağduriyetini burada dile getirmeyi bir görev bildik. Bu görevden dolayı da
-iktidarı muhalefeti- Mecliste bulunan bütün parlamenter arkadaşlarımızın bu
hususa dikkat çekmelerini ve bu hususta yardımcı olmalarını hepinizden ayrıca
isterim. 
Bununla
birlikte -süremiz bitti- bütçemizin Türk milletine, ülkemize, Meclisimize
hayırlara vesile olmasını Cenab-ı Allah’tan diliyor, hepinizi saygıyla
selamlıyorum.
İyi
günler. (MHP sıralarından alkışlar) 
BAŞKAN
– Teşekkür ederim.
Şimdi,
10’uncu madde üzerinde Halkların Demokratik Partisi Grubu adına Adana
Milletvekili Kemal Peköz. 
Buyurun
Sayın Peköz. (HDP sıralarından alkışlar) 
Süreniz
on dakika. 
HDP
GRUBU ADINA KEMAL PEKÖZ (Adana) – Sayın Başkan, değerli milletvekilleri; bütçe
kanun teklifinin 10’uncu maddesi üzerine grubum adına söz almış bulunuyorum,
Meclisi saygıyla sevgiyle selamlıyorum. 
Bugün
19 Aralık, tarihimizde kara leke olan çok kötü iki tane olayın yıl dönümü. Bir
tanesi, 2000 yılında “Hayata Dönüş Operasyonu” adı altında yapılan ve 28
kişinin hayatını kaybettiği bir olayın yıl dönümü. Hayatını kaybedenleri
saygıyla anıyor, bir daha ülkemizde bunların yaşanmamasını temenni ediyorum. 
Bir
diğeri, Maraş katliamının 40’ıncı yıl dönümü. Maraş katliamı Koçgiri’yle
başlayan, 10 Ekim gar katliamıyla sonlanan bir sürecin ara duraklarından bir
tanesidir. Maraş’ta ciddi bir provokasyon sonucu meydana gelen olaylarda 111
insanımız hayatını kaybetti. Hayatını kaybedenlerin büyük bir kısmı Kürtlerden,
Alevilerden ve demokratlardan oluşuyordu. Maraş katliamı başlamadan önce
Maraş’taki nüfus yüzde 50-yüzde 50 gibi görünüyordu yani Kürtler ile Türkler
yan yana, iç içe, can cana, komşu olarak beraber yaşıyorlardı. Bu katliamdan
sonra insanların çok büyük bir kısmı Maraş’ı terk etmek zorunda kaldı; çoğu
yurt dışına, diğerleri de metropol illere gitti. Şu anda orada kalan nüfus o
anlamda -Alevilerin ve Kürtlerin nüfus oranı- yüzde 15 civarındadır. 
Maraş
katliamı çok sefer anlatıldığı için çok ayrıntıya girmiyorum. Maraş katliamı
olduktan sonra ne oldu? Maraş katliamının mağdurları ve müsebbipleri vardı.
Mağdurlarını savunan 3 avukat; Ceyhun Can 10 Eylül 1979’da, Halil Sıtkı
Güllüoğlu 3 Şubat 1980’de, Ahmet Albay 3 Mayıs 1980’de katledildi. Peki, Maraş
katliamında birinci sanık durumunda olanlara ne oldu? Bunların çoğu yargılandı,
idam cezaları aldılar; Yargıtay cezayı bozdu, 1991 affıyla da tahliye oldular.
Daha sonra, katliamın bir numaralı sanığı milletvekili oldu; onunla
yetinilmedi, İnsan Hakları Komisyonuna alındı; onunla da yetinilmedi, Alevi
çalıştaylarına başkonuk olarak davet edildi ve ağırlandı.
Şu
anda anlatmamın sebebi de olayları kaşımak, tazelemek, yeniden gündeme getirmek
değil; tam tersi, bir daha bu olayların olmaması için, yaşanmaması için
yüzleşmenin gerçekleşmesi, bundan ders alınması ve birlikte yaşama zemininin
daha güçlendirilmesi içindir. Bunun içinse, Genelkurmayın Maraş katliamıyla
ilgili bir arşivi var, bu arşivin mutlaka açılması ve açıklanması gerekiyor.
Rahmetli Bülent Ecevit’in ölümünden sonra kasasında ve çekmecesinde bulunan
Maraş katliamıyla ilgili belgelerin kamuoyuna açıklanması gerekiyor.
Katledilenlerin bir kısmının mezar yerleri hâlâ belli değil. O mezar yerlerinin
belirlenmesi, açıklanması ve ailelerinin, çocuklarının, torunlarının gidip o
mezarları ziyaret edebilmeleri ortamının yaratılması gerekiyor. 
Maraş
katliamında yaşanan acıyla yüzleşilmeli ve bundan sonra bunların olmaması için
yeniden bir yargılanma süreci açılmalı çünkü insan hakları ihlallerinde
yargılanmanın süresinin olmadığını, dolayısıyla zaman aşımına uğranmasının söz
konusu olmadığını düşünüyorum. 
Son
olarak da katliamda yaşamını yitiren insanların yakınlarının, ailelerinin ve
dostlarının Maraş’ta yapmak istedikleri anmalar önündeki engeller kaldırılmalı
ve insanlar rahatça bu anmaları yapabilmelidir. 
Sayın
Başkan, değerli milletvekilleri; Türkiye'nin tüm sorunlarını konuşmak ve çözüm
üretmek için bu Meclisteyiz. Her gün konuşmalar yapılıyor, bu kürsüde değişik
görüşler ifade ediliyor ama sorunlarımız her gün biraz daha artıyor, biraz daha
katmerleniyor, biraz daha çözümsüzlüğe doğru gidiliyor. 
Geçen
gün bir arkadaşımız kürsüde üç tane masum Kürtçe kelime kullandı diye hemen
tepki verildi, hemen karşı çıkıldı. 2009 yılında rahmetli Cumhurbaşkanı Demirel
Moldova’ya gitti, Gagavuzya’nın özerkliğinin 15’inci yılı kutlamaları nedeniyle
Cumhurbaşkanıyla görüştü, Gagavuzlara tanınan haklar nedeniyle Cumhurbaşkanına
berat verdi ve kendilerine teşekkür etti. İki ay önce, yine, şu andaki
Cumhurbaşkanımız Sayın Erdoğan da Moldova’ya gitti. Aynı minval üzere, bunları
dile getirdi ve teşekkür etti, ana dilde eğitimin ne kadar önemli olduğunu
oradaki, meydandaki konuşmasında dile getirdi. 
Değerli
arkadaşlar, hepiniz yurt dışına çıkmışsınızdır. Herhangi birimiz yurt dışına
çıktığımız zaman, kendi dilimizle ya da yaşadığımız ülkenin diliyle -benim
açımdan hem Kürtçe hem Türkçe- bir kelime duyduğumuzda o kelimeyi söyleyen
kişiye döner sempatiyle, gülümsemeyle bakarız. Bunun için bir dil, insanın esas
olması gereken niteliklerinden ve özelliklerindendir. Bunun engellenmesi, buna
karşı çıkılması… Dünyanın her tarafında soydaş diye düşündüğümüz, ırktaş diye
düşündüğümüz ya da mazlum olarak gördüğümüz insanların yanında olmayı biz de
olumlu buluyoruz, buna karşı çıkılacak hiçbir şey de yok. Ama aynı zamanda
Türkiye'de 15 ile 20 milyon arası olduğu söylenen -net rakam nüfus sayımlarında
belirtilmediği için, çıkmadığı için- Kürtlerin kendi dilleriyle eğitim yapabilmelerinin,
kendi dilleriyle yaşamlarını temin edebilmelerinin önündeki engellerin mutlaka
kaldırılması gerekiyor. Bizim bunu anlamamızın, bizim bundan vazgeçmemizin,
bizim bundan farklı bir tavır içerisine girmemizin beklenmesini de doğru
bulmuyorum.
Biz,
bugüne kadar Türkiye dışında bir ülkemiz olsun istemedik, başka bir ülkede
yaşamayı da düşünmedik, çeşitli zamanlarda çoğumuzun, çoğu imkânları olmasına
rağmen bu durumu değerlendirmedik çünkü burası bizim ülkemiz, buranın sorunları
bizim sorunlarımız, buranın acıları da bizim acılarımız. Biraz önce sözünü
ettiğim acılar da dâhil olmak üzere biz acıları yarıştırmıyoruz, ölümleri de
yarıştırmıyoruz, yarıştıranları da doğru bulmuyoruz.
Ben
nasıl ki 13 yaşında 14 kurşunla katledilen Uğur Kaymaz’ın acısını yüreğimde
hissediyorsam, 22 yaşında katledilen Aybüke öğretmenin acısını da eğer kendi
yüreğimde hissetmezsem kendi insanlığımdan şüpheye düşmüş olurum. Sizin de bir
günden bir güne… 6-8 Ekim olayları konuşulurken 53 kişinin katlinden söz
edersiniz ama bir tek kişinin ismini anarsınız. Sizin de aynı empatiyi
göstermenizi, insanları ölüm üzerinden, acı üzerinden, kan üzerinden
ayrıştırmamanızı size öneriyor ve bunu sizden bekliyoruz. 
Türkiye’de
1.982 yayınla Türkiye kültür ve eğitim hayatına katkıda bulunmuş bir
arkadaşınız olarak konuşuyorum, biraz önce söylediklerim gerçek, samimi ve
içten gelen duygularımdır. Biz bu Mecliste yaş ortalaması en genç partiyiz.
Biz, yine, bu Meclisteki kadın temsiliyeti en yüksek olan partiyiz. Yine, dili,
dini, inancı, kültürü farklı olan kesimlerden meydana gelen ve dolayısıyla her
konuda her acıyı hisseden ve dile getiren bir siyasal partiyiz. Tibet’in dinî
lideri Dalay Lama’nın meşhur bir sözü vardır, duymuşsunuzdur kitaplarını
okuduysanız; çok önemserim, der ki: “Kim olursa olsun, düşmanınız bile olsa
yüreğinizde ona karşı kine ve nefrete yer vermeyin çünkü kin ve nefret önce
sizi tüketir. Düşmanınız size yirmi dört saatini ayırmaz ama yüreğiniz yirmi
dört saat sizinle birliktedir ve dolayısıyla kin ve nefret yüreğinizi kanatır.
Ama doğru bildiğiniz, haklı bulduğunuz, bilimsel bulduğunuz, aklınıza yatan
inadınızdan vazgeçmeyin ve bunu mutlaka dile getirin.”
(Mikrofon
otomatik cihaz tarafından kapatıldı) 
KEMAL
PEKÖZ (Devamla) – Başkanım…
BAŞKAN
– Tamamlayalım lütfen.
KEMAL
PEKÖZ (Devamla) – Geçen gün bir yurt gezisi sırasında İskenderun’a gittim,
cemevinde bir yazı gördüm, Hazreti Ali’nin bir ifadesi, diyor ki: “En büyük
cihat, haksızın karşısına geçip ‘Sen haksızsın.’ diyebilmektir.” Biz de burada
haksızlıklara karşı, haksız olana karşı, yanlış olana karşı durmaya devam
edeceğiz. 
Hepinizi
saygıyla, sevgiyle selamlıyorum. (HDP sıralarından alkışlar) 
BAŞKAN
– Şimdi Cumhuriyet Halk Partisi Grubu adına Eskişehir Milletvekili Jale Nur
Süllü.
Buyurun
Sayın Süllü. (CHP sıralarından alkışlar) 
Süreniz
on dakika.
CHP
GRUBU ADINA JALE NUR SÜLLÜ (Eskişehir) – Teşekkür ediyorum Sayın Başkan.
Sayın
Başkan, Sayın Divan, saygıdeğer milletvekilleri; yüce Meclisi saygıyla ve
sevgiyle selamlıyorum.
2019
Yılı Merkezi Yönetim Bütçe Kanun Teklifi’nin 10’uncu maddesi görüşmelerinde
Cumhuriyet Halk Partisi Grubum adına söz almış bulunuyorum.
10’uncu
maddede yer alan mahallî idarelere ilişkin işlemlerde adı geçen mahallî
idareler, daha yaygın tanımlamasıyla yerel yönetimlerle ilgili, bütçe görüşmelerinde
çok tartışmalar yaşandı bu çatı altında. Seçimlerde çok vaatler verildi
meydanlarda ancak belediyecilik anlayışınızı gördük uygulamalarınızda. 
Eski
İstanbul Belediye Başkanı, Genel Başkanınız, şimdiki Cumhurbaşkanının
İstanbul’la ilgili itirafları belediyecilik anlayışınızı ne de güzel
özetleyiverdi. Ne demişti Sayın Erdoğan kadim ve müstesna bir şehir olarak
nitelendirdiği İstanbul’la ilgili, hatırlatmak isterim: “Biz bu şehrin
kıymetini bilemedik, biz bu şehre ihanet ettik, hâlâ da ihanet ediyoruz, ben de
bundan sorumluyum.” 
Bakın,
İstanbul’a ihanet ettiğini itiraf eden anlayışın yeni planları ne? Görüşmekte
olduğumuz 10’uncu maddeyle, kaldırılan Yüksek Planlama Kuruluna bağlı olan
ödeneklerin dağılımı, kullandırılması, izlenmesi ve denetlenmesi, 2019 Yılı
Bütçe Kanun Teklifi’nde Cumhurbaşkanına bağlanıyor. Bitti mi? Hayır. Bakın,
daha neler var. 
Önümüzdeki
hafta Meclise gelmesi planlanan torba yasanın 48’inci maddesiyle, belediyelere
talep etmeleri hâlinde yardım ödeneğinin ödenmesi yetkisi Cumhurbaşkanına
bağlanıyor. Bu düzenlemelerle, Cumhurbaşkanına, bu ödenekten, yardım nitelikli
projelerin gerçekleşmesi adı altında belediyeye para aktarma yetkisi
tanınmaktadır.
Bütçenin
kullanılmasını düzenleyen hiçbir nesnel dayanak yok. Tümüyle, verilecek keyfî
kararlar, kaynakların adil kullanılmasını engelleyecektir. Bitti mi? Hayır.
Bütçeden payına düşecekleri dört gözle bekleyen rant baronlarını çok
sevindirecek başka müjdeler de var. Yine, bu torba içine sıkıştırılan 68’inci
maddeyle şehirlerde teleferik, monoray, monoküler, metro ve şehir içi raylı
ulaşım sistemlerinin yapımının bakanlıkça üstlenilmesinin ardından istenilen
bir kuruluşa devredilmesi ve ilgili belediyelerin genel bütçe ve vergi
gelirleri tahsilat toplamı üzerinden ayrılacak paylardan kesilmesi ve
usullerinin belirlenmesi Cumhurbaşkanına devrediliyor. Bu da keyfî ve kayırmacı
bir sonuç doğuracaktır. 
Kriterlerin
yasada belirtilmeden kesilmesi, esas ve usullerinin Cumhurbaşkanınca
belirlenmesi, seçimle iş başına gelen yerel yönetimlerin yetkisinin
gasbedilmesidir. Yetki gasbı olmasının yanı sıra tek adam keyfiyetine dayalı
merkezî yönetimin güçlendirilmesi, Avrupa Yerel Yönetim Şartnamesi’nin yerinden
yönetim ilkesinin ihlal edilmesidir. 
Yerinden
yönetim ilkesini zedeleyen bir diğer uygulama da ağustos ayı içinde belediyeye
kaynak kullanımının Tek Hazine Kurumlar Hesabı altında toplanmasıdır. Bu
düzenlemeyle yerel yönetimler üzerindeki merkeziyetçi siyaset ve vesayet
pekişmiş, belediyelerin mali yapılanması ve kararlar üzerinde merkezî baskı artmıştır.

Diğer
yanda 2012 yılında siyasi hesaplarla çıkartılan 6360 sayılı Büyükşehir
Belediyesi Yasası güya yerel yönetimlerin güçlendirilmesi adı altında
yapılmıştı. Bu yasayla 14 büyükşehir belediyesi, 25 ilçe belediyesi kurulmuş;
30 il özel idaresi, 635 belde belediyesi kapatılmış; 16.561 köy idaresinin
tüzel kişiliği ortadan kalkmıştı. Kendinden kilometrelerce ötedeki ilçelere,
beldelere, güya mahalle statüsüne kavuşturulan köylere sınırlı bütçelerle
hizmet götürmek zorunda kalan büyükşehir belediyeleri sorun yaşamakta ve
maliyetler artmaktadır. Bu yasayla, köylerin varlığı, tarımsal üretim, kırsal
kaynakların yönetimi göz ardı edilmektedir. Kapatılan beldeler, 16.561 köy
yeterli hizmet alamamakta, oralarda yaşayan vatandaşlarımız tabi oldukları Büyükşehir
Belediyesi Yasası’yla zor durumda kalmaktadır. Bir yanda yerel güçlendirme
adına belediyelerin sorumluluk alanlarını genişletme -ancak orada yaşayanların
alacakları hizmetin niteliği ve niceliği düşmekte- diğer yanda merkezî
yönetimin yetkilerini artırarak, halkın taleplerini sorgulamadan, yereldeki
ihtiyaçları bilmeden, dayatmacı anlayışla tüm yetkileri tek elde toplama. Bu,
akıl almaz bir çelişkidir.
2019
yılı bütçe teklifinin 10’uncu maddesi ve gelecek olan torba yasanın
maddeleriyle Cumhurbaşkanının yerel yönetimler üzerinde yetkileri
artırılmaktadır. Burada şu soruyu sormak lazım: İstanbul’a ihanet ettiğini
itiraf eden anlayış, kendinde topladığı yetkilerle diğer şehirlere ihanet
etmeyeceğinin garantisini nasıl verecektir? Topladığı yetkilerle diğer
şehirlere ihanet etmeyeceğinin garantisini verecek olsa bile bu hikâyenin sonu
ne olacaktır? Ben size ne olacağını söyleyeyim: Bu yetkilerle paylaştıracağınız
rant pastasını beton baronları alıp gidecek; yine hesabı, bu borcun yükünü
halkımız ödeyecektir.
Sayın
milletvekilleri, tablo çok açık, siyah ve beyazın farkı kadar açık. Bakın,
burada yer alan 10 tane belediye İnsani Gelişme Endeksi’nde… Bunlar Cumhuriyet
Halk Partili belediye başkanları tarafından yönetilen belediyeler. Biz
Cumhuriyet Halk Partili belediye başkanlarımızla gurur duyuyoruz. (CHP
sıralarından alkışlar) Peki, bu tabloda AKP’li belediyeleri görebiliyor muyuz?
Hem de iktidar kaynaklarını tamamen elinde tutan AKP’li belediye başkanları bu
tabloda yer alabiliyor mu?
RECEP
ÖZEL (Isparta) - Hiç görmüyoruz, ne olduğunu bilmiyoruz ki. Okunmuyor,
okunmuyor.
JALE
NUR SÜLLÜ (Devamla) - Ne yazık ki hayır ama AKP’li belediye başkanlarının
başarılı olduğu başka bir tablo da bu: Borç sıralamasında ilk 10’a giren
belediyeler sıralamasında AKP’li belediyeler ilk 10’a çok da güzel giriyorlar
sevgili arkadaşlar. 
RECEP
ÖZEL (Isparta) – 31 Martta göreceğiz başarıyı, başarısızlığı.
JALE
NUR SÜLLÜ (Devamla) – Yerelde yaşayanların birbirinden farklı ihtiyaçlarını
sınırlı bir bütçeyle karşılamak zorunda olan yerel yönetimlerin üstlendikleri
zorlu görevleri başarması ancak bütüncül, rantçı bakış anlayışından uzak bir
vizyon ve misyonla olanaklıdır. Bunun, sınırlı bütçe ve olanaklarla
Eskişehir’de nasıl başarıldığını on dokuz yıl belediyelerde bu ekibin bir parçası
olan biri olarak yakından biliyorum. 
Sayın
milletvekilleri, geçmişte ev sahipliği yaptığı uygarlıklarla adı gibi eski bir
şehir olan Eskişehir, son yıllarda tüm Türkiye’ye örnek gösterilen, şehir
turizminin öncüsü bir şehir hâlini aldı. Türkiye’ye örnek gösterilen bir şehir
olarak, farklı siyasi partilerden belediyeciler Eskişehir’i ziyaret ediyorlar
ve bizim belediyelerimizden brifing alıyorlar. Şehirde yaşayanlar ise
Eskişehir’de yaşamaktan, Eskişehirli olmaktan gurur duyuyorlar. En güvenilir
iller sıralamasında dünyada 12’nci, Türkiye’de de tek belediye olarak 1’inci
sırada yer alan Eskişehir’in sokaklarında güvenle ve mutlu yürüyor benim
şehrimin insanları. (CHP sıralarından alkışlar) Bugünlerde ise Londra, New
York, Barselona, İstanbul, Antalya, Bursa gibi -AKP’li belediyeler de var
içinde, dikkatinizi çekiyorum- 193 belediyenin yer aldığı yarışmada, şehircilik
dönüşümü yarışmasında finale kalmanın gururunu yaşıyor Eskişehirliler. Evet,
Eskişehir’de bu başarıldı çünkü Eskişehir’deki belediye başkanlarımız şehre
ihanet etmedi. Ortaya çıkan başarının rantı da tüm şehirde yaşayanlarca ortak
bölüşüldü. 
Değerli
milletvekilleri, belediyelerimize kara bir bulut gibi çöken AKP rant ve talan
zihniyetinin dizleri üzerine çöktüğünü göreceğimiz günlerin yakın olduğunu
müjdelemek istiyorum. Kişi başına düşmesi gereken 15 metrekare yeşil alanın 8
metrekareye düştüğü ülkemizde, günah çıkarmaktan öteye gitmeyen millet
bahçeleriniz de sizleri kurtaramayacak.
(Mikrofon
otomatik cihaz tarafından kapatıldı) 
JALE
NUR SÜLLÜ (Devamla) – Ek süre alabilir miyim Sayın Başkan?
BAŞKAN
– Buyurun.
JALE
NUR SÜLLÜ (Devamla) – Teşekkür ediyorum Sayın Başkan.
Beton
yığınları arasında nefes alamayarak, termik santrallerle zehirleyerek beden
sağlığını; yoksulluklarla, ayrıştırmalarla ruh sağlığını bozduğunuz
vatandaşlarımızı tedavi etmek için diktiğiniz devasa şehir hastaneleri de sizi
kurtaramayacak. 
Evet,
geldiğiniz gibi gidiyorsunuz, çılgın projelerinizi de alıp gidiyorsunuz.
Belediye seçimleriyle geldiniz, belediye seçimleriyle gidiyorsunuz. (CHP
sıralarından “Bravo” sesleri, alkışlar) Gelirleri hakça değil rant çevrelerine
bölüştürdüğünüz için gidiyorsunuz. Mutlu bir azınlık, mutsuz bir çoğunluk
yarattığınız için gidiyorsunuz. Garabet bir yasayla güya mahalle statüsüne
kavuşturduğunuz köyleri boşalttığınız ama şehirlere yerleştirdiğiniz insanları
şehirlileştiremediğiniz için gidiyorsunuz. Kısaca, siz şehirlerimize ihanet
ettiğiniz için gidiyorsunuz. Ne diyelim, yolunuz açık olsun.
Genel
Kurulu saygı ve sevgiyle selamlıyorum.
Teşekkür
ediyorum Sayın Başkan. (CHP sıralarından alkışlar)
BAŞKAN
– Teşekkür ederim.
IV.- BAŞKANLIĞIN GENEL KURULA SUNUŞLARI (Devam)
A) Çeşitli İşler (Devam)
3.- Başkanlıkça, Genel Kurulu ziyaret eden
Türkiye-Avrupa Birliği Karma Parlamento Komisyonu Eş Başkanı Manolis
Kefalogiannis ile beraberindeki heyete "Hoş geldiniz." denilmesi
BAŞKAN
– Değerli arkadaşlar, bugün misafirimiz çok. 
Sayın
Milletvekilleri, Türkiye-Avrupa Birliği Karma Parlamento Komisyonu Eş
Başkanları Sayın Manolis Kefalogiannis ve Sayın İsmail Emrah Karayel ile
Komisyon üyeleri Genel Kurulumuzu ziyaret ediyorlar. Kendilerine Meclisimiz
adına “Hoş geldiniz.” diyorum. (Alkışlar)
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi, şahsı adına Aydın Milletvekili Metin Yavuz.
Buyurun
Sayın Yavuz. (AK PARTİ sıralarından alkışlar) 
Süreniz
beş dakika. 
METİN
YAVUZ (Aydın) – Sayın Başkan, değerli milletvekilleri; 2019 yılı bütçesi
üzerinde şahsım adına söz almış bulunmaktayım. Bu vesileyle, yüce heyetinizi ve
bizleri televizyon ekranlarından izleyen aziz milletimizi saygıyla
selamlıyorum.
AK
PARTİ iktidarıyla birlikte, köylerin altyapısının desteklenmesi yani KÖYDES
projesi 2005 yılında başlatılmıştır. Hükûmetlerimiz döneminde, KÖYDES
projesiyle, yolu ve içme suyu bulunmayan köy kalmamıştır. Cumhurbaşkanlığı
hükûmet sistemiyle birlikte, İçişleri Bakanlığı bünyesinde bulunan Mahalli
İdareler Genel Müdürlüğü kaldırılmış ve Çevre ve Şehircilik Bakanlığı
bünyesinde Yerel Yönetimler Genel Müdürlüğü kurulmuştur. Böylece, yerel
yönetimlerin hizmet sunum kalitesinin arttırılması, hizmet standartlarının
geliştirilmesi ve yerel yönetimlere rehberlik edilmesi noktasında daha verimli
çalışmalar yapılacaktır. Proje kapsamında 2005-2018 yılları arasında toplam 12
milyar 232 milyon 508 bin TL kaynak kullanılmıştır. 2018 yılı için ayrılan
ödenek 1,5 milyar TL’dir.
İçme
suyu bulunmayan 4.729 adet köyümüzde şebekeli içme suyu tesisi yapılmış, içme
suyu yetersiz 58.279 köyümüzde içme suyu tesisleri yenilenmiştir. İçme suyu
tesisi yapılan ve mevcut tesisleri yenilenen, iyileştirilen 63.024 köye ve
bunun bağlamında toplamda 17 milyon 441 bin 703 vatandaşımıza hizmet
götürülmüştür. Bunlara ilave olarak da 17 adet gölet, 762 adet sulama tesisi ve
19 adet hayvan içme suyu göleti tamamlanarak 69.924 hektar tarımsal alana
sulama hizmeti götürülmüş, bu bağlamda 79.488 çiftçi ailesinin de bu hizmetten
yararlanması sağlanmıştır.
Atık
su için 372 adet foseptik ve arıtma tesisi tamamlanarak 531 üniteye hizmet
götürülmüş ve 307.869 vatandaşımızın bu hizmetlerden faydalanması sağlanmıştır.
Yerel
yönetim hizmetlerine katkı sağlayacak çalışmalara daha da önem vermekteyiz. Bu
çalışmalardan biri de e-Belediye Projesi’dir. Belediyelerin artan görevlerini
etkin şekilde yerine getirebilmelerini sağlayacak hizmet sunum modellerinin
geliştirilmesini sağlayacak ve belediyelerin vatandaşına sunduğu birçok hizmeti
e-devlet kapısı üzerinden verilebilecektir. Sistemin tam olarak yürürlüğe
girmesiyle en az 3 milyar TL kaynak tasarrufu sağlanacaktır. 
2019
yılında vergilerden pay olarak yerel yönetimlere ve fonlara 114,3 milyar lira
kaynak ayrıldı. 
Büyümenin
desteklenmesi kapsamında, ihracatın, turizmin ve diğer üretken sektörlerin
teşvik edilmesine ve bölgesel gelişmişlik farklılıklarının azaltılmasına
odaklanan faaliyet ve projelere yönelik transferlere devam edilecektir. Sermaye
transferlerinin gayrisafi yurt içi hasılaya oranının 2019 yılında 2018 yılı
gerçekleşme tahminine göre 0,2 puan azalarak yüzde 0,2 olarak gerçekleşeceği
öngörülmektedir. Bu kapsamda KÖYDES için 1,5 milyar, SUKAP için 800 milyon,
SODES için 166 milyon, kalkınma ajansları için de 322 milyon lira ödenek
ayrılmıştır.
İller
Bankası AŞ, yerel yönetimlerin ihtiyaçlarını karşılamak üzere, içme suyu şebeke
ve arıtma, kanalizasyon, atık su arıtma, derin deniz deşarjı, katı atık,
harita, imar planı, kent bilgi sistemi ve üstyapı projelerine finansman
sağlayan bir yatırım bankası özelliğine yine AK PARTİ hükûmetlerimizin
döneminde kavuşmuştur. 
İller
Bankası AŞ, bu kapsamda 1.398 belediye, 51 il özel idaresi, 2 ilçe özel
idaresi, 30 büyükşehir su ve kanalizasyon idaresi olmak üzere, toplamda 1.481
yerel yönetim birimine hizmet vermekte. Yerel yönetimlere her türlü proje,
harita, imar, yapım işleri ve ihtiyaç duydukları malzeme, ekipman, araç gereç
alımları için de son on beş yılda İller Bankasının kendi öz kaynaklarından
toplam 46 milyar TL tahsis edildi. 
2003
yılından günümüze kadar olan tüm belediyeler ve il özel idareleri için genel
bütçe vergi gelirlerinden toplamda 260 milyar TL pay tahakkuk etmiş olup
borçları düşüldükten sonra kalan 228 milyar TL ilgili belediyelere ve il özel
idarelerine aktarıldı. 
SUKAP
kapsamında, projenin başlangıcından günümüze kadar İller Bankası tarafından
1.289 adet iş için 8 milyar 752 milyon TL kaynak aktarıldı. Yerel yönetimlere
2003-2018 yılları arasında, SUKAP dâhil, yaklaşık 5 milyar TL hibe sağlandı. Bu
çerçevede, Dünya Bankası, Japon Uluslararası İşbirliği Ajansı, Avrupa Yatırım
Bankası ve İslam Kalkınma Bankasıyla imzalanan toplam 1 milyar 504 milyon avro
tutarındaki kredinin bugüne kadar yaklaşık 558 milyon avro tutarı
kullandırılmış olup kalan kısmının kullandırılmasına yönelik yerel yönetimlerle
çalışmalar devam etmektedir. 
Sermaye
transferlerinin belirlenmesinde, orta vadeli mali plan döneminde KÖYDES, SODES,
SUKAP ve AR-GE projelerinin desteğinin devam ettirilmesi öngörülmüş ve tasarruf
tedbirleri dikkate alınmıştır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
METİN
YAVUZ (Devamla) – Önümüzdeki dönemde de çevreyi korurken yatırım ortamının
iyileştirilmesiyle, sosyal donatı ve yeşil alanlarıyla, yatay mimarinin esas alındığı,
yaşanabilir, sağlıklı ve güvenli şehirlerin oluşturulması için çalışmaya devam
edeceğiz. 
Bu
vesileyle sözlerime son verirken 2019 yılı bütçemizin ülkemize hayırlı olmasını
diliyor, yüce heyetinizi saygılarla selamlıyorum. (AK PARTİ sıralarından alkışlar)
BAŞKAN
– Şimdi, arkadaşlar, şahsı adına İstanbul Milletvekili İbrahim Özden Kaboğlu. 
Buyurun
Sayın Kaboğlu. (CHP sıralarından alkışlar)
İBRAHİM
ÖZDEN KABOĞLU (İstanbul) – Sayın Başkan, Divan, sayın milletvekilleri; 10’uncu
madde yerel yönetimlere ilişkin. Hemen belirteyim: Bu konuda, Cumhurbaşkanlığı
1 no.lu Kararnamesi, Anayasa madde 127’ye aykırılık teşkil etmektedir çünkü
İçişleri Bakanlığına bağlı olduğu hâlde, bu 1 no.lu CBK’yle Çevre ve Şehircilik
Bakanlığına geçirilmiştir. Bu bakımdan, bu aykırılığı saptayarak başlamak
durumundayım. 
Tabii
ki bütçe hakkı vergi yükümlülerinin haklarının güvence altına alınmasının çok
ötesine geçen bir hak. Nitekim, Amerika Birleşik Devletleri’nin kuruluşuna
baktığımız zaman temelde vergi sorunu olduğunu görmekteyiz. Londra Parlamentosu
1763’te Amerika’nın doğu kıyılarında Britanya kolonilerinin vergi ödemeleri
için bir yasa kabul etti. Koloniler, Parlamentoda temsil edilmedikleri
gerekçesiyle vergilere itiraz etti. Koloniler Meclisi 1768’de mülkiyetin doğal bir
anayasal hak olduğunu, hukuka uygun olmayan vergi yükümlülüğünün bu hakkı
zedelediğini öne sürdü. İşte, o zaman, anayasal olmayan “unconstitutional”
Londra’da alınan önlemleri kınamak için sıkça kullanılan bir sözcük hâline
geldi. Ne var ki Londra Parlamentosu tavrında ısrarcı oldu. Bunun üzerine 13
koloni temsilcilerini bir araya getiren bir kongre yapıldı ve 4 Temmuz 1776’da
halkın yönetim biçimini teyit eden bir bağımsızlık bildirgesi ilan edildi.
İngiltere’ye karşı zaferle sonuçlanan savaştan sonra, bu 13 devlet, 1787’de
cumhuriyetçi federal Birleşik Devletleri kuran anayasayı kabul etti. İşte,
verginin ve bütçenin ne kadar önemli olduğunu gösteren tarihsel bir bilgi. 
Tabii
ki bu bize yabancı bir durum değil çünkü Türkiye Cumhuriyeti’nin kuruluşunda da
böyle bir ilişki var. Nitekim, Türkiye devleti Meclisle doğdu ve Anayasa
yoluyla kuruldu. 
1921’de
kutsanan Türkiye Büyük Millet Meclis ile 2018’de göstermelik hâle gelmiş olan
Meclis arasındaki ayrışma açık. 1921’de hükûmet Büyük Millet Meclisinden çıkıyordu
ve “Büyük Millet Meclisi Hükûmeti” adını taşıyordu, 2018’de ise bakanlar
Türkiye Büyük Millet Meclisinden çıkmadığı gibi Meclise karşı da sorumlu
değiller. Tek sorumlulukları cezai sorumluluk, o da ancak 400 milletvekiliyle
sağlanabiliyor. İşte, buna karşılık, Meclis üyelerinin çoğunluğu yani AK PARTİ
ve MHP üyeleri daha çok, parti devlet başkanına bağlılıklarını sürekli teyit
etme gereğini duyuyorlar. 
Şimdi,
bu çerçevede bu bütçeye baktığımız zaman, aslında şöyle bir ayrışmanın
karşımıza çıktığını açıkça görebiliyoruz: Sayın vekiller genellikle
Cumhurbaşkanlığı hükûmet sistemiyle sözlerine başlıyorlar, bunu her iki parti
de yapıyor ama Anayasa’mızda böyle bir kavram yok. Anayasa’mız insan haklarına
dayanan demokratik hukuk devletiyle başlıyor; çerçeve o. Nitekim, biz yemin
ederken hiçbir biçimde hükûmete yemin etmedik; Anayasa’ya, Anayasa’nın
üstünlüğüne yemin ettik. 
Şimdi,
burada yaptığımız görüşmelere -biraz önce belirttiğim gibi- konuma dönecek
olursam yeniden, bütçe görüşmelerinde, mesela 127’nci maddesine aykırılık
hiçbir şekilde gündeme gelmemiş bulunuyor. Bir bakıma bütçe, geldiği gibi
gidecek ama aslında, kanun önerilerinin nereden geldiği biliniyor, Meclisten
gelmediği biliniyor. Oysa Anayasa’ya yasa önerilerinin Meclis tarafından
hazırlanılacağı hükmü konuldu. 
Şimdi,
burada çok önemli bir temel nokta şudur: Esasen 6771 sayılı Kanun erkler
ayrılığı adına savunulduğu ve oylandığı hâlde, onun için oy istenildiği hâlde,
bu uygulamayla -daha kibar bir deyim kullanmak için- yasama, yürütmeye metbu
bir organ hâline getirildi. Bunu aslında, AK PARTİ’den de görebiliyoruz; AK
PARTİ’li vekiller, kendileri konuşmacı oldukları dönemde bile… Dün sabah
örneğin, kendileriydi ilk konuşmacılar, 20 kişiydi yaklaşık olarak, zaten
konuşmacılardı büyük kısmı ama onlar sadece bakanlar konuşacakları zaman
geliyorlar. Oysa onlar bu Meclisin vekilleri yani seçimle gelen ve ülkeyi
temsil eden, seçmeni temsil eden vekiller, yoksa Hükûmeti veya bakanları temsil
eden vekiller değil. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
İBRAHİM
ÖZDEN KABOĞLU (Devamla) – Zannediyorum, temel sorun buradan kaynaklanıyor çünkü
Anayasa’mıza göre -yasama, yürütme, yargı- burası kural koyuyor, yürütme
uyguluyor, yargı ise denetliyor ve yargılıyor. Burada tanık olduğumuz tabloda,
özellikle, kanun yapımında ve bütçe konulma işleminde sanki bu Meclis yürütme
organının meclisiymiş, onu temsil eden meclismiş, hatta bir kişinin
beklentileri doğrultusunda hizmet vermekle yükümlü bir meclismiş gibi bir
görüntü yaratılıyor. Herhangi bir niyetten bahsetmiyorum, dikkatle izliyorum on
iki gündür ve böyle bir tablo var. Yani Meclisin kendi özerkliğinden çok,
Meclis ikiye ayrılmış, bir kısmı “Ben halkın adına davranıyorum.” demeye
çalışırken öbürü “Hayır, biz yürütme adına buradayız.” görüntüsünü,
konuşmalarıyla, oylarıyla, tavırlarıyla, alkışlarıyla bunu sürekli vermeye
çalışıyorlar. 
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Sayın Başkan, bir dakika daha verirseniz eğer…
BAŞKAN
– Hocam, kimseye vermedim, gerçekten.
İBRAHİM
ÖZDEN KABOĞLU (Devamla) – Biraz önce bir vekilimize verdiniz.
BAŞKAN
– Sistemde arıza vardı, başlangıcında sorun oldu onun. 
İBRAHİM
ÖZDEN KABOĞLU (Devamla) – Zaten bir alacağım var çünkü Sayın Akbaşoğlu’na da
bir yanıt vermek gerekiyor, çok tartışıldı. 
BAŞKAN
– Peki, tamam.
Buyurun.
İBRAHİM
ÖZDEN KABOĞLU (Devamla) – Ben 6771 sayılı Kanun’u burada tartışmıyorum; sadece,
dediğim gibi, Cumhurbaşkanlığı hükûmet sistemi kavramı anayasal bir kavram
değil. 6771 sayılı Kanun’a aykırılıktan söz ediyorum, yürürlükte olduğuna göre
aykırılıktan söz ediyorum. 
Diğer
konu ise… Sayın Akbaşoğlu, diktatörlüğün tanımını Anayasa Hukuku
Ansiklopedisi’nden okuyorum: “Diktatörlük, iktidarların bir kişide veya azınlık
grubunda yoğunlaşması diye nitelenen hükûmet tarzıdır.” Bunun ayrıntısına
girmiyorum. Bu, Anayasa Hukuku Ansiklopedisi’nde yapılan ortak tanımdır. Bu
bakımdan bizde ise sorun, siyasal münavebe yollarının giderek kapatılmasına
dairdir. 
Bunu
belirttikten sonra Avrupa Mahkemesinin Hükûmetimizden görüş istediği husus
Külliye’nin inşaatına dair. Hükûmetimize 31 Ocağa kadar süre tanımıştır 1 Ekim
günü yaptığı tebligatta.
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Bu tebligata Hükûmetimizin vereceği yanıta göre
Külliye’nin inşaatına dair Avrupa üzerinden bilgi sahibi olacağız. Tabii, bu
bizi üzse de bu bir gerçektir.
Saygılar
sunuyorum. (CHP sıralarından alkışlar)
BAŞKAN
– Teşekkür ederim.
Değerli
arkadaşlar, şimdi on dakikalık soru-cevap işlemine geçiyoruz.
Sayın
Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Asgari
Ücret Tespit Komisyonu 2019’da geçerli olacak asgari ücreti belirleme
çalışmaları kapsamında yarın üçüncü toplantısını yapacak. Toplantıda, TÜİK’in,
1 işçinin asgari geçim tutarını komisyonla paylaşması da bekleniyor ancak son
beş yıldır saptanan asgari ücretin TÜİK önerisinin aylık 350 lira altında
kaldığını görüyoruz. Yani 2017’de TÜİK’in tavsiyesi 1.669 lirayken asgari ücret
1.404 lira tespit edilmişti, 2018’de tavsiye 1.894 lirayken asgari ücret 1.603
lira olmuştu. Biz de buradan bu vesileyle mesaj verelim, TÜİK yetkililerine de
seslenelim: Asgari ücret tavsiyesini 300 lira daha fazladan söyleyin de -zaten
tavsiyenin altında belirleniyor- TÜİK’in tavsiyesi de bu anlamda, tam anlamıyla
yerini bulmuş bulur, en azından asgari ücretliler biraz daha rahat nefes almış
olur diyorum.
Teşekkür
ederim.
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Uzunköprü’deki
bazı okullarda “değerler eğitimi” adı altında 4-6 yaş grubundaki çocuklarla
Millî Eğitimin dahi içeriğini bilmediği çalışmalar yapılmaktadır. Diyanetin
belirlediği kişilerce verilen bu eğitimlerde okullar Diyanetin emrine
bırakılmıştır. Bu kurslarda görev alan kişilerin Millî Eğitim Bakanlığı
tarafından denetlemesi yapılamamakta, veliler ise çocuğunun okullardaki
öğretmenlerce eğitim aldığını düşünmektedir. 
Somut
işlemler dönemindeki bu çocuklara “değerler eğitimi” adı altında verilen dinî
eğitim çocuğun psikolojisini etkileyerek ona ciddi zararlar verebilir.
Uzmanların genel görüşü soyut kavram öğretimlerinin 12 yaşına kadar verilmemesi
yönündedir. 
Bu
kadar erken dinî eğitim verilmeye başlanması kimin ya da kimlerin işine
gelmektedir? Bu kurslar ve eğitimle ilgili protokollerin resmî onay ve
görevlendirmeyle belgeleri mevcut mudur? 
(Mikrofon
otomatik cihaz tarafından kapatıldı) 
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Sorum
Sayın Komisyon Başkanımıza olacak: Sanayimiz teknolojik gelişime öncülük etme,
diğer sektörleri sürükleme, döviz girdisi sağlama ve nitelikli istihdama katkı
açısından ekonomimizin lokomotifidir. Sanayinin gücüne güç katmak, rekabeti
artırmak, büyük ve güçlü Türkiye hedefine ulaşmak için yatırım, üretim ve
istihdamın artırılmasında AR-GE’nin çok önemli bir rolü vardır. Nitekim, AK
PARTİ bunu hayata geçirerek bütün topluma benimsetmiştir. 
Bütçede
katma değeri yüksek üretim sağlayacak AR-GE’ye yönelik ne gibi çalışmalar
vardır? AR-GE’nin millî gelir içindeki payının artırılmasına yönelik neler
yapılmaktadır?
Teşekkür
ederim. 
BAŞKAN
– Sayın Şeker… 
İLYAS
ŞEKER (Kocaeli) – Teşekkür ediyorum Sayın Başkan. 
AK
PARTİ Hükûmeti olarak yerel yönetimlere daha fazla sorumluluk verdik, merkezden
yürütülen birçok hizmetin mahallinde daha etkin ve verimli sunulmasını
sağladık. 
2019
bütçesinde yerel yönetimlerin kalkınması ve daha çok hizmet etmeleri için
büyükşehir ve diğer belediyelerimiz ile özel idarelerimize 93,6 milyar TL
kaynak sağlıyoruz. 
Bu
bütçede KÖYDES projesiyle 35.200 köyümüze yani köylülerimize yol, su,
kanalizasyon, foseptik, arıtma tesisi, çocuk parkı, köy meydanı düzenlemeleri,
spor tesisleri gibi köylümüzün şehirde ne varsa köyde de aynı hizmetleri ve
aynı kalitede alması için bu bütçe hazırlandı. 
SUKAP
projesiyle 1.397 belediyemize yani şehirlerde yaşayanlarımıza su kanalı, arıtma
tesisi gibi hizmetlerin yapılması için bu bütçe hazırlandı. Yani bu bütçe 82
milyonun refah ve mutluluğu için hazırlandı. 
Sayın
Başkanım, bu madde kapsamında ilgili idarelere yapılan hazine yardımları
haczedilebilir mi, üzerine ihtiyati tedbir konulabilir mi? 
BAŞKAN
– Sayın Şahin… 
SUZAN
ŞAHİN (Hatay) – Teşekkür ediyorum Sayın Başkan. 
Yakın
zamana kadar, İzmir’in işgali sırasında Hasan Tahsin’in Yunanlılara attığı
kuşun Millî Mücadele’mizin ilk kurşunu olarak biliniyordu ancak Genelkurmay
uzmanlarınca ATASE Başkanlığı arşivinde gerekli incelemeler yapılmış olup
Birinci Dünya Savaşı’ndan sonra galip devletlerin yurdumuzda ilk işgal ettiği
yerlerin İskenderun ve Dörtyol olduğu, ilk silahlı direniş hareketinin de
İzmir’de 15 Mayıs 1919’daki Yunanlılara sıkılan ilk kurşundan beş ay önce Hatay
Dörtyol’da 19 Aralık 1918’de yiğit Dörtyol’umuzun cesur evladı Mehmet Kara
tarafından Karakese köyünde atıldığı tespit edilmişti. 
Bugün,
emperyalist işgalciler ve yerli iş birlikçilerine karşı verdiğimiz Kurtuluş
Savaşı’mızın ilk kurşununun sıkılışının 100’üncü yıl dönümü kutlu olsun. İlk
kurşunu Dörtyol’da sıkan Mehmet Çavuş, Kara Hasan Paşa ve nice Kurtuluş Savaşı…
(Mikrofon
otomatik cihaz tarafından kapatıldı) 
BAŞKAN
– Sayın Arslan…
KAZIM
ARSLAN (Denizli) - Hazine ve Maliye Bakanına soruyorum.
İktidarınız
döneminde ekonomi krize girmiş, Türk parası yüzde 50’ye yakın değer kaybetmiş,
yatırımlar durmuş, üretim düşmüş, fabrikalar durma noktasına gelmiş, işsizlik
yüzde 11,4’e yükselmiş, genç işsizlik yüzde 30’lara varmış, karşılıksız çek
tutarı 25 milyar Türk lirasını bulmuş, esnafımız siftah edemez, kirasını ve
borcunu ödeyemez duruma gelmiş, çiftçi malını satamaz, borcunu ödeyemez duruma
düşmüş, çiftçilerimizin mazotu ucuzlayacağı yerde daha çok pahalanmış,
gübrenin, yemin, ilacın ve tohumun fiyatları yüzde 100 artmış, enflasyon ve
pahalılık yüzde 25’lere ulaşmıştır. Komşularımızla dış ilişkilerimiz tamamen
bozulmuş, Merkez Bankasının bağımsızlığı zedelenmiş, sürdürdüğü para
politikasına müdahale edilmiş, kısacası Türkiye’nin huzuru ve dünyadaki itibarı
sarsılmıştır. Bu kadar çok olumsuzluğun yaşandığı ülkemizde her şeyin bozulduğu
ve çivisinin çıktığı bir dönemde krize girmiş bu ekonomiyi düzeltmek için
Bakanlık olarak hangi tür tedbirler almayı düşünüyorsunuz?
Teşekkür
ederim.
BAŞKAN
– Sayın Köksal, son…
BURCU
KÖKSAL (Afyonkarahisar) – Teşekkürler Sayın Başkan.
Sayın
Başkan, sigorta öncesi doğum borçlanması bekleyen anneler var. Erkekler için
askerlik borçlanması hakkı hiçbir şarta tabi olmazken kadınlar için doğum
borçlanması hakkının doğumdan önce sigorta başlangıcı şartına tabi tutulması
her şeyden evvel Anayasa’mızdaki eşitlik ilkesine aykırıdır.
Kadınlara
tanınan doğum borçlanması hakkının da şarta tabi olmadan, kadının ilk doğum
yaptığı tarihte alınması cumhuriyet tarihimiz açısından önemli bir kazanım
olacaktır. Bu konuda verdiğimiz kanun teklifleri de vardır. Türkiye Büyük
Millet Meclisinde özellikle 1’inci parti mensubu olan milletvekillerine
sesleniyorum: Gelin, bu yasama döneminde sigorta öncesi doğum borçlanması
bekleyen annelerin yüzünü güldürelim, bu düzenlemeyi bir an önce Türkiye Büyük
Millet Meclisinden geçirelim. 
BAŞKAN
– Cevaplara başlıyoruz. 
Sayın
Başkanım, buyurun. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ediyorum
Sayın Başkan. 
10’uncu
maddeyle yapmış olduğumuz düzenlemeleri söylemek istiyorum. (1)’inci fıkranın
(a) bendi, 5286 sayılı Kanun’la Köy Hizmetleri Genel Müdürlüğünün kaldırılması sonucunda
il özel idarelerine devredilen personelin özlük haklarının ödenmesini
düzenliyor. (b) bendinde, Köylerin Altyapısının Desteklenmesi Projesi (KÖYDES)
kapsamında yolu veya suyu olmayan köylerin altyapılarının desteklenmesine, (c)
bendinde Su, Kanalizasyon ve Altyapı Projesi (SUKAP) kapsamında belediyelerin
içme suyu ve atık su projelerinin İller Bankası Anonim Şirketi aracılığıyla
desteklenmesi amacıyla Hazine ve Maliye Bakanlığı bütçesinde yer alan ilgili
tertiplerdeki ödeneklerin kullanımına ilişkin hususlara yer verilmektedir.
SUKAP kapsamında ihtiyaç olması hâlinde, genel bütçe kapsamındaki ilgili kamu
idaresi bütçesine veya özel bütçeli idare bütçesine ödenek aktarılabileceğine
ilişkin düzenleme yapılmaktadır. Ayrıca, bu kapsamda ilgili idarelere yapılan
hazine yardımlarının veriliş amacına uygun olarak kullanılmasını sağlamak için
bu yardımların haczedilemeyeceği ve üzerine ihtiyati tedbir konulamayacağı
hususu hükme bağlanmaktadır. 
(2)’nci
fıkrasında (1)’nci fıkranın (a) bendine göre yapılacak ödemelere ilişkin usul
ve esasların belirlenme yöntemleri düzenlenmekte, (3)’üncü fıkrada da (1)’inci
fıkranın (b) ve (c) bentlerinde yer alan ödemelerin dağılımı, kullandırılması,
izlenmesi ve denetimine ilişkin usul ve esasların Cumhurbaşkanı tarafından
karara bağlanacağı belirtilmektedir. 
Sayın
Taşkın’ın bir sorusu vardı, o da AR-GE’yle ilgili bir soruydu. Baktığımızda,
bütün bütçelere ve uygulamalara AR-GE faaliyetlerine hem vergisel hem de vergi
dışı önemli desteklerin sağlandığı görülmekte ki bunun sonucu olarak da 2008
yılında 198 milyon olan dolaylı AR-GE desteği tutarının 2017 yılında 2,8 milyar
lira seviyesine geldiğini görüyoruz. Bu tutar içerisinde doğrudan destekler de
dâhil değil. Bu destekler sonucunda, 2018 yılında 16 olan AR-GE merkezi sayısının
da Eylül 2018 itibarıyla 987’ye ulaştığını görmekteyiz. 
AR-GE
harcamalarının gayrisafi millî hasıla içindeki oranı yeterli olmamakla
birlikte, geçtiğimiz on altı yılda bu oranın yüzde 0,5 düzeyinden yüzde 1
düzeyine çıkması da önem arz ediyor. Ama yeterli mi? Yeterli değil. 
Bu
kapsamda, AR-GE yenilik ve tasarım faaliyetlerini kendi bünyesinde yapmak
isteyen firmalara AR-GE ve Tasarım Merkezi Belgesi verilmektedir. Bu belgeye
sahip firmalar vergi indirimi, sigorta primi ve gelir vergisi stopajı desteği,
damga ve gümrük vergisi istisnası, temel bilimler mezunlarına istihdam desteği
gibi imkânlardan yararlandırılmaktadır. 
Bu
çerçevede, 287 tanesi 2018 yılının içinde olmak üzere faaliyette olan AR-GE
merkezi sayısı 1.038 adede, çalışan AR-GE personel sayısı 54 bine, biten proje
sayısı da 21 bine ve yürütülen proje sayısı da 12 bine ulaşmıştır.
Başkanım,
çok teşekkür ediyorum. Başka yapılan bu süreç içerisinde bir dünya reform var
ama onlara girmeyeceğim.
Teşekkür
ediyorum.
BAŞKAN
– Teşekkür ederim.
Sayın
Çelebi…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Ben süremi
uzatmıştım; üç dakika kalmıştı, sonra beşe çıkardınız.
BAŞKAN
– Kim çıkardı?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Siz otomatik olarak
yaptınız Sayın Başkan.
BAŞKAN
- Olsun, tamamlayalım.
Sayın
Şahin, tekrar buyurun.
SUZAN
ŞAHİN (Hatay) – Sağlık Bakanlığı teşkilat yapısı içinde Halk Sağlığı Kurumu
kuruldu ve başına ilk olarak anestezi uzmanı bir başkan atandı. AKP Hükûmetinin
ciddiyetten uzak bu liyakatsiz ataması göz doktoruna kalp ameliyatı yaptırmak
demekti ve nihayetinde, klinisyen dahi olmayan bu anestezi uzmanı başkan Kasım
2018’e kadar görev yaptı. Hâlâ pratisyen hekimler siyasi olarak sözleşmeli
personel olarak atanıyor. Türkiye'nin tamamına yakınında kurumun il ve ilçe
başkanları siyasi olarak atanıyor. Halk sağlığı uzmanı olan başkan sayısı çok
az ya da hiç yok. Liyakati esas almak Hükûmetin hiç niyetinde olmuyor. Halk
Sağlığı Hizmetleri Başkanlıkları, başta temel sağlık hizmetleri yani aşılama,
aile planlaması, sağlıklı su sağlanması, sağlığın geliştirilmesi olmak üzere
halkın bütününün sağlığıyla ilgilidir. Bu alan açık bırakılamaz,
ticarileştirilemez ve asla siyasileştirilemez. Kurumun başkanları hâlâ
sözleşmeli olarak çalışıyor. Aile hekimleri ve Halk Sağlığı başkanları
sözleşmeli olarak çalıştırılamaz. Aile hekimleri ve Halk Sağlığı başkanları bir
an önce kadroya alınmalıdır. 
BAŞKAN
– Sayın Çulhaoğlu…
MEHMET
METANET ÇULHAOĞLU (Adana) – Teşekkür ederim Sayın Başkanım. 
Sayın
Ticaret Bakanı Pekcan Türkiye’de konkordato ilan eden firma sayısının 846
olduğunu açıkladı. Konkordato ilan eden bu firmaların tedarikçisi olan firmalar
aldıkları çekleri diğer iş yaptıkları firmalara verdiler. Şimdi çeklerin
ödenmemesi durumunda tedarikçi firmalara haciz işlemi yapılmaya başlandı.
Tedarikçi firmalarla ilgili koruyucu hüküm getirmeyi düşünüyor musunuz?
BAŞKAN
– Değerli arkadaşlar, 10’uncu madde üzerinde görüşmeler tamamlanmıştır.
Maddeyi
oylarınıza sunuyorum…
DENİZ
YAVUZYILMAZ (Zonguldak) – Başkanım, 10’uncu sıradaydım ama araya bir başka
konuşmacı aldınız. 
BAŞKAN
– Arkadaşlar, sisteme ilk girişi esas aldık. Sistem kapandı, tekrar girişler
oldu arızadan dolayı ama ilk girişe göre, elimizdeki listeye göre söz verdim. 
DENİZ
YAVUZYILMAZ (Zonguldak) – Devamında ben vardım. 
BAŞKAN
– 10’uncu maddeyi oylarınıza sunuyorum: Kabul edenler… 
DENİZ
YAVUZYILMAZ (Zonguldak) – Elinizdeki listeye lütfen bakar mısınız?
BAŞKAN
– Tabii ki. Siz bakarsınız şimdi.
Kabul
etmeyenler… 10’uncu madde kabul edilmiştir.
Değerli
arkadaşlar, birleşime yarım saat ara veriyorum.
Kapanma Saati: 18.42
DÖRDÜNCÜ OTURUM
Açılma Saati: 19.14
BAŞKAN: Başkan Vekili Mustafa ŞENTOP
KÂTİP ÜYELER: Mustafa AÇIKGÖZ (Nevşehir), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 37’nci Birleşiminin Dördüncü Oturumunu
açıyorum. 
2019
Yılı Merkezi Yönetim Bütçe Kanun Teklifi’nin görüşmelerine devam ediyoruz.
Komisyon
yerinde. 
11’inci
maddeye geçmeden önce Sayın Yavuzyılmaz’a söz vereceğim 60’a göre. 
Buyurun.

V.- AÇIKLAMALAR (Devam)
27.- Zonguldak Milletvekili Deniz Yavuzyılmaz’ın, 3713
sayılı Kanun’un 21’inci maddesinde düzenleme yapılarak şehit erbaş ve erlerin
yakınlarının mağduriyetinin ortadan kaldırılması gerektiğine ilişkin açıklaması
DENİZ
YAVUZYILMAZ (Zonguldak) – Sayın Başkan, değerli milletvekilleri; muvazzaf
askerlik hizmetini yaparken terör örgütüyle girilen çatışmalarda şehit olan
askerlerimizin yakınlarına, uzman erbaşlar için 4.312 TL, aynı olayda vefat
eden erbaş ve erler içinse 2 bin TL aylık ödenmektedir; bir şehidimiz için
4.312 TL, bir şehidimiz için 2 bin TL. Şehitlerimizin ardından yapılan bu
ayrıma acilen son verilmelidir. Bu nedenle, 3713 sayılı Kanun’un 21’inci
maddesinde yasal bir düzenleme yapılarak şehit erbaş ve erlerimizin yakınlarına
yaşatılan bu mağduriyetler acilen ortadan kaldırılmalıdır. 
Değerli
milletvekilleri, gelin, bir yasa teklifiyle bu eşitsizliği hep birlikte
çözelim. 
Saygılar
sunarım. 
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi 11’inci maddeyi okutuyorum: 
Fonlara ilişkin işlemler
MADDE 11- (1) Türk Silahlı Kuvvetlerinin stratejik hedef planı ile
Jandarma Genel Komutanlığı ve Sahil Güvenlik Komutanlığının ihtiyaç planları
uyarınca temini gerekli modern silah, araç ve gereçler ile gerçekleştirilecek
savunma ve NATO altyapı yatırımları için yıl içinde yapılacak harcamalar;
7/11/1985 tarihli ve 3238 sayılı Kanunla kurulan Savunma Sanayii Destekleme
Fonunun kaynakları, bu amaçla bütçeye konulan ödenekler ve diğer ayni ve nakdî
imkânlar birlikte değerlendirilmek suretiyle Savunma Sanayii İcra Komitesince tespit edilecek esaslar çerçevesinde
karşılanır.
(2) Millî Savunma Bakanlığı, Jandarma Genel Komutanlığı ve Sahil
Güvenlik Komutanlığına bütçe ile tahsis edilen mevcut ödeneklerden birinci
fıkra hükümleri gereğince tespit edilecek tutarları; Emniyet Genel Müdürlüğüne
bütçe ile tahsis edilen mevcut ödeneklerden zırhlı araç, uçak ve helikopter,
insansız hava araçları (İHA), uçuş simülatörü, Elektronik Harp (HEWS) ve
Haberleşme ve Kent Güvenlik Yönetim Sistemleri (KGYS) projeleri ile istihbarat
ve güvenliğe yönelik alımlara ilişkin tutarları; Türkiye Hudut ve Sahiller
Sağlık Genel Müdürlüğüne bütçe ile tahsis edilen mevcut ödenekler ile bu Genel
Müdürlük bütçesine kaydedilen ödeneklerden motorbot alımına yönelik tutarları;
Orman Genel Müdürlüğüne bütçe ile tahsis edilen mevcut ödenekler ile bu Genel
Müdürlük bütçesine kaydedilen ödeneklerden Helikopter Alım Projesine ilişkin
tutarları; Enerji ve Tabii Kaynaklar Bakanlığı bütçesi ödeneklerinden petrol ve
doğalgaz boru hatları entegre güvenlik sistemi tedarikine ilişkin tutarları;
Afet ve Acil Durum Yönetimi Başkanlığına bütçe ile tahsis edilen mevcut
ödeneklerden Afet Sonrası Görüntü İşleme İstasyonu Kurulması Projesine ilişkin
tutarları; Türkiye Bilimsel ve Teknolojik Araştırma Kurumuna bütçe ile tahsis
edilen mevcut ödenekler ile bu Kurum bütçesine kaydedilen ödeneklerden yüksek
hızlı rüzgar tüneli yapımına yönelik tutarları; Sivil Havacılık Genel
Müdürlüğüne bütçe ile tahsis edilen ödenekler ile bu Genel Müdürlük bütçesine
kaydedilen ödeneklerden Özgün Helikopter Projesi Sertifikasyonu, Bölgesel Sivil
Uçak Projesi Sertifikasyonu ve diğer sertifikasyon faaliyetlerine dair
projelere ilişkin tutarları; ilgili hizmetleri gerçekleştirmek üzere Savunma
Sanayii Destekleme Fonuna ödemeye ilgisine göre; Millî Savunma Bakanı, İçişleri
Bakanı, Sağlık Bakanı, Tarım ve Orman Bakanı, Enerji ve Tabii Kaynaklar Bakanı,
Sanayi ve Teknoloji Bakanı veya Ulaştırma ve Altyapı Bakanı yetkilidir.
(3) Savunma Sanayii Destekleme Fonundan Hazineye yatırılacak tutarları
bir yandan genel bütçeye gelir, diğer yandan Millî Savunma Bakanlığı bütçesinin
ilgili tertiplerine ödenek kaydetmeye ve geçen yıllar ödenek bakiyelerini
devretmeye Cumhurbaşkanı yetkilidir.
(4) İlgili yıllar bütçe kanunları uyarınca, yürütülmesi öngörülen
projeler için Savunma Sanayii Destekleme Fonuna aktarılan tutarlardan
kullanılmayan kısımlar, Savunma Sanayii Destekleme Fonundan ilgili genel
bütçeli idarenin merkez muhasebe birimi hesabına; özel bütçeli idarelerde ise
muhasebe birimi hesabına yatırılır ve ilgili idarenin (B) işaretli cetveline
gelir kaydedilir. Gelir kaydedilen tutarlar karşılığını ilgili idare bütçesine
ödenek kaydetmeye genel bütçeli idarelerde Cumhurbaşkanı, özel bütçeli
idarelerde ise ilgili özel bütçeli idare yetkilidir. Millî Savunma Bakanlığı, Jandarma
Genel Komutanlığı ve Sahil Güvenlik Komutanlığı dışındaki idarelerde ödenek
kaydı yılı yatırım programı ile ilişkilendirilerek yapılır.
BAŞKAN
– Şimdi 11’inci madde üzerinde İYİ PARTİ Grubu adına Arslan Kabukcuoğlu,
Eskişehir Milletvekili konuşacak.
Buyurun
Sayın Kabukcuoğlu. (İYİ PARTİ sıralarından alkışlar)
Sayın
Kabukcuoğlu’nun hem grup adına on dakika, şahsı adına da beş dakika konuşması
var; birleştiriyoruz.
Toplam
on beş dakika süreniz.
İYİ
PARTİ GRUBU ADINA ARSLAN KABUKCUOĞLU (Eskişehir) - Sayın Başkan, değerli
milletvekilleri; 2019 Yılı Merkezi Yönetim Bütçe Kanunu Teklifi’nin “Fonlara
ilişkin işlemler” başlığı altında Savunma Sanayii Destekleme Fonu
düzenlemelerini barındıran 11’inci maddesiyle ilgili İYİ PARTİ Grubu adına söz
almış bulunuyorum. Yüce Meclisi ve Türk milletini saygıyla selamlarım.
Savunma
sanayimizin temeli Osmanlı İmparatorluğu’nun yükselme devrine kadar
uzanmaktadır. Bu dönemde top ve savaş gemileri gibi çağın en önemli harp araç
ve gereçleri tamamen yerli imkânlarla üretilmiştir. 1974 sonrası yerli savunma
sanayisinin önemi tekrar hatırlanmış, jeopolitik konumumuz gereği de bu önem
artarak devam etmiştir. Günümüzde Türk Silahlı Kuvvetleri ile Jandarma ve Sahil
Güvenlik Komutanlıklarını stratejilerine ulaştıracak diğer sivil kuruluşların
ihtiyacı olan araç gereç, yazılım gibi ihtiyaçları Savunma Sanayii Destekleme
Fonu’nca yerine getirilmektedir. Savunma Sanayii Başkanlığı, önümüzdeki yıl 60
milyar dolarlık bir savunma projesi hacmiyle ülkemizin en önemli kurumları
arasında yerini almıştır.
Değerli
milletvekilleri, 1648 Vestfalya Antlaşması’yla ülkeler sınırları, ahalisi ve
yönetim kadrosuyla tanımlanmaya başlanmıştır. Bu değerleri korumak için ülke
güvenlik kavramı gelişti. Değişen zaman içerisinde ve de gelecekte “güvenlik” ve
“düşman” tanımları da değişmektedir. “Güvenlik” kavramını kısaca şu başlıklar
altında toplayabiliriz: Ekonomi güvenliği, sağlık güvenliği, çevre güvenliği,
bireysel güvenlik, grupların güvenliği ve politik güvenlik olarak
sınıflandırabiliriz. Bunlar iç içe geçmiş kavramlardır. Gündemimiz, bunların
güvenlik güçleriyle olan bağlantısıdır. Bu kavramlar o kadar girift hâle
gelmiştir ki bazen “güvenlik” kavramı güvensizlik nedeni olabilmektedir. 
Savunma
Sanayii Destekleme Fonu’na; Savunma Bakanlığı, Tarım ve Orman Bakanlığı, Enerji
ve Tabii Kaynaklar Bakanlığı, Sanayi ve Teknoloji Bakanlığı, İçişleri
Bakanlığı, Ulaştırma ve Altyapı Bakanlığı ödeme yapmaya yetkili makamlardır. Bu
denli yaygın, 7 bakanlığı ilgilendiren, kompleks ve kapsamlı bir fonun idaresi,
önemli problemleri de içinde barındırmaktadır. Sayıştay, fon finansal
hareketlerinin gizliliğini kabul etmekle birlikte, gizli olmayan kısımlarının
da bilgi ve belge verilmediği için incelenemediğini bildirmiştir. Savunma
Sanayi Fon İdaresince mevzuata uygun olmayan araç alım ve kiralanması,
akaryakıt temini, gayrimenkul kiralanması Sayıştayın inceleyebildiği kadarıyla
raporunda tespit ettiği bazı uygunsuzluklardır. 
Savunma
gücümüzün yerli ürünlerden oluşturulması, günümüz koşullarında uygun harp ve
silah teknolojilerinin geliştirilmesi çabaları yerindedir. Ancak bu konudaki
hassasiyetimiz, halka doğruların söylenmesi, yapılmayan şeylerin yapılmış gibi
anlatılmamasıdır. İktidarın “yerli ve millî ürün” diye lanse ettiği başta ATAK
helikopterleri gibi ürünlerimiz ihraç edilirken yaşanan motor lisans sorunları,
iktidarın gerçekleri söylemediği kuşkusunu uyandırmaktadır. 
Eskişehir,
havacılık ve uzay konularında önemli bir merkez olmuştur. Muharip Hava Kuvveti
ve Hava Füze Savunma Komutanlığı Eskişehir’de konuşlanmıştır. Uluslararası General
Electric şirketinin katılımıyla oluşmuş TEI gibi büyük havacılık firmaları
başta olmak üzere, 3 adet küçük ölçekli uzay ve havacılık firmasının yanı sıra,
insansız hava araçları ve füze güdüm sistemleri başta olmak üzere, savunma
sanayisi için yazılım geliştiren önemli firmalar bulunmaktadır. 
TEI
firması, dünyadaki jet motorlarının 40’tan fazla programına parça üretimi ve
satışı, Airbus ve Boeing 737 uçak motorları için 32 farklı kritik parça üretimi
yapmaktadır. Boeing 747 ve 787 Genx motorlarının dünyadaki en büyük
tedarikçisidir. ATAK motoru için güç modülü üreticisi, Türk Genel Maksat
Helikopter Programı ortağı ve motor üreticisidir. F16 motor, montaj, test ve
teslimatını yapmaktadır. AWACS uçaklarının bakımını yapmaktadır. TEI, yüzde 93
kapasite kullanımı ve yan sanayide yüzde 30 artı katkısıyla beş yılda 6 özgün
motor tasarımını geliştirmiş ve üretimini yapmıştır. 
Diğer
bir havacılık şirketinin yaptığı işler arasında, F35 iniş takımlarının büyük
kısmının imalatı, F35 uçağı motor kompresörlerinin kritik parçalarının üretimi;
Kara Kuvvetleri, orman işletmeleri, polis, sağlık hizmetlerinde kullanılacak
genel amaçlı helikopterlerin dinamik parçaları ve iniş takımlarının üretimini
sayabiliriz. Bu hâliyle Eskişehir, Türkiye’nin uzay ve havacılık üssü olmaya
adaydır. 
Sayın
milletvekilleri, ilk yerli uçağımızı 1936 yılında uçurduğumuzu düşünürseniz,
bugün “Niye bir yerli otomobil markamız yok?” diye hayıflandığımızı dikkate
alırsanız Anadolu’nun göbeğinde uzay ve havacılık endüstrisi meyve vermektedir.
Yapılması gereken, bu endüstrinin desteklenerek sahip çıkılmasıdır.
Eskişehir’in potansiyeli, uzay ve havacılık sanayinin kapasitesi, altyapısı,
sosyal yapısı, yetişmiş insan gücü kapasitesi, ülkemizin her yerine kolayca
ulaşılabilir mesafede olması yarının gelişmiş Türkiyesi için iyi bir fırsattır.

Sayın
Başkan, değerli milletvekilleri; şimdi 2019 Yılı Merkezi Yönetim Bütçe Kanun
Teklifi’nin 11’inci maddesinin aleyhinde konuşacağım. Eskişehir merkezine 34
kilometre uzaklıktaki Alpu Ovası’na bir kömürlü termik santral ile bu santrale
kömür sağlayacak olan rezerv alanda yer altı maden işletmesi ve kül depolama
tesisi yapılması planlanmaktadır. Proje konusu faaliyet kapsamında çıkarılacak
kömür madeni için 1.787 hektar rezerv alanı, 892 hektar enerji üretim alanı,
273 hektar kül depolama alanı ayrılmıştır. 550’şer megavatlık 2 ünite olarak
planlanan santralde kullanılmak üzere yılda 8 milyon ton kömür çıkarılacaktır.
Faaliyet sonunda, yıllık 2 milyon 163 bin ton kül ile 637 milyon alçı taşı
atığı oluşacaktır. Kuş uçuşu 2 kilometre mesafedeki Gökçekaya Barajı’ndan
saatte 1.900 metreküp su getirilmesi planlanmaktadır. İş gücü 3 vardiyada 2.200
kişidir. Kömürün ortalama ısıl değeri kilogram başına 2.107 kilokaloridir. Otuz
beş yıl faaliyette bulunacak santralde 275 milyon ton kömür kullanılacağı
tahmin edilmektedir. 
Yapılan
bazı çalışmalara göre termik santral projesi şu riskleri barındırmaktadır:
Tesisin yapımı için bilimsel gerekliliklere uygun ÇED raporu hazırlanmadığından
proje gereği değerlendirilmesi gereken deprem, sel baskını ve heyelan riskleri
dikkate alınmamıştır. Alpu Ovası, sit sahası kabul edilmiş değerli bir tarım
havzasıdır. Tesislerin 350-400 metre uzağında köyler bulunmaktadır, o köylerde
yaşayan insanlar geçimlerini tarımdan sağlamaktadırlar. Santralin toprağa ve
havaya vereceği kirlilik bölgeyi tarım yapılamaz hâle getirecektir. Termik
santralin yaratacağı atmosfer kirlenmesinin boyutları bilinmemektedir. İnsan
sağlığı önünde ciddi bir tehlike olduğu aşikârdır. Yer altından alınacak kömür
nedeniyle obruklar oluşacaktır. Topraktaki yüzey kirlenmeden başka arazideki
çökmeler de tarımı imkânsız hâle getirecektir. Kül depolama alanı olarak
belirlenen yer dünya çapında ender doğal bir kaynak olan lüle taşlarının
bulunduğu alandır. Kül atıklarının bu alana depolanması lüle taşının
kaybolmasına neden olacaktır. Otuz beş yıl ömrü olan bu tesis devasa kül
birikimine neden olacaktır. Külün imhası hiçbir şekilde mümkün olmamaktadır. 
Eskişehir,
ülkemizde havası en temiz illerden birisidir. İnönü’den başlayarak Polatlı
Beylikköprü’ye kadar geniş bir alan bu projeye feda edilecektir. İnsan
sağlığını, ülkenin toprağını, suyunu, doğal zenginliklerini yok edecek bu
projenin uygulanmasından kesinlikle vazgeçilmesi gerekir.
2019
yılı bütçesinin ülkemize kalkınma, refah, huzur getirmesini diler, hepinize
saygılarımı sunarım. (İYİ PARTİ sıralarından alkışlar)
BAŞKAN
– Teşekkür ederim.
Şimdi
Milliyetçi Hareket Partisi Grubu adına Gaziantep Milletvekili Ali Muhittin
Taşdoğan.
Buyurun
Sayın Taşdoğan. (MHP sıralarından alkışlar)
Süreniz
on dakika. 
MHP
GRUBU ADINA ALİ MUHİTTİN TAŞDOĞAN (Gaziantep) – Sayın Başkan, değerli
milletvekilleri; yüce heyetinizi ve aziz Türk milletini saygıyla selamlıyorum.
2019
Yılı Merkezi Yönetim Bütçe Kanunu Teklifi’nin 11’inci maddesi üzerinde
Milliyetçi Hareket Partisi Grubu adına söz almış bulunmaktayım.
Bu
madde genel anlamda fonlarla ilişkili işlemleri, özel olarak da Savunma Sanayii
Destekleme Fonu’na kaynak tahsisini ve bu kaynakların hangi amaçlar için
kullanılacağını düzenlemektedir. Bu kapsamda da, Türk Silahlı Kuvvetlerine,
Jandarma Genel Komutanlığına ve Sahil Güvenlik Komutanlığına yapılacak olan
silah ile diğer araç ve gereçlerin alımı ve NATO üyesi olmamız hasebiyle NATO
altyapı yatırımları için yıl boyunca yapılacak harcamalara ilişkin ödenek
tahsis edilmektedir. Bu bakımdan, Türk Silahlı Kuvvetlerinin silah ve teçhizat
yönünden dışa bağımlığının lıazaltılması, savunma sanayimizin ihracat
kapasitesinin artırılması, yerli girişimcilerin silah ve askerî teçhizat üretimine
yatırım yapması ülkemiz için hayati önem taşımaktadır. Hâlihazırda ülkemiz de
kendi piyade tüfeğini, insansız hava aracını, eğitim uçağını, helikopterini,
savaş gemisini, zırhlı aracını, SİHA’larını, roket ve füze sistemlerini kendisi
üretebilen bir ülkedir. ASELSAN, HAVELSAN ve ROKETSAN gibi savunma sanayisiyle
ilgili kurumlarımız her geçen gün daha da büyümekte ve ihracat olanaklarını da
yıllar itibarıyla artırmaktadırlar. Bu gelişmeler, memleketimizde herkes için
bir gurur vesilesidir. Savunma ve havacılık ihracatında geçmiş yıllara göre bir
ilerleme olsa da ihracat rakamları henüz tatmin edici bir düzeye ulaşamamıştır.
2017
yılı itibarıyla 553 tane savunma sanayisi projesi devam ederken projelerin
sözleşme tutarları 41 milyar 425 milyon dolar değerine ulaşmıştır. Mevcut
projelere sözleşmesi tamamlananları da eklediğimiz zaman söz konusu tutarın
yaklaşık 60 milyar dolar olacağı öngörülmektedir. Bu da olağanüstü bir büyüme
potansiyeli yakalandığını göstermektedir. Devam eden projelerde, yerli katkı
oranı yüzde 60 veya yüzde 65 olarak öngörülmüştür. Oysa gelişmiş ülkelerde bu
oran yüzde 80 veya yüzde 85 civarındadır. Sürekli döviz açığı problemiyle karşı
karşıya kalan ülkemizde üretimdeki yerli katkı oranının mümkün olduğunca yüksek
tutulması gerekmektedir.
Beka
tehdidiyle karşı karşıya kalınan böylesi bir dönemde yapılan projelerle millî
savunma sistemimizin güçlendirilmesi, ülkemizin tartışmasız millî hedeflerinden
biridir. Milliyetçi Hareket Partisi olarak da her ne pahasına olursa olsun bu
projelerle, yerli ve millî üretimleri desteklememizin millî bir hedef olduğu
bilinmelidir.
Bilinmelidir
ki savunma harcamalarının sürdürülebilirliği ve verimliliğinin temel koşulu,
ihtiyaçların yurt içindeki firmalardan karşılanmasını sağlayacak tedarik
zincirinin oluşturulması ve toplam ciro içindeki yan sanayi payının
yükseltilmesidir.
Türkiye'de
savunma sanayisinde faaliyet gösteren firmaların büyük çoğunluğu İstanbul,
Kocaeli ve Ankara'da yoğunlaşmış durumdadır. Söz konusu iller arasında
Gaziantep'in olmaması hem şehrimiz hem de ülkemiz açısından ciddi bir
eksikliktir. Savunma sanayisi harcamalarındaki artışla birlikte ana yüklenici
firmaların ihtiyaçlarının yurt içinden temin edilebilmesine olanak sağlayacak
fırsatlar ve gerekli altyapı Gaziantep'te bulunmaktadır. Gaziantep’in
sanayisinin geniş üretim portföyüyle imkân verildiğinde savunma sanayisine
yerli üretim damgasını vuracağından hiç şüphe edilmemelidir.
Gaziantep'in
sanayi altyapısı da Gazianteplinin zekâsı da bunları imal edecek büyüklüktedir.
Gaziantep tarihi, olmazı olur kılan insanların gerçek hikâyeleriyle doludur.
Mevzu imalat olunca ve konu da millî savunma olunca Tüfekçi Yusuf’u anlatmadan
geçmek olmaz. Tüfekçi Yusuf Usta, Antep Harbi’nden önce Çanakkale'de
Zeytinburnu Silah Fabrikasında çalışmıştır, bundan dolayı da Antep'in İmalat-ı
Harbiye Fabrikasının silah bölümünde görev alır. Fransızların Antep'e çevrilmiş
300 makineli tüfeğine karşı Anteplilerin sadece mavzerleri vardır. Bir de harp
esnasında İngilizlerden kalan 4 adet Lewis marka makineli tüfek vardır. Fakat
bu silaha uygun mermimiz olmadığı için bu tüfekler kullanılamamaktadır. Tüfekçi
Yusuf, Heyet-i Merkeziye’ye gider, “Bu tüfekleri bana verin, Osmanlı mermisini
kullanır duruma getireyim." der. Kendisine inanmazlar ve “devlet malı”
diyerek Tüfekçi Yusuf’u geri çevirirler.
Çavuş
arkadaşı, makineli tüfeklerden birini kaçırıp Tüfekçi Yusuf’a getirir
"Makineliye şiddetle ihtiyaç var, hallet şu tüfeği." der. Tüfekçi
Yusuf, eski bir muaddel tüfeğin namlusunu Lewis'e takıp kaynak eder. Yusuf Usta'nın
imal ettiği İngiliz Lewis başlar Osmanlı mermisi yakmaya. Başarıyı haber alan
Heyet-i Merkeziye bu sefer Yusuf Usta'ya giderek, diğer 3 adet Lewis'i de
emanet eder. İngilizlerin 4 adet Lewis markalı makineli tüfeği Antep
müdafaasının sonuna kadar Fransızlara ölüm kusar, bu tüfeklere de
"Yıldırım Yusuf” adı verilir. Dedim ya, Antep müdafaası olmazı olur kılan
insanların gerçek hikâyeleriyle doludur. Gaziantepli Tüfekçi Yusuf’un
hikâyesindeki hüzünlü kısmı aziz hatıralarına saygıdan dolayı burada anlatamayacağım.
Yoklukta bile Gazianteplinin mucitliğiyle neleri yapabileceğini anlatmaya
çalıştım.
Gazi
şehrimizdeki sanayide her türlü imalat en mükemmel şekilde yapılmaktadır.
Mekanik aksam, talaşlı imalat, kompozit malzeme, elektronik devre, otomasyon,
metal malzeme, tekstil, teknik tekstil ve yedek parçalar gibi birçok alanda
uzmanlaşmış ihracat kapasitesi ve AR-GE gücü olan firmalar bulunmaktadır.
Gaziantep,
Türkiye'nin 6’ncı büyük ihracatçı ilidir. Gaziantep, 1.270 ihracatçı firmasıyla
172 ülkeye ihracat yapan dinamik bir şehirdir. Gaziantep Organize Sanayi
Bölgesi sanayi parseli, tükettiği elektrik, istihdam rakamıyla Türkiye'nin en
büyük organize sanayi bölgesidir. Gaziantep, 2.523 başvuruyla en fazla marka ve
patent başvurusu yapan 6’ncı il, aynı zamanda 1.910 başvuruyla en fazla
endüstriyel tasarım başvurusundaki il sıralamasında da 5’inci sıradadır.
Gaziantep, şu anki dinamik yapısıyla 5’inci organize sanayisini tamamlamıştır,
6’ncı organize sanayisini, ileri teknoloji ve savunma sanayisi bölgesi olarak
kurmaya da hazırdır.
Gaziantep
sanayisi ile savunma sanayisinin kesişimi yeni bir fırsat penceresidir. Böylesi
bir başlangıcın, Gaziantep'imize, Güneydoğu Anadolu Bölgesi'ne ve ülkemize
katkısı çok fazla olacaktır. İnanın biz bunu yaparız, özellikle de savunma
sanayisi söz konusu olduğunda Gazianteplinin yapamayacağı şey yoktur. İnanmayan
şimdi hemen internete girsin, TRT'nin de belgesel yaptığı, ustaların ustası
Mennan Usta’yı, yani merhum Mennan Aksoy’u ve iş ortağı Sayın Cahit Özçelik’i
dikkatle izlesinler. Tüfekçi Yusuf'un tarihte yaptığı gibi, Gaziantepli Mennan
Usta’nın bugün neler yapabildiğini görsünler.
Bir
taraftan yapılması planlanan harcamaların olağanüstü boyutlarda olması, diğer
taraftan planlanan projelerde dışa bağımlılığın yeterince azaltılamamış olması
ve tüm bunlara rağmen bölgemizde küresel ölçekte ortaya çıkan güvenlik
problemleri dikkate alındığında savunma harcamalarından taviz verilmemesi
gerektiği herkes tarafından kabul edilmektedir.
Fonların
klasik bütçe ilkelerine aykırı bir yapısı olmakla birlikte, Savunma Sanayii
Destekleme Fonu’nun amacı göz önüne aldığında, bu fonun her yönüyle
desteklenmesi gerektiğini ve fona aktarılan kaynakların, ne kadar artırılırsa
artırılsın az olacağını ifade etmek istiyoruz. İçinde bulunduğumuz konjonktür
bu harcamaları gerekli ve zorunlu kılmaktadır. Hepimiz biliyoruz ki Türk
Silahlı Kuvvetleri bölgesinde ve küresel ölçekte ne kadar güçlü olursa, dünya
barışına ve insanlığa da o kadar fazla katkı yapacaktır.
Gaziantep
nüfusuna kayıtlı olduğu için şeref duyduğumuz, hemşehrimiz Aziz Atatürk gazi
şehrimiz için şöyle demiştir: “Ben Gazianteplilerin gözlerinden nasıl öpmem ki?
Onlar yalnız Gaziantep'i değil, bütün Türkiye'yi kurtardılar."
Atatürk,
Gazianteplileri gözlerinden öpmüştü. Hayatta olsalardı, o yoklukta yaptıkları
icatlarını anlattığım Antepli ulvi şahsiyetlerin ellerinden biz de öperdik.
25
Aralıkta kurtuluşumuzun 97’nci yılını kutlayacağız. Gazi şehrimiz Gaziantep’in
yetiştirdiği büyük şahsiyetlerin, Atatürk'ün ve Antep savunmasında şehit olan…
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
Buyurun.

ALİ
MUHİTTİN TAŞDOĞAN (Devamla) – Bitiriyorum Sayın Başkan.
…6.317
şehidin ve bütün şehitlerimizin aziz hatıraları önünde saygıyla eğiliyor, Aziz
Atatürk'ü ve Antep'in adaşı Gazi Meclisi saygıyla selamlıyorum. (MHP ve İYİ
PARTİ sıralarından alkışlar)
BAŞKAN
– Teşekkür ederim.
Şimdi
Halkların Demokratik Partisi Grubu adına Ağrı Milletvekili Abdullah Koç.
Buyurun
Sayın Koç. (HDP sıralarından alkışlar)
Süreniz
on dakika.
HDP
GRUBU ADINA ABDULLAH KOÇ (Ağrı) – Sayın Başkan, değerli milletvekilleri; grubum
adına söz almadan önce, kanlı Maraş katliamının üzerinden kırk yıl geçti.
Gerçek sorumluları bulunmadığı gibi, bu sorumlular ülkeye hâlâ vahşet üzerine
vahşet yaşatıyor. Maraş’ta, Çorum’da, Sivas’ta, Roboski’de ve coğrafyamızın her
bir köşesinde bu halka reva görülen katliamları kınıyorum. Bu insanlık suçları
sonucu hayatını kaybetmiş insanlarımızın acısını paylaşıyor, anıları önünde
saygıyla eğiliyorum.
Aynı
zamanda, bugün yıl dönümü olan, 19 Aralık 2000 tarihinde cezaevlerinde
katledilen 28 devrimciyi saygıyla anıyorum. 
Değerli
milletvekilleri, bugün burada üzerinde görüşülmekte olan bütçenin rakamlardan
ibaret olmadığını hatırlatmakta fayda buluyorum. Bütçe sürecinin başlangıcından
Genel Kurula getirilmesi sürecine kadar yöntemin kendisi aynı zamanda iktidarın
80 milyon üzerindeki antidemokratik yönetiminin biçimiyle de doğru orantılı bir
durumdur yani iktidarın temel anlayışını anlamak istiyorsak bütçe sürecinin
yorumlanması bunun için yeterli olacaktır. Bu nedenle bugün burada sadece
rakamları değil, aynı zamanda iktidarın ekonomi politikasını, tecrit
politikasını, Rojova politikasını da konuşmak, bu politikayı teşhir etmek de
doğru olacaktır. Evet, partimizin de sürekli vurguladığı üzere, milyonları
ilgilendiren toplumsal realiteyi dikkate alarak, bu realiteyi önceleyerek
yapılmayan kanunun kanun değil, aksine, bir grubun, tek bir siyasi partinin
talimatı olduğunu burada belirtmek isterim. 
Değerli
milletvekilleri, bir kanunun yapım sürecinde halktan kopuk, halka rağmen
çıkarılmış olması durumunda antidemokratik olduğunu ve meşruiyetinin olmadığını
da burada huzurunuzda belirtmek istiyorum. Mevcut hâliyle iktidarın halka
dayattığı bu yöntemden adalet değil, tam aksine kaos ve adaletsizlik çıkar.
Özetle, bütçenin kendisi demokratik olmaması nedeniyle adil, eşitlikçi bir
bütçe olmamıştır ve kesinlikle değildir. Şeffaflık, liyakat, adalet, önce
ülkeyi yönettiğini düşündüğünüz yerden başlar. Bakın, buradan her gün, her
hafta ve her ay milyonlarca yasa çıkıyor ve yasama Meclisi bu yasaları
çıkarırken halkı hiçbir şekilde dikkate almıyor, sivil toplum örgütlerinden
herhangi bir şekilde bir görüş almıyor. 
Hukukçu
arkadaşlarımız biliyor “Kanunu bilmemek mazeret sayılmaz.” ilkesi gereği halka
bu kadar dayatılan kanunlara rağmen halkın hiçbir şekilde bu kanunlardan haberi
olmuyor ve olması da mümkün değildir. Dolayısıyla bize göre halkı bu getirmiş
olduğunuz yasalardan sorumlu tutmak da ahlaki değil, hukuki de değil. Bu bütçe
sürecine bakar mısınız değerli arkadaşlar. Biz milletvekillerinin odalarına bir
kamyon dolusu bütçe kitapçığı gönderdiniz. Bu kitapları, bu sayfalarca
bastırdığınız kitapları kimler okudu, burada sormak istiyorum değerli
arkadaşlar. Bakın, bunların sayfasını bile çevirmediğinizi ben çok net bir
şekilde biliyorum. Bu sadece bir tanesi, 10’uncu cilt ve herkesin odasına ayrı
ayrı bu kitapçıklardan bir kamyon dolusu gönderildi. Peki, bu ne anlama
geliyor? Değerli arkadaşlar, başlı başına bir orman katliamı demektir bu; başlı
başına, gece gündüz çalışan emekçinin emeği demektir bu. Değerli arkadaşlar, bu
ne demektir? Bu, Mecliste 599 tane milletvekilinin sürekli, bir aydan daha
fazla burada mesai harcaması demektir. Bu ne demektir? Bu, yoksulluğu reva
görmüş olduğunuz halkın ekmeğini, suyunu ve iaşesini harcamak demektir; bu o
demektir.
Peki,
bu kadar kitap, bu kadar mesai, bu kadar emek harcadınız da bu bütçe süreci
üzerinde herhangi bir etkiniz oldu mu? Arkadaşlar, etki sıfır, bir tane virgül
dahi değiştiremedik. Halkıma sesleniyorum, halka, 80 milyon halka sesleniyorum:
Bakın, tabiri caizse, bu Meclise hakaret olmamak kaydıyla, biz burada tiyatro
oynuyoruz, tiyatro yapıyoruz. Bakın, bir ayın üzerindedir burada mesai
harcıyoruz ve bu bütçede bir gram yol almadık, bir virgül dahi değiştirmedik.
Halk adına, halka rağmen, halka dair hiçbir gelişme burada göstermedik. Peki,
bu ne demek? Bu, başlı başına bir sömürü demek değerli arkadaşlar.
Ben
size bir şey soracağım. İki gündür haberlerde çoğu arkadaş görmüştür bu
meseleyi. Bu bütçeden ne kadarı halkı ilgilendiriyor? Arkadaşlar, bu bütçe
halkı ilgilendirmiyor, ne yazık ki ilgilendirmiyor. Bir tane örnek vereceğim.
Arkadaşlar, Afyon’da bir anne naylon bir barakada ısınmak istedi ve yangın
çıktı. Bu anne o yangında vefat etti, yaşamını kaybetti, şehit düştü. Peki, bu
bütçeden o anneye ne kadar pay ayırdınız? Değerli arkadaşlar, sıfır. Peki, siz
bu bütçeden dolayı, bu tasarrufunuzdan dolayı bu halkın vebalinin altından ne
zaman kalkacaksınız? Hangi süreçte bunun hesabını vereceksiniz? Bu anne
yaşamını kaybetti, gitti. Yoksul, yoksullaştırılmış oğluyla birlikte yaşıyordu.
Kaymakamlık bir baraka getirip koyana kadar yanarak can verdi. Peki, bunda
sizin kusurunuz yok mu, sizin tasarrufunuzun bir sonucu değil mi bu? Sizlere
bunu sormak istiyorum değerli arkadaşlar. 
Bakın,
birkaç gün önce gene Ankara’da bir tren kazası meydana geldi. Tren kazası
meydana geldikten sonra bu kahraman yargı hemen devreye girdi -tırnak
içerisinde- bağımsız, tarafsız yargı devreye girdi, 3 emekçiyi derdest etti ve
3 emekçiyi götürdü, cezaevine attı. Bu şekilde adaleti sağladı değil mi?
Arkadaşlar, makasçı -ismi Osman, şu anda cezaevinde- diyor ki: “Ben Samsun’dan
geçici görevle geldim. Makası değiştirmeyi bilmiyordum. Müdürüme sordum, müdür
bana dedi ki: ‘Önemli değil, halledeceğiz.’ Sonra ben tekrar gittim, bu makası
değiştirirken kaza meydana geldi; sorumludur müdür.” 
Değerli
arkadaşlar, sizlere soruyorum: Bu sorumlulukta genel müdür, müdür, Bakan,
herhangi birinin soruşturması ya da sorgusu yapıldı mı? Yapılmadı. Bu kahraman,
bağımsız -tırnak içerisindeki- yargının gücü sadece ve sadece güçsüzedir,
yoksul halkadır, emekçiyedir. Güçlüye değil arkadaşlar, güçlü yargılanmıyor.
Bugün itibarıyla bu Ulaştırma Bakanının istifa etmiş olması gerekiyordu. 
Değerli
arkadaşlar, bakın, size şaka gibi bir şey göstereceğim. Ben, seçim bölgem olan
Ağrı’daki raylı sistemle ilgili bir soru önergesi verdim. Kaza 13/12/2018’de
meydana geliyor, bana bir gün önce cevap geldi. Gelen cevaba bakın, skandal bir
cevap, aynen şöyle diyor: “Biz dünyada 8’inci sıradayız, Avrupa’da 6’ncı
sıradayız. Böylece tren hızları, hat kapasitesi ve kabiliyeti artırılarak yolcu
ve yük taşımacılığı daha da konforlu, güvenli ve hızlı bir hâle gelmiş, demir
yolunun taşımacılıktaki payı artmış ve 2023 yılında nüfusun yüzde 77’sine
hizmet verecektir.” Şaka gibi. Peki, siz bu yüzde 77 nüfusu taşıyacaksınız da
bunların can güvenliğini ne şekilde sağlayacaksınız değerli arkadaşlar? Bu
adamın istifa etmesi gerekmiyor mu? Sadece makasçı, hareket memuru ve kontrolör
mü cezaevinde bu cezayı çekecek? Bunu kabul etmiyoruz. Bu, başlı başına bir
adaletsizliktir değerli arkadaşlar. Herkesin burada sorumluluğu var. 
Gelin,
kapalı bir oturum yapalım ve bu kapalı oturumda tren kazalarını ayrıca bir
araştıralım. Ama bir şeyi daha araştıralım değerli arkadaşlar -ben bir
hukukçuyum, utanıyorum bu meseleden- bu yargının bu kadar yerler altına,
ayaklar altına serilmiş olduğu hususunu tespit edelim, bu yargının bağımsız
olması, bu yargının tarafsız olması için elimizden geleni yapalım. Başka türlü,
arkadaşlar, hepimiz bu işin altında kalacağız. Türkiye’de hukuk işlemiyor,
Türkiye’de adalet yok, yüzde 10’ların altına düştü. Bu sorumluluğun altından bu
şekilde kalkamayız. İktidar partisine, partilerin hepsine bu konuda
sesleniyorum değerli arkadaşlar, çok önemli bir şey. Bu 3 kişiyi tutukladınız
ve bu iş bitmedi, bitmeyecek de. 
(Mikrofon
otomatik cihaz tarafından kapatıldı) 
ABDULLAH
KOÇ (Devamla) – Sayın Başkan…
BAŞKAN
– Tamamlayalım lütfen.
ABDULLAH
KOÇ (Devamla) – Değerli arkadaşlar, ben, İçişleri Bakanı Süleyman Soylu ve
Numan Kurtuluş’la ilgili olan bir şeyi daha dile getirecektim, oradan da kendi
seçim bölgem olan Ağrı’ya geçiş yapacaktım ama zamanım kalmadı, çok hızlı bir
şekilde dile getireyim.
Diyor
ki: “Ben Ağrı’yı o kadar güzel gördüm ki, artık bundan sonra ölsem gam yemem.
Bir tane kocaman üretim alanı açılmış.” Değerli arkadaşlar, Süleyman Soylu
Ağrı’ya gitmişken, sadece bir sağlık ocağı olarak çalışan Ağrı Devlet
Hastanesini görmüş mü? Değerli arkadaşlar, Ağrı’da her gün gözaltıları,
Taşlıçay’da her gün tutuklamaları görmüş mü? Patnos Cezaevindeki insan hakları
ihlallerini görmüş mü? Değerli arkadaşlar, esnafın altında alışveriş yaptığı
çatı çökmüş ve üstüne kar geliyor, Ağrı’yla ilgili bunu görmüş mü? Ağrı’nın
Doğubeyazıt ilçesindeki o yıkımı görmüş mü? Kayyum yıktı, çekti gitti, kayyuma
da kayyum atandı. 
Hepinizi
saygıyla selamlıyorum. (HDP sıralarından alkışlar) 
BAŞKAN
- Şimdi Cumhuriyet Halk Partisi Grubu adına İstanbul Milletvekili Onursal
Adıgüzel...
Buyurun
Sayın Adıgüzel. (CHP sıralarından alkışlar) 
Süreniz
on dakika.
CHP
GRUBU ADINA ONURSAL ADIGÜZEL (İstanbul) – Sayın Başkan, değerli
milletvekilleri; 2019 yılı merkezî yönetim bütçesi üzerine Cumhuriyet Halk
Partisi Grubu adına söz almış bulunmaktayım. Genel Kurulu saygıyla
selamlıyorum.
Önce
iki noktaya değineceğim, ondan sonra bütçe üzerine görüşlerimi anlatacağım. 
Bugün
19 Aralık, Türkiye demokrasisi için bir utanç günü. 19 Aralık 1978, planlı
olarak başlatılan Maraş Katliamı’nın ilk günü ve ben buradan, katledilen 111
canımızı anıyorum ve Türkiye’de bir daha böyle katliamların olmamasını
diliyorum. En önemlisi de bu katliama göz yumanları, bu katliamı
gerçekleştirenleri, bu katliama ortak olanları da şiddetle kınıyorum. 
Aynı
zamanda, büyük haksızlığa maruz bırakılan, bir kumpasa maruz bırakılan Ali
Tatar’ı da rahmetle anıyorum buradan.
Değerli
milletvekilleri, on gündür bütçe için toplanıyoruz ve izliyorum, on gündür
iktidar mensupları suya sabuna dokunmadan bütçeyi savunmaya çalışıyorlar. On
gündür bütçeyi çalışanlar ve on altı yıldır ülkeyi yönetenler ne yazık ki bu
ülkedeki gençlerin, kadınların, çocukların, asgari ücretlinin yani bizim burada
olmamızın asıl sebebi olan vatandaşın dertlerine derman olacak çözümler
sunmuyorlar. Bu on güne baktığımız zaman, muhalefet milletvekilleri, vatandaşın
derdine derman olmaya çalışan, vatandaşın derdiyle dertlenen muhalefet
milletvekilleri defalarca şunu söylüyor: “Ekonomik krizin acı faturasını
vatandaşa kesmeyin. Gelin, hep birlikte, nitelikli büyümenin olduğu, sürdürülebilir
kalkınmanın olduğu, hakça bölüşülen bir bütçenin olduğu, yandaşın kasasının
değil, vatandaşın cebinin öncelendiği bir bütçe yapalım.” ve bütün muhalefet
milletvekilleri bu noktaya değiniyor fakat siz ne yapıyorsunuz değerli iktidar
mensupları? Yandaşa rant üretmenin derdine düşmüşsünüz. Bu ülkedeki kadınlar,
gençler, çocuklar hiçbirinizin umurunda değil, varsa yoksa Cengizler, vatandaşa
küfreden Cengizler, Kolinler ve yandaşlar. 
Ülke
ekonomik kriz içinde, 4 milyona yakın işsiz var bu ülkede arkadaşlar. Enflasyon
ne durumda? Lütfen enflasyona bakın, enflasyon karşısında vatandaşın maaşı
eriyor, emeklinin, işçinin maaşı eriyor, dolar yılbaşında 3,7 liraydı, bugün 5
lira, zamlardan vatandaşın beli kırılmış. Peki, Maliye Bakanımız ne yapıyor
arkadaşlar, Maliye Bakanımız ne diyor bu duruma, çok mu umursuyor? Hayır, masal
anlatıyor Maliye Bakanımız, dönüyor Gezi’yi suçluyor, vatandaşın derdine
bütünlüklü çözümler üretmek yerine, Gezi’yi suçluyor. Ama bir gerçeğin farkında
değil, Türkiye’de Gezi, milyonlarca insanın hak, adalet ve özgürlük
mücadelesidir. Her sıkıştığınızda Gezi olaylarını gündeme getirmeyin,
Türkiye’de daha önemli dertler var arkadaşlar, daha önemli dertler var. (CHP
sıralarından alkışlar) Nasıl dertler var? Çocuklarını doyurmak için çöpten ekmek
toplayan anneler var, atanamadığı için intihar eden öğretmenler var. Siz,
dönüyorsunuz, Gezi’yle yatıyorsunuz, Gezi’yle kalkıyorsunuz. 
Değerli
milletvekilleri, defalarca söyledik, defalarca anlattık, bu bütçe emeğin,
halkın bütçesi değil, bu bütçe sarayın bütçesidir dedik. Eğer diyorsanız bu
bütçe emeğin bütçesi, ben size sorarım, seçim dönemlerinde aklınıza geldi mi
başlıyorsunuz, 3600 göstergeyi vereceğiz. Seçim geçiyor, vatandaş bize soruyor,
memurlar soruyor, ne oldu 3600 gösterge? Soruyorum Millî Eğitim Bakanına, 24
Kasımda müjde veriyordun, ne oldu 3600 gösterge?
Sadece
“Vereceğiz.” diyorsunuz, sadece öğretmenlere değil, diğerlerine de
vadetmiştiniz unutmayın, 100 Günlük Plan’da olduğunu ben de görüyorum. 
SALİH
CORA (Trabzon) – Gazetecilere de vereceğiz.
ONURSAL
ADIGÜZEL (Devamla) - Dönüp tekrar Gençlik Bakanına bir soru sormak istiyorum:
Sayın Gençlik Bakanı, Türkiye’de 1 milyon üniversite mezunu genç, işsiz.
Önemsiyor musun bilmiyorum ama 1 milyon üniversite mezunu genç, işsiz. Eğitimde
ve istihdamda olmayan gençlerin oranı yüzde 28. Var mı acaba işsiz gençleri
umutlandıracak bir sözü Gençlik Bakanının?
Sayın
Çalışma Bakanı, siz, havalimanı inşaatında iş cinayetlerine kurban edilen 52
işçinin Çalışma Bakanı değil misiniz? Maaşını alamayan, 21’inci yüzyıl
koşullarında, İstanbul’da, milyonların önünde insanlık dışı koşullarda çalışan
üçüncü havaalanı işçileri haklarını aradıkları için tutuklandılar. Onlara ilk
kol ve kanat germesi gereken Çalışma Bakanı değil miydi? 
Arkadaşlar,
15 yaşındaki Efekan Arslan… Efekan Arslan, geçen hafta, çalıştığı tamirhanede
kamyonun altında kalarak hayatını kaybetti ve Efekan gibi 2 milyon çocuk bugün
güvencesiz olarak çalıştırılıyor. Peki, Çalışma Bakanımızın umurunda mı,
kendisine sormak lazım. 
Çiftçinin
hâli ortada. Tarım Bakanımız ne yapıyor? Tarım Bakanımız her gün ithalat
müjdesi veriyor bizlere arkadaşlar. Çiftçinin mahsulü tarlada kalmış, üzerine
kar yağmış, umurunda değil; tarım alanları azalmış, umurunda değil; yerli
üretimi teşvik edeyim; hiç umurunda değil. Dönüyor, yetmezmiş gibi, kendisine
soru soranlara -saraya yaranmak için- diyor ki: “Haddinizi bilin!” Basın
mensuplarına had bildiriyor. Ama şunu da söylemeden geçemeyeceğim: Tahılın
ambarı olan Türkiye’yi buğday ithalatına mecbur ettiniz ya, bu ayıp da size,
hepinize yeter diye düşünüyorum. 
Değerli
milletvekilleri, biliyorsunuz, bizim Ulaştırma Bakanlığımız iş olarak şunu
belirlemiş: Yandaşa sermaye yaratmak. Hani adlarında bir “ulaştırma” var ya,
Bakanlığın isminde bir “ulaştırma” var, onlar bunu şöyle algılamışlar: Yandaşa
sermayeyi en kısa şekilde ulaştırmak. Nasıl oluyor bu? Sadece bugünün bütçesine
değil, otuz, kırk yılın bütçesine yük bindiriyorlar. Nasıl bindiriyorlar bu
yükü? Hepinizin bildiği dev bir balon düşünün, işte, bu mega projeler, iğnenin
değmesini bekleyen o mega projeler o balonlar, o dev balonlar. Vatandaşın
vergileri buralarda çarçur ediliyor arkadaşlar. 
Şimdi,
biliyorum, dönüp diyecekler ki “Ya bu muhalefet de hep icraatlarımıza karşı
çıkıyor.” Vallahi de billahi de biz milletin yararına olan hiçbir icraatınıza
karşı çıkmıyoruz. Biz neye karşı çıkıyoruz, biliyor musunuz? Size anlatayım,
biz sizin ihmaliniz yüzünden çocukların annelerini mezara gömmesine karşı
çıkıyoruz. Biz neye karşı çıkıyoruz, biliyor musunuz? Sırf bir müteahhidi zengin
etmek için hiçbir fizibilite yapmadan havalimanı yapıyorsunuz, havalimanına
gelmeyen yolcunun da parasını asgari ücretliden, emekliden, memurdan
alıyorsunuz; biz işte, buna karşı çıkıyoruz. 
Sonra,
daha başka neye karşı çıkıyoruz, biliyor musunuz? Türkiye'nin en köklü
kurumlarını sattınız ya, önüne arkasına bakmadan sattınız, sermayeyi kediye
yüklediniz ve hiçbir hesap vermediniz. Bu da yetmezmiş gibi, bunu yapanları
özel terfilerle en üst seviyeye getirdiniz. 
Bir
de TÜRK TELEKOM'u anlatacağım size, geçen bütçede de anlatmıştım, Sayın Bakan
şimdi burada -belki toplantıdadır, Ahmet Arslan- “TÜRK TELEKOM’un borcu morcu
yok.” demişti bana geçen dönem BTK bütçesinde, buradan. Kayıtlara bakın, TÜRK
TELEKOM’u yabancılara peşkeş çektiler. Yabancılar da Lübnan sermayesi de şunu
yaptı: Bizim bankalarımızı dolandırdı, kaçtı. Peki, ne oldu? Peki, ne oldu?
Altyapı yatırımlarını yapmayan TÜRK TELEKOM’un bedelini bugün Türkiye halkı
ödüyor arkadaşlar. 
Sayın
Başkan, değerli milletvekilleri; bugün Türkiye’de 1,8 milyon kişi asgari
ücretin altında yaşamaya mahkûm edilmiş durumda. 6,7 milyon asgari ücretli de
açlık sınırının altında yaşamaya mahkûm. Saraydaki zatımuhterem bir dönem demiş
ki: “Bu Ankara’daki hükûmet benim kardeşime, milletime bir bardak çayı, bir
bardak simidi layık görmüyor.” Ben buradan soruyorum: Sen bu millete insanca
yaşamayı layık görmüyor musun? Neden asgari ücreti artırmıyorsun? Yoksa sen bu
ülkedeki vatandaşların huzur içinde yaşamasını istemiyor musun? Size de
soruyorum. Cumhurbaşkanlığı bütçesi olunca yüzde 26’lık zammı hemen
yapıyorsunuz, hiçbir sorun yok. Biz kendi belediyelerimizde 2.200 lira yaptık
asgari ücreti; haydi buyurun, hodri meydan, siz de adım atın. 1 Ocaktan
itibaren Cumhuriyet Halk Partili belediyelerde asgari ücret 2.200 lira. Ama sizi
biraz zorlasam, biraz daha bıraksak diyeceksiniz ki “1.600 lirayla şatafat
içinde, lüks içinde yaşıyor millet.” 
İBRAHİM
HALİL FIRAT (Adıyaman) – Vereceğiz, vereceğiz, 600 lira daha vereceğiz. 
ONURSAL
ADIGÜZEL (Devamla) – Arkadaşlar, bu bütçeyle, bu anlayışla bu ülkedeki
gençlerin geleceği, çocukların geleceği garanti altına alınamaz. Bu yönetim
anlayışı katma değer yaratan sektörleri güçlendirmez; tam tersi, düşük katma
değer yaratan yani sizin asıl amacınız olan, sizin de çok sevdiğiniz sektörleri,
betonu, rantı güçlendirir.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ONURSAL
ADIGÜZEL (Devamla) – Bu bütçede AR-GE’nin adı yok, bu bütçede inovasyon yok, bu
bütçede sanayi 4.0 yok. Bu bütçede ne yazık ki vatandaşın derdine derman olacak
hiçbir çözüm önerisi yok. Bu bütçe, vatandaşa daha fazla yoksulluk, daha fazla
işsizlik, 80 milyona daha fazla umutsuzluk getirir. Siz bunu geri çevirmek
istiyorsanız…
RECEP
ÖZEL (Isparta) – İZBAN’ı da söylesene, İZBAN’ı. İZBAN’ı söylesene bir. 
ONURSAL
ADIGÜZEL (Devamla) – Onu gelir siz söylersiniz. 
RECEP
ÖZEL (Isparta) – Ödemiyorsunuz belediye işçilerinin parasını, grev yapıyorlar. 
ONURSAL
ADIGÜZEL (Devamla) – Siz eğer bu gidişatı geri döndürmek istiyorsanız şuradaki
600 milletvekilinin sözüne kulak verin, sadece saraydan aldığınız talimatla
değil milletin sözüyle hareket edin. 
İBRAHİM
HALİL FIRAT (Adıyaman) – Siz talimatı nereden aldınız?
ONURSAL
ADIGÜZEL (Devamla) – Biz Allah’tan başka kimseden korkmayız, saraydan almayız.
Son
olarak tek bir şey söyleyeceğim. Bu bütçenin biz ülkemiz için hayırlı olmasını
diliyoruz ama bütçeye “hayır” diyeceğiz çünkü bu bütçede emek yok, bu bütçede
işçi yok, bu bütçede halk yok.
Teşekkür
ediyorum. (CHP sıralarından alkışlar)
BAŞKAN
– Değerli arkadaşlar, şimdi şahsı adına Çankırı Milletvekili Salim Çivitcioğlu
konuşacak.
Buyurun
Sayın Çivitcioğlu. (AK PARTİ sıralarından alkışlar)
Süreniz
beş dakika.
SALİM
ÇİVİTCİOĞLU (Çankırı) – Sayın Başkan, değerli milletvekilleri; 2019 Yılı
Merkezi Yönetim Bütçe Kanunu Teklifi’nin 11’inci maddesi hakkında söz almış
bulunuyorum. Bu vesileyle yüce Meclise ve ekranları başında bizleri dinleyen
kıymetli vatandaşlarımıza saygılarımı sunuyorum.
Değerli
milletvekilleri, ülkemiz, köklü tarihi, yeri ve konumu itibarıyla güvenlik dengelerinin
hızlı değiştiği bir coğrafya içerisindedir. Teknolojik imkânlar bakımından
tarihe dönüp bakıldığında 1974 yılında yaşadığımız bir senaryo bugün yine
karşımıza çıkmaktadır. Soydaşlarımızın güvenliği için düzenlenen Kıbrıs Barış
Harekâtı’ndan sonra uygulanan silah ambargosu ülkemizde savunma sistemlerimizin
temininde ve askerî haberleşme ihtiyaçlarının karşılanmasında bağımsızlığın
önemini göstermiştir. En çok ihtiyacını duyduğumuz anda “dost ve müttefik”
dediğimiz ülkelerin uyguladığı ambargo, toplumsal hafızamızda unutamayacağımız
şekilde yer etmiştir. Aynı senaryo bugün yine sahneye konulmaktadır. Özellikle,
güney sınırlarımızın güvenliği için ihtiyaç duyulan savunma ürünlerinin
paramızla bile tedarikinde güçlükler çıkarılmaktadır. Aynı müttefiklerimiz bu
sefer adına “ambargo” demekten kaçınsa bile 1974’te yaptıklarını
tekrarlamaktadırlar. Çok şükür, bugün ASELSAN’ımız, TUSAŞ’ımız, ROKETSAN’ımız,
HAVELSAN’ımız, TÜBİTAK-SAGE’miz ve adını sayamadığım daha pek çok savunma
şirketimiz var. 
Ülkemiz,
ordusunun ve savunma sanayisinin gücü sayesinde bölgesel ve küresel düzeyde söz
sahibi olan ülkeler arasındadır. Savunma sanayimiz, ekonomimiz için bir gurur
kaynağı hâline gelmiştir. 2002 yılında ihracat rakamı 250 milyon dolar iken
günümüzde savunma sanayimiz yıllık 5 milyar dolara ulaşan üretime, 2 milyar
dolara yaklaşan ihracat rakamına ulaşmış bulunmaktadır. Bugün gelinen nokta,
hiç şüphesiz bu başarıyı açıkça ortaya koymaktadır. Savunma sanayimiz AR-GE
harcamasıyla yıllık 3,7 milyar lira seviyesinde, Türkiye'nin en fazla 2’nci
AR-GE ve teknoloji yatırımı yapan sektörü konumundadır. 
Son
on beş yılda Türk savunma sanayisinin ürünlerinin ihracatı yaklaşık olarak 8
kat artmıştır; bunda Türk Silahlı Kuvvetlerinin yerli imkânlarla üretilen
askerî ürünleri kullanmayı ilk tercih olarak benimsemesi büyük fark
sergilemiştir. Dünyanın en iyi ordularından olan Silahlı Kuvvetlerimizin bir
ürünü tercih etmesi pek çok dost ve müttefik ülke için önemli bir referans
olmuştur. 
Ülkemiz
savunma ve havacılık başta olmak üzere teknolojide tam bağımsız olmanın yanı
sıra dünyanın en iyilerinden biri olma hedefiyle çalışmasına devam etmektedir.
Ülkemizin dışa bağımlılığını en aza indiren ve yüksek teknoloji içeren millî
sistemlerimizin başında taarruz helikopterimiz ATAK, Türkiye’nin özgün
helikopteri GÖKBEY, Millî Gemi Projesi MİLGEM, yine PKK’ya göz açtırmayan
İHA’larımız ve SİHA’larımız, eğitim uçağımız HÜRKUŞ ve ANKA, hâlen yürütülmekte
olan önemli savunma projelerinden Millî Muharip Uçak Projesi, hava savunma
sistemlerimiz HİSAR ve SİPER, güdümlü füzemiz KASIRGA, keskin nişancı silahımız
BORA, su üstü hedeflere karşı geliştirilen seyir füzemiz SOM, Altay
tanklarımız, ilk deniz füzesi ATMACA bu eserlerimizden birkaçıdır. 
Ayrıca,
benimle beraber Grup Başkan Vekilimiz Muhammet Emin Akbaşoğlu Bey’in de seçim
bölgesi olan Çankırı’da Makine Kimya Endüstrisi Kurumunda üretilip ASELSAN’ın
kullanımına sunulan hava savunma silahımız KORKUT bizim ve Çankırı’mızın gurur
kaynağıdır. 
Sayın
Başkan, değerli milletvekilleri, savunma sanayimiz “Türk Malı” markasının da
dünyadaki en büyük bayrak taşıyıcısı konumundadır. Son dönemdeki ihracat
faaliyetlerinden örnekler vermek gerekirse; 14 farklı ülkeye uzaktan kumandalı
silah sistemleri, Azerbaycan’a haberleşme sistemleri ve lazer güdüm kitleri,
Kazakistan’a T-72 tank modernizasyonu, Pakistan’a lojistik destek gemisi ve
savaş uçakları için hedefleme kodu, Endonezya ve Katar’a zırhlı araçlar,
Şili’ye elektronik harp ürünleri, Filipinler’e gece görüş dürbünleri,
Pakistan’a MİLGEM ve ATAK helikopteri ihracatı yapılmaktadır.
Evet,
bu listeyi çok daha uzatmak mümkün. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
ENGİN
ALTAY (İstanbul) – Listenin tamamını dinlemek istiyoruz efendim.
SALİM
ÇİVİTCİOĞLU (Devamla) – Eminim bu listeye kısa zamanda pek çok firmamız yeni
ürünleriyle katkı sağlayacaktır. Ülkemizin yarınlara güvenle bakabilmesi için,
ülkemizin teknolojik bağımsızlık savaşında “Ben de varım.” diyen herkese
buradan teşekkür etmek istiyorum. 
Savunma
sanayisinde elde ettiğimiz imkânlarla, güney sınırlarımızın yanı başında
ülkemizi tehdit eden unsurlara karşı Fırat Kalkanı ve Zeytin Dalı Harekâtıyla
hainlere yaptıklarımız, Fırat’ın doğusunda yapacağımızın teminatıdır. (AK PARTİ
sıralarından alkışlar) 
Bu
şer odaklarını bertaraf etmek üzere, kazdıkları çukurlara, tünellere gömmek
üzere harekâtın gereğini yapacak olan ülkemiz sınırları içerisinde ve dışında
terörü yok etmeye ant içmiş askerimize, polisimize, güvenlik güçlerimize,
ülkenin en şerefli kürsüsünden selam ediyor, başarılar diliyorum. (AK PARTİ
sıralarından alkışlar) 
(Mikrofon
otomatik cihaz tarafından kapatıldı) 
SALİM
ÇİVİTCİOĞLU (Devamla) – Türkiye Cumhuriyeti devletinin bir ferdi olarak,
savunma sanayimizin gelişmesiyle bizleri onurlandıran başta Sayın Cumhurbaşkanımız
Recep Tayyip Erdoğan’a, emeği geçen bakanlarımıza, milletvekillerimize,
bürokratlarımıza, mühendislerimize ve çalışanlarımıza buradan teşekkür ediyor,
bu duygu ve düşüncelerle 2019 yılı merkezi yönetim bütçesinin milletimize ve
devletimize hayırlı olmasını diliyorum. (AK PARTİ sıralarından alkışlar) 
BAŞKAN
– Değerli arkadaşlar, 11’inci madde üzerindeki görüşmeler tamamlanmıştır. 
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir.
12’nci
maddeyi okutuyorum:
DÖRDÜNCÜ BÖLÜM
Çeşitli Hükümler
Hazine garantili imkân ve dış borcun ikraz limiti ile
borç üstlenim taahhüt limiti ve borçlanmaya ilişkin işlemler
MADDE 12- (1) 2019 yılında, 28/3/2002 tarihli ve 4749
sayılı Kamu Finansmanı ve Borç Yönetiminin Düzenlenmesi Hakkında Kanuna göre
sağlanacak; garantili imkân ve dış borcun ikraz limiti 4,5 milyar ABD Dolarını
aşamaz.
(2) 1 inci maddenin birinci fıkrasının (a) bendi ile
belirlenen başlangıç ödeneklerinin yüzde üçüne kadar ikrazen özel tertip Devlet
iç borçlanma senedi ihraç edilebilir. Hazine ve Maliye Bakanı ikrazen ihraç
edilecek özel tertip Devlet iç borçlanma senetlerinin kamu sermayeli bankalar
ile kamu kurum ve kuruluşları arasındaki dağılımını, senetlerin vade, faiz ve
diğer şartlarını belirlemeye yetkilidir.
(3) 2019 yılında 4749 sayılı Kanunun 8/A maddesi
çerçevesinde Hazine ve Maliye Bakanlığınca sağlanacak borç üstlenim taahhüdü
4,5 milyar ABD Dolarını aşamaz.
BAŞKAN
– 12’nci madde üzerinde İYİ PARTİ Grubu adına Aydın Milletvekili Aydın Adnan
Sezgin…
Buyurun
Sayın Sezgin. (İYİ PARTİ sıralarından alkışlar) 
Süreniz
on dakika. 
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, değerli
milletvekilleri; bütçe kanununun 12’nci maddesi üzerine İYİ PARTİ Grubu adına
söz almış bulunuyorum ama konum hayli farklı. Ancak, biraz önce Filistin’le
ilgili sıcak bir tartışma yaşandı, izninizle bu konuya bilgilerim ölçüsünde
açıklık getirmek istiyorum. 
Ben
Sayın Dışişleri Bakanına Bütçe Komisyonu sırasında bazı sorular sordum,
bunlardan biri Filistin’le ilgiliydi. Soru şuydu: Son on altı yılda Filistinli,
Gazzeli kardeşlerimizin koşulları iyileşti mi? Bu sorunun çözümü bağlamında
Türkiye’nin konumu -yani etki gücünü kastediyorum- ilerledi mi? Sayın Bakan
soruma yazılı cevap verme nezaketini gösterdi. Cevapta, ayni yardımlardan,
nakdî yardımlardan, “Şu kadar ton buğday, bu kadar milyon dolar.” diye bilgi
verilmekte, TİKA ve Türk Kızılayının katkılarından söz edilmekte, hülasa
“2015-2017 yılları arasında Filistin’e yaptığımız yardımların değeri 460 milyon
ABD dolarına ulaşmış.” denilmektedir. Maalesef cevapta Filistinlilerin
koşulları fiilen iyileşti mi, ağırlaştı mı buna bir yanıt göremedim; Filistin
sorununda Türkiye’nin konumu ve etki gücü var mı, yok mu bu konuda da keza
cevap bulamadım. 
Şimdi
arkadaşlar, son on altı yılda işgal altındaki topraklarda Yahudi
yerleşimlerinde çok büyük artışlar meydana gelmiştir. Batı Şeria’daki
yerleşimci sayısında son on iki yılda müthiş bir artış yaşanmıştır. 2002’de 198
bin olan sayı bugün 400 bin civarında. İsrail’in Doğu Kudüs’teki yerleşimci
sayısı da son on yıldaki artışla bugün 220 bin civarına ulaşmıştır. Sadece
2014’te İsrail Meclisi Knesset Batı Şeria ve Doğu Kudüs’te 3.200 yeni yerleşimi
daha onaylamıştır. Son on beş yıldaki artışlarla işgal altındaki topraklardaki
Yahudi yerleşimcilerin sayısı 600 bini geçti. Bu rakamlar genel trendler tabii.
Bazıları “550 bin” der, bazıları “650 bin” ama gerçek şu ki, son on-on beş
yılda bu sayı çok çok arttı. 
Sonra
başka ne oldu? İsrail, Ulus Devlet Yasası’yla İsrail vatandaşı Filistinlilerin,
Arapların statüsünü aşındırdı. Ayrıca, bu dönemde maalesef yüzlerce Filistinli
öldürüldü, binlercesi yaralandı; tüm Filistinlilerin ekonomik koşulları, yaşam
şartları çok ağırlaştı.
Şimdi,
21 Aralık 2017 tarihli BM Genel Kurulu kararına geliyorum; tartışma buydu, 128
oyla kabul edilen Kudüs kararı. Bu kararın hiçbir yerinde “Kudüs Filistin’in
başkentidir.” demiyor. Metin elimin altında. Metne İslam İşbirliği Teşkilatı
ülkeleri, birçok Avrupa Birliği ülkesi ve başka ülke oy vermişti. Bu karar,
ABD’nin Kudüs’ü İsrail başkenti olarak tanıma şeklindeki oldubittisine
fevkalade haklı bir tepkidir. Ama bağlayıcılığı olmadığı, evvelsi gün
Avustralya’nın Washington’ın kararını izlemesinden de belli. Kararı sizlere
okuyarak vakit geçirmeyeceğim ancak karar BM Güvenlik Konseyinin önceki
kararlarına değiniyor. Bu kararlarda da zaten Doğu Kudüs’ün 1967 sınırları
temelinde iki devletli formül çerçevesinde bulunacak nihai çözüm bağlamında
Filistin’in başkenti olması gerektiğine atıf mevcut. Tabii, sözünü ettiğim
metin bunu açıkça ifade etmiyor. BM Genel Kurulunun bu kararı elbette iyi oldu.
Ancak kararın özü budur, yanlış bir algı oluşmasın veya oluşturulmasın. 
Öte
yandan, İsrail’le ticaret hacmimizdeki artıştan söz ediliyor. Bu tür
eleştirilere karşı da iktidar “O, ticarettir; biz devlet olarak karışamayız. Bu
iş özel sektörler arasındadır.” diyor. Ben “İsrail’le ticareti durduralım.”
demiyorum, öyle bir önerim yok ama Dünya Ticaret Örgütü kurallarına ve
uygulamaya göre, devletlerin böyle bir yetkisi vardır arkadaşlar.
Hatırlayacaksınız, Rus uçağının düşürülmesi olayı sonrasında Moskova bazı
hükümlere başvurmuş, “ulusal çıkar” ve “güvenlik” gerekçesiyle bizimle
ticaretini durdurmuştu. Bu tür uygulamalar elbette zorlama uygulamalardır,
yararlı değildir. 
Sözün
özü şu: Türkiye, hezeyanlara kapılmadan, çok daha makul bir yaklaşımla hem
kadersiz Filistinlilere daha yardımcı olabilecek, onların çıkarlarını gerçekten
koruyabilecek bir politika izleyebilirdi hem de Filistin sorununun çözümünde
daha etkili bir oyuncu konumuna gelebilirdi. Haykırma, hezeyan ve öfke, uygun
dış politika araçları değildir. İktidar bu konuda politikasızlık yapmıştır;
bugün dolambaçlı yollardan bunu örtmeye çalışmak yerine bu hatasını üstlenmeli,
yararlı ve etkin bir politikayı nasıl şekillendireceğini düşünmelidir. 
Değerli
arkadaşlar, tabii, şimdi, partimizin 12’nci maddeye ilişkin görüşlerini
anlatmak için zaman daraldı. Maddeye göre, Hazine tarafından sağlanacak
garantili imkân ve dış borcun ikraz limiti ile Hazinenin borç üstlenim taahhüdü
4,5 milyar dolar olarak düzenlenmektedir. Bu sistem, yap-işlet-devlet
projelerinde ihaleyi alıp bitiremeyen firmaların dış borç yüklerini devletin
üstlenmesini mümkün hâle getirerek borcu vatandaşın ve vergi mükellefinin
sırtına yükleme ihtimalini de taşımaktadır. Böylelikle, yatırımı yapan şirket,
iktidardan alacağını aldıktan sonra ortadan kaybolma imkânına sahip olmaktadır.
Bunun da yandaş firmalar için yaratılmış bir fırsat olarak değerlendirilmemesi
mümkün değildir.
Öte
yandan, dikkat ederseniz 12’nci maddedeki her iki limit de ABD doları cinsinden
ifade edilmektedir. Türk lirasına geçiş için zorlayıcı düzenlemelere giden
iktidarın, ihaleleri döviz cinsinden öngörmesi, bütçe kanununu ABD doları
cinsinden düzenlemesi tam bir tenakuzdur.
Malum,
dış borcumuz dağ gibi birikmiştir. Bu yetmezmiş gibi yandaş şirketlerin dış
borçlarının üstlenilmesi imkânı da yaratılmaktadır. Hâlihazırda kısa vadeli dış
borç stokumuz 140 milyar dolardır. Brüt dış borç stoku ise haziran itibarıyla
457 milyar dolar olmuştur. 2018 yılında 4,5 milyar doları faiz olmak üzere
toplam 45 milyar 227 milyon dolar dış borç ödenmiştir. Yeni alınacak olan
borçların dışında, önümüzdeki dönemde yaklaşık 85 milyar doları faiz olmak
üzere 400 milyar doların üzerinde borç mevcuttur. Çinli finans kuruluşlarından
3,6 milyar dolarlık kredi paketi gibi yeni borçlar da alıyoruz.
Bu
borçlar, vatandaşımızın ve ekonomimizin geleceğini ipotek altına alırken dış
politikamızı da etkiliyor. Çin’de Uygur Türkleri, soydaşlarımız açık ve ağır
bir şekilde insanlığa karşı suçlara maruz kalıyor, esir kamplarında 1 milyonun
üzerinde soydaşımız kötü ve insanlık dışı muameleye uğruyor; iktidar ise
sessiz. Alınan krediler yüzünden mi Uygur Türklerine karşı bu sessizlik, Uygur
Türklerinin gördüğü zulme bu sessizlik, yoksa Çin şirketleri üçüncü köprüyü
satın alıyor, Konya doğal gaz deposu işini aldı, tüm yandaş şirketler Çin
şirketlerinin kapısına iktidar tarafından yönlendirildi diye mi?
AK
PARTİ hükûmetleri döneminde vatandaşların borcu da 79 kat artmış ve 522 milyar
liraya çıkmıştır. Vatandaş borç batağında nefes alamaz hâle gelmiştir.
Ekonominin durumu kötüye gitmektedir. Gösterge faiz sadece altı ayda yüzde
15’ten yüzde 24’e çıkmıştır. Yurt dışından temin edilen borcun faiziyse
ortalama 2 kat artmıştır yani 2 kat yüksek maliyetle borçlanabilmekteyiz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
AYDIN
ADNAN SEZGİN (Devamla) – Teşekkürler Sayın Başkan. 
Bir
önceki konuşmamda da söyledim, kitaptan ve dergiden hınç alarak kaynak
sağlamaya çalışan hiçbir ekonomik anlayış ayakta duramaz, ekonomi böyle
düzelemez. Bu karar sadece ülkenin bugününü ve geleceğini karartır. Bizim
muadili olmaya çalıştığımız hiçbir ülkede kitap, dergi ve gazetede KDV yüzde 18
değildir. İtalya’da yüzde 4, Fransa’da yüzde 5,5; Norveç’te ise sıfırdır. Bu
kararı eğitim ve kültüre karşı işlenmiş büyük bir ayıp olarak addediyor,
iktidarın insanlara “Sakın okumayın.” dedikleri anlamını çıkartıyorum. 
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Şimdi Milliyetçi Hareket Partisi Grubu adına Mersin Milletvekili Baki Şimşek.

Buyurun
Sayın Şimşek. (MHP sıralarından alkışlar) 
Süreniz
on dakika. 
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri; 2019
yılı Merkezi Yönetim Bütçe Kanunu Teklifi’nin 12’nci maddesi üzerinde
Milliyetçi Hareket Partisi Grubu adına söz almış bulunmaktayım. Aziz Türk
milletini ve yüce Meclisi saygıyla selamlıyorum. 
Aslında
bugün tamamı bütçe üzerine bir konuşma yapmak istiyordum ama bütçe
görüşmelerinin ilk gününden bu saatlere kadar maalesef en az konuşulan konu
bütçe oldu. Her gün Meclisin açılışından kapanışına kadar burada etnik
kimlikler üzerinden, mezhepler üzerinden bir algı yönetimi oluşturulmaya
çalışılıyor. 1980 öncesi Türkiye’nin birçok yerinde acı olaylar yaşanmıştır.
Milliyetçi Hareket Partili Dursun Önkuzu bisiklet pompasıyla ciğerlerine gaz
basılarak komünist militanlar tarafından şehit edilmiştir. Cumhuriyet Halk
Partililerin bile “Türkiye cumhuriyet tarihinin en başarılı Gümrük ve Tekel
Bakanı.” dediği Gün Sazak komünist militanlar tarafından şehit edilmiştir. 1980
öncesi Diyarbakır’da da Mamak’ta da Metris’te de darbeciler tarafından işkence
yapılmıştır, solculara da ülkücülere işkence yapılmıştır ama hiçbir Türk milliyetçisi
Türkiye Cumhuriyeti devletini gidip Avrupa İnsan Hakları Mahkemesine şikâyet
etmemiştir. 
Bugün
de aynı olayları, yapılan hizmetlerle ilgili, yapılan yatırımlarla ilgili
maalesef “Ülkenin bir kesimine yatırım yapılıyor, bir kesimine yatırım yapılmıyor…”
Bugün Diyarbakır’da da yoksulluk var Hakkâri’de de yoksulluk var, Şırnak’ta da
var, Mersin’de de var, Çanakkale Ayvacık’ta da var, bugün Balıkesir’in
köylerinde de yoksulluk var değerli milletvekilleri. Devletimiz gücü
yettiğince, imkânlar elverdiğince belli hizmetleri bu bölgelere götürmeye
çalışıyor.
Size
bir resim gösteriyorum: Silifke Kavak, Bağcağız köyü. Bu resim dün çekildi, 17
Aralık 2018 günü çekildi bu resim değerli milletvekilleri. Silifke’nin köyüne,
Toros Dağlarının eteğinde Mustafa Kemal Atatürk’ün “Gidip Toros Dağlarına
bakınız, eğer bir tek Yörük çadırı görürseniz ve dumanı tütüyorsa bu ülkeyi
kimse yıkamaz.” dediği Yörük köyüne elektrik dün geldi değerli arkadaşlar. Ben
emeği geçenlere Allah razı olsun diyorum, Allah devletimizi, milletimizi var
etsin. Köylüler kurban keserek, dualar ederek 2018 yılının Aralık ayında gelen
elektrik için “Ordumuzu karada, havada muzaffer et.” diye dua etti değerli
arkadaşlar. 
Eksikler
elbette var, olacak. Yapılan yanlışlar mutlaka var ama devlet yanlış yapmaz,
yanlış yapan şahıslardır, kişilerdir, o anda belli görevlerde bulunup ihmal ve
suistimal yapanlardır. 
Türkiye’nin
her yerinde olduğu gibi, elbette benim seçim bölgem olan Mersin’de de birçok
sorun var. Buraya çıkan her ilin milletvekili kendi bölgesiyle ilgili sorunları
Türkiye Büyük Millet Meclisi kürsüsünden paylaştı. Yani bu bölgede Kürtler
yaşadığı için, Türkmenler yaşadığı için, Araplar yaşadığı için değil,
Türkiye'nin her yerinde sorunlar var değerli arkadaşlar. Bugün Hakkâri
Yüksekova’da havaalanı var değil mi? Hepiniz biliyorsunuz. Ağrı’da havaalanı
var, Bodrum’da, Dalaman’da havaalanı var, 2 milyon nüfuslu Mersin’de havaalanı
yok değerli arkadaşlar. Mersin havaalanı maalesef yap-işlet-devret modeliyle
ihale edildi, yıllarca istimlak çalışmaları, proje çalışmaları devam etti.
Birinci firma battı, sonradan yeniden ihale edildi, şu anda ihaleyi alan ikinci
firma da battı ve Mersin havaalanı için yeniden ihaleye çıkılacak. 
Mersin’in
en önemli projelerinden bir tanesi Kazanlı turizm bölgesi; ben biri Sayın
Cumhurbaşkanıyla olmak üzere iki tane temel atma törenine katıldım ama maalesef
bitirilemeyen bir yolu dışında çakılan bir tane çivi yok değerli
milletvekilleri. Dönemin bakanları tarafından, Akdeniz oyunlarına gelen
sporcuların orada yapılan otellerde kalacağı Mersinlilere anlatıldı. Mersin
vaatlerin kenti, Mersin icraatların kenti değil, Mersin’de maalesef yeteri
kadar icraat bugüne kadar yapılamadı. 
Mersin-Antalya
yoluyla ilgili ben teşekkür ediyorum emeği geçenlere. Mersin-Antalya yolunda
yüzde 50’nin üzerinde, yüzde 60-70 civarında bir yol yapıldı. 28 tünelin 13-14
tanesi tamamlandı ama henüz yapılması gereken 15’e yakın tünel var. İnşallah bu
projenin de bir an önce tamamlanıp Mersinlilerin ve Antalyalıların hizmetine
sunulmasını bekliyorum.
Yine,
Mersin-Mut kara yolu maalesef istenildiği gibi gitmiyor. 2015 yılı seçimleri
sırasında Mersinlilere bu projelerin 2017-2018 yılında tamamlanacağının sözü
verildi. Mersinliler de merakla beklediler acaba bir şey olacak mı diye ama
maalesef yol projelerinin tamamı hep ötelenerek devam ettiriliyor. 
Yine,
Çamlıyayla yolumuz var. O dönem içerisinde Ulaştırma Bakanımız Sayın Lütfü
Elvan Beyefendi Mersin Milletvekili adayı olmuştu ve ben bir toplantıda -ben
2015 yılında 47 yaşındaydım- yaklaşık on beş yılda 15 kilometrelik bir yolun
yapıldığını, bu yol 60 kilometre olduğundan böyle giderse bu yolun bittiğini
benim görüp göremeyeceğimin şüpheli olduğunu belirtmiştim. O zaman da yine
“2018-2019’da bu yol da bitirilecek.” dendi ama şu anda da 20-22 kilometre
civarında, gene yıllara sâri olarak gidiyor.
Sayın
Hacı Özkan Vekilimle beraber iki yıl önce Gülnar’ın 100’üncü yıl törenlerine
katıldık. Orada yine bir Gülnar-Silifke yolumuz var, Hacı Bey “Altı aya
bitireceğiz.” dedi. Ben Hacı Bey’e “Altı aya değil eğer bu yolu bir yıla kadar
bitirirseniz ben size deve keseceğim.” dedim. Bizim Çukurova’da hâlâ çadırlarda
yaşayan Sarıkeçili, Karakeçili Yörüklerimiz var ama maalesef, Gülnar yolu da
Gülnar-Aydıncık yolu da…
“Adana-Mersin
yolu 8 şerit yapılacak.” denildi. Gerçekten, yol konusunda yapılan çalışmalar
için teşekkür ediyorum. Türkiye’nin birçok bölgesinde olumlu çalışmalar
yapıldı, güzel yollar yapıldı ama 2 milyon nüfusu olan Adana ile 2 milyon
nüfusu olan Mersin arasında, televizyon ekranlarında gösterilen Adana-Mersin
yoluyla ilgili şu ana çakılan bir tane çivi yok. Bu yolun yapılıp yapılmayacağı
daha belli değil değerli milletvekilleri. Maalesef, Adana-Mersin arasında yine…

Yani
Çukurova, dünyanın en mümbit topraklarına sahip, en verimli topraklarına sahip.
Dünyada yetişen 3 bin ürünün 1.800 tanesi Çukurova’da yetişiyor, dünyada bu
kadar çok ürün yetişen başka bir bölge yok. Ama maalesef, şu anda Mersin Merkez
ve Tarsus hariç Mersin’in hiçbir ilçesinde doğal gaz yok. Erzincan Üzümlü’ye
doğal gaz geliyor, Erzincan Tercan’a, Mercan’a doğal gaz projeleri yapılıyor.
Yapılsın, Türkiye’nin her yerinde yaşayan insanlarımız hizmetlerin en güzeline
layık ama 2 milyon nüfuslu bir kentin 7-8 tane -birçok ilden büyük olan-
ilçesinde doğal gaz da yok, doğal gazın ne zaman geleceğiyle ilgili bir projeyi
de henüz gören, duyan yok değerli milletvekilleri.
Onun
için, bir Mersin Milletvekili olarak… Yine, bölgemizde yapılan, çok sayıda
temeli atılan baraj ve gölet projelerimiz var. Benim doğduğum yer olan, hatta
kendi köyümde Pamukluk Barajı var. Önceki dönem Orman Bakanımız Sayın Veysel
Eroğlu “13 Ekim 2013 tarihinde saat 13.13’te ben bu barajın açılışını
yapacağım.” diye temel atma sırasında vatandaşlarımıza söz vermişti. 2013,
2014; 2015 yılında çıktım ben bu kürsüden çıktım, konuştum Sayın Bakana.
“2016’da bitireceğiz.” dedi, 2016 yılında çıktım, konuştum “2017 yılında
bitireceğiz.” dedi, 2017 yılı geldi, çıktım, konuştum “2018 yılında
bitireceğim.” dedi. 2019 yılı geldi, şu anda barajda bekçi bile yok değerli
arkadaşlar, şantiyede bekçi bile yok, şantiye terk edilmiş durumda. Yine aynı
şekilde, Çukurova’nın kaderini değiştirecek… 
Mersin’de
bugün gene sel var. Tarsus’un Huzurkent, Aynaz, Bahşiş, Kulak, birçok köyünü
bugün gene sel bastı, seralar sular altında değerli milletvekilleri. Aksıfat
Barajı, Değirmençay Barajı; bunların hepsinin temeli atıldı, bunlarla ilgili
projeler hazırlandı ama maalesef vadedilen, istenen ödenek ayrılmadı değerli
milletvekilleri. 
KEMAL
ZEYBEK (Samsun) – Sayın Vekilim, ortaktan bu kadar şikâyetçi olmayın. 
BAKİ
ŞİMŞEK (Devamla) – Onun için ben bu dönem içerisinde mutlaka Hükûmetin…
Mersin’e her dönem bir bakan gönderiyorsunuz, bir dahaki dönemde o bakandan ses
seda yok. Bu dönem Mersin’deki bu kangren olmuş sorunların artık çözümünü
bekliyorum, bu bizim en doğal hakkımız. Vatanına milletine bağlı, Yörüklerin
diyarı, Türkmenlerin diyarı olan Mersin halkı bunu fazlasıyla hak ediyor. 2019
yılı bütçesinden biz bunu bekliyoruz. 
Aslında,
bütçe görüşmeleri sırasında biz burada sadece vaatleri dinlemek istemiyoruz.
Bizim normalde Hükûmetten beklediğimiz şudur: “Bizim önümüzdeki yıl için 20
milyar yatırıma ayırdığımız paramız var. Bunun 1 milyarını kara yollarına
ayıracağız, 300’ünü Mersin’e ayıracağız, 200’ünü Niğde’ye ayıracağız, 100’ünü
Konya’ya ayıracağız.” Normalde bütçe görüşmelerinde Türkiye Büyük Millet
Meclisinin konuşması gereken konular bunlar ama maalesef burada soru-cevap
süresini, sorulan soruların çoğunluğunu…
(Mikrofon
otomatik cihaz tarafından kapatıldı)
BAKİ
ŞİMŞEK (Devamla) – Toparlıyorum Sayın Başkanım.
BAŞKAN
– Buyurun. 
BAKİ
ŞİMŞEK (Devamla) – …Komisyonu ve Komisyon Başkanını rahatlatmak adına,
cevaplarını hazırladığınız soruları iktidar milletvekiline sordurarak
tamamlatıyorsunuz, buradan ben dikkatle izliyorum. Cevabı hazırlanmış konular
buradan iktidar milletvekilleri tarafından soruluyor ve siz oradan, yerinizden
Komisyon olarak bu sorulara cevap veriyorsunuz. (İYİ PARTİ sıralarından
alkışlar) 
Ben
2019 yılı bütçesinin Hükûmetimize hayırlı uğurlu olmasını, ülkemize hayır
getirmesini temenni ediyorum. Ama bir Mersin Milletvekili olarak, Mersin’in bir
evladı olarak Mersin’in bu sorunlarına mutlaka çözüm getirilmesini, Mersin’in
selden, afetlerden bir an önce kurtarılmasını temenni ediyor, bütün
vatandaşlarımıza geçmiş olsun diyor, yüce Meclisi saygıyla selamlıyorum. (MHP
ve İYİ PARTİ sıralarından alkışlar)
HACI
ÖZKAN (Mersin) – Baki, herhâlde Mersin’e gitmiyorsun kardeş sen. 
BAŞKAN
– Şimdi Halkların Demokratik Partisi Grubu adına Şırnak Milletvekili Hasan
Özgüneş. 
Buyurun
Sayın Özgüneş. (HDP sıralarından alkışlar)
Süreniz
on dakika. 
HDP
GRUBU ADINA HASAN ÖZGÜNEŞ (Şırnak) – Sayın Başkan, değerli milletvekilleri;
sizleri ve halklarımızı saygıyla selamlıyorum. 
Kahramanmaraş
katliamında, Hayata Dönüş Operasyonu’nda hayatını kaybedenleri ve Taybet anayı
saygıyla anıyor, katliamları kınadığımı belirtmek istiyorum. 
Değerli
arkadaşlar, gerçekten, Türkiye’nin sorunları çok ağır. Burada, bu Mecliste
demokratik, özgürlükçü ve hoşgörüye dayalı bir anlayışa ihtiyacımız var.
İktidarın -tırnak içinde söylüyorum- ve koltuğun sarhoş edici bir etkisi vardır
değerli arkadaşlar, bu genel bir ilkedir. 
ENGİN
ALTAY (İstanbul) – Bunların alayı sarhoş zaten. 
HASAN
ÖZGÜNEŞ (Devamla) – Bakunin’in söylediği şu söz çok önemli: “En değme
demokratın başına iktidar tacını koyun, yirmi dört saate kendi karşıtına
dönüşür.” Platon bu bağlamda şunu ifade ediyor: “Demokrasi bir eğitim işidir.
Eğitimsiz kitlelerle demokrasiye geçilirse oligarşi olur. Devam ederse
demagoglar yani diğer bir ifadeyle sofistler doğar. Demagoglardan da
diktatörler doğar.” Bizim ülkemizde, gerçekten, eğitim kalitesiz. Nuh’un
telefonla konuştuğunu söyleyen bilim insanımız var, “Cahil nesiller vatana ve
millete daha yararlıdır.” diyen bilim insanımız var, Türkiye’yi kuranın Atatürk
olduğunu bilmeyen bir sürü vatandaş var, bunlar televizyonlarda soruluyor.
Başkentin neresi olduğunu bilmeyen çok. Cumhur nedir? Cumhur üniversitesinde
üniversite öğrencilerine soruluyor, bunun cevabını veremeyen var. Çin Seddi
nerededir, bilmeyen üniversite öğrencisi var. Dolayısıyla, değerli arkadaşlar,
böylesine bir kitle üzerinden iktidar kendisini yaşatıyor. 
Bir
zamanlar Ecevit’in çok güzel bir sözü vardı, yalanı doğru gibi söyleyebilen bir
siyasetçiden bahsediyordu; yalanı en iyi yani doğru gibi en iyi söyleyebilen.
Ben adını söyleyemeyeceğim. 
Değerli
arkadaşlar, bugün Türkiye'de yaşanan manzara maalesef bu. Egemen siyaset ve
mantık, bilimsel, demokratik ve özgürlükçü olmadığı için bizler, muhalefet ne
söylerse söylesin iki kulak tıkalı, bir kulaktan giriyor, diğerinden çıkıyor. 
Değerli
arkadaşlar, ben bir arkadaşıma bir şaka yaptım, mantıksal olarak dedim ki: Şu
bahçedeki koyunlar, keçiler, tavşan ve kedilerin hepsi koyundur. Bir türlü
anlatamadım arkadaşıma. Sonuçta mecbur kaldım, “Ya sen -tırnak içerisinde- hem teröristsin
hem vatan hainisin." dedim, işin içinden çıkmak zorunda kaldım. Şimdi,
Türkiye'de böyle bir mantık var arkadaşlar. Yani Arap’ı, Çerkez’i, Laz’ı bilmem
kimi illa Türk yapmak istiyorsunuz, bu da olmuyor işte. 
Şimdi,
Türkiye'de demokrasi yok arkadaşlar. 2016’da The Economist dergisi 165 ülkenin
içerisinde Türkiye'yi 97’nci sıraya koyuyor. Batı Avrupa’da 21 ülke arasında
Türkiye demokrasisi en düşük olan ülke konumundadır. Niye böyle arkadaşlar?
Şimdi gelenekler, kültür kolay değişmiyor. Şimdi, Türkiye'de 27 Mayıs darbesi,
12 Mart darbesi, 12 Eylül 1980 darbesi, 28 Şubat darbesi, 27 Nisan darbesi, 15
Temmuz darbesi ve CHP’li arkadaşların söylediği gibi 20 Temmuz darbesi. Şimdi,
darbeler ülkesi, sıkıyönetimler ülkesi, OHAL’ler ülkesi demokrat olabilir mi?
Bir de şöyle bir kültürden geliyoruz arkadaşlar: Osmanlı’da kardeş katlini
vacip kılan bir anlayıştan, 44 veziriazamın katledildiği bir anlayıştan
geliyoruz. III. Mehmet’in iktidar uğruna 19 kardeşini katlettiği bilgisini
hepiniz biliyorsunuz.
Şimdi,
değerli arkadaşlar, tabii, bu anlayışı, bu darbeler anlayışını ve geleneksel
kültürü değiştirmek çok kolay değildir. Ben bunu anlayışla karşılıyorum ama
birbirimizi ikna etmek, değiştirmek zorundayız; aksi takdirde, Türkiye’nin
sorunları çözülmez ve nitekim sorunlar dağ gibi karşımızda.
Şimdi,
Orta Doğu’da 5 temel çatışma alanı var: Bir, dinler ve mezhepler arasındaki;
iki, kimlikler arasındaki; üç, kadın-erkek arasındaki; dört, egemenler ile
ekoloji arasındaki; beş, zenginler ile emekçiler arasındaki. Bunlar aynı
zamanda Türkiye’nin de sorunlarıdır.
Şimdi,
değerli arkadaşlar, bunları mantık, tartışma temelinde çözebiliriz. Bir Fransız
fıkrası var. “Uçak düşecek.” deniliyor, Fransız’a soruyorlar: “Ağırlıktan
düşecek, atlar mısın aşağıya hafiflemesi için?” diye “Hayhay.” diyor. Türk’e
“Sen cesur değilmişsin, atlayamazsın.” diyorlar, hemen atlıyor. Kürt’e
“Yasaktır.” diyorlar, o da “Yasaksa ben atlarım.” diyor. Şimdi, değerli
arkadaşlar, ne Türk’ün cesaretiyle ne Kürt’ün inadıyla bu iş olacak bir şey
değildir.
Bizde
bir fıkra var. 2 genç varmış; 1’i Türk, 1’i Kürt. Kürt’e sormuşlar “Seni idam
ediyorlar, ne istiyorsun?” diye, “Anamı görmek istiyorum.” demiş, Türk demiş
ki: “Görmesin.” 2’si de anasını görmemiş oluyor. Yapmayalım arkadaşlar,
yazıktır bu ülkeye.
Şimdi,
dinler ve mezhepler arasındaki çatışmayı nasıl çözeceğiz? 90 bin cami, o kadar
imam, hepsine para veriyorsunuz; cemevlerine yok, Yezidilere yok, Hristiyanlara
yok. “Laiklik” diyoruz, laiklik din ile devlet işlerinin ayrılmasıdır ve
topluma, dinlere, inançlara eşit yaklaşımdır. Dolayısıyla bizdeki laiklik de
uydurma bir laikliktir, esasının tam tersidir. 
Şimdi,
değerli arkadaşlar, Diyanet bütçesi kaç bakanlığı geçiyor. Olsun ama
diğerlerini de görelim. 
Kadın-erkek
eşitsizliği değerli arkadaşlar… Bize göre, kadının özgür olmadığı bir toplumda
dert bitmez. Aile özgürleşmezse toplum, toplum özgürleşmezse cihan özgürleşmez.
Siyasette kadın sınırlandırılmıştır. 600 vekilin sadece 104’ü, 16 bakanın
sadece 2’si, 49 bakan yardımcısının sadece 4’ü kadın. Bazı raporlara göre ve
bazı basın kuruluşlarına göre 13.928 kadın bugüne kadar öldürülmüş son on altı
yılda, evet, AKP iktidarında.
Değerli
arkadaşlar, 15 yaş üstü nüfusun 20 milyonu erkek. Kadın ne kadar, 9 milyon;
fark, 11 milyon. Dolayısıyla, burada kadın yok. 144 ülke içerisinde kadın-erkek
ücret eşitsizliğinde Türkiye 131’inci sırada. 
Egemenler
ekolojiyi tahrip ediyor, ne adına; sermaye adına; havayı, suyu, barajlarla,
HES’lerle yer altı kaynaklarını talan ederek her tarafı kirletiyor,
ormanlarımızı yakıyor. Özellikle Kürt halkının yoğun yaşadığı coğrafyada
operasyonlar nedeniyle neredeyse bize orman bırakılmadı. 
Kimlikler
çatışması var arkadaşlar. Başta Kürt sorunu olmak üzere diğer azınlıklar burada
özgür değiller. 
Ayrıyeten,
AKP Hükûmetinin Kürtlere karşı ayrı bir alerjisi var. Ne diyor Cumhurbaşkanı
kendi bildirgesinde, okuduğunda: “Biz, güney Kürt federe devletinin bağımsızlık
referandumunu durdurduk.” İçişleri Bakanı da burada aynı şeyi söyledi.
Dolayısıyla, hani Kıbrıs’ta devlet istiyoruz, bilmem, Balkanlarda istiyoruz,
Çin’deki Türkmenler… Hepsine biz “Evet” deriz, yanındayız da bütün ezilenlerin
yanındayız ama bu Kürt -tırnak içinde söylüyorum- düşmanlığını bırakmamız lazım
arkadaşlar. Kürtler ile Türkler birlik olursa -demokratik, özgürlükçü- diğer
halklarla olursa ilerleriz. Biz, Bizans meselesinde 1071’de gördük, 1514’te
gördük, Selahaddin Eyyubi’de gördük, cumhuriyetin kuruluşunda gördük, hepsinde
bunu gördük.
Şimdi,
Cemal Abdünnasır 1960’da Talabani’yi çağırıyor, diyor ki: “Sizinle Saddam’ı
barıştıralım.” Ne diyor: “Bize bir radyo verin.” Türkiye bir heyet gönderiyor,
diyor ki: “Radyo açmayın, Kürtçe radyo.” Ama Cemal Abdünnasır akıllı, diyor ki:
“Bizim duyduğumuza göre Kürt yok sizde, siz niye rahatsız oluyorsunuz?” “Ha,
bizde yoktur ama yine bizim için tehlikedir.” diyor. Dolayısıyla değerli
arkadaşlar, bunlardan vazgeçelim.
Kürt
diline karşılık Cumhurbaşkanı Almanya’da ne dedi: “Asimilasyon bir insanlık
suçudur.” Biz katılıyoruz, çok doğru bir söz. Ama Kürt çocukları, diğer
halkların çocukları asimilasyona tabi tutuluyor.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
HASAN
ÖZGÜNEŞ (devamla) - Şimdi, dolayısıyla Kürt sorunu çözülemediği için 50 bin
insan kaybettik. Bir AKP milletvekili söyledi; 1,5 trilyon para harcadık
değerli arkadaşlar. Sadece bu yıl 84 milyar savunmaya ayrılmış. 
Değerli
arkadaşlar, bir iki şey daha söyleyeceğim: Türkiye'de hukuk yok, vatandaşın
yüzde 30’u “Hukuk var.” diyor. Sami Selçuk “Hukuk cüzdan ile vicdan arasına
sıkışmıştır.” diyordu, şimdi hukuk sarayın iki dudağı arasına sıkışmıştır
değerli arkadaşlar. Gerçekten dünyada da kimse bizim hukukumuza inanmıyor. Biz,
AİHM kararına karşı gösterilen tepkide de, Brunson meselesinde de, Alman
gazeteci meselesinde de bunları gördük. Basın özgürlüğü yok. Emekçiler yüzde 63
oranında dolaylı vergi ödüyor, sermayenin yüzde 90’ı zenginlere gidiyor, yüzde
10’u diğer geri kalan halka gidiyor. Dolayısıyla arkadaşlar, bu bir emekçi
bütçesi değil, halklar bütçesi değil, tefecilerin bütçesidir. 
(Mikrofon
otomatik cihaz tarafından kapatıldı)
HASAN
ÖZGÜNEŞ (Devamla) – Son bir söz söylüyorum değerli arkadaşlar: Bu sorunlarımızı
ve diğer sorunlarımızı çözebilmek için gerçek anlamda, gerçek özgürlükçü,
demokratik, bilimsel bir anlayışa ihtiyacımız vardır.
Hepinizi
saygıyla selamlıyorum. (HDP sıralarından alkışlar)
KAMİL
AYDIN (Erzurum) - Ne bilimsel bir konuşma yaptın.
ZÜLFÜ
DEMİRBAĞ (Elâzığ) – Türkiye'de Kürt düşmanlığı yok, PKK düşmanlığı var.
MUHAMMET
EMİN AKBAŞOĞLU (Çankırı) – Sayın Başkanım… Sayın Başkanım…
ENGİN
ALTAY (İstanbul) – Ben de Başkan…
BAŞKAN
– Sayın Akbaşoğlu, sataşma mı, 60’a göre yerinizden mi?
MUHAMMET
EMİN AKBAŞOĞLU (Çankırı) – Şöyle: Asimilasyondan, Kürtlere alerjiden
bahsedildi, dolayısıyla böyle bir suçlayıcı ifadede bulunuldu. Bu sebeple ben yerimden
bir açıklama yapmak istiyorum. 
BAŞKAN
– Buyurun.
V.- AÇIKLAMALAR (Devam)
28.- Çankırı Milletvekili Muhammet Emin Akbaşoğlu’nun,
AK PARTİ’nin on altı yıldır özgürlükleri genişleten, kalkınmaya, toplumsal ve
sosyal adalete önem veren bir uygulama içerisinde olduğuna, Türkiye
hükûmetlerinin terörle mücadelede hiçbir ödün vermediğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Tabii,
hatibi dinledik, herkesin birleştirici bir dilde buluşması lazım, ayrıştırıcı
bir dilde değil. Kendi kurgularına göre birtakım varsayımsal önermelerle farklı
sonuçlara varmak her zaman mümkündür teorik olarak ama gerçek başka, gerçekten
iddialar bambaşka. Biz kesinlikle hiçbir toplumu, hiçbir topluluğu asimile
etmenin peşinde değiliz; kültürel çoğulculukla, Türkiye anayasal rejimi
doğrultusunda bütün demokratik hakları…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Toparlayacağım.
BAŞKAN
– Toparlayalım bir dakikada. 
ENGİN
ALTAY (İstanbul) – Hani açılmıyordu Başkanım?
MUHAMMET
EMİN AKBAŞOĞLU (Çankırı) – Şöyle: Uzatma ama söz isterken yaptığım açıklama
oraya gitti takdir edersiniz ki, bir dakikayı aşmıyorum.
Sonuç
itibarıyla, ormanların yakıldığından vesaire birçok doğru olmayan beyanda
bulunuldu. Şunu ifade etmek isterim ki AK PARTİ, on altı yıldır özgürlükleri
genişleten, çoğaltan bir partidir, bütün insanlarımızın müreffeh bir yaşam
sürmesi için kalkınmaya ve toplumsal, sosyal adalete önem veren bir uygulama
içerisinde olmuştur ve kültürel çoğulculuğa da her zaman riayet etmiştir ancak
Türkiye hükûmetleri terörle mücadelede de hiçbir ödün vermemiştir ve asla
vermeyecektir.
Teşekkür
ederim. (AK PARTİ sıralarından alkışlar) 
BAŞKAN
– Sayın Altay, buyurun.
29.- İstanbul Milletvekili Engin Altay’ın, memlekette
Kürt sorunu olmasaydı Hükûmetin Oslo’dan başlayarak İmralı’da, Kandil’de,
Dolmabahçe’de, Habur’da ne işi olduğunu öğrenmek istediğine, Türkiye’de Kürt
kültürüne, Kürt kimliğine yönelik asimilasyon süreci yaşandığına ilişkin
açıklaması
ENGİN
ALTAY (İstanbul) – Şimdi, benim hep söylediğim bir şey vardır “Siyaset ve
burası çözüm müessesi, çözüm yeri; sorunları kaşıma yeri değil.” diye.
Sorunları kendi siyasi çıkarlarımız, siyasi gelecek ve iktidar kaygılarımızla
kaşırsak, bu ülkeye ve bu millete, arkadaşların “halklar” dediği bu millete
kötülük yapmış oluruz.
Şimdi,
Başkanım, bu memlekette bir Kürt sorunu olmayaydı, bu Hükûmetin, Oslo’dan
başlayarak İmralı’da, Kandil’de, Dolmabahçe’de, Habur’da ne işi vardı? Ne işi
vardı?
ZÜLFÜ
DEMİRBAĞ (Elâzığ) – PKK’nın gerçek yüzünü ortaya koymak için.
ENGİN
ALTAY (İstanbul) – Tabii, tabii! 
PKK
ayrı, Kürt sorunu ayrı; karıştırmayın.
ZÜLFÜ
DEMİRBAĞ (Elâzığ) – O ikisini ayırdık. O ayrı!
ENGİN
ALTAY (İstanbul) – Şimdi, bakın, bir feryat var. 
(Mikrofon
otomatik cihaz tarafından kapatıldı) 
BAŞKAN
– Artı son bir dakika Sayın Altay.
ENGİN
ALTAY (İstanbul) – Tıpkı, geçmişte, anlamsız yere başörtüsüne yönelik nasıl
anlamsız bir defans vardı ve mağduriyetlere yol açtı, sorunlara yol açtı,
toplumu kamplaştırdı ise bugün de dün de daha evvelsi gün de Türkiye'de, Kürt
kültürüne, Kürt kimliğine yönelik, evet, bir asimilasyon süreci yaşandı
arkadaşlar, deve kuşu gibi başımızı kuma gömemeyiz. Bu ülkede adama Kürtçe isim
koydurmazsan, adama Kürtçe mektup yazdırmazsan, adama Kürtçe şarkı söyletmezsen
adamı çileden çıkarırsın, adam da hakkını arar. (AK PARTİ sıralarından
gürültüler)
ZÜLFÜ
DEMİRBAĞ (Elâzığ) – On altı yıl içinde oldu mu? 
BAŞKAN
– Arkadaşlar…
ENGİN
ALTAY (İstanbul) – İkisi ayrı şey. 
Burada,
şunu da söyleyen biriyim ben: Bu sorun PKK’nın kendine kan bulduğu yer, bu
sorun PKK için de bir serum; PKK bundan besleniyor, siyaset de bu sorunu
kaşıyarak besleniyor.
KAMİL
AYDIN (Erzurum) – Burada PKK’nın temsilcileri mi söylüyor bunları?
ENGİN
ALTAY (İstanbul) – İkisi de yanlış, bunu söylüyorum. Dolayısıyla, Sayın Başkan,
herkes kendi düşüncesini söyleyecek. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Altay. 
ENGİN
ALTAY (İstanbul) – Ben şu şekilde tamamlamak istiyorum müsaade ederseniz, bir
korsan tebliğ gibi olsun. Yani herkesin düşüncesi farklı ama tahammül de
edeceğiz.
Türkiye'nin
bekası sadece AK PARTİ’nin sorunu değil. Türkiye'nin ve bu milletin bekası AK
PARTİ’nin sorunu olduğu kadar, Cumhuriyet Halk Partisinin de Halkların
Demokratik Partisinin de Milliyetçi Hareket Partisinin de İYİ PARTİ’nin de
sorunudur. 
KAMİL
AYDIN (Erzurum) – Aidiyetlik sorunu onların değildir.
ENGİN
ALTAY (İstanbul) – Kimse merak etmesin, Türkiye bir beka sorunu gerçekten
yaşarsa, buradaki bütün partiler ve olmayan bütün partiler et tırnak oluruz, et
tırnak olmayanları da hain ilan ederiz o zaman. (CHP sıralarından alkışlar)
BAŞKAN
– Teşekkür ederim. 
FATMA
KURTULAN (Mersin) – Sayın Başkan, ben giremedim sisteme.
BAŞKAN
– Sayın Kurtulan, buyurun. 
30.- Mersin Milletvekili Fatma Kurtulan’ın, Kürtçenin
eğitim öğretim dili olmasını ve güvence altına alınmasını istediklerine,
asimilasyonun olduğuna ve ülkenin geleceği için demokratik çözümü elzem
gördüklerine ilişkin açıklaması
FATMA
KURTULAN (Mersin) – Teşekkür ediyorum Sayın Başkan.
Grubumuzda
Kürt olan ve biraz daha yaşı uygun olan herkes bilir. İlkokula başladığımızda
Andımız’ı içtikten sonra, dilimiz dönüp öğrenmeye başladıktan sonra sınıfa
geçerdik; kimin akşam evde Kürtçe konuştuğunun raporu alınırdı, derse başlamadan
önce bu rapor alınırdı. Tahtaya çıkarılırdık, eğer avcumuzu açıp -dayak-
vururlarsa şanslıydık. Tırnaklarımızın ucuna vurulduğunda bu acıyı hepiniz
tahmin edersiniz, dramatize etmiyorum. (HDP, MHP ve İYİ PARTİ sıralarından
gürültüler) 
BAŞKAN
– Arkadaşlar, bir dakika arkadaşlar… 
FATMA
KURTULAN (Mersin) – Bir dinleyin…
Başkan,
gürültü olursa devam etmeyeceğim. Süremi kullanmak istiyorum. 
BAŞKAN
– Arkadaşlar… Bir dakika… (MHP sıralarından “Hepimiz o sopayı yedik.” sesi) 
GÜLÜSTAN
KILIÇ KOÇYİĞİT (Muş) – Az yemişsin, keşke biraz daha yeseydin.
ÜMİT
YILMAZ (Düzce) – Kapa çeneni! 
MERAL
DANIŞ BEŞTAŞ (Siirt) – Sen kapa çeneni! (HDP ve MHP sıralarından gürültüler) 
BAŞKAN
– Arkadaşlar, lütfen müsaade edelim. 
FATMA
KURTULAN (Mersin) – Konuşma!
MERAL
DANIŞ BEŞTAŞ (Siirt) – Saygılı ol önce!
BAŞKAN
– Arkadaşlar, Sayın Kurtulan’a söz verdim. Lütfen…
GÜLÜSTAN
KILIÇ KOÇYİĞİT (Muş) – Terbiyesizlik yapmayın.
BAŞKAN
– Arkadaşlar…
MERAL
DANIŞ BEŞTAŞ (Siirt) – Sen dayağı başka sebeplerle yemişsin. Ayıp ama!
KAMİL
AYDIN (Erzurum) – Grup başkan vekilleri konuşuyor, siz karışmayın lütfen.
MUHAMMED
LEVENT BÜLBÜL (Sakarya) – Bir saniye, bir saniye…
MERAL
DANIŞ BEŞTAŞ (Siirt) – Saygısızlık yapıyorlar.
MUHAMMED
LEVENT BÜLBÜL (Sakarya) – Bir saniye, bana bırakın, bir saniye müsaade edin.
MERAL
DANIŞ BEŞTAŞ (Siirt) – Bıraktık, buyurun.
MUHAMMED
LEVENT BÜLBÜL (Sakarya) – Bir dakika… Müdahale etmeyin.
Arkadaşlar,
tamam, bir saniye…
BAKİ
ŞİMŞEK (Mersin) – Sizinkiler de “Konuşma!” diyorlar, onlar da öyle diyorlar
yani.
MERAL
DANIŞ BEŞTAŞ (Siirt) – Hayır, “İyi ki dayak yemişsiniz.” diyor. Bu ne
terbiyesizlik ya?
MUHAMMED
LEVENT BÜLBÜL (Sakarya) – Lütfen, tamam, önünüze dönün.
BAŞKAN
– Tamam arkadaşlar…
Sayın
Kurtulan, buyurun. 
BAŞKAN
– Arkadaşlar, bunu bile kabul etmeyecekseniz daha neyi kabul edersiniz? Ben
burada bir gerçeği, yaşanmışı söylüyorum.
(Mikrofon
otomatik cihaz tarafından kapatıldı) 
BAŞKAN
– Mümkün olduğu kadar konuyu açmadan, dağıtmadan… Başka konu üzerindeyiz. 
Buyurun.

FATMA
KURTULAN (Mersin) – Ama yeniden başlıyoruz Başkan çünkü ben konuşamadım, süremi
değerlendiremedim. 
BAŞKAN
– Tamam. 
FATMA
KURTULAN (Mersin) – Her sabah bizim gördüğümüz bir işkenceydi bu. “Ne mutlu
Türk’üm diyene!” Sürekli bu Andımız’la ve akşam annenle, tek kelime Türkçe
bilmeyen annenle Kürtçe konuştuğun için sabah vurulan dayakla biz Türkçeyi
öğrendik. 
Şimdi,
“Asimilasyon yok.” deniliyor. Tek yayın yapan bir Azadiya Welat gazetesi
kapatıldı. Hâlâ Kürtçeyi, ana dilinde Kürtçeyi öğrenebilme hakkını savunuyoruz.
Beğenin beğenmeyin, kabul edin etmeyin ama biz Kürtler, varlığımızın,
geleceğimizin garantisi olarak ana dilimizi korumak istiyoruz. Bunu geleceğe
taşımak, evlatlarımıza öğretmek, bunu eğitim öğretim dili…
SELAMİ
ALTINOK (Erzurum) – AK PARTİ Grubunda sizden daha fazla Kürt var ya! Onların
temsilcisi niye oluyorsunuz? 
BAŞKAN
– Tamamlayalım.
Arkadaşlar…
FATMA
KURTULAN (Mersin) – Eğitim öğretim dili olsun istiyoruz; bu, güvenceye alınsın
istiyoruz, Anayasa’mızda da bunun karşılığının olmasını istiyoruz.
SELAMİ
ALTINOK (Erzurum) – Ayıp ya!
FATMA
KURTULAN (Mersin) – Asimilasyon vardır, ülkemizde ne yazık ki asimilasyon
vardır. Şu an burada bile “Kürt” lafı “Kürt coğrafyası” “Kürt dilleri”
“kürdistan” hiçbir şey demeyeceksiniz. Hatta öyle indirgediniz ki arkadaşlar,
bir dönem Erdoğan’ın bile özür dilediği Dersim için bile “’Dersim’i
kullanmayacaksınız.” dediniz ve Dersim’in adının nasıl Tunceli yapıldığının
tarihini hepiniz bilirsiniz, bunu bile inkâra gittiniz.
Onun
için bununla yüzleşmeyi fazla geciktirmeyin diyoruz. Hep beraber, bu ülkenin
geleceği için bu sorunun demokratik çözümü elzemdir. Gelin, bize nasip olsun
diye çağrıda bulunuyorum.
Sağ
olun. (HDP sıralarından alkışlar)
BAŞKAN
– Sayın Bülbül, buyurun.
31.- Sakarya Milletvekili Muhammed Levent Bülbül’ün,
“asimilasyon” kelimesini ve yapılan değerlendirmeleri reddettiklerine, dünya
milletleri içerisinde ırkçılığı bilmeyen tek milletin Türk milleti olduğuna ve
CHP’nin Türkiye Cumhuriyeti devletinin kurucu değerlerine sahip çıkıp
çıkmayacağını öğrenmek istediğine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, bizim söz almamıza gerek yoktu normal
şartlarda ama… Şimdi, Türkiye’nin, Türkiye Cumhuriyeti devletinin…
MERAL
DANIŞ BEŞTAŞ (Siirt) – Çok ayıp gerçekten. Irkçılık yapıyorsunuz.
BAKİ
ŞİMŞEK (Mersin) – Ne ayıp? Grup başkan vekili konuşuyor.
BAŞKAN
– Arkadaşlar, grup başkan vekiliniz konuşuyor, lütfen…
Sayın
Bülbül, devam edin.
MUHAMMED
LEVENT BÜLBÜL (Sakarya) – Müsaade edin ya.
Şimdi,
Türkiye Cumhuriyeti devletini var eden değerler, ortak geçmişimiz, Türkiye
Cumhuriyeti devletinin nasıl bir devlet olduğu konusu bu şekilde tartışma
mevzusu olunca buna dair Milliyetçi Hareket Partisi olarak biz de hem
Cumhuriyet Halk Partisinin sayın grup başkan vekilinin hem de HDP’li sayın grup
başkan vekilinin bu ifadelerini kesinlikle kabul etmediğimizi ve özellikle
“asimilasyon” ifadesini ve bu manada yapılan değerlendirmeleri de şiddetle
reddettiğimizi ifade etmek istiyoruz. Türkiye Cumhuriyeti devleti daha kuruluşu
aşamasında doğusu, batısı, kuzeyi, güneyi, bu memleketin içerisinde var olan…
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – …bütün insanlarımızın, bütün ahalinin ortak
iradesiyle adı “Türkiye Cumhuriyeti devleti” olarak kurulmuş ve daha o yıllarda
“Ne mutlu Türk’üm diyene!” ifadesi, Türkiye'nin doğusundan batısına hiç kimseyi
rahatsız etmeyecek şekilde anlaşılarak bugünlere gelinmiştir. Bu işin bir
istismar vasıtası olarak kullanılmasının ve Türkiye’de “Ne mutlu Türk’üm
diyene!” ifadesinden ırkçı birtakım algılamalar çıkarılmasının kabul edilebilir
bir tarafı yoktur. Türk milleti açısından bir değerlendirme yapılırsa şunu net
bir şekilde ifade edebilirim ki dünya milletleri içerisinde ırkçılığı bilmeyen
tek bir millet varsa o da Türk milletidir. Türk milleti kadar gönlü geniş, Türk
milleti kadar sevgi ve muhabbet dolu, kendisinin dışında ve kendisine
benzemeyen, hiç alakası olmayan insanlar dahi olsa bunlara sevgiyle, muhabbetle
bakan, canını dişe takıp zor anında onun yanında olmak isteyen bir millî
karaktere sahip başka bir millet yoktur dünyada. Bu konuda ben iddialıyım. Bu
ifadelerimiz… 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
MUHAMMED
LEVENT BÜLBÜL (Sakarya) – Biz bunun için Türk milliyetçisiyiz diyoruz. Allah’a
hamdolsun, o noktada utanacak, sıkılacak bir şey olmadığı için, bu milletin
geçmişinde herhangi bir utanç anı söz konusu olmadığı için bu milletin
milliyetçiliğini biz büyük bir onurla, gururla yapıyoruz. Atatürk bu memleketi
kurarken böyle bir anlayışla, ırkçı bir anlayışla kurmamıştır. Hepsinin bütün
unsurlarıyla birlikte bu memleket teşekkül etmiştir. Ama Sayın Cumhuriyet Halk
Partisi Grup Başkan Vekilinin bu konularda açıklama yapması gerekir. Bakın
“asimilasyon” dediniz, arkasından HDP söz aldı, asimilasyonu “Ne mutlu Türk’üm
diyene!” ifadesiyle, Andımız’la ve Dersim’le anlattı. Peki, ben şimdi Sayın
Altay’ın Andımız meselesiyle alakalı HDP’nin ifadesine karşı Atatürk’ün partisi
olarak bir cevap vermesini, aynı zamanda “Ne mutlu Türk’üm diyene!” ifadesine
karşı bir cevap vermesini ve Atatürk’ün sağlığında gerçekleşen... 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen Sayın Bülbül. 
MUHAMMED
LEVENT BÜLBÜL (Sakarya) – …sağlığında ortaya çıkan, “Dersim isyanı” olarak
ifade ettikleri o kalkışmayla alakalı Seyit Rıza’nın tarafında mı yoksa
Atatürk’ün tarafında mı durduklarını açıkça beyan etmesini istiyorum. (MHP ve
AK PARTİ sıralarından alkışlar) Onu en son bu Mecliste Sayın Onur Öymen
kürsüden söylemişti, Atatürk’ün yanında tavır göstermişti, o günden beri Sayın
Onur Öymen’den haber yok. 
ENGİN
ALTAY (İstanbul) – Bu nasıl laf ya!
SÜLEYMAN
BÜLBÜL (Aydın) – Olmaz böyle şey ya! Böyle bir şey olabilir mi ya? 
MUHAMMED
LEVENT BÜLBÜL (Sakarya) – Bu noktada tavrınızı netleştirin. Türkiye Cumhuriyeti
devletinin kurucu değerlerine sahip çıkacak mısınız çıkmayacak mısınız, net bir
tavrınızı ortaya koyun. HDP’nin söyledikleri nettir, Cumhuriyet Halk Partisi de
kendisini netleştirsin. (MHP ve AK PARTİ sıralarından alkışlar) 
KAMİL
AYDIN (Erzurum) – Hadi bakalım, buyurun. 
FATMA
KURTULAN (Mersin) – Sayın Başkan…
MUHAMMED
LEVENT BÜLBÜL (Sakarya) – Muhatap biz değiliz, sizsiniz. Cevap verin. 
BAŞKAN
– Bir dakika…
ENGİN
ALTAY (İstanbul) – Başkan, bir müsaade etseniz…
BAŞKAN
– Sayın Altay…
ENGİN
ALTAY (İstanbul) – Bu bir hakarettir, sataşmadır, oradan söz istiyorum.
MUHAMMED
LEVENT BÜLBÜL (Sakarya) – Hakaret etmedim.
BAŞKAN
– Tamam, tamam, bir dakika. 
Sayın
Türkkan…
MUHAMMED
LEVENT BÜLBÜL (Sakarya) – Hakaret etmedim.
ENGİN
ALTAY (İstanbul) – Hakaret, hakaret.
KAMİL
AYDIN (Erzurum) – Laf Mustafa Kemal’e aittir, söyleyin.
ENGİN
ALTAY (İstanbul) – Nerede duracağımı sizden öğrenecek değilim.
SÜLEYMAN
BÜLBÜL (Aydın) – Size mi kaldı? Size mi kaldı?
KAMİL
AYDIN (Erzurum) – Söyleyin. Mustafa Kemal’e aittir, söyleyin.
BAŞKAN
– Arkadaşlar… Tamam, söz veriyoruz herkese. 
MUHARREM
VARLI (Adana) – Atatürk yaşasaydı senden bunun hesabını sorardı Engin Altay.
BAŞKAN
– Sayın Türkkan, buyurun. 
32.- Kocaeli Milletvekili Lütfü Türkkan’ın, asimilasyon
görmek isteniyorsa Türk ve Müslümanların asimile olduğu Balkanlara bakılması
gerektiğine, Kürtlerin bu memlekette asimile edildiğini söylemenin gerçeklerin
ardına saklanmak olduğuna ilişkin açıklaması
LÜTFÜ
TÜRKKAN (Kocaeli) – Bu akşam grup başkan vekilleri olarak, yorulan Meclisin,
bir an önce, bu görüşülen maddelerin toparlanıp gitmesi konusunda karar
almıştık ama maalesef bu karara uymakta biraz zorlandık. 
Ben,
önce, size asimilasyondan bahsetmek istiyorum. 1912’de yani Balkan Savaşı’nda
nüfusunun yüzde 85’i Türk ve Müslüman olan Balkanlarda, aradan geçen yüz senede
nüfus yüzde 4’lere düşmüştür. Asimilasyon görmek istiyorsanız, Türk ve
Müslümanların asimile olduğu Balkanlara doğru bir bakın isterim. Eğer 1912’deki
Kürt nüfusu, Kürt varlığı… Eğer Türkiye’de yaşam hakkı bulan doğudaki,
güneydoğudaki vatandaşlarımızın bugün bu ülkede aynı Parlamento içerisinde,
bizimle beraber görev yapan temsilcileri de varsa…
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) – …bunun ismi “asimilasyon” değil “birlikte yaşama iradesi”dir.
O yüzden, Kürtlerin bu memlekette asimile edildiğini söylemek, en hafif
tabiriyle, gerçeklerin ardına saklanmaktır. Bunu kabul etmediğimizi söylemek
istiyorum. Biraz evvel ifade ettim, asimilasyon görmek istiyorsanız, lütfen,
Türk ve Müslümanların yüz yılda asimile edildiği Balkanlara, Rumeli’ye doğru
bir bakın, gerçek asimilasyon orada. 
SERPİL
KEMALBAY PEKGÖZEGÜ (İzmir) – Sahte asimilasyon!
LÜTFÜ
TÜRKKAN (Kocaeli) – Dolayısıyla, Meclisi, bütçenin görüşmelerinin yapıldığı bu
konuda, başlandığı günden bu yana bütçe dışında her şeyin konuşulduğu bir
kürsüden uzak tutalım, sizden istirham ediyorum. Meseleler mutlaka tartışılır, konuşulur.
Ben insanların konuştuğu meselelerin kısıtlanmasından yana değilim ama
gerçeklerin de ifade edilmesinden yanayım. Gerçekleri görmezlikten gelip,
olmayan bir konuyu burada gündeme getirip Meclisin meşgul edilmesine karşıyım. 
Bunu
ifade etmek istiyorum.
Teşekkür
ederim, sağ olun. (İYİ PARTİ sıralarından alkışlar) 
BAŞKAN
– Sayın Altay, kürsüden mi?
ENGİN
ALTAY (İstanbul) – Kürsüden, tabii, takdir ederseniz.
MUHAMMED
LEVENT BÜLBÜL (Sakarya) – Efendim, kürsüden konuşacak ne söyledim ben Allah
aşkına? 
BAŞKAN
– Bir dakika…
ENGİN
ALTAY (İstanbul) – Ne söylemedin ki hocam ya, ne söylemedin ki.
BAŞKAN
- Sayın Altay…
MUHAMMET
EMİN AKBAŞOĞLU (Çankırı) - Açıklama yapın, yerinizden açıklama yapın.
MUHAMMED
LEVENT BÜLBÜL (Sakarya) – Şu üç meseleye Allah rızası için cevap verin. 
KAMİL
AYDIN (Erzurum) – Üç soruya cevap vereceksin.
ENGİN
ALTAY (İstanbul) – Ben söylediğim her şeyin arkasındayım.
BAŞKAN
– Sayın Altay, gelin, buradan söyleyin.
MUHAMMED
LEVENT BÜLBÜL (Sakarya) – Şu üç meseleye; şu Andımız, “Ne mutlu Türk'üm
diyene!”, bir de Dersim meselesine bir cevap ver Allah rızası için.
ENGİN
ALTAY (İstanbul) – Benim milliyetçiliğimin, vatanseverliğimin terazisi senin
elinde değil, anladın mı?
BAŞKAN
– Arkadaşlar…
MUHAMMED
LEVENT BÜLBÜL (Sakarya) – Şu Dersim’e bir cevap ver Allah rızası için.
KAMİL
AYDIN (Erzurum) – Üç soruya cevap ver.
BAŞKAN
– Arkadaşlar, lütfen…
MUHAMMED
LEVENT BÜLBÜL (Sakarya) – Şu Dersim’i bir açıklayın da bir öğrenelim, Seyit
Rıza’dan yana mısınız, Atatürk’ten yana mı, bunu bilelim biz de.
ENGİN
ALTAY (İstanbul) – Kürsüden söz verdiniz değil mi Sayın Başkan?
BAŞKAN
- Kürsüden, buyurun. 
Sayın
Altay, tecrübeni konuşturmanı bekliyoruz. Toparlayalım bu konuyu. Lütfen
yeniden sataşmaya mahal olmasın.
VI.- SATAŞMALARA İLİŞKİN KONUŞMALAR (Devam)
3.- İstanbul Milletvekili Engin Altay’ın, Sakaya
Milletvekili Muhammed Levent Bülbül’ün yaptığı açıklamasında Cumhuriyet Halk
Partisi ve şahsına sataşması nedeniyle konuşması
ENGİN
ALTAY (İstanbul) – Şimdi, gerçeklerle yüzleşmekten korkan siyasetin sonu
hüsrandır. 
Bir
şey söyleyeceğim size, bir anımsatma yapacağım. Yıl 2002 seçimleri öncesi
olabilir. Mehmet Ağar -kulakları çınlasın, oğlu da şimdi burada- bir söz etti
Kürt sorunuyla ilgili, “Dağdakiler, elinizden silahı bırakın, düz ovada siyaset
yapın.” dedi. 2002 ve Mehmet Ağar Türk siyasetinde linç edildi o dönem. Oradan
nerelere geldik? Kürt sorunu konusunda geçmişte yapılan kimi hatalar üzerinden
de, TRT Kürt dâhil, bir sürü gelişme oldu. 
Arkadaşlar,
bir şeyi, dönüşüm, değişim, süreç… İlerlemeye engel olan herkesi, süreç
doğruysa önüne alır götürür. “Düz ovada siyaset yapın.” diyen Mehmet Ağar’ı
linç eden Türkiye, Habur’da PKK’lı teröristleri karşıladı. Çadır mahkemeleri
kuruldu.
MUHAMMED
LEVENT BÜLBÜL (Sakarya) – Şu Dersim’e cevap ver, Dersim’e, Dersim’e!
ENGİN
ALTAY (Devamla) – Sana ne Dersim’den ya! Sana ne Dersim’den! 
BAŞKAN
– Arkadaşlar, lütfen…
MUHAMMED
LEVENT BÜLBÜL (Sakarya) – Zaman geçiyor, zaman geçiyor.
ENGİN
ALTAY (Devamla) – Hesap mı vereceğim sana?
BAŞKAN
– Lütfen müdahale etmeyelim.
MUHAMMED
LEVENT BÜLBÜL (Sakarya) – “Ne mutlu Türk'üm diyene!” asimilasyon mu? 
ENGİN
ALTAY (Devamla) – Hesap mı vereceğim sana?
MUHAMMED
LEVENT BÜLBÜL (Sakarya) – Sen cevap ver, bunlara cevap ver.
KAMİL
AYDIN (Erzurum) – Mustafa Kemalciler seni bekliyor, seni.
ENGİN
ALTAY (Devamla) – Ayıp ya! Ayıp ya!
BAŞKAN
– Arkadaşlar, kürsüde hatip var.
ENGİN
ALTAY (Devamla) – Sana ne Dersim’e bakışımdan benim!
MUHAMMED
LEVENT BÜLBÜL (Sakarya) – Asimilasyona cevap ver.
ENGİN
ALTAY (Devamla) – Vereceğim, sabredersen vereceğim.
MUHAMMED
LEVENT BÜLBÜL (Sakarya) – Peki, bekliyorum.
MUHARREM
ERKEK (Çanakkale) - O seni dinledi, sen niye onu dinlemiyorsun?
MUHARREM
VARLI (Adana) – Bağırma, bağırma.
KAMİL
AYDIN (Erzurum) – HDP’ye gel.
BAŞKAN
– Arkadaşlar, kürsüdeki hatibe müdahale etmeyelim.
ENGİN
ALTAY (Devamla) – HDP legal bir partidir, gelir burada görüşlerini söylerler.
(CHP ve MHP sıraları arasında karşılıklı laf atmalar, gürültüler)
Sayın
Başkan, konuşturmuyorlar, bir uyarın arkadaşları.
BAŞKAN
– Arkadaşlar, lütfen…
MUHARREM
VARLI (Adana) – Atatürk’ün partisine bak ya! (CHP sıralarından gürültüler) 
BAŞKAN
- Arkadaşlar, kürsüde hatip var ya, söz verdik bir arkadaşımıza, grup başkan
vekili, lütfen... 
ENGİN
ALTAY (Devamla) – Ben yanlış bilmiyorsam bu Meclisteki beş parti de Atatürk’ün
partisi. 
KAMİL
AYDIN (Erzurum) – Adı var diyorum, adı; adı var, adı. 
ENGİN
ALTAY (Devamla) – Siz Atatürk’ün değil misiniz? Bırakın ya. 
(Mikrofon
otomatik cihaz tarafından kapatıldı) 
ZÜLFÜ
DEMİRBAĞ (Elâzığ) – Atatürk’ün kurduğu bir parti olduğu için öyle deniyor. 
ENGİN
ALTAY (Devamla) – Parti, Türkiye'nin devlet kuran partisi, hepimizin partisi. 
KAMİL
AYDIN (Erzurum) - “Ne mutlu Türk'üm diyene!” diyor musun demiyor musun?
BAŞKAN
– Arkadaşlar, karşılıklı niye...
Böyle
bir müzakere şeyi yok. Kürsüde bir hatip var, konuşuyor. 
Bir
dakika ilave edelim, bir dakikasını aldınız Sayın Altay’ın. 
Buyurun.

ENGİN
ALTAY (Devamla) – Evet, Sayın Başkan, şimdi, sırayla cevap vereceğim tabii.
Bu
Andımız ve “Ne mutlu Türk'üm diyene!” meselesi sizin ağzınıza alacağınız iş
bile değil. (CHP sıralarından alkışlar) 
KAMİL
AYDIN (Erzurum) – Sen söyle! Söyle, söyle bir defa! 
ENGİN
ALTAY (Devamla) – Bu konuda önce siz AK PARTİ’yle bir anlaşın. 
MUHAMMED
LEVENT BÜLBÜL (Sakarya) – “Asimilasyon” diyor. 
ENGİN
ALTAY (Devamla) - Asimilasyon geçmişte yaşanmıştır kardeşim, sen ne dersen de. 
MUHAMMED
LEVENT BÜLBÜL (Sakarya) – “Asimilasyon.” diyor, “‘Ne mutlu Türk'üm diyene!’yle
asimile ettiler bizi.” diyor, cevap ver Allah rızası için. 
BAŞKAN
– Arkadaşlar...
ENGİN
ALTAY (Devamla) – Andımız konusunda siz AK PARTİ’yle, ortağınızla, Cumhur
İttifakı’yla bir tek dil yakalayın biz size uyarız; biz size uyarız, merak
etme. 
MUHAMMED
LEVENT BÜLBÜL (Sakarya) – Dersim’i anlat sen Cumhuriyet Halk Partisi olarak. 
ENGİN
ALTAY (Devamla) – Ne anlatacağımı sana mı soracağım ben? Başkan, ayıp
ediyorsun, sen grup başkan vekilisin.
MUHAMMED
LEVENT BÜLBÜL (Sakarya) – Dersim’i bir anlat, Seyit Rıza’dan yana mısın,
Atatürk’ten yanı mı? 
ENGİN
ALTAY (Devamla) – Ne söyleyeceğimi sen öğretmeyeceksin bana. 
MUHAMMED
LEVENT BÜLBÜL (Sakarya) – Merak ediyorum. 
BAŞKAN
– Arkadaşlar...
Sayın
Bülbül...
MUHAMMED
LEVENT BÜLBÜL (Sakarya) – Merak ediyorum, öğrenmek istiyorum. 
BAŞKAN
– Sayın Bülbül...
ENGİN
ALTAY (Devamla) – Sen şu Andımız’ı bir anlat, gel buraya.
MUHAMMED
LEVENT BÜLBÜL (Sakarya) – Sen Dersim’de Seyit Rıza’dan yana mısın, Atatürk’ten
yana mı, açıkla. 
BAŞKAN
– Arkadaşlar...
MUHAMMED
LEVENT BÜLBÜL (Sakarya) – Açıkla, açıkla...
BAŞKAN
- Sayın Bülbül, lütfen...
ENGİN
ALTAY (Devamla) – Gel buraya, gel, bir Andımız’ı anlat burada. Gel, Andımız’a,
“Ne mutlu Türk’üm diyene!”ye ne diyorsun, bir anlat. (CHP sıralarından
alkışlar)
MUHAMMED
LEVENT BÜLBÜL (Sakarya) – Anlatırım ben, anlatırım. 
ENGİN
ALTAY (Devamla) – İttifakını bir ikna et, biz CHP olarak arkanıza düşeceğiz. 
MUHAMMED
LEVENT BÜLBÜL (Sakarya) – Şu, Seyit Rıza’dan yana mısınız, Atatürk’ten mi, onu
açıklayın. 
ENGİN
ALTAY (Devamla) – Ayıp ediyorsun, bir grup başkan vekili olarak ayıp ediyorsun.

MUHAMMED
LEVENT BÜLBÜL (Sakarya) – Açıklayın. 
ENGİN
ALTAY (Devamla) – Bizim yanımız, yönümüz belli. 
KAMİL
AYDIN (Erzurum) – Ne?
BAŞKAN
– Arkadaşlar...
ENGİN
ALTAY (Devamla) – Bizim yanımız, yönümüz belli, anladın mı? 
(Mikrofon
otomatik cihaz tarafından kapatıldı) 
KAMİL
AYDIN (Erzurum) – Belli değil. 
MUHAMMED
LEVENT BÜLBÜL (Sakarya) – Bilmiyoruz, Genel Başkanınız Seyit Rıza’yı söylüyor,
Onur Öymen “Atatürk” diyor. 
ENGİN
ALTAY (Devamla) – Ayıp ediyorsun, çok ayıp ediyorsun Başkan.
KAMİL
AYDIN (Erzurum) – Söyle ya, “Ne mutlu Türk'üm diyene!” de ya.
BAŞKAN
- Arkadaşlar...
ENGİN
ALTAY (Devamla) – Ayıp ediyorsun ya. 
MUHAMMED
LEVENT BÜLBÜL (Sakarya) – Allah rızası için çıkın aydınlatın bizi. 
ENGİN
ALTAY (Devamla) – Yeni göreve başladın, provokatörlük sana yakışmaz Başkan,
provokatörlük sana yakışmaz. 
BAŞKAN
– Arkadaşlar...
Sayın
Altay...
KAMİL
AYDIN (Erzurum) – Sataşma, sataşma, cevap ver. 
MUHAMMED
LEVENT BÜLBÜL (Sakarya) – Aydınlatın, aydınlatın bizi.
ENGİN
ALTAY (Devamla) – Evet, son cümle: Bakın...
BAŞKAN
– Tamam, selamlayalım Genel Kurulu. 
ENGİN
ALTAY (Devamla) – Başkan, konuşturmadılar ki... Siz de seyirci kalıyorsunuz. 
BAŞKAN
– Hayır, müdahale ediyorum ben, görüyorsunuz. 
ENGİN
ALTAY (Devamla) – Son cümle...
Nereden
nereye geldi bu mesele, bir yere geliyorum ben. 
BAŞKAN
– Arkadaşlar, Sayın Altay’a bir dakika süre verelim. 
ENGİN
ALTAY (Devamla) – Verin, bitireyim. 
BAŞKAN
- Tamamlayalım, lütfen. 
ENGİN
ALTAY (Devamla) – Çok yadırganan şeyleri bu ülke yaşadı, devletin terör
örgütüyle masaya oturması buna dâhil. Bunlar mümkün olmayan şeylerdi. Bunlar
yaşandıysa orta yerde bir sorun var. Bu sorundan beslenerek “Şehitler ölmez,
vatan bölünmez.” diyerek bu işin altından kalkamayız.
KAMİL
AYDIN (Erzurum) – Ne mutlu Türk'üm diyene! 
ENGİN
ALTAY (Devamla) – Olan şehidimize oluyor, şehidin anasına oluyor, şehidin
babasına oluyor. Kim siyaset yapıp da bundan besleniyorsa bu ülkeye en büyük
kötülüğü yapıyordur. (CHP sıralarından alkışlar) Bu ülkede birlik, beraberlik
içinde yaşamak dururken kandan, kafatasından, ırktan siyaset yapmak yanlıştır,
kınıyorum. (CHP sıralarından alkışlar)
(Mikrofon
otomatik cihaz tarafından kapatıldı)
KAMİL
AYDIN (Erzurum) – “Ne mutlu Türk’üm diyene!” diyemiyorsun, bak, diyemiyorsun.
Bir de ya, bir de ya!
ENGİN
ALTAY (İstanbul) – Sayın Başkan…
BAŞKAN
- Sayın Altay…
ENGİN
ALTAY (İstanbul) – Sataşmadan şimdi söz istiyorum.
BAŞKAN
- Hayır, sen bir yerine geçsen.
MUHAMMED
LEVENT BÜLBÜL (Sakarya) – Bir dakika… Bir dakika…
BAŞKAN
– Bir bakalım biz, bir bakalım ne diyecek.
ZÜLFÜ
DEMİRBAĞ (Elâzığ) – Sayın Başkanım, yolda sataşırsa bir daha söz vermeniz
lazım.
ENGİN
ALTAY (İstanbul) – Hayır, “‘Ne mutlu Türk’üm diyene!’ demekten korkuyorsunuz.”
diyor; bu, sataşma ya. Bir milletvekiline bunu söyledi.
BAŞKAN
- Şimdi mi dedi? Ben duymadım. 
MUHAMMED
LEVENT BÜLBÜL (Sakarya) – Bir dakika efendim…
ENGİN
ALTAY (İstanbul) – Öyle mi? Söylemedin mi?
MUHAMMED
LEVENT BÜLBÜL (Sakarya) – Kim, ben mi?
ENGİN
ALTAY (İstanbul) - Söylemedin mi Kamil Bey?
KAMİL
AYDIN (Erzurum) – Ben senin söylediklerini söylesem oraya oturamazsın.
ENGİN
ALTAY (İstanbul) – “‘Ne mutlu Türk’üm diyene!’ diyemiyorsun.” dedi. 
BAŞKAN
– Bir dakika… Sen yerine buyur. Bir bakalım ne diyecek. Tamam, tekrar olur,
bitmiyor bir şey, kapatmıyoruz.
MUHAMMED
LEVENT BÜLBÜL (Sakarya) – Efendim, bana sataştınız da… Bana bir müsaade edin
de… 
ENGİN
ALTAY (İstanbul) – Hayır, hayır, size…
BAŞKAN
- Sayın Bülbül…
MUHAMMED
LEVENT BÜLBÜL (Sakarya) – Şimdi, efendim, provokatörlükle suçlanan şahsımdır. 
ENGİN
ALTAY (İstanbul) – Evet, provokatörlük yapıyorsun. Ayıp ediyorsun. (CHP
sıralarından alkışlar)
MUHAMMED
LEVENT BÜLBÜL (Sakarya) – Evet, tamam, sataştınız. Provokatörlükten dolayı bu
yapılan sataşma, eğer sayın grup başkan vekiline bir kürsü hakkı doğurduysa,
bize de haydi haydi doğurmalıdır diye düşünüyorum. Bu noktada kürsüden söz
istiyorum. 
BAŞKAN
– Sayın Bülbül, tamam, verebilirim ama yani bu konunun buraya gelmemesi lazım. 
MUHAMMED
LEVENT BÜLBÜL (Sakarya) – Efendim, keşke gelmeseydi. Ben kürsüden söz
istiyorum.
BAŞKAN
- Başta sizler yani grup başkan vekillerimiz… Lütfen…
MUHAMMED
LEVENT BÜLBÜL (Sakarya) – Keşke gelmeseydi. Efendim, ben kürsüden söz
istiyorum.
BAŞKAN
– Verebilirim, yerinizden de olabilir. 
MUHAMMED
LEVENT BÜLBÜL (Sakarya) – Efendim, ben kürsüye geleceğim.
BAŞKAN
– Tamam, buyurun, peki. (MHP sıralarından alkışlar)
4.- Sakaya Milletvekili Muhammed Levent Bülbül’ün,
İstanbul Milletvekili Engin Altay’ın sataşma nedeniyle yaptığı konuşmasında
şahsına sataşması nedeniyle konuşması
MUHAMMED
LEVENT BÜLBÜL (Sakarya) – Sayın Başkanım, değerli milletvekilleri; bu Meclis
çatısı altında her siyasi partinin kendine göre birtakım düşünceleri, dünya
görüşü, Türkiye’de yaşanan sıkıntılara, sosyal, ekonomik diğer bütün
problemlerin çözümüne yönelik farklı görüşleri olabilir; bunların hepsine saygı
duyuyoruz. Meşru zeminde ve hukuk sınırları içerisinde kaldığı sürece hepsi
başımızın tacıdır. 
Şimdi,
burada bir şeyleri konuşurken net birtakım ifadeler kullanılmasını talep
ediyoruz, başka bir şey söylemiyoruz. Sayın Altay’ın ifadesi beni yaralamıştır.
Atatürk’ün partisi olmakla, kurduğu parti olmakla övünen bir Cumhuriyet Halk
Partisinin sayın grup başkan vekilinin ağzından “Evet, Türkiye’de bir
asimilasyon olmuştur.” denildiği zaman… Asimilasyon çok vahim bir ifadedir,
bunun başka birtakım sonuçları da olacaktır. Türkiye’de bugün siyasi manada
Kürtçülük yapanların, bölücülük yapanların veya Türkiye’yle ilgili olarak başka
birtakım hedefleri olanların dünden bugüne ağzından düşürmediği böyle bir
ifadeyi kullanırken Türkiye Cumhuriyeti devletinin acaba hangi döneminin
kastedildiği, ne olduğu, bunların hiçbiri ifade edilmeden, bizim daha önceden
bugüne cumhuriyet tarihimizde bir asimilasyon politikası olduğunun Cumhuriyet
Halk Partisi tarafından ifade edilmesi çok vahimdir. 
HAKAN
ÇAVUŞOĞLU (Bursa) – Yazık, yazık!
MUHAMMED
LEVENT BÜLBÜL (Devamla) – Bunun üzerine, HDP grup başkan vekilinin ifadesinde
“asimilasyon” dedikten sonra, farkındaysanız asimilasyonun içi bu şekilde
dolduruldu HDP tarafından. Denildi ki: “ Biz ‘Ne mutlu Türk’üm diyene.’
ifadeleriyle -efendime söyleyeyim- Andımız’la büyük işkencelere tabi tutulduk,
bu bize reva görülecek bir muamele değildi. Bundan dolayı biz çok zorluklar
çektik, bu kabul edilebilir bir durum değildir.” ve asimilasyon bununla tarif
edildi. 
FATMA
KURTULAN (Mersin) – Çarpıtıyorsun. 
GÜLÜSTAN
KILIÇ KOÇYİĞİT (Muş) – Öyle bir cümle kurmadı ya, öyle bir cümle bile yok!
MUHAMMED
LEVENT BÜLBÜL (Devamla) – Yine “Dersim isyanı” olarak tabir ettiği durumda da
kendisi yine, o dönemi, bir asimilasyon politikasının uzantısı olarak ifade
etti. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen Sayın Bülbül. 
MUHAMMED
LEVENT BÜLBÜL (Devamla) – Şimdi ben de çok büyük bir haklılıkla soruyorum: Cumhuriyet
Halk Partisinin sayın yetkilileri, Dersim’le alakalı düşünceniz nedir? 
Buradan,
şu bulunduğum kutsal Meclis kürsüsünden Onur Öymen daha önce demişti ki: “Biz,
Şeyh Sait isyanlarında, Dersim isyanlarında bastırarak, ezerek bu cumhuriyeti
ayakta tuttuk.” dedikten sonra, bugün, şu an Cumhuriyet Halk Partisinin Genel
Başkanı olan Sayın Kılıçdaroğlu’nun ağzından ona karşı duyulan tepkiyi
biliyoruz. Şimdi ben diyorum ki Cumhuriyet Halk Partisi şu an HDP’yle beraber
Seyit Rıza’yla mı, yoksa Atatürk’le beraber Seyit Rıza’nın karşısında mı? (MHP
ve AK PARTİ sıralarından alkışlar)
“Ne
mutlu Türk’üm diyene.” ifadesiyle alakalı, bunun asimilasyon olduğunu düşünüyor
mu? Yoksa “Ne mutlu Türk’üm diyene.” ifadesinin Türkiye’de birleştirici,
bütünleştirici bir unsur mu olduğunu ifade ediyor? 
Bununla
birlikte, Andımız’ın HDP’nin dediği gibi bir asimilasyon aracı mı olduğunu,
yoksa bu memleketi birleştiren, bütünleştiren bir mesele mi olduğunu düşünüyor,
diyorum. (CHP sıralarından gürültüler) 
MHP’yi
falan bırakın, CHP olarak bu üç konuda ne düşünüyorsunuz, bunu açıklayın; başka
bir şey değil. (CHP sıralarından gürültüler) 
Teşekkür
ederim, saygılar sunarım. (MHP ve AK PARTİ sıralarından alkışlar, CHP
sıralarından gürültüler)
KEMAL
ZEYBEK (Samsun) – Siz gerçekler ortadayken daha çözemediniz, ortaklık
yaptığınız insanların ne yaptığını görmüyorsunuz. 
MUHAMMED
LEVENT BÜLBÜL (Sakarya) – Soruları sordum, üç soru…
BAŞKAN
– Arkadaşlar, lütfen…
ENGİN
ALTAY (İstanbul) – Sayın grup başkan vekili, Andımız’dan ve “Ne Mutlu Türk’üm
diyene!” ifadesinden rahatsız olduğumuzu itham etmek suretiyle çok ağır bir
sataşma yapmıştır, cevap vermek istiyorum. 
MUHAMMED
LEVENT BÜLBÜL (Sakarya) – Asimilasyon mudur, değil midir; onu sordum. 
ENGİN
ALTAY (İstanbul) – Söyleyeceğim, söyleyeceğim.
MUHAMMED
LEVENT BÜLBÜL (Sakarya) – Bir de Dersim’i bir açıklarsanız bana çok memnun
olurum. 
ENGİN
ALTAY (İstanbul) – Ya, neyi açıklayacağım sana!
KEMAL
ZEYBEK (Samsun) – Dersim’i de biliyoruz, Kahramanmaraş’ı da biliyoruz. Hadi!
FATMA
KURTULAN (Mersin) – Sayın Başkan, sonrasında ben de söz istiyorum. 
BAŞKAN
– Arkadaşlar, meseleyi büyütmeyelim. Ara vereceğim fakat bir tatlıya bağlamak
istiyorum, bunu yapacak olan da sizsiniz sayın grup başkan vekilleri. Lütfen…
BAŞKAN
– Sayın Altay, buyurun.
5.- İstanbul Milletvekili Engin Altay’ın, Sakaya
Milletvekili Muhammed Levent Bülbül’ün sataşma nedeniyle yaptığı konuşmasında
Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Şimdi, yaptığımız siyasette milletten ve örgütümüzden başka
kimseye hesap vermeyiz ancak Genel Kurula ve sizin bilginize sunuyorum Sayın
Grup Başkan Vekili; bu bir kanun teklifidir, 10/10/2013’te birinci imzası Engin
Altay olarak verilmiştir, içeriği de Millî Eğitim Temel Kanunu’na bir madde
eklenmesiyle ilgilidir ve o madde Andımız’ın Millî Eğitim Temel Kanunu’na
dercedilmesiyle ilgilidir. Anladın mı? (CHP sıralarından alkışlar)
MUHAMMED
LEVENT BÜLBÜL (Sakarya) – Ben, ona cevap verin diyorum. 
ENGİN
ALTAY (Devamla) – Benim asimilasyondan kastım şu… Bir kere “Asimilasyon ne?”
diye sorsak, herkese bir kâğıt versek herkes elli tane şey söyler.
KAMİL
AYDIN (Erzurum) – Eritmek, yok etmek. 
ENGİN
ALTAY (Devamla) – Etnik unsurların kültürlerinin baskın doku kültürü içinde
eritilmesidir. Siz Kürtçe şarkıyı, Kürtçe türküyü, Kürtçe konuşmayı, Kürtçe
çocuk ismini yasaklarsanız bunun adı -millet ne derse desin- asimilasyondur,
bunu söylüyorum. 
MUHAMMED
LEVENT BÜLBÜL (Sakarya) – Şu “Ne mutlu Türk’üm diyene!” asimilasyon mu, onu
açıklayın. 
ENGİN
ALTAY (Devamla) – Niye yasaklıyorsun? (AK PARTİ sıralarından gürültüler) 
ALİ
ÖZKAYA (Afyonkarahisar) – Siz yasakladınız, CHP yasakladı. 
ENGİN
ALTAY (Devamla) – Sen yasaklamadın, sen de yasaklamadın, geçmişte bunlar oldu.
Bak, bir örnek verdim, tarihsel bir süreç anlattım size, Mehmet Ağar’dan
bahsettim, adamın linç edildiğinden bahsettim, şimdi geldiğimiz noktayı
söyledim. 
Bizim
siyasette gizli kapaklı işimiz yok. Dersim’de yaşanan olaylar üzücü ve acı
olaylardır, tamam mı? Ama ben nasıl Milliyetçi Hareket Partisi ile merhum
Alparslan Türkeş’in arasına giremezsem sen Cumhuriyet Halk Partisi ile
Atatürk’ün arasına hiç giremezsin. Hiç giremezsin, hiç; senin işin değil o iş,
senin işin değil. (CHP sıralarından alkışlar)
Son
olarak ben şimdi bir soru soruyorum: Şu, Andımız ne olacak kardeşim? Danıştayın
bir kararı var. “Ne mutlu Türk'üm diyene!” ibaresi ne olacak? Şu, Cumhur
İttifakı olarak…
MUHAMMED
LEVENT BÜLBÜL (Sakarya) – Aynen duruyor.
ENGİN
ALTAY (Devamla) – Bak, asıl mesele şudur bence: Milliyetçi Hareket Partisinin
tabanı AK PARTİ’yle yapılan ittifaktan rahatsızdır.
(Mikrofon
otomatik cihaz tarafından kapatıldı)
BAŞKAN
– Arkadaşlar…
Sayın
Altay, toparlayalım lütfen, dağıtmayalım.
KAMİL
AYDIN (Erzurum) – Boş ver. Sen kendini anlat.
ENGİN
ALTAY (Devamla) – Milliyetçi Hareket Partisinin yetkilileri, yöneticileri de
tabandaki bu rahatsızlığı, gündemi buralara evrilterek tabanın rahatsızlığını
kapatmak istiyor olabilirler ve biz bu tartışmalara girmiyoruz.
Teşekkür
ederim. (CHP sıralarından alkışlar)
KAMİL
AYDIN (Erzurum) – Ne mutlu Türk'üm diyene!
BAŞKAN
– Arkadaşlar, birleşime on dakika ara veriyorum.
Kapanma Saati: 21.18
BEŞİNCİ OTURUM
Açılma Saati: 21.32
BAŞKAN: Başkan Vekili Mustafa ŞENTOP
KÂTİP ÜYELER: Mustafa AÇIKGÖZ (Nevşehir), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 37’nci Birleşiminin Beşinci Oturumunu
açıyorum. 
Danışma
Kurulunun bir önerisi vardır, okutup işleme alacağım ve oylarınıza sunacağım. 
VII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 19/12/2018
Çarşamba günkü Birleşiminde 2019 Yılı Merkezi Yönetim Bütçe Kanun Teklifi’nin
13’üncü maddesinin oylanmasına kadar (13’üncü maddesi dâhil) çalışmalarını
sürdürmesi ile 20/12/2018 Perşembe günkü Birleşiminde mezkur teklifin
görüşmelerine 14’üncü maddesinden devam edilmesi ve Perşembe günkü Birleşimde
Merkezi Yönetim Kesin Hesap Kanunu Tasarısı’nın maddelerinin oylanmasının
tamamlanmasına kadar çalışmalarını sürdürmesine ilişkin önerisi 
Danışma Kurulu
Önerisi 
19/12/2019
Danışma
Kurulunun 19/12/2018 Çarşamba günü yaptığı toplantıda, Genel Kurulun 19/12/2018
Çarşamba günkü (bugün) birleşiminde 2019 Yılı Merkezi Yönetim Bütçe Kanun
Teklifi’nin 13’üncü maddesinin oylanmasına kadar (13’üncü maddesi dâhil)
çalışmalarını sürdürmesi ile 20/12/2018 Perşembe günkü birleşiminde mezkûr
teklifin görüşmelerine 14'üncü maddesinden devam edilmesi ve perşembe günkü
Birleşimde Merkezi Yönetim Kesin Hesap Kanunu Tasarısı’nın maddelerinin
oylanmasının tamamlanmasına kadar çalışmalarını sürdürmesi önerisinin Genel
Kurulun onayına sunulması uygun görülmüştür.
 Binali
YILDIRIM
 Türkiye
Büyük Millet Meclisi
 Başkanı

 Adalet ve Kalkınma
Partisi Cumhuriyet Halk Partisi
Grubu Başkan Vekili Grubu
Başkan Vekili
Muhammet Emin Akbaşoğlu Engin
Altay


Halkların Demokratik
Partisi  Milliyetçi Hareket Partisi
Grubu Başkan Vekili Grubu
Başkan Vekili
 Fatma Kurtulan  Muhammed
Levent Bülbül

 İYİ PARTİ Grubu Başkan
Vekili
 Lütfü Türkkan
BAŞKAN
– Arkadaşlar, öneriyi oylarınıza sunuyorum: Kabul edenler… Kabul etmeyenler…
Öneri kabul edilmiştir.
Şimdi
2019 Yılı Merkezî Yönetim Bütçe Kanun Teklifi’nin görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
- Komisyon? Yerinde.
12’nci
madde üzerinde söz sırası, Cumhuriyet Halk Partisi Grubu adına İstanbul
Milletvekili Fethi Açıkel’dedir. 
Buyurun
Sayın Açıkel. (CHP sıralarından alkışlar) 
Süreniz
on dakika.
CHP
GRUBU ADINA FETHİ AÇIKEL (İstanbul) – Sayın Başkan, değerli milletvekilleri;
Cumhuriyet Halk Partisi Grubu adına yüce Meclisimizi ve televizyonları başında
bizleri izleyen yurttaşlarımızı saygıyla selamlıyorum.
Değerli
milletvekilleri, tartışmakta olduğumuz bütçe görüşmeleri, Türkiye'nin yaklaşık
on yedi yıllık kötü yönetimi sonucunda karşılaştığımız bir ekonomik darboğazın
eşiğinde gerçekleşiyor. 2019 yılı bütçe tartışmaları, Türkiye’yi bir yandan
uygarlık, refah, gelişmişlik, hak ve hukuk talep eden yurttaşlarımızı, diğer
yandan da israf, verimsizlik, keyfîlik ve şatafat arzulayan bir rejim arasında
tercihe zorluyor. 
Değerli
milletvekilleri, Türkiye’yi anayasasız, kurumsuz, bürokrasisiz, liyakatsiz
yönetebileceğini düşünen saray rejimi, bugün, maalesef, bütçesiz de
yönetebileceğini düşünüyor. Bu bütçede halk yok, yeterli yatırım yok ancak faiz
ödemesi, kamu-özel iş birliği garantili ödeme ve taahhüt çok. 
Sayın
Başkan, değerli milletvekilleri; 2019 yılı bütçesi üzerine grubumuz adına
yaptığı konuşmasında Sayın Genel Başkanımız Kemal Kılıçdaroğlu bu bütçeye dair
çok temel bir gerçeği tüm boyutlarıyla ortaya koyduk. Bu bütçe içinden
geçtiğimiz kriz ortamında vatandaşın sorunlarına çözüm üretecek bir bütçe
değildir. Bu bütçe halkın bütçesi değildir. Bu bütçede, 1.603 lira asgari
ücretle geçinen 6 milyon 700 bin asgari ücretli yok. Bu bütçede, asgari ücretin
altında ücret alan 1 milyon 800 bin işçi yok, 2 milyonu aşkın inşaat işçisi
yok, 3600 ek gösterge hakkı tanınmayan öğretmen, güvenlik görevlisi, sağlık
çalışanı yok, kadroya alınmayan taşeron işçi yok. Bu bütçede, ücretli
öğretmenlere, sözleşmeli öğretmenlere yer yok; atanmayan öğretmenler hiç yok,
geçinemediği için iş arayan 4 milyon emekli yok. Bu bütçede hak ettikleri hâlde
emekli maaşlarını alamayan 700 bini aşkın emeklilikte yaşa takılan çalışanımız
yok. Bu bütçede, hak ettiği desteği alamadığı için artık üretemeyen çiftçiler
yok. Bu bütçede, kirasını, stopajını, vergisini ödeyemeyen esnaf yok, borç
içinde yüzen vatandaşımız yok, yurt ve burs talebi olan öğrencilerimiz yok,
ikinci sınıf yurttaş muamelesi gören şehit yakınlarımız ve gazilerimiz yok. 
Değerli
milletvekilleri, bugün geldiğimiz noktada kamu yatırımlarında gerilemeler var;
2008’de yatırımlara ayrılan pay 88 milyar iken 2019 bütçesinde 65 milyar TL’ye
düşmüştür bu rakam. Bütçede tasarruf yapılacak onlarca kalem varken itibar
harcamaları, israf harcamaları, savurganlık harcamaları devam ediyor,
yatırımlardan ise tasarruf edilmeye çalışılıyor. Yatırım en basit tabiriyle, gelir
ya da yarar sağlamak amacıyla kaynak ayırmaktır. Yatırımlardan kısmak demek,
gelecek kuşakları ihmal etmek demektir. Sayın Bakan yatırımlardaki düşüşü şöyle
izah ediyor: “Özellikle altyapı yatırımlarımız doygunluğa ulaşmıştır.” Değerli
milletvekilleri, biz belli sektörler itibarıyla hâlâ gelişimini tamamlamaya
çalışan bir ülkeyiz. Güneydoğu Asya ülkeleri ve hızlı büyüyen ülkelere kıyasla
yatırım harcamalarımız yeterli düzeyde değildir, yüzde 7’den azdır. Şimdi
sizlere soruyorum: Bu ülkelerde yatırımlarda doygunluk var da bizde mi yok?
Sayın
Bakanın bir iddiası daha var: 2019 yılında özel sektörün yenilikçi ve üretken
yatırımlarını destekleyecek yatırımlara önem veriliyormuş. 
Değerli
milletvekilleri, yenilikçilik ve üretkenlik, eğitim olmadan, eğitim bütçesi
kısılarak olur mu? 2002’de Millî Eğitim yatırımlarına yüzde 22 pay ayrılırken
2019’da bu oran yüzde 10’a gerilemiştir. 2002’de Millî Eğitim bütçesinden
eğitim yatırımlarına ayrılan pay yüzde 17’yken 2009’da bu oran yüzde 5’e kadar
gerilemiştir. 2003’ten bu yana yükseköğretimdeki öğrenci sayısı yüzde 80
oranında artmıştır. Buna karşın yükseköğrenime ayrılan pay bir önceki yıla göre
yüzde 40 küsur azalmıştır. Kredi ve Yurtlar Kurumunun yatırım bütçesi yüzde 25
azaltılmıştır. Ölü doğmuş ve büyük bir israfa neden olmuş olan FATİH Projesi
gibi projeleri üreten Yenilik ve Eğitim Teknolojileri Genel Müdürlüğünün
bütçesi bile yüzde 78 oranında azaltılmıştır. 
Değerli
milletvekilleri, iddia edildiği gibi bu bütçede yeniliğe ve üretkenliğe yatırım
yapılmadığını, bilime, eğitime, kültüre, tarıma, sosyal güvenlik ve yardım
harcamalarına yeteri kadar pay ayrılmadığını görüyoruz. Bütçede istihdamı
teşvik eden, nitelikli büyümenin önünü açan, beyin göçünü engelleyen herhangi
bir tedbire yer verilmemiştir. On yedi yıllık iktidarı boyunca yatırım
bütçelerinin ne denli yanlış kullanıldığının en iyi göstergesi bugün geldiğimiz
noktadır. AKP yatırımları nitelikli ve sürdürülebilir büyüme, yüksek katma
değerli üretim getirmemektedir. AKP dönemindeki büyüme ortalaması yüzde 4,9
iken AKP öncesi dönemde çok partili hayatta büyüme ortalaması yüzde 5,1’dir.
Ülkemizde kişi başına düşen gelir 7 bin doların altına düşmüştür. Türkiye orta
gelir tuzağının bile gerisine ilerlemektedir. Geliri, demokrasisi, iş gücü
vasatlaşmış bir Türkiye yaratılmaya çalışılmaktadır. Gelir adaletsizliği hızla
artmaktadır. Yoksulluk oranı yüzde 20 düzeyinin altına neredeyse hiç
inmemiştir. Büyüme duraklıyor ve geriliyor. Büyürken bile yeterince istihdam
üretemiyoruz. İşsizlik yüzde 12 ve 4 milyon kişiye yaklaşmıştır. Tarım dışı
işsizlik ise yüzde 13 civarındadır. İş arama umudunu yitirmişlerle birlikte
gerçek işsiz sayısı 6 milyona yakındır. Genç işsizliğin artışı ise çok daha
dramatiktir, genç işsiz oranı yüzde 21’dir. Eğitim ve sağlık başta olmak üzere,
tüm kamu hizmetlerinde nitelik düşmektedir, eşitsizlikler artmaktadır.
Nitelikli bir iş gücü, sağlıklı nesiller yetiştiremeyen bir hükûmet anlayışıyla
karşı karşıya kalmışızdır. 
Değerli
milletvekilleri, ülkemizin kurtuluşu da cumhuriyetimizin kuruluşu da çok zor
koşullarda gerçekleşmiştir. Genç cumhuriyetimiz, Atatürk ve silah
arkadaşlarının liderliğinde; parçalanmış, yoksullaşmış, nüfusu azalmış, geri
kalmış ve uzun yıllar süren savaşların ardından bitkin düşmüş bir ülke
devralmıştır. Tarımda modernizasyonu, ziraat enstitülerini, zirai donatım
kurumlarını, TEKEL ve Toprak Mahsulleri Ofisini, şeker fabrikalarını, Kayseri
Uçak ve Motor Fabrikasını, çimento fabrikalarını, Sümerbank İplik ve Bez
Fabrikalarını, Bursa Süt Tozu Fabrikasını, Şişe ve Cam Fabrikalarını, Antrasit
Fabrikasını, Karabük Demir Çelik ve Boru Fabrikalarını çok zor koşullarda, bu
ülke, cumhuriyetimizin ilk yıllarında inşa etmiştir. Haydarpaşa Limanı
yabancılardan satın alınmıştır. Etibank, Maden Tetkik Arama Enstitüsü, Divriği
Demir Madenleri, Türk petrol şirketleri kurulmuştur. Sanayi ve Maadin Bankası,
İş Bankası, Emlak ve Eytam Bankası, Türkiye Cumhuriyet Merkez Bankası, Halk
Bankası ve Denizbank yoktan inşa edilmiştir. Üstelik bütün bu başarılar elde
edilirken Osmanlı’dan kalan borç da son kuruşuna kadar ödenmiştir. 
Değerli
milletvekilleri, cumhuriyetimizin ilk yıllarındaki bütün bu kurumsal inşaya,
ekonomik kalkınmaya kıyasla, AKP hükûmetleri PETKİM, TÜPRAŞ, TEKEL, Sümer
Holding, TÜRK TELEKOM, SEKA, şeker fabrikaları, elektrik dağıtım şirketleri,
tersane ve liman işletmeleri ve madenlerimizi özelleştirmiştir. Bütün bunlara
rağmen yatırımlarda azalma görülmekte ve kamu-özel iş birliği projeleri
arzulanan sonuçları üretememektedir. Kamu-özel iş birliği projelerinin toplam
sözleşme değeri 135 milyar doları geçtiği hâlde bu sözleşmelerin yatırım tutarı
61 milyar dolar civarındadır. Özetle, devlet, özel sektörün 61 milyar dolarlık
yatırımı karşılığında, yirmi yılda elde edeceği yaklaşık 75 milyar dolarlık
gelirden vazgeçmektedir. Vatandaşlar kullanmasa bile köprülerin, hastanelerin,
yolların, tünellerin parasını ödemekte; vatandaşlar vergilerinin israf
edilmesine engel olamamaktadır. Altını çizmekte yarar var, sözleşmelerin
neredeyse tamamı döviz üzerinden, kurdaki her kuruş artış hazinenin borç yükünü
artırmaya devam etmektedir. 
Değerli
milletvekilleri, Türkiye'nin anayasasız, hukuksuz, kurumsuz, bürokrasisiz ve
liyakatsiz yönetilmesini içimize sindiremiyorsak, içinde halk olmayan bir bütçe
istemiyorsak ve içinde sadece faiz ve rant barındıran bir bütçeyi vicdanımız
kabul etmiyorsa, emek için, hak için, hukuk için, sosyal adalet için gelin hep
birlikte bu bütçeye “hayır” diyelim.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
FETHİ
AÇIKEL (Devamla) – Sadece partim Cumhuriyet Halk Partisi dediği için değil,
halkımızın çıkarları için “hayır” diyelim. Değerli milletvekilleri, hep
birlikte, parti ayrımı gözetmeksizin bu bütçeye “hayır” dediğimizde faizden ve
ranttan başka kaybedecek bir şeyimiz olmadığını düşünerek bu bütçeyi
reddettiğimizde 81 milyonluk bir halkın çıkarlarının önümüzde durduğunu sizlere
hatırlatıyorum.
Saygılarımla,
yüce Meclisimizi ve yurttaşlarımızı bu düşüncelerle selamlıyorum. (CHP
sıralarından alkışlar) 
BAŞKAN
– Şimdi, şahsı adına Bursa Milletvekili Mustafa Esgin.
Buyurun
Sayın Esgin. (AK PARTİ sıralarından alkışlar) 
Süreniz
beş dakika.
MUSTAFA
ESGİN (Bursa) – Sayın Başkan, değerli milletvekilleri; 2019 Yılı Merkezi
Yönetim Bütçe Kanun Teklifi’nin 12’nci maddesi üzerinde şahsım adına söz almış
bulunuyorum. Gazi Meclisimizi ve aziz milletimizi saygıyla selamlıyorum. 
4749
sayılı Kanun kapsamında Hazine geri ödeme garantisi, kamu iktisadi
teşebbüsleri, kamu bankaları, kalkınma ve yatırım bankaları, büyükşehir
belediyeleri, diğer belediyeler ve buna bağlı kuruluşlar lehine bu kuruluşların
dış finansman kaynağından sağladıkları dış borçlarının geri ödenmesi hususunda
verilen garanti olarak tanımlanmaktadır. Hazine garantilerinden ve borç
üstlenim taahhütlerinden kaynaklanabilecek koşullu yükümlülükler kapsamındaki
risklerin borç stokuna, borcun sürdürülebilirliğine ve mali disipline muhtemel
etkileri çeşitli senaryo analizleri ve araçlar vasıtasıyla ölçülmekte, Hazine
ve Maliye Bakanlığımız tarafından çok yakın takip edilmektedir. 
Bizler,
çılgın projelerimizde, planlama aşamasında çok detaylı bir çalışma yürüterek
maksimum kamu yararı gözetiyoruz. Kamu malını ecdadın gelecek nesillere emaneti
olarak görüyor ve beytülmale azami hassasiyet gösteriyoruz. AK PARTİ
iktidarları olarak hazırlamış olduğumuz bütçeler her zaman şeffaf,
denetlenebilir, hesap verebilir, verimli ve mali açıdan uygulanabilir bütçeler
olmuştur. 
Sayın
Başkan, değerli milletvekilleri; bu dönemde bütçede en büyük payı yine eğitime
ayırdık. Geleceğimizi inşa edecek olan nesillerimizin daha eğitimli
yetişebilmeleri adına eğitim alanında yapılan reformlarımız devam edecektir.
Eğitimde sadece fiziki şartları iyileştirmekle kalmayıp kaliteli eğitim ve
öğretimin uygulanabileceği politikalar üretmeye devam edeceğiz. Bunun yanında,
sağlık, savunma sanayisi, ulaştırma ve turizm alanlarında önemli yatırımlar
gerçekleştirdik ve gerçekleştirmeye devam edeceğiz. 
Yine,
sağlık alanında yaptığımız çalışmalarda, dünyada sağlık hizmetlerine erişimde
ve sağlık hizmetleri maliyetinde önemli derecede iyileştirmeler
gerçekleştirdik. Sağlık alanında ortaya koyduğumuz Sağlıkta Dönüşüm
Programı’yla vatandaşlarımıza yüksek memnuniyet oranlarıyla hizmet verirken
aynı zamanda, yabancıların da tercih ettiği bir ülke konumuna ulaşarak sağlık
turizminde bir cazibe merkezi hâline geldik.
Seçim
bölgem Bursa’da, on altı yıllık iktidarımızda 18 hastane yapmak da şükürler
olsun, yine AK PARTİ iktidarlarına nasip olmuştur. Neredeyse her on ayda 1
hastaneyi Bursa’ya kazandırdık. Önümüzdeki bir yıl içerisinde 1.355 yataklı
şehir hastanesi ve bin yataklı Ali Osman Sönmez Devlet Hastanesini
vatandaşlarımızın hizmetine açmak da inşallah yine bize nasip olacaktır.
Modern
havalimanları inşa ederek ve ucuz hava yolu ulaşımı imkânı sağlayarak tüm
vatandaşlarımızın bu imkânlardan istifade edebileceği bir sistem geliştirdik.
Hava yolu, AK PARTİ hükûmetleri döneminde halkın yolu olmuştur.
Değerli
milletvekilleri, bir millet kendi güvenliğini ihale edemez. Bu anlayışla yola
çıkarak yerli üretim savunma sanayisi ürünlerimizi geliştirdik. İHA’larımızla,
SİHA’larımızla, Altay tankımızla, ATAK helikopterlerimizle dosta güven, düşmana
korku verdik.
Bunların
yanında, geçtiğimiz hafta Sayın Cumhurbaşkanımız tarafından bizzat tanıtımı
yapılan “Gökbey” isimli yerli helikopterimizle ve inşallah, şu anda çalışmaları
hızla devam eden Yerli Otomobil Projemizin hayata geçmesiyle dışa
bağımlılığımızı azaltacağız. 
Sayın
Başkan, değerli milletvekilli arkadaşlarım; 2019 bütçesi AK PARTİ hükûmetleri
tarafından hazırlanan 17’nci bütçedir, aynı zamanda Cumhurbaşkanlığı hükûmet
sistemimizin ilk bütçesidir. Milletimiz çok partili dönemde arka arkaya 17 defa
bütçe hazırlama görevini AK PARTİ hükûmetlerine veriyorsa bu, aynı zamanda,
halkımızın bize olan güveninin bir göstergesidir. Biz milletimizin bize olan
güvenini hiçbir zaman suistimal etmedik. Hamdolsun, milletimizin karşısına hep
alnımız ak, başımız dik olarak çıktık. (AK PARTİ sıralarından alkışlar)
Bu
duygu ve düşüncelerle 2019 yılı bütçesinin hayırlara vesile olmasını diliyor,
bütçenin hazırlanmasında emeği geçen bütün arkadaşlarıma teşekkür ediyor,
hepinizi saygılarımla selamlıyorum. (AK PARTİ sıralarından alkışlar)
BAŞKAN
– Şimdi, şahsı adına Giresun Milletvekili Necati Tığlı konuşacak.
Buyurun
Sayın Tığlı. (CHP sıralarından alkışlar)
Süreniz
beş dakika.
NECATİ
TIĞLI (Giresun) - Sayın Başkan, değerli milletvekilleri; yazılı ve görsel
basına baktığımız zaman, Mecliste sanki vatandaşın bütçesi görüşülüyormuş gibi
bir izlenim var hâlbuki öyle değil. Bir kere, herkes şunu çok iyi bilmeli: Bu
bütçe tasarruf bütçesi falan değil, bu bütçe neresinden bakarsanız bakın
sırtını saray rejimine yaslayanların bütçesidir. Bu bütçe, oğluna kıyafet
alamadığı için intihar eden İsmail Devrim’in ve ataması yapılmadığı için
intihar eden öğretmen Ersin Turhan’ın bütçesi değildir. Bu bütçe, AKP’nin
inşaatlarında yevmiyelerini istedikleri için tutuklanan işçilerin bütçesi
değildir. Bu bütçe, emeklilikte yaşa takılanların, 3600 ek gösterge bekleyenin,
asgari ücretlinin ve fındık üreticisinin bütçesi değildir. Bu bütçede Diyanetin
ödeneği 10 milyarın üzerine çıkıyorsa, bilim ve sanayinin ödeneği tasarruf
adına 2 milyar 500 milyon lira düşüyorsa, üniversitelere ayrılan pay yerinde
sayıyorsa bu üç örnek bile bütçenin kendi içinde adaletsiz dağıldığını
göstermiyor mu? Bu bütçe özelleştirmelerden, sigorta fonlarından, bedelli
askerlik ve imar barışından elde edilen gelirin yandaş sermayeye altın tepsiyle
sunulduğu bütçedir. Bu bütçe, vergi barışından, Varlık Fonu’ndan elde edilen
gelirin saray rejimine aktarıldığı bütçedir. 
Yaptığınız
iktisadi hatalardan kaynaklı ülkemize yaşattığınız kriz nedeniyle vatandaşı
önce zam yağmuruna tuttunuz, sonra çıkıp “Kriz mriz yok, bunlar dış güçlerin
oyunu.” dediniz. Madem ülkede kriz yok, o hâlde neden bütçenin adı tasarruf
bütçesi? Tabii ki tasarruf yapılmalı. Siz tasarrufu saray saltanatı için
harcanan milyonlarca lira yerine ameliyat masasında narkoz bekleyen, neşter
bekleyen hastalar için yaptınız. Siz, tasarrufu kamunun milyonluk araçları
yerine, atanamadığı için intihar eden öğretmenin cebinden çıkan 10 lira için
yaptınız. Siz, tasarrufu asgari ücretlinin maaşında, 3600 ek gösterge
bekleyenlerde, emeklilikte yaşa takılanlarda, intibak bekleyen emeklilerde,
fındık üreticilerinde, çiftçilerde, işçilerde, öğretmenlerde yaptınız. (CHP
sıralarından alkışlar) Kısacası, siz, tasarrufu vatandaşların hakları üzerinden
yaparak yetimin, kadının, işçinin hakkını yediniz. Türkan Saylan’ın, Ali
Tatar’ın, Kuddusi Okkır’ın hakkını yediniz. Bu toprakların sahibi olan ve
dünyaya gelmemiş çocuklarımızın, geleceğimizin hakkını yediniz. 
Kıymetli
vekiller, çok basit bir matematik hesabı yapacağım: 4 kişilik bir aile, anne
baba asgari ücret alıyor; 1.603 artı 1.603 lira, eve giren ücret 3.206 lira.
Hepsiyle soğan almak istese 610 kilo soğan alabiliyor. Tabii, malumunuz, evin
ödemesi var, 800 lira kira, 800 lira faturalar, doğal gaz, elektrik, su,
internet, telefonlar… O zaman cepte kalan 1.606 lira. Biliyorsunuz, AKP’yle
yaşamak çok pahalı bir yaşam şekli. Çocukların okul masrafı var, defter, kalem,
beslenme falan derken aylık 500 lira. Daha bitmedi, karı kocanın bir de yol
masrafı var, o da 480 lira; etti mi size 980 lira daha. Onu da 1.606 liradan
düştük mü elde avuçta kalan sadece 626 lira. Hâlâ soğan almak isterse 120 kilo
soğan alabilir. Aile boyu, her öğün, sabah akşam simit yer, çay içerse aylık
masrafı 400 lira. Geriye kaldı mı tamı tamamına 226 lira; kişi başına 56,5 lira
eder yani günlük 2 liranın altında. Benim vatandaşım 2 liraya ya bir simit
alacak ya da 3 tane soğan alacak ya da oturacak bu bütçeye ağlayacak.
Sonuç
olarak: Biz “insan hakları” dedik, siz “Türediler.” dediniz. Biz “emeklilikte
yaşa takılanlar” dedik, siz “Türediler.” dediniz. Biz “fındık üreticisi” dedik,
hem alay ettiniz hem alkışladınız. Biz “kadın cinayetleri” dedik, siz
“Abartılıyor.” dediniz. Biz “iş cinayetleri, tren kazaları, istifa” dedik, siz
“fıtrat” dediniz. Biz “çocuk istismarı, Ensar Vakfı” dedik, siz “Bir kereden
bir şey olmaz.” dediniz. 
(Mikrofon
otomatik cihaz tarafından kapatıldı) 
NECATİ
TIĞLI (Devamla) – Sayın Başkanım, bir dakika daha…
BAŞKAN
– Tabii ki. 
Buyurun.

NECATİ
TIĞLI (Devamla) – Ve sonunda siz bu ülkeyi adalete ve hukuka muhtaç ettiniz.
Kısacası yolsuzluk, yoksulluk ve yalan üzerine inşa edilmiş bu bütçeden
milletin hayrına bir şey çıkmaz. 
Partim,
grubum, beni buraya gönderen millet adına bu bütçeyi kabul etmiyorum, bu
bütçeye “hayır, hayır, hayır” diyorum. (CHP sıralarından alkışlar, AK PARTİ
sıralarından gürültüler)
ZÜLFÜ
DEMİRBAĞ (Elâzığ) – Zaten “hayır”dan başka bir şey bildiğiniz yok.
BAŞKAN
– Değerli arkadaşlar, 12’nci maddeyle ilgili görüşmeler tamamlanmıştır. 
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir. 
13’üncü
maddeyi okutuyorum:
Gelir ve giderlere ilişkin diğer hükümler
MADDE 13- (1) 22/2/2005 tarihli ve 5302 sayılı İl Özel İdaresi
Kanununun 51 inci maddesinin birinci fıkrasının (f) bendi ile 3/7/2005 tarihli
ve 5393 sayılı Belediye Kanununun 68 inci maddesinin birinci fıkrasının (f)
bendi uyarınca il özel idareleri ve belediyelerin ileri teknoloji ve büyük tutarda
maddi kaynak gerektiren altyapı yatırımlarında Cumhurbaşkanınca kabul edilen projeleri için yapılacak borçlanmalar, 5302 sayılı Kanunun
51 inci maddesinin birinci fıkrasının (d) bendi ile 5393 sayılı Kanunun 68 inci
maddesinin birinci fıkrasının (d) bendi kapsamında hesaplanan faiz dâhil borç
limitinin hesaplanmasına dâhil edilir. Ancak, il özel idareleri, belediyeler ve
bunların bağlı kuruluşları ile sermayesinin yüzde 50’sinden fazlasına sahip
oldukları şirketler tarafından Avrupa Birliği ile katılım öncesi mali iş
birliği çerçevesinde desteklenen projelerin finansmanı için yapılan
borçlanmalar, çok taraflı yatırım ve kalkınma bankaları ile yabancı devlet kuruluşlarından doğrudan veya İller Bankası Anonim Şirketi
aracılığıyla yapılan borçlanmalar ile SUKAP kapsamında yürütülecek işler için
İller Bankası Anonim Şirketinden yapılan borçlanmalarda söz konusu borç stoku
limitine uyma şartı aranmaz.
(2) Türkiye İhracat Kredi Bankası Anonim Şirketinin
politik risk kapsamında yapacağı tahsilatın ve Bankanın faaliyet kârlarından
Hazineye tekabül eden temettü tutarlarının ve olağanüstü yedek akçelerinin
tamamı veya bir kısmını, Bankanın politik risk alacağına mahsup etmeye ve
mahsup işlemlerini mahiyetlerine göre ilgili Devlet hesaplarına kaydetmeye Hazine
ve Maliye Bakanı, bu işlemlere karşılık gelen tutarları bir yandan bütçeye
gelir, diğer yandan da ilgili tertiplere ödenek kaydetmeye Cumhurbaşkanı
yetkilidir.
(3) 2006 yılından önce katma bütçeli olan idarelerden
5018 sayılı Kanunla genel bütçe kapsamına alınanların ilgili mevzuatında
belirtilen kurum gelirleri, genel bütçe geliri olarak tahsil edilir.
(4) 4/12/1984 tarihli ve 3096 sayılı Türkiye Elektrik
Kurumu Dışındaki Kuruluşların Elektrik Üretimi, İletimi, Dağıtımı ve Ticareti
ile Görevlendirilmesi Hakkında Kanun kapsamındaki tabii kaynakların ve
tesislerin işletme haklarının devrinden elde edilen gelirlerin tamamı genel
bütçeye gelir kaydedilir.
BAŞKAN
– 13’üncü madde üzerinde İYİ PARTİ Grubu adına Antalya Milletvekili Feridun
Bahşi. 
Buyurun
Sayın Bahşi. (İYİ PARTİ sıralarından alkışlar)
Süreniz
on dakika. 
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; gelir bütçesinin 13’üncü maddesiyle ilgili İYİ PARTİ adına söz
almış bulunuyorum. Bu vesileyle büyük Türk milletini ve Gazi Meclisimizi
saygıyla selamlıyorum. 
Değerli
milletvekilleri; adalet, hukuk, bağımsız yargı, hukukun üstünlüğü, insan
hakları, demokrasi, ifade özgürlüğü, dinî inanç ve kanaat özgürlüğü gibi
değerler birbirleriyle çok yakından ilişkili olan, birbirlerini etkileyen,
birbirlerini destekleyen, birinin varlığı öbürlerinin de varlığını zorunlu
kılan değerlerdir. İfadeden ve eleştiriden dolayı idari ve cezai takibatla
karşılaşmamak demokrasinin gereğidir.
Ülkemizin
basın özgürlüğü karnesi nedir? İsterseniz kısaca basın özgürlüğüne göz atalım.
Sınır Tanımayan Gazeteciler örgütünün hazırladığı 2018 Basın Özgürlüğü Yıllık
Bilançosu’na göre, dünya genelinde toplam 348 gazeteci tutukludur. Tutuklu
gazetecilerin yarısından fazlası da içlerinde Türkiye'nin de bulunduğu 5 ülkede
bulunmaktadır. Türkiye, cezaevinde bulunan tutuklu profesyonel gazeteci sayısı
bakımından ise dünya birincisidir. Hatta bu durum raporda “Türkiye'nin despot
rejimi, dünyada en fazla profesyonel gazeteciyi hapse atma unvanını sürdürdü.”
şeklinde yer almıştır. 
Ülkemiz
sadece tutuklu gazeteciler için değil, diğer çalışanlar için de sıkıntılıdır.
Şu iki olaya bakalım: İlki geçen haftadan, 2000’li yıllardan bu yana FETÖ
örgütüyle mücadele eden ve bu yönüyle tanınan Sözcü gazetesi yazarlarına mücadele
ettikleri örgütün mensubu olma suçlamasıyla iddianame düzenlendi. Türkiye'de
herkes bilir ki adı geçen gazeteciler bu lanet örgütle ilk günden bu yana
mücadele etmektedirler. İkincisi ise önceki gün bizzat Sayın Cumhurbaşkanı
tarafından kışkırtıcılıkla suçlanan FOX TV Ana Haber sunucusu Fatih Portakal.
Ne demişti Sayın Cumhurbaşkanı seçim mitinglerinde, bir kez daha hatırlayalım:
“Birileri çıkmış, portakal mıdır, mandalina mıdır, narenciye midir, sokağa
çağırıyor. Haddini bil haddini, bilmezsen haddini bu millet patlatır enseni.”
Seçildikten sonra herkesin Cumhurbaşkanı olması gereken Sayın Erdoğan’ın böyle
bir ifade kullandığı ülkede basın özgürlüğünden söz edilebilir mi değerli
arkadaşlar, bu normal karşılanabilir mi? Bu konuda Genel Başkanımız Sayın Akşener’in
sözüyle “Hatırlatmak bile üzücü ama Cumhurbaşkanı kendisini eleştirenlerin de
Cumhurbaşkanıdır, Cumhurbaşkanı vatandaşını hedef gösteremez.” 
Değerli
milletvekilleri, bütçe rakamları incelendiğinde yatırımlara 65 milyar, faiz
ödemelerine ise 117 milyar 300 milyon lira ödenmesi öngörülmektedir. Buna göre,
faize ayrılan pay yatırıma ayrılan payın neredeyse 2 katı kadardır. Yıllardır
her konuda faiz lobisini suçlayanlar bu bütçeyle faiz lobisine, uluslararası
tefecilere teslim olmuştur. Bu rakamlara göre bu bütçede umut var mıdır?
Elbette yoktur. Ekonomik kriz çok yoğun bir şekilde devam etmektedir. Elde
avuçta ne varsa satan iktidar yeni yatırım yapmak şöyle dursun “Başka ne
satabilirim?” diye araştırmalara başlamıştır. İşsizlik giderek büyümekte, ekonomide
daralma devam etmektedir. Atatürk döneminde yüzde 21’lere varan büyüme
oranları, IMF Ekonomik Görünüm Raporu’na göre, 2019’da on binde 4 olarak
öngörülmektedir. İçinde bulunduğumuz 2018 yılı yani bugünler daha iyi
günlerimiz. 2019’da Türkiye’yi neredeyse bir fırtına, bir kasırga
beklemektedir. Hani, meşhur “En kötüsü geldi mi?” sözü vardır ya, işte, sorunun
cevabını yine IMF veriyor, diyor ki: “Evet, Türkiye için 2019 en kötüsüdür.”
Değerli
milletvekilleri, bu ülkede ülkenin ekonomik gelişme ve sosyal kalkınma
düzeyinin en önemli göstergesi istihdam yapısı ve işsizliğin boyutudur. Türkiye
genelinde işsiz sayısı Eylül 2018 döneminde geçen yılın aynı dönemine göre 330
bin artarak yüzde olarak 11,4 olarak gerçekleşmiştir. Gençlerimizin durumuysa
daha vahimdir. Her 3 gençten 1’isi işsizdir. Ülke, genç işsizler ordusuyla
karşı karşıyadır.
Değerli
milletvekilleri, işsizlik bu durumdadır, tamam. İşsizlik bu durumda da sanki
çalışanlarımızın durumu daha mı iyi, özellikle asgari ücretlinin durumu? Asgari
ücret bugün milyonlarca kişinin tek gelir kaynağıdır. Asgari ücretli
geçinemiyor, taşerondan belediye şirketlerine kadroya aldığınız işçiler
geçinemiyor. Her yıl artırılan dolaylı vergilerle ve yapılan zamlarla
çalışanlara zulüm yapan AK PARTİ’nin asgari ücrete öngördüğü zamma bakın, tam
bir komedi. AK PARTİ zihniyeti asgari ücretlileri çağdaş köleler olarak
görmektedir. Bugünkü asgari ücret tam bir sefalet ücretidir. Asgari ücretle
çalışanlara, ailesiyle birlikte insanlık onuruna uygun bir yaşayış sağlayabilecek
mutlaka bir düzen oluşturulmalıdır. Asgari ücret işçinin emeğinin karşılığı
olmalıdır. Asgari ücretten vergi alınmamalıdır. Asgari ücret mutlaka açlık
sınırının üzerinde olmalıdır. 
Asgari
ücretli çalışanlar şiddetli geçim sıkıntısı nedeniyle borç batağına girmiştir.
Merkez Bankası raporlarına göre tüketici kredisi kullananların yüzde 50’si
ücretli çalışanlar olup tüketici kredisi miktarının yarısından fazlası bunlara
aittir. Türkiye Bankalar Birliği verilerine göre, Türkiye’de bireysel kredi ve
kredi kartı borcunu ödemeyip borcu devam eden kişi sayısı 3 milyon 230 bin
317’dir. Vatandaşın 11,4 milyar lirası tüketici kredilerinden, 6,2 milyar
lirası bireysel kredi kartlarından olmak üzere 17,5 milyar batık kredi borcu
vardır. AK PARTİ’nin asgari ücretlileri, memurları, işçileri, emeklileri, dar
ve sabit gelirlileri nasıl borçlu hâle getirdiğini, nasıl süründürdüğünü bu
rakamlar göstermektedir. 
Değerli
milletvekilleri, yine, emeklilerimizin hâli içler açısıdır. Emeklilerin
yıllarca hizmet verdikten sonra geçim kaygısı duymadan, onurlu bir hayat
sürmesini temin etmek devletin en önemli ve öncelikli görevlerinden biri
olmalıdır ancak emeklilerin tamamına yakını açlık sınırının altında aylık
almaktadırlar. 
AK
PARTİ emeklilere maaş artışı yerine harçlık vermektedir. Harçlık verirken de
emekliler arasında ayrımcılık yapmaktadır. Bu çifte standarda, bu ikili
uygulamaya son verilmeli, emekliler bir bütün olarak değerlendirilmelidir. 
Değerli
milletvekilleri, devlet herkes için eşit hak ve yükümlülükler içeren bir sosyal
güvenlik sistemi kurgulamakla yükümlüdür. Ancak birçok vatandaşımız mağduriyet
yaşamaktadır. Emeklilikte yaşa takılan, emeklilikte prim gün sayısına takılan
ve emeklilik için staj ve çıraklık süresini saydıramayan, dolayısıyla
emeklilikte AK PARTİ’ye takılan milyonlarca vatandaşımız eşitlik ve adalet
beklemektedir. Bu haksızlığın giderilmemesinin, kazanılmış hakların
verilmemesinin hiçbir haklı gerekçesi olamaz. Ey Hükûmet, artık yeter, bu kadar
taş kalpli olmayın, emeklilikte yaşa takılanların sesini duyun artık. 
Bir
de üçüncü havalimanı konusu var. 29 Ekimde açılışı yapılan havaalanını
geçenlerde su basmış, içeri ancak yüzerek girilebilecek hâle gelmişti. Dün ise
taşınma işleminin mart ayına ertelendiğini öğrendik. Hayır, bu havaalanı hiç
açılmayacak, ne martta ne daha sonra çünkü zemin çökük. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Bahşi.
Tamamlayalım
lütfen.
FERİDUN
BAHŞİ (Devamla) – Tamam efendim.
Çöken
zemin çökmekte olan Türk ekonomisini de temelli çökertmeye devam edecektir. Bu
sebeplerle bu milletimiz yararına olmayan bütçeye “hayır” oyu vereceğiz.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Şimdi, Milliyetçi Hareket Partisi Grubu adına Aksaray Milletvekili Ramazan
Kaşlı.
Buyurun
Sayın Kaşlı. (MHP sıralarından alkışlar)
Süreniz
on dakika.
MHP
GRUBU ADINA RAMAZAN KAŞLI (Aksaray) – Sayın Başkan, değerli milletvekilleri;
2019 yılı Merkezi Yönetim Bütçe Kanun Teklifi ile 2017 Yılı Merkezi Yönetim
Kesin Hesap Kanunu Tasarısı’nın 13’üncü maddesi olan gelir ve giderlere ilişkin
diğer hükümler üzerinde Milliyetçi Hareket Partisi Grubu adına söz almış
bulunuyorum.
Sözlerimin
başında heyetinizi, Genel Kurulu, ekranları başında bizleri izleyen değerli
vatandaşlarımızı ve Aksaraylı hemşehrilerimi saygıyla sevgiyle selamlıyorum. 
Bütçe
müzakerelerinin bu bölümünde, 13’üncü maddenin (1)’inci bendinde yer alan,
belediyeler ve il özel idareleri olmak üzere yerel yönetimlerin, 5393 sayılı
Kanun’un 68’inci maddesi ve 5302 sayılı Kanun’un 51’inci maddesi gereğince
borçlanma hususuna değineceğim.
Yerel
yönetimlerin en büyük sorunu, yerel kaynaklarını harekete geçirememe ve eldeki
mevcut kaynakları istenen düzeyde kullanamamasıdır. Hızlı nüfus artışı,
gelir-gider dengesizliği, büyük yatırımların finansman ihtiyacı ve kamu
idarelerine olan yükümlülüklerin yerine getirilememesi nedeniyle borçlanmaya
giderler. Bu bağlamda, yabancı kaynak kullanımına yasal dayanak olarak 5393,
5302 ve 4749 sayılı Kanunlarda düzenleme yapılmıştır. Dış borçlanma, İller
Bankasından yatırım kredisi ve nakit kredi kullanma, tahvil ihracı ve iç
borçlanma belediyelerin finansman kaynakları arasındadır. Burada dikkat
edilmesi gereken husus, dış kaynaklardan yararlanılmasıdır. Belediyeler,
özellikle dış proje kredilerinden kaynaklanan yükümlülüklerini yerine
getiremeyince Hazine bu yükümlülükleri üstlenmektedir. Hazine halkın hazinesi
olup “Halka hizmet Hakk’a hizmet.” düsturuyla renk, dil, din, ırk farkı
gözetmeksizin gerçekten kamu yararına olan, partizanlık gütmeyen, katma değeri
yüksek, hayata geçtiğinde bölge halkının kalkınmasına ve faydasına olacak,
kamuya uzun vadeli fayda sağlayacak, devleti kâra geçirecek projeler millî
menfaat gözetilip parti menfaati gözetmeksizin desteklenmeli, önündeki
engellerin aşılmasına kolaylık sağlanmalıdır. 
Sayın
Başkan, değerli milletvekilleri; görüşmekte olduğumuz bütçe kanun teklifi,
Milliyetçi Hareket Partisi olarak hem referandumda hem Cumhur İttifakı’na
seçimlerde verdiğimiz desteğin ardından Cumhurbaşkanlığı hükûmet sisteminin ilk
bütçesidir. Dolayısıyla yürütmenin bu yetkiyi isabetli kullanması bizim de
verdiğimiz destek sebebiyle çok önemlidir. Özellikle son dönemde toplumun büyük
bir kesimi tarafından Türkiye Cumhuriyeti devletinin güvencesi olarak kabul
gören liderimiz Sayın Devlet Bahçeli Beyefendi’nin de belirttiği gibi, bu
bütçe, sokaktaki işsiz gencimize, atanmayı bekleyen öğretmenimize, asgari
ücretlimize, işçimize, çiftçimize, emeklimize, esnaf ve sanatkârımıza,
tüccarımıza, işverenimize, öğrencimize, serbest meslek sahiplerine, kısaca 81 milyon
vatandaşımıza umut olmalıdır.
Milliyetçi
Hareket Partisi olarak destek verdiğimiz, 16 Nisan 2017 tarihinde yapılan
Anayasa değişikliği halk oylamasıyla, Cumhurbaşkanlığı hükûmet sistemi 9 Temmuz
2018 tarihinde yürürlüğe girmiştir. Yeni sistemle yürütmenin başı da Sayın
Cumhurbaşkanı olmuştur. 
Milliyetçi
Hareket Partisi, Cumhurbaşkanlığı sisteminin tüm kurum ve kurallarıyla sağlıklı
bir zemine oturtulması ve sistemin tüm unsurlarıyla işlemesi hususuna
hassasiyetle yaklaşmaktadır. Bizler inanıyoruz ki Türk milleti, küresel
saldırılara karşı tek vücut olduğu sürece bu sorunların üstesinden gelecektir.
Bizler de milletten aldığımız yetkiyle üzerimize düşeni yapmaya gayret
gösteriyoruz. Eğer Türk milleti olarak bu sorunların üstesinden gelebilirsek,
hem ulusal hem de uluslararası piyasalarda Türk ekonomisine güven artacak,
ekonomimiz daha istikrarlı hâle gelecektir.
Sayın
Başkan, değerli milletvekilleri; bütçe sosyoekonomik meselelere çözüm
üretmedikten sonra, ne kadar iyi bütçe yaparsak yapalım, ne kadar parlak
hedefler koyarsak koyalım, şayet huzur ve sükûnetimiz kaybolmuşsa, bekayla
birlikte yaşama iradesi risklerle karşı karşıyaysa, süslü sözler hiçbir şey
ifade etmeyecektir.
Türkiye
ekonomik bir saldırıya uğramış, ekonomi aracılığıyla Türkiye'nin diz çökmesi
hedeflenmiştir. Alınan tedbirlerle bu girişimlere set çekilmiş ancak ekonomik
güvenliğe tehdit devam etmektedir. Bu tehdidi kalıcı olarak önleyebilmek ve
ekonomiyi kırılgan hâle getiren unsurları süratle gidermek için, Milliyetçi
Hareket Partisi olarak çözüm önerimizi şu 9 maddeyle özetleyebiliriz:
1)
Ekonomi kurumları arasında koordinasyon eksikliği kaldırılmalıdır.
2)
Emaneti ehline verme ilkesi çerçevesinde liyakate özen gösterilmelidir. 
3)
Yönetim kalitesi çerçevesinde hukuk üstün tutulmalıdır. 
4)
Dış finansman bağımlılığımızı azaltıp ekonomik güvenliği sağlamak zorundayız. 
5)
Ekonomik büyümeyi dengeli ve sürdürülebilir hâle getirmeliyiz.
6)
Teknolojiyi üretip ticarileştirmeli ve AR-GE çalışmalarına önem vererek beyin
göçünü engellemeliyiz. 
7)
Mali disiplini ve vergi adaletini sağlamalıyız. 
8)
Fiyat istikrarını sağlayıp enflasyonu aşağılara çekmeliyiz. 
9)
TÜİK tarafından 11,4 olarak açıklanan işsizlik oranını acilen aşağılara
çekmeliyiz. 
Türk
milliyetçileri olarak bizler işaret ettiğimiz hususlarda millî ekonomimizin ve
devletimizin yanında olduğumuzu beyan ediyor ve Cumhurbaşkanlığı hükûmet
sisteminin ilk bütçesini olumlu buluyor, milletimize hayırlı olmasını
diliyoruz. 
Sayın
Başkan, değerli milletvekilleri; bütçe görüşmelerimizin sonlarına yaklaşırken
konuşmamın kalan bölümünde memleketim olan evliyalar şehrimiz Aksaray’la ilgili
önemli bir öneriyi gündeme getirmek istiyorum. 15 Temmuzda gerçekleştirilen
hain kalkışmadan sonra yapılan yorum ve analizlerde başkentimiz Ankara’nın
içerisinde bulunan askerî birliklerin bulunduğu alanların konumlarının ne kadar
riskli olduğu çok net olarak ortaya çıkmıştır. Bu bağlamda askerî alanların
Ankara dışına taşınmasına yönelik çalışmaların devam ettiğini biliyor ve bu
konunun ülkemizin güvenliği açısından önemli olduğunu buradan bir kez daha
ifade ediyorum. Başkentimiz Ankara’yla sınır olan ve bir buçuk iki saat
mesafede bulunan Aksaray’dan, konumu itibarıyla kuzeyi güneye bağlayan E90 kara
yolu ve batıyı doğuya bağlayan yolların kesişim noktasında bulunması hasebiyle
günün yirmi dört saati Türkiye’nin her yerine ulaşım kolayca
sağlanabilmektedir. 
Ülkemizin
güzide şehirleri olan Kayseri, Bolu ve Isparta’daki dağ komando tugaylarından
örnekle Aksaray Hasandağı eteklerine dağ komando tugayı getirilmesini talep
ediyoruz. Bahsettiğim yerde 10 futbol sahası büyüklüğünde alanımız mevcuttur.
Arazinin müsaitliği ve dağlık yapısıyla bu bölge, dağ komando eğitimi
verilmesine oldukça elverişlidir. Bahsi geçen saha, bölgede bulunan belde ve
köylere yaklaşık 20-30 kilometre mesafede olup Aksaray merkezine ise 35
kilometredir. Yerleşim bölgesinin dışında olan… Yemin törenine ve askerî
ziyaretlere gelecek olan vatandaşlarımız için her saat kara yoluyla ulaşım
mümkündür. Ayrıca 10-15 bin mevcutlu askerî birliklerin büyük şehirlerin
dışarısına çıkarılması Anadolu’nun ekonomisini kalkındıracağı gibi birçok
alanda istihdam yaratacak ve büyük şehirlere olan göçü azaltacaktır. Acemi er,
erbaşların çarşı izninden, ailelerinin yemin törenlerine katılmasına kadar olan
süreçte Aksaray’ımız ciddi bir nüfus akışı sağlayacaktır. Konaklama, yiyecek,
içecek, hediyelik eşya gibi sektörler zincirleme olarak gelişecek, bu da yeni
istihdam alanları yaratacağı gibi vergi gelirlerinin de artmasını
sağlayacaktır. Bütçesini görüşmekte olduğumuz 2019 yılına az bir zaman
kalmışken Cumhur İttifakına yüzde 76’yla destek veren Aksaraylı hemşehrilerim
Millî Savunma Bakanımızdan ve Sayın Cumhurbaşkanımızdan bu müjdeli haberi
beklemektedir. 
Sayın
Başkan, değerli milletvekilleri; dile getirmek istediğim bir diğer husus ise
Aksaray futbol takımımız, Aksaray’da maçlarını 2 ila 5 bin seyirci arasında,
şeref tribününün üstü açık olan bir stadyumda oynamaktadır. Bu stadyum maalesef
şehir stadı niteliği taşımamakta ve Aksaray’ımızın ihtiyacını karşılayamamaktadır.
İhtiyacımız kapsamında Aksaray’ımıza Manisa Akhisar Stadyumu’nun benzeri yeni
bir futbol stadyumu yapılması gereklidir. Aksaray ilimizde uluslararası futbol
müsabakalarına uygun, yeni bir futbol stadyumunun yapılması için yaklaşık altı
yıl önce Millî Emlakten Aksaray-Konya yolu üzerinde 125 dönümlük arazi tahsis
edildiğini biliyoruz. Ancak bugüne kadar yatırım programına alınmadığı,
herhangi bir işlem yapılmadığı için bunun gündeme getirilmesini gerekli
görmekteyiz.
Yeri
gelmişken son olarak…
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen,
RAMAZAN
KAŞLI (Devamla) – Spor Toto Bölgesel Lig 5’inci grupta ilk devreyi lider olarak
tamamlayan Aksarayspor’umuz üzerinde oyunlar oynanmaktadır. Son hafta,
geçtiğimiz hafta sonu Silifke Belediyespor maçında yaşanan olaylar Aksaray
camiasını üzmüştür. Bu vesileyle siyah beyazlı camiamızın her zaman yanında
olduğumuzu belirtiyorum. 
Bu
duygu ve düşüncelerle 2019 Yılı Merkezi Yönetim Bütçe Kanun Teklifi’nin kamuya,
ülkemize ve aziz milletimize hayırlara vesile olmasını Cenab-ı Allah’tan niyaz
ediyor, Genel Kurulu saygıyla selamlıyorum. (MHP sıralarından alkışlar) 
BAŞKAN
– Teşekkür ederim. 
Şimdi,
Halkların Demokratik Partisi Grubu adına Muş Milletvekili Gülüstan Kılıç
Koçyiğit. 
Buyurun
Sayın Kılıç Koçyiğit. (HDP sıralarından alkışlar) 
Süreniz
on dakika. 
HDP
GRUBU ADINA GÜLÜSTAN KILIÇ KOÇYİĞİT (Muş) – Sayın Başkan, değerli arkadaşlar;
hepinizi partim ve grubum adına saygıyla sevgiyle selamlıyorum. Ben de 13’üncü
madde üzerinde partim adına söz aldım. 
Konuşmamın
içeriğine geçmeden önce, bir önceki bölümdeki, 12’nci maddedeki tartışmalara
kısaca bir iki şey söylemek istiyorum. Tabii ki yeni bir polemik açmak ya da
yeni bir sataşmaya konu olmak babında değil, sadece şu gerçeği bu Meclis çatısı
altında bulunan herkesin bir kez daha anlaması için: Hani “Asimilasyon yok.”
diyorsunuz ya, asimilasyon var. Biz Kürtleri yıllardır sistematik bir şekilde
asimile ediyorsunuz ama sadece Kürtleri değil, bu ülkede yaşayan bütün
farklılıkları, Çerkezleri, Pomakları, Lazları ve aynı zamanda bu ülkenin kadim
toplumlarından olan Ermenileri ve diğer bütün halkları da asimile ediyorsunuz.
(AK PARTİ sıralarından gürültüler) 
KEMAL
ÇELİK (Antalya) – Sen bölücüsün, bölücüsün sen! 
GÜLÜSTAN
KILIÇ KOÇYİĞİT (Devamla) – Aynı zamanda Arap halklarını da asimile ediyorsunuz.
Sadece etnik grupları asimile etmiyorsunuz, aynı zamanda Alevi inancını, farklı
inançları da asimile ediyorsunuz ve bunların hepsi de sistematik bir devlet
politikası olarak yıllardır devam ediyor. Siz yok dediniz diye hiçbir şey yok
olmuyor. 
İSMAİL
TAMER (Kayseri) – Sen var deyince de var olmaz! 
BAŞKAN
– Sayın Tamer, lütfen sakin olalım. 
GÜLÜSTAN
KILIÇ KOÇYİĞİT (Devamla) – “Asimilasyon yok.” diyorsanız şu soruya cevap verin:
Niçin TRT Şeş’i “müjde, müjde, müjde” diye verdiniz? 
İSMAİL
KAYA (Osmaniye) – Kürtlerin de haberi olsun diye verdik.
GÜLÜSTAN
KILIÇ KOÇYİĞİT (Devamla) – Hani asimilasyon yok, Kürtler bu kadar özgürse niye
ana dilde kurs açılmasını, özel kurs açılmasını dünyanın yeni bir buluşu gibi
Türkiye’ye lanse ettiniz? Madem ana dilde konuşmak serbestse niye şimdiye kadar
cezaevinde mahkûmlar, tutuklular anneleriyle Kürtçe konuşamıyorlardı “AKP
Hükûmetinde, bizim sayemizde konuşuyorlar.” diye söylediniz? 
İSMAİL
KAYA (Osmaniye) – AK PARTİ çözdü işte!
GÜLÜSTAN
KILIÇ KOÇYİĞİT (Devamla) – Madem asimilasyon yoktu, madem Kürtler özgürdü niye
bunlarla övünüp duruyorsunuz? Bir de birçoğu da gerçek değil, o da ayrı bir konu.
Değerli
arkadaşlar, bu ülkenin tarihi ne yazık ki katliamlar tarihi. O tarihlerden biri
de 19 Aralık. 19 Aralıkta ne mi oldu? 
İSMAİL
KAYA (Osmaniye) – Bu ülkede sorunları AK PARTİ çözer.
GÜLÜSTAN
KILIÇ KOÇYİĞİT (Devamla) – 19 Aralıkta bu ülkenin Alevi Kürt halkı bir
soykırıma, bir katliama maruz kaldı değerli arkadaşlar. Ne yaptılar? Bildiğimiz
yöntemler; önce oraya istihbarat elemanları gitti, Millî Piyangocu görüntüsü
altında. (AK PARTİ sıralarından gürültüler)
HÜSEYİN
KAÇMAZ (Şırnak) – Dinle, dinle.
ALİ
KENANOĞLU (İstanbul) – Ya, bir dinleyin ya. Bir tahammül et ya.
HÜSEYİN
KAÇMAZ (Şırnak) – Dinle, yeter ya. Çık orada konuş. Çık orada konuş. Sabahtan
beri bağırıyorsunuz.
ALİ
KENANOĞLU (İstanbul) – Ya bir dinleyin ya. Bir konuşmayın. Siz de
konuşuyorsunuz.
GÜLÜSTAN
KILIÇ KOÇYİĞİT (Devamla) – Şehre 26 Millî Piyangocu gönderildi ve bunlar ne
yaptılar? Bir sinemaya bomba konuldu. Bir söylenti çıkarıldı “Bu bombalamayı
yapanlar Alevilerdir, solculardır, komünistlerdir.” denildi ve olayların fitili
ateşlendi. Çok hızlı bir şekilde müdahale edilebilecekken, olayların önü
alınabilecekken yapılmadı, 2 solcu öğretmen katledildi. Yetmedi, cenazesine
giden insanlar, damlardan, önceden örgütlenmiş paramiliter güçler tarafından
taşlandılar. Ama bu da yetmedi değerli arkadaşlar, bu da yetmedi, ayın 23’ünde,
bütün bir Maraş’ta, daha önce çarpılanan evler başta olmak üzere, Aleviler
katledildiler. Nasıl mı? Size Ali Traş’ı söylemek isterim, Ali Traş’ı. Nasıl mı
katledildi değerli arkadaşlar? Hunharca katledildi, kolları ve vücudu ayrıldı
ve kendi kanında bir kazanda kaynatıldı. 
ŞAHİN
TİN (Denizli) – Bu kadar da iftira olmaz ya!
ALİ
KENANOĞLU (İstanbul) – Ya, ayıptır, bir dinleyin ya!
GÜLÜSTAN
KILIÇ KOÇYİĞİT (Devamla) – Eğer “Bunlar olmadı.” diyorsanız, önce gidin MİT’in
arşivlerine, sonra da devlet arşivlerine bakabilirsiniz. 
ALİ
ALİ KENANOĞLU (İstanbul) - İddianameye bak ya, inanmıyorsan iddianameye bak
sen.
GÜLÜSTAN
KILIÇ KOÇYİĞİT (Devamla) - Eğer Maraş katliamıyla yüzleşilseydi bu ülkede Çorum
olmayacaktı. Çorum’la yüzleşilseydi Sivas olmayacaktı. Sivas’la yüzleşilseydi
Gazi katliamı yaşanmayacaktı ve biz burada o katliamda yitirdiklerimizi de
anmak zorunda kalmayacaktık. (İYİ PARTİ sıralarından “Başbağlar, Başbağlar”
sesleri) 
TAMER
AKKAL (Manisa) – Başbağlar’da ne oldu? Başbağlar’ı söyleyin.
GÜLÜSTAN
KILIÇ KOÇYİĞİT (Devamla) - Dediğim gibi, sizin “Yok.” demeniz bir şeyi
değiştirmez, gerçekler güneşle, balçıkla sıvanmaz. 
Değerli
arkadaşlar, bir şey daha: Bugün 19 Aralık, arkadaşlarım da girişte söylediler.
Aynı zamanda adı “hayata dönüş operasyonu” olan ama 2’si asker, 32 insanın
yaşamına mal olan bir operasyon yapıldı. Niçin, soruyorum size. O insanlar ne
istediler? Cezaevi koşullarının iyileştirilmesini istediler. Cezaevi
koşullarında insan onuruna yaraşır bir muameleyi talep ettiler. Buna karşılık
ne yapıldı? Görüşme heyetinde olanlar hâlâ bu Meclis çatısı altındalar.
Görüşmeler bitmeden düğmeye basıldı ve operasyon gerçekleştirildi. Sonuçta, 2
asker kendi askerî silahtan çıkan kurşunla ama 30 insan ne olduğu belli olmayan
kimyasalların yanıklarıyla, kurşunlarla, darplarla katledildiler. Bu, İnsan
Haklarını İnceleme Komisyonunun raporlarıyla da tespit edilmiştir. O dönem
tutanak altına alınmıştır, isteyenler Meclis arşivlerinde de o dönemki bu
tutanağa bakabilirler, bu rapora bakabilirler. 
Değerli
arkadaşlar, peki, bu operasyonlar ilk miydi? Tarih, bu ülkedeki muhaliflerin
payına hep katliamları, hep acıları, hep gözyaşlarını düşürdü. Çünkü şöyle bir
görüş var… 
HASAN
ÇİLEZ (Amasya) – Başbağlar ne oldu, Başbağlar? 
GÜLÜSTAN
KILIÇ KOÇYİĞİT (Devamla) - Sanıyorsunuz ki bu devlet sadece sizin. Siz makbul
vatandaşsınız, biz Kürtler, biz Aleviler, biz kadınlar, solcular, muhalif
olanlar da bu ülkede hiç yaşamamışlar sanıyorsunuz. Ama…
YELDA
EROL GÖKCAN (Muğla) - Bu şekilde konuşamazsın!
KADİR
AYDIN (Giresun) - Hangisisiniz, bir karar ver.
GÜLÜSTAN
KILIÇ KOÇYİĞİT (Devamla) - Sayın Başkan, susturacak mısınız.
ALİ
KENANOĞLU (İstanbul) – Hatibi dinleyin, hatibi dinleyin.
BAŞKAN
– Karşılıklı konuşmayalım.
ALİ
KENANOĞLU (İstanbul) – Hatibi dinleyelim.
YELDA
EROL GÖKCAN (Muğla) – Tüm Türkiye’deki kadınlar adına konuşamazsın!
GÜLÜSTAN
KILIÇ KOÇYİĞİT (Devamla) - Susturacak mısınız. 
AYŞE
ACAR BAŞARAN (Batman) – Başkan ama bizim hatibe müdahale olduğunda hiçbir söz
söylemiyorsunuz.
BAŞKAN
- Müsaade ederseniz ben karar vereyim müdahale edeceğim noktaya, olur mu?
KADİR
AYDIN (Giresun) – Buradan iyi ki sataşmayacakmışsınız yani!
ŞAHİN
TİN (Denizli) – Bu millete hakaret etme. Bu millete hakaret etmeden konuş.
KEMAL
ÇELİK (Antalya) - Ne katliamından bahsediyorsun sen, katliamı PKK yapıyor?
GÜLÜSTAN
KILIÇ KOÇYİĞİT (Devamla) - Hayır, hayır, susmuyorlar.
BAŞKAN
– E, tamam, müdahale ediyorum ama bunun da bir şeyi var burada, istediğiniz
gibi sükûnet sağlanmıyor ilkokul 1’deki gibi. Lütfen... (AK PARTİ sıralarından
gürültüler)
MERAL
DANIŞ BEŞTAŞ (Siirt) – Ama sizin de müdahale etmeniz lazım. 
BAŞKAN
- Böyle bir şey yok burada, müdahale ediyorum ben. (AK PARTİ sıralarından
gürültüler)
Arkadaşlar...
GÜLÜSTAN
KILIÇ KOÇYİĞİT (Devamla) – Evet, tabii, gerçekler acıdır, gerçekler çok acıdır.
KADİR
AYDIN (Giresun) - Sen bu milletin kürsüsünden konuşuyorsun. 
BAŞKAN
– Arkadaşlar...
GÜLÜSTAN
KILIÇ KOÇYİĞİT (Devamla) – Gerçekler çok acıdır...
KADİR
AYDIN (Giresun) - Burası milletin kürsüsü, partinin değil. 
BAŞKAN
– Arkadaşlar, kime söz verdiysem o konuşuyor. 
Lütfen...
GÜLÜSTAN
KILIÇ KOÇYİĞİT (Devamla) – Evet, burası milletin kürsüsü ve millete
yapılanları, bu ülkenin öz yurttaşlarına yapılan katliamları söylüyoruz. Bu
insanlar bu ülkenin yurttaşıydılar, bu ülkeye vergi veriyorlardı ama bu ülkenin
yurttaşı olarak ne yazık ki yaşamlarını cezaevlerinde, Maraş’ta, Çorum’da,
Sivas’ta kaybettiler.
AHMET
ÖZYÜREK (Sivas) – Sivas’a karışma.
GÜLÜSTAN
KILIÇ KOÇYİĞİT (Devamla) - Bunlar geçmiş olanlar değil mi? Daha yakına gelelim
değerli arkadaşlar. Daha yakında ne var? 
ŞAHİN
TİN (Denizli) – Başbağlar... 
TAMER
DAĞLI (Adana) – PKK var, PKK.
BAŞKAN
– Arkadaşlar...
GÜLÜSTAN
KILIÇ KOÇYİĞİT (Devamla) - Bu arada, bu resmî hepinize göstermek isterim. Bu
resim, 19 Aralıktaki operasyonda cezaevinden hastaneye giderken Hacer Hanım’ın
resmi, bu resme iyi bakın. Ne diyor biliyor musunuz? “Bize öyle bir madde
attılar ki elbiselerimiz yanmıyordu ama derilerimiz akıyordu.” Düşünebiliyor
musunuz? “Derilerimiz akıyordu.” Hâlâ açıklanmış değil o kullanılan kimyasal
neydi, içeriğinde ne vardı değerli arkadaşlar? 
MUHAMMED
LEVENT BÜLBÜL (Sakarya) – Yalan, mahkeme raporlarıyla sabit, kimyasal falan
yok. 
ŞAHİN
TİN (Denizli) – Yalan bunların hepsi ya, hepsi yalan. 
GÜLÜSTAN
KILIÇ KOÇYİĞİT (Devamla) – Meclis tutanaklarına bakarsınız, Meclis araştırma
komisyonunun, inceleme komisyonunun tutanaklarına bakarsınız değerli
arkadaşlar. 
Yakın
döneme gelelim. Peki, bitti mi bu katliam silsilesi? Ne yazık ki bitmedi. 14
Aralıkta başlayan ve aylarca süren ablukalarda insanlar yine sokak ortasında,
evinin avlusunda, evinin içinde, kimisi namaz kılarken, kimisi Kur'an okurken,
kimisi çocuğuna yan tarafa geçip komşusundan kalan sütü almaya giderken
vuruldu. Onlardan biri de Taybet anaydı ve Taybet ana 11 çocuk annesi bir
kadındı, yedi gün cenazesi AKP Hükûmetinin denetimindeki kolluk güçlerinin
engellemesi sonucunda sokaktan ne yazık ki alınamadı. Orada Taybet ana ölmedi,
orada bu ülkenin vicdanı öldü, vicdanı.
SALİH
CORA (Trabzon) – Oraya bomba koydunuz, bomba. 
GÜLÜSTAN
KILIÇ KOÇYİĞİT (Devamla) - Orada bu ülkenin insanlık değerleri öldü.
SALİH
CORA (Trabzon) – Oraya bomba koyduğunuz için alınamadı. 
GÜLÜSTAN
KILIÇ KOÇYİĞİT (Devamla) - Onun için bu insanlık değerlerine her birimizin
sahip çıkması gerekiyor. 
SALİH
CORA (Trabzon) – Oraya bomba düştü, bomba.
GÜLÜSTAN
KILIÇ KOÇYİĞİT (Devamla) - Acıları yarıştırarak, en ufak bir meselede “vatan,
millet, Sakarya” diyerek gerçekleri çarpıtamazsınız. Ortada bir gerçek var; o
da evet, Kürt sorunu var, Alevi sorunu var… (AK PARTİ sıralarından gürültüler)
TAMER
DAĞLI (Adana) – PKK sorunu var, PKK; Türkiye'nin PKK sorunu var bu ülkede,
Kürtlerin PKK sorunu var.
GÜLÜSTAN
KILIÇ KOÇYİĞİT (Devamla)- PKK bir sonuçtur… 
ŞAHİN
TİN (Denizli) – Söyle bakalım oradan…
BAŞKAN
– Arkadaşlar, ara vereceğim, lütfen… Bakın, lütfen… Konuyu bir sürdürebilelim
ya, kime söz veriyorsam o konuşsun, lütfen…
GÜLÜSTAN
KILIÇ KOÇYİĞİT (Devamla) – Şimdi, en azından kendi siyasi çizginizi biraz takip
edebilmiş olsaydınız, şu anda, Cumhurbaşkanının, kendi Genel Başkanınızın “Kürt
sorunu vardır, Kürt sorunu bu ülkenin sorunudur ama en başta da benim
sorunumdur.” dediğini bilirdiniz. 
SALİH
CORA (Trabzon) - Sen Kürtleri ağzına alma.
GÜLÜSTAN
KILIÇ KOÇYİĞİT (Devamla) - Şunu söylediğini de bilirdiniz aynı zamanda: “Kürt
sorunu yani “PKK bir sonuçtur…”
ŞİRİN
ÜNAL (İstanbul) – “Pe-Ke-Ke” değil, “Pe-Ka-Ka.”
GÜLÜSTAN
KILIÇ KOÇYİĞİT (Devamla) – “…asıl neden ana dildir, ayrımcılıktır, anayasal
eşitliğin olmamasıdır.” dediğini de herhâlde bilirdiniz ama sanırım, bunları
unutmuşsunuz. Nisyan yani bu hafıza kaybı da önemli bir şey tabii değerli arkadaşlar.

(Mikrofon
otomatik cihaz tarafından kapatıldı) 
MÜŞERREF
PERVİN TUBA DURGUT (İstanbul) – Siz de PKK’nın katliamlarını unutmuşsunuz
Hanımefendi, sizde bir hafıza kaybı var.
BAŞKAN
– Tamamlayalım. 
GÜLÜSTAN
KILIÇ KOÇYİĞİT (Devamla)- Toparlayacağım Başkan.
Bir
şey daha söyleyerek bitirmek istiyorum: Şimdi, hesap makinelerinin ekranlarına
sığmayacak kadar büyük olan bütçe kalemlerinin içerisinde neler gözden kaçıyor?
O göremediğimiz, eski parayla katrilyonlar, şimdiki milyonların karşılığında
acaba Muş’un payına ne düşüyor? Muş’un payına bu resim düşüyor. (AK PART
sıralarından gürültüler) 
MELİHA
AKYOL (Yalova) – Valilik açıklama yaptı, para yardımı yaptığına…
BAŞKAN
– Arkadaşlar, yerinden laf atanları kürsüye çağıracağım, yarımşar saat süre
vereceğim. 
GÜLÜSTAN
KILIÇ KOÇYİĞİT (Devamla) - Muş’un payına eski bir battaniyeden yapılmış bir
sırt çantası ile okula giden çocuğun görüntüsü düşüyor. Bu resmi yayana ne
oldu, biliyor musunuz? İşinden atıldı. Bu resmi paylaşıp öğrencisine yardım
isteyen Selvan Öğretmen işinden oldu. 
Biraz
vicdan, birazcık vicdan diyorum değerli arkadaşlar. Hepinizi saygıyla sevgiyle
selamlıyorum. (HDP sıralarından alkışlar, AK PARTİ sıralarından gürültüler)
HASAN
ÇİLEZ (Amasya) – Bu vatanın ekmeğini yiyorsunuz, böyle konuşuyorsunuz. Çok
yanlış, çok.
MUHAMMET
EMİN AKBAŞOĞLU (Çankırı) – Sayın Başkan…
OYA
ERONAT (Diyarbakır) – İnsan yaptığından utanır biraz be! Saygısız!
MERAL
DANIŞ BEŞTAŞ (Siirt) – Yeterince konuşmadınız herhâlde, yeterince konuşmadınız.

MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, yerinizden mi kürsüden mi?
MUHAMMET
EMİN AKBAŞOĞLU (Çankırı) – Yerimden bir söz istiyorum bir açıklama için, evet. 
BAŞKAN
– Buyurun lütfen, süreniz bir dakika. 
V.- AÇIKLAMALAR (Devam)
33.- Çankırı Milletvekili Muhammet Emin Akbaşoğlu’nun,
vatandaşların kanun önünde eşit olduğuna, ayrımcılığın, asimilasyonun söz
konusu olmadığına, herkesin kendi dilini, kültürünü yaşatması için özgürlükleri
genişletici kanuni düzenlemelerin yapıldığına ve Türkiye’de PKK sorunu olduğuna
ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim. 
Biraz
evvel kürsüde konuşan hatibin sözlerini dikkatli bir şekilde dinledik. 
AYŞE
ACAR BAŞARAN (Batman) – Duyabildiniz mi peki? Dinlemediniz!
MUHAMMET
EMİN AKBAŞOĞLU (Çankırı) – Bunlar hakikati ortaya koymuyor. Türkiye’de bütün
vatandaşlarımız kanun önünde eşittir, hiçbir ayrımcılık söz konusu değildir. 
AYŞE
ACAR BAŞARAN (Batman) – Bazıları daha bir eşittir!
SERPİL
KEMALBAY PEKGÖZEGÜ (İzmir) – Sen inanıyor musunuz buna ya?
MUHAMMET
EMİN AKBAŞOĞLU (Çankırı) – Türk, Kürt, Çerkez, Alevi, Sünni, hangi statüde
olursa olsun, etnik kökeni, dinî inancı, nerede olursa olsun, nereden gelirse
gelsin, herkes kanun önünde eşittir. Türkiye’de bir asimilasyon söz konusu değildir.
SERPİL
KEMALBAY PEKGÖZEGÜ (İzmir) – Palavra, palavra, palavra!
MUHAMMET
EMİN AKBAŞOĞLU (Çankırı) – Bir kültürel çoğulculuk şeklinde, kültür
politikamızda herkesin kendi dilini öğrenmesi, kendi kültürünü yaşatması
konusunda her türlü özgürlükleri genişletici kanuni düzenlemeler iktidarımız
döneminde yapılmıştır. Bu konuda herhangi bir sorun yoktur. 
SERPİL
KEMALBAY PEKGÖZEGÜ (İzmir) – Burada o sorunları yaşayan insanlar var Sayın
Başkan, insanlar. 
MUHAMMET
EMİN AKBAŞOĞLU (Çankırı) – Türkiye’de PKK sorunu vardır, onun da başı
ezilmektedir. (AK PARTİ sıralarından alkışlar) 
SERPİL
KEMALBAY PEKGÖZEGÜ (İzmir) – Afaki konuşuyorsun, afaki!
MUHAMMET
EMİN AKBAŞOĞLU (Çankırı) – Bununla beraber, Maraş olayları ve Sivas olaylarıyla
ilgili de…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Bitiriyorum hemen, bitiriyorum. 
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Maraş olayları ve Sivas olaylarıyla ilgili de
devriiktidarlarında CHP ne yapmıştır? 
SERPİL
KEMALBAY PEKGÖZEGÜ (İzmir) – Roboski’yi hatırla!
MUHAMMET
EMİN AKBAŞOĞLU (Çankırı) – CHP’nin temsilcileri buradadır. 
KEMAL
ZEYBEK (Samsun) – Zihniyete bak, zihniyete bak, yapanların zihniyetine bak! 
MUHAMMET
EMİN AKBAŞOĞLU (Çankırı) – Kendileri cevap verebilir. 
Teşekkür
ederim. 
BAŞKAN
– Tabii, sataşmadan söz veriyorum onlara zaten şimdi. 
ENGİN
ALTAY (İstanbul) – Sayın Başkan…
BAŞKAN
– Sayın Altay onu bekliyordu. Sayın Altay, yerinizden lütfen.
Buyurun.

ENGİN
ALTAY (İstanbul) – Yok yok, körün istediği bir göz, Allah verdi iki göz; bu
sataşma. Sivas ve Maraş olaylarını bize bağladı yani. 
MUHAMMET
EMİN AKBAŞOĞLU (Çankırı) – Sataşma yok, bir dakika... 
ENGİN
ALTAY (İstanbul) – Aa!
MUHAMMET
EMİN AKBAŞOĞLU (Çankırı) – Sataşma yok, sataşma yok, açıklama var. 
Efendim,
Maraş ve Sivas olaylarıyla ilgili bir açıklamada bulundu, onu CHP açıklasın
diyorum, bu kadar, bitti. 
BAŞKAN
– Tamam, açıklayacak ama işte nerede? Yerinden mi, kürsüden mi?
MUHAMMET
EMİN AKBAŞOĞLU (Çankırı) – Sataşma yok, sataşma yok!
ENGİN
ALTAY (İstanbul) – Sayın Akbaşoğlu’nu izleyen herkes, Türkçeyi biraz bilen
herkes Sivas ve Maraş olaylarını CHP’ye bağladığını anlamıştır. 
Sataşma,
Başkanım. 
MUHAMMET
EMİN AKBAŞOĞLU (Çankırı) – Devriiktidarınızda oldu olaylar.
ENGİN
ALTAY (İstanbul) – Yani buradan da olsa iki dakika…
BAŞKAN
– Buyurun, yerinizden iki dakika söz veriyorum. 
34.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ENGİN
ALTAY (İstanbul) – Teşekkür ederim. 
Ben,
Sayın Akbaşoğlu sisteme girerken otomatikman giriyorum zaten, kural ve
mütekabiliyet gereği. 
Şimdi,
önce şunu söyleyelim: Siz şu an itibarıyla Sayın Recep Tayyip Erdoğan’la ters
düşüyorsunuz. İzah edeceğim, sakin olun. Sayın Erdoğan’ın şöyle bir açıklaması
var… Ki ben de kürsüde zaten dedim ki Mehmet Ağar’dan yola çıkarak, geçmişte
kültürü, dili, rengi, sanatı yok sayma, bunlar çok daha yoğundu, şimdi yok
bunlar derim. Sayın Erdoğan aynen şöyle diyor: “Şu anda kimse ‘Ret ve inkâr
politikası uygulanıyor.’ diyemez.” Devamen: “Artık asimilasyon politikaları
uygulanmıyor.” Bu ne demek? “Artık asimilasyon politikaları uygulanmıyor.”
demek, söylediği sözün tarihi itibarıyla demek. Yani siz burada hoplayıp
zıplıyorsunuz ama Sayın Recep Tayyip Erdoğan şunu diyor, tarih 11/9/2012…
AHMET
HAMDİ ÇAMLI (İstanbul) – “CHP dönemindeki uygulamalar yok.” demek. 
ENGİN
ALTAY (İstanbul) – Efendim, bir bitireyim. 
11/9/2012
tarihine kadar Türkiye’de asimilasyon politikası uygulandığını ilan eden Recep
Tayyip Erdoğan.
(Mikrofon
otomatik cihaz tarafından kapatıldı) 
AHMET
HAMDİ ÇAMLI (İstanbul) – Yalan!
MUHAMMET
EMİN AKBAŞOĞLU (Çankırı) – Bu doğru değil, doğru değil bu.
ENGİN
ALTAY (İstanbul) – E, burada söylüyor. Ha, Recep Tayyip Erdoğan yalan söylüyor,
yanlış söylüyor. (CHP sıralarından alkışlar)
MUHAMMET
EMİN AKBAŞOĞLU (Çankırı) – Hayır, siz doğru söylemiyorsunuz, siz. 
ENGİN
ALTAY (İstanbul) – Ayıp ediyorsun. 
MUHAMMET
EMİN AKBAŞOĞLU (Çankırı) – Çarpıtıyorsunuz.
ENGİN
ALTAY (İstanbul) – Sayın Başkan, ben Cumhurbaşkanımızın sözlerini çarpıtmam,
yakışık almaz. 
MUHAMMET
EMİN AKBAŞOĞLU (Çankırı) – Çarpıtıyorsunuz.
ENGİN
ALTAY (İstanbul) – Bu söylediklerim motamot Cumhurbaşkanının sözleridir. 
BAŞKAN
– Sayın Altay, mikrofonunuzu açıyorum, tamamlayalım lütfen. 
ENGİN
ALTAY (İstanbul) – Maraş, Sivas, Çorum vesaireye gelince… Bu topraklar üzerinde
zaman zaman komünistler-faşistler diye, zaman zaman Ermeniler-Türkler diye,
zaman zaman Aleviler-Sünniler diye oynanan emperyal oyunlara alet olmanın hep
birlikte ben üzüntüsünü yaşıyorum, ben yaşıyorum. 1980 öncesinde de… Biraz önce
bir arkadaşımız dedi ki “Komünistlerin katlettiği…” bilmem ne. Şunu demedim:
“Ülkücülerin ya da -o zaman öyle derdik biz- faşistlerin katlettiği bilmem
şuralar, Bahçelievler katliamı…” çünkü bunların hepsinin bir kumanda masasından
dizayn edildiğine inanıyorum ben. Dün “faşist” dediğim, bana “komünist” diyen
aydınla ben şimdi her hafta buluşup Türkiye’yi değerlendiriyorum. Geçmişte de
keşke bunu yapabilseydik.
Saygılar
sunuyorum. (CHP sıralarından alkışlar)
BAŞKAN
– Teşekkür ederim.
Arkadaşlar…
MUHAMMET
EMİN AKBAŞOĞLU (Çankırı) – Sayın Başkan, ismime atfen bir şey söylediği için
açıklama yapmak istiyorum.
ENGİN
ALTAY (İstanbul) – Hayır, ben “Sayın Erdoğan” dedim.
MUHAMMET
EMİN AKBAŞOĞLU (Çankırı) – “Akbaşoğlu” dediniz ve aynı zamanda Erdoğan’a da
atıf yaptınız. Bir açıklama yapacağım sadece. Benimle ilgili ve Sayın
Cumhurbaşkanımızla ilgili sözlerine ilişkin bir dakikalık bir açıklama rica
ediyorum.
LÜTFÜ
TÜRKKAN (Kocaeli) – Cumhurbaşkanına sataşmaktan mı?
BAŞKAN
– Buyurun Sayın Akbaşoğlu.
Bir
dakika…
35.- Çankırı Milletvekili Muhammet Emin Akbaşoğlu’nun,
Maraş ve Sivas olayları sırasında CHP’nin iktidarda olduğuna ve bu konuda
İstanbul Milletvekili Engin Altay’ın düşüncelerini öğrenmek istediğine, Cumhurbaşkanının
sözünün anlamından ve bağlamından koparılmaması gerektiğine, asimilasyonun söz
konusu olmadığına ilişkin açıklaması
MUHAMMET
EMİN AKBAŞOĞLU (Çankırı) – Şunu söylüyorum, ben şunu ifade ettim: Maraş ve
Sivas olayları esnasında CHP iktidardaydı, bununla ilgili düşüncelerinizi
açıklayabilir misiniz, dedim hatibe, bir.
ENGİN
ALTAY (İstanbul) – Söyledim işte, söyledim.
MUHAMMET
EMİN AKBAŞOĞLU (Çankırı) - İkincisi: Sayın Cumhurbaşkanımızın sözünü
çarpıtarak, anlamından ve bağlamından kopararak… Anlam bağlamından koparmamak
gerekir. Nedir o? 
ENGİN
ALTAY (İstanbul) – Sayın Başkan…
BAŞKAN
– Sayın Altay, sakin olun.
MUHAMMET
EMİN AKBAŞOĞLU (Çankırı) - Asimilasyon, asla söz konusu değildir. Türkiye’de
kültürel haklar yönü itibarıyla bütün Boşnak kardeşlerimize, Kürt
kardeşlerimize, Pomak kardeşlerimize, Çerkez, Roman kardeşlerimize, herkese
yönelik kucaklayıcı bir yaklaşım sergilenmiştir. Kültürel çoğulculukla ilgili
birleştirici, bütünleştirici, devlet-millet kaynaşmasına yönelik yaklaşım ve
düzenlemeler söz konusudur. Söylediğimiz de budur.
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Sayın Cumhurbaşkanımızın söylediği bu özgürlükler
düzenlemeleridir.
Teşekkür
ederim.
ENGİN
ALTAY (İstanbul) – Sayın Başkan…
BAŞKAN
– Söz vereceğim.
Değerli
arkadaşlar, bir şey söyleyeceğim. Tabii, burada bizim programımızın
yürüyebilmesi için grup başkan vekillerimizin bir hassasiyet göstermesi lazım.
Milletvekillerimiz bu hassasiyeti gösteriyor. Şunun için: Bakın, 60’a göre
hiçbir arkadaşımıza söz vermedim. 
NAZIR
CİHANGİR İSLAM (İstanbul) – Sayın Başkan, bu da haksızlık.
BAŞKAN
- Yani sadece grup başkan vekilleri arasında bir oyuna dönüşmesin buradaki
program. 
ENGİN
ALTAY (İstanbul) – Dönüşmesin, evet.
BAŞKAN
- Ama bu hassasiyeti hep beraber göstermemiz lazım. Lütfen…
ENGİN
ALTAY (İstanbul) – Hayır, ben meramımı söyleyeyim, belki vermezsiniz.
BAŞKAN
– Bir dakika…
Sayın
Altay, buyurun.
36.- İstanbul Milletvekili Engin Altay’ın,
Cumhurbaşkanının beyanına ilişkin açıklaması
ENGİN
ALTAY (İstanbul) - Sayın Akbaşoğlu, Cumhurbaşkanımızın sözlerini çarpıttığımı
söylemek suretiyle bana sataştı. 
MUHAMMET
EMİN AKBAŞOĞLU (Çankırı) – Yok, alakası yok. Hayır, sataşma yok. 
ENGİN
ALTAY (İstanbul) – Ama ben yine buradan… 
MUHAMMET
EMİN AKBAŞOĞLU (Çankırı) – Bağlamından koparmadan… 
ENGİN
ALTAY (İstanbul) - İstersen buradan cevap vereyim.
BAŞKAN
– Bir dakika… 
ENGİN
ALTAY (İstanbul) – Şöyle…
MUHAMMET
EMİN AKBAŞOĞLU (Çankırı) – İsterseniz sataşayım.
ENGİN
ALTAY (İstanbul) – Sataş ağabey!
MUHAMMET
EMİN AKBAŞOĞLU (Çankırı) – İsterseniz sataşayım yani. 
ENGİN
ALTAY (İstanbul) – Sataş!
Bunu,
vallahi Cumhurbaşkanının beyanını okuyorum: “Millî Birlik ve Kardeşlik
Projesi’yle bir çağrı yapıyoruz ve diyoruz ki: ‘Herkes eteğinde ne varsa
döksün. Bunun adı Millî Birlik ve Kardeşlik Projesi olabilir, başka bir ad da
olabilir; bunlar önemli değil. Mesele ortada, bir vaka var. Bunu çözmek, Kürt
meselesi diye bir mesele artık ben kabul etmiyorum. Türkiye’de artık Kürt…”
MUHAMMET
EMİN AKBAŞOĞLU (Çankırı) – Evet, Kürt meselesi yoktur; evet. 
ENGİN
ALTAY (İstanbul) - Bir dinle ya! Bir dinle! Sonunu da dinle. 
MUHAMMET
EMİN AKBAŞOĞLU (Çankırı) – Evet, Kürt meselesi yok. 
ENGİN
ALTAY (İstanbul) - “Artık” var burada, “artık” önemli. 
MUHAMMET
EMİN AKBAŞOĞLU (Çankırı) – Terör meselesi var. 
ENGİN
ALTAY (İstanbul) – Ya, bir dinle ya!
“…Türkiye’de
artık Kürt meselesi kalmamıştır, bu iş aşılmıştır.”
MUHAMMET
EMİN AKBAŞOĞLU (Çankırı) – Evet, Kürt meselesi aşılmıştır ve asimile de yoktur,
kültürel haklar söz konusudur. 
ENGİN
ALTAY (İstanbul) – Ya, bir dinle!
MUHAMMET
EMİN AKBAŞOĞLU (Çankırı) – Birlik, beraberlik, bütünlük söz konusudur. 
(Mikrofon
otomatik cihaz tarafından kapatıldı)
BAŞKAN
– Buyurun, bir dakika..
ENGİN
ALTAY (İstanbul) – Şimdi, evet… 
“…Şu
anda Türkiye’de bir terör…”
MUHAMMET
EMİN AKBAŞOĞLU (Çankırı) – Ya, niye sorun çıkartmaya çalışıyorsun?
ENGİN
ALTAY (İstanbul) – Ya, Cumhurbaşkanının beyanını okuyorum ya! Cumhurbaşkanının
beyanını dinlemeye tahammülünüz yok mu ya? (CHP ve İYİ PARTİ sıralarından
alkışlar) 
“…Türkiye’de
bir terör sorunu vardır -ki, buna ben de katılıyorum- Türkiye’de şu anda PKK
sorunu vardır, Türkiye’de şu anda siyasal Kürtçülük vardır.”
MUHAMMET
EMİN AKBAŞOĞLU (Çankırı) – Aynı sözleri söylüyoruz, aynı sözleri. PKK sorunu
vardır. 
ENGİN
ALTAY (İstanbul) – “…Diğer Kürt kardeşlerimizi bunlardan tenzih ediyorum. Böyle
bir sürecin içerisinde biz bu mücadeleyi sürdürüyoruz ve sonuna kadar
sürdüreceğiz. Şu anda kimse…” Burası önemli işte. 
MUHAMMET
EMİN AKBAŞOĞLU (Çankırı) – Evet. 
ENGİN
ALTAY (İstanbul) – Ya, dinle ya! 
“…Şu
anda kimse 'Türkiye'de ret politikaları' uygulanıyor diyemez, kimse 'inkar
politikaları uygulanıyor' diyemez, kimse artık 'asimilasyon politikaları
uygulanıyor' diyemez. Çünkü..”
MUHAMMET
EMİN AKBAŞOĞLU (Çankırı) – Evet. 
ENGİN
ALTAY (İstanbul) - Dur, dur, otur!
“…Çünkü
ben Kürt kardeşime 'kardeşim' diyorum. Bir kenara koymuyorum, ötelemiyorum,
itmiyorum. Hizmet ise hizmet ediyorum.” (CHP ve AK PARTİ sıralarından alkışlar)

(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – O kadar; tamam işte…
BAŞKAN
– İlk defa ittifak etti iki grup, alkışlıyor birbirini. 
ENGİN
ALTAY (İstanbul) – Bunun tam adı şudur: Erdoğan diyor ki “Bana kadar
asimilasyon vardı, benden sonra yok.” Aynen öyle diyor. 
LÜTFÜ
TÜRKKAN (Kocaeli) – Sayın Başkan, bu tuluata bir son verin ya! Vallahi tuluata
döndü bu. Ne bu böyle?
BAŞKAN
– Arkadaşlar, lütfen yani iki grup başkan vekili arasında bir tartışma olmasın
artık bu konu. 
MUHAMMET
EMİN AKBAŞOĞLU (Çankırı) – Kayıtlara geçmesi açısından söylüyorum.
ENGİN
ALTAY (İstanbul) – “Bana kadar asimilasyon vardı.” demiş, Erdoğan demiş. 
LÜTFÜ
TÜRKKAN (Kocaeli) – Sayın Başkan, lütfen buna bir son verin. Eğer öyleyse biz
de söz istiyoruz Sayın Başkan.
MUHAMMET
EMİN AKBAŞOĞLU (Çankırı) – Sayın Başkan, kayıtlara geçmesi açısından…
LÜTFÜ
TÜRKKAN (Kocaeli) – Sayın Başkan, ne bu ya! 
BAŞKAN
– Peki, on dakika ara veriyorum. 
Kapanma Saati: 22.42 
ALTINCI OTURUM
Açılma Saati: 22.53
BAŞKAN: Başkan Vekili Mustafa ŞENTOP
KÂTİP ÜYELER: Mustafa AÇIKGÖZ (Nevşehir), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 37’nci Birleşiminin Altıncı Oturumunu
açıyorum. 
2019
Yılı Merkezi Yönetim Bütçe Kanun Teklifi’nin görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Komisyon yerinde.
Şimdi
13’üncü madde üzerinde söz sırası Cumhuriyet Halk Partisi Grubu adına İstanbul
Milletvekili Ahmet Ünal Çeviköz’dedir.
Buyurun
Sayın Çeviköz. (CHP sıralarından alkışlar) 
Süreniz
on dakika.
CHP
GRUBU ADINA AHMET ÜNAL ÇEVİKÖZ (İstanbul) – Sayın Başkan, değerli
milletvekilleri; 2019 yılı merkezî yönetim bütçe teklifinin 13’üncü maddesine
üzerine Cumhuriyet Halk Partisi Grubu adına söz almış bulunuyorum, bu vesileyle
yüce Meclisi saygıyla selamlıyorum.
Değerli
milletvekilleri, sözlerime başlamadan önce tek adam bütçesine dair görüşmeler
üzerine eleştirilerimi dile getirmek isterim. 
Tüm
hafta boyunca Türkiye Büyük Millet Meclisinde bütçeyi görüştük ancak bütçeyi
kullanacak icra makamı Mecliste bulunmuyor. Demokrasinin ve çoğulcu sistemin
ülkemizdeki tarihsel gelişimine açıkça aykırı bir süreçle karşı karşıyayız. 
Bütçenin
yasama hakkının özü olması ilkesi terk edilmiş, devletin kasasının anahtarı tek
adama verilmiştir. Tek adamın belirlediği ve sosyal adalet ilkesini tamamen
görmezden gelen bu bütçenin, Türkiye'nin içinden geçtiği ekonomik krize, asgari
ücretlinin, emeklilerin ve dar gelirlinin geçim derdine, kadına şiddet
sorununa, hayvan haklarının istismarına, eğitim politikalarının pozitif akıldan
uzaklaşmasına, dış politikada içinde bulunulan sıkışmışlığa çare olmayacağını
belirtmek isterim. 
Değerli
milletvekilleri, Dışişleri Bakanlığının bütçeye yönelik hedeflerini görünce
sanki Türkiye İdlib ve Menbic darboğazına sıkışmamış, Avrupa Birliği ilerleme
raporlarında müzakerelerin durdurulması çağrısı yapılmamış, Libya
Konferansı’nda istenmeyen ülke olmamış, NATO’nun Parlamentosu olan NATO PA
tarafından tarihte ilk kez “özgür olmayan ülke” olarak kabul edilmiş, Kuzey
Kıbrıs Türk Cumhuriyeti’nde enerji alanında sıkıntılar yaşanmamış gibi hedefler
konulmuştur. AKP iktidarının dış politikası hiçbir zaman huzur, barış, refah ve
istikrar vadetmedi. “Yurtta barış, dünyada barış.” ilkesi bugün tamamen
Türkiye’nin dış politika anlayışından çıkarılmıştır. 
Seçimlerde
oy kazanmak adına askerî harekâtlar yapılmaktadır ancak Türkiye tek adam
rejiminde bir rüzgârgülü gibidir. Diplomaside de ne liyakat kalmıştır ne de
istikrar. Tek adam rejimi ülke içinde kutuplaşmaları artırırken bölgede de
gerginlik, çatışma, ayrışma ve yoksulluk üretmektedir. 24 Haziran 2018
seçimleriyle birlikte uygulamaya konulan yeni sistemin tek adama dayanan yapısı
kurumsuzlaşmayı artıran düzenlemeleriyle ülkemizin dış politikadaki
kırılganlığını ve edilgen durumunu daha da derinleştirmektedir. Rus S400
füzelerinin alım vaadine karşı ABD’yle F35 krizi yaşayan Türkiye’ye bugün
Pentagon 3,5 milyar dolar değerinde 80 adet Patriot tipi GEM-T füzesi ve 60
diğer füzenin satışına onay vermiştir. Bu satışın onayı için Kongrenin yanıtını
bekleyen Türkiye hangi dengeyi kurabilecektir? Hem S400’lerin hem Patriot’ların
bir arada hava savunması yapabilmesi için bizim bilmediğimiz yeni bir teknoloji
mi geliştirilmiştir? Yoksa Rusya ve Amerika hava savunma sistemlerinin
birbirleriyle çatışması için Türkiye semaları mı seçilmektedir?
Avrupa
Birliği üyeliğinden hızla uzaklaşan AKP iktidarı Avrupa Birliği Sayıştayının
1,2 milyar euro olarak tarif ettiği, AB’nin Suriyeli mülteciler için verdiği
yardımın nereye gittiğini bile açıklayamamaktadır. 
2002
yılında iktidara gelen AKP dış politikanın her alanında geleceğimiz için büyük
tehlike arz eden bir enkaz yaratmıştır ve bugün de yarattığı enkaza çözüm
sunacak hedefler ortada yoktur. Bugün Türkiye'nin dış politikası temel
ilkelerinden koparılmış ve saptırılmıştır. Yani tarafsızlığını,
inandırıcılığını ve güvenilirliğini yitirmiş bir durumdadır. Hatalar zinciri
Türkiye'nin bölgede en güvenilir aktör olarak görülmesi ve inandırıcılığıyla
sorunların çözümünde başvurulacak bir yüksek akıl olması imkânlarını yok
etmiştir. Türkiye Orta Doğu’da tarafsız bir bölge gücü olma özelliğinden yoksun
kaldığı için Orta Doğu’nun ideolojik çekişmelerinin sahnesi hâline
getirilmiştir. Bugün birçok ülkede diplomatik temsilciliğimizin bile olamayışı
işte bu tarafsızlığı kaybetmemizdendir. 
Türkiye
AKP iktidarından önce dış politikadaki çıkarlarını hem Doğu hem Batı eksenli
olarak muhafaza ediyor ve geliştiriyordu. Batı dünyasıyla ilişkilerimiz Rusya
ve Orta Doğu’yu da dengeleyen bir çizgide yürütülüyordu. Çok yönlülük,
Türkiye'nin geleneksel dış politikasının esas çizgisi olagelmişti. Bugün çok
yönlü olarak tanımlanamayacak ve dengeci bir perspektiften yoksun dış
politikamız, ülkemizin bölgesel ve uluslararası ölçekte farklı zeminlere sağlam
basabilmesini engellemektedir. Oysa birkaç yıl öncesine kadar Türkiye Orta
Doğu’da düzen kurucu ülke olma hevesiyle övünüyordu. Geldiğimiz noktada, değil
Orta Doğu’da, Doğu Akdeniz’de de artık düzen dışı bir ülke hâline gelmiş
bulunuyoruz.
Biliyor
musunuz, Doğu Akdeniz enerji kaynaklarının çıkarılması ve Avrupa’ya aktarılması
bakımından artık Türkiye dışındaki güzergâhlar üzerinde duruluyor. İsrail,
Yunanistan, Kıbrıs Rum Kesimi üçlü iş birliğiyle bu hattın kurulması için
çabalarını hızlandırdılar. Oysa hepsi biliyor ki yapılacak bir boru hattının en
ekonomik güzergâhı Türkiye üzerinden geçecek olandır. E şimdi bu enerji
rekabetinde söz sahibi olmak için İsrail’le, hatta Mısır’la konuşmak gerekmez
miydi? Gerekirdi elbet, gerekirdi de değerli milletvekilleri, dış politikaya
hâkim olan kaprisler, ulusal menfaatlerimizi gözeten, bütünlükçü bir dış
politika anlayışına imkân vermiyor ki. Ne İsrail’de ne de Mısır’da büyükelçimiz
var. 
Bakınız,
İsrail’de büyükelçi bulundurmayışımız başka nelere yol açıyor? 9’uncu madde
tartışılırken bugün bir “Kudüs” kavram kargaşası yaşandı. Dendi ki: “Birleşmiş
Milletler Kudüs’ü Filistin’in başkenti olarak tanıyormuş.” Bu bir yanlış
okumadır değerli milletvekilleri. Aslında ne olmuştur, teker teker size
açıklayayım: ABD’nin Kudüs’ü İsrail’in başkenti olarak tanıması üzerine İslam
ülkelerinin liderleri İstanbul’da toplanarak bir karar aldı ve Doğu Kudüs’ü
Filistin’in başkenti ilan etti. Daha sonra, Birleşmiş Milletler Genel Kurulu
ABD Başkanı Donald Trump’ın Kudüs kararını oylamak için toplandı ve Kudüs
kararını eleştiren karar tasarısı Birleşmiş Milletler Genel Kurulunda 9’a karşı
128 oyla kabul edildi. Bu oylamada Kudüs’ün Birleşmiş Milletler tarafından
Filistin’in başkenti olarak kabul edilmesi gibi bir kararın alınması söz konusu
değildir. 
Birleşmiş
Milletler Genel Kurulunun 19 Aralık 2017 tarihli (10/22) sayılı Kararı’nda
Kudüs’te diplomatik misyon kurmaktan kaçınma çağrısı yapılmıştır. Tasarıda yer
alan ifadeler de aynen şöyledir: 
“Kutsal
Kudüs kentinin özel statüsünü, özellikle de Birleşmiş Milletler kararlarında
belirtildiği üzere, kentin ruhani, dinî ve kültürel boyutlarının korunma
ihtiyacını göz önünde bulundurarak; 
Kudüs'ün
nihai statüsüne Birleşmiş Milletler kararları çerçevesinde yürütülecek
müzakereler sonucunda karar verilmesi gerektiğini vurgulayarak; 
Kutsal
Kudüs kentinin statüsünü, karakterini veya demografik yapısını değiştirme
niyetindeki kararların yasal bir etkisi olmadığını, geçersiz olduğunu ve
Güvenlik Konseyinin kararları doğrultusunda iptal edilmesi gerektiğini tekrar
tasdik ederek; 
Tüm
devletleri Birleşmiş Milletler Güvenlik Konseyinin 478 sayılı Kararı uyarınca
Kudüs'te diplomatik misyon kurmaktan kaçınmaya davet eder;
Tüm
devletlerin Birleşmiş Milletler Güvenlik Konseyinin kutsal Kudüs kenti
kararlarına uygun hareket etmesini ve bu kararlara aykırı bir eylem veya önlemi
tanımamasını talep eder; 
Sahada
iki devletli çözümü tehlikeye atan negatif trendlerin geri çevrilmesiyle vakit
kaybetmeden, Orta Doğu'da Birleşmiş Milletler kararları ve toprak hakkı da
dâhil olmak üzere Madrid Şartnamesi’ni, Arap Barış İnisiyatifi'ni ve Orta Doğu
Dörtlüsü Yol Haritası'nı temel alan kapsamlı, adil ve kalıcı bir barışa
ulaşmayı hedefleyen uluslararası ve bölgesel çabaların hızlandırılmasına
yönelik çağrısını tekrar eder…”
Kamuoyunu
doğru bilgilendirmek bizim vazifemiz. Kayıtlara doğrular geçsin de sonra
birileri yine “Kandırıldık.” demesinler diye bunları sizin bilgilerinize
sunuyorum ama ben size çok daha vahim bir durumdan söz etmek isterim. Bu bahse
konu karar Genel Kuruldan geçtiği sıralarda Türkiye’nin yakında Filistin’e
büyükelçi tayin edeceği iddia ediliyordu. Doğruları bilmekte fayda var; Doğu
Kudüs’te bir başkonsolosluğumuz vardır, orada “büyükelçi” unvanlı bir
diplomatımız görev yapmaktaydı. Görevi de Filistin nezdinde ülkemizi temsil
etmekti ancak diplomatımız altı aydır Kudüs’te değil. İsrail’de Tel Aviv’de
büyükelçi bulunduramadığımız için Kudüs’teki başkonsolosumuzu da görevine
gönderemiyoruz. Sonuçta ne oluyor? Filistin nezdinde de temsil imkânlarından
kendi kendimizi mahrum ediyoruz. Öfkeyle kalkan zararla oturur. Sayın
milletvekilleri, aklımıza geldikçe o ülkeden, bu ülkeden büyükelçimizi geri
çekersek, sonucu, dış politika zafiyetine yol açar. İşte bugün tek adam dış
politikasının ülkeyi getirdiği durum bu zafiyettir ve çok önemsenen Orta Doğu
politikasında dahi gedikler açılmış olmasıdır. 
Sayın
Başkan, değerli milletvekilleri; son olarak şunu da belirtmek isterim: Suriye
Devlet Başkanının isminin her telaffuzunun değişmesinde Suriye politikamız da
değişiyor. On ay önce kayıtlara göre Recep Tayyip Erdoğan “Hâlâ ‘Esed’le bir
araya gelelim.’ diyen zavallılar var. Ya 1 milyon vatandaşını öldüren bir katille
neyi düzelteceksiniz?” demişti. Aralık 2018’de Esed’in adı yeniden “Esad” olmuş
ve Dışişleri Bakanı Mevlüt Çavuşoğlu “Esad’la birlikte çalışmayı
düşünebiliriz.” diyor. “Bu ne perhiz bu ne lahana turşusu!” diye bir söz
vardır, galiba bu sözün en iyi oturduğu örnek, Türkiye'nin değişen Suriye
politikaları oluyor.
Bu
çelişkiyi de bu vesileyle vurgulamış olalım ve böylesine çelişkilerle dolu bir
bütçeyi onaylamayacağımızı sizin bilgilerinize sunalım.
Hepinize
saygılar sunarım. (CHP sıralarından alkışlar) 
BAŞKAN
– Şimdi şahsı adına Trabzon Milletvekili Bahar Ayvazoğlu.
Buyurun
Sayın Ayvazoğlu. (AK PARTİ sıralarından alkışlar) 
Süreniz
beş dakika. 
BAHAR
AYVAZOĞLU (Trabzon) – Sayın Başkan, kıymetli milletvekilleri; 2019 Yılı Merkezi
Yönetim Bütçe Kanun Teklifi’nin 13’üncü maddesi üzerinde şahsım adına söz almış
bulunmaktayım.
Bütçemizin
devletimize ve milletimize hayırlar getirmesini dilerken, LGS sıralamasında
Türkiye 1’incisi olan şehrim Trabzon’un kıymetli eğitimci, veli ve
öğrencilerini tebrik ediyor ve bu gururu sizlerle paylaşırken aziz milletimizi
saygıyla selamlıyorum.
Tartışmasız
ki son yıllarda esaslı bir saldırı altında kaldık, ülkemizin geleceğiyle
oynanmaya çalışıldı. Terör örgütlerini üstümüze salıp şehirlerimizin orta
yerlerine bombalar koydular, havalimanlarımıza saldırdılar, sınırlarımız
zorlandı. İç savaş denilen şey Suriye üzerinden ülkemize servis edilmeye
çalışıldı. Gezi parsası, 17-25 Aralığın pastası, diplomatik terör ve ekonomik
ablukaların hissesi yetmedi, üstüne bir de darbe teşebbüsü. Zor bir dönemden
geçtik, canımızı çok yaktılar. Bize yüz yıl sonra yeniden bağımsız bir dünya
devleti olmaya karar verişimizin bedelini ödetmeye kalkanları yüce milletimizle
birlikte savuşturduk. Terörle mücadelede kırk yıl sonra gerçek anlamda bir zafer
elde ettik. DEAŞ’ı, PKK’yı içeride beklemekten vazgeçip önümüze katıp
kovaladık. Gelişmeler ışığında bakıldığında, İslam âleminin ve bütün mazlum
coğrafyanın Türkiye ekseninde konsolide olma ihtimali bir tez olmaktan çıkıp
realiteye dönüştü. Hâlâ içeride birilerinin fark etmemiş olması bir şeyi
değiştirmiyor, gelişmeler bize yeni bir kutbun işaretlerini veriyor. 
Artık
dünya küresel güçlerin, güçlerinden çok sorunlarına tanıklık ediyor. Buna
karşılık Gazze’den Halep’e, Batı Trakya’dan Kudüs’e, Somali, Etiyopya,
Arakan’a, Yemen’e kadar bütün kanayan problemli coğrafyalarda insanlar
kulaklarını Türkiye'den gelecek açıklamalara dikip gözünüzün içine bakıyorsa
Türkiye artık Türkiye'den çok daha fazlasıdır. Artık dünyanın bütün ötekileri
Türkiye'nin hamiliğini kabule hazır ve onların da adına kurulu dünya düzenine
yüksek sesle itiraz eden tek ülkeyiz biz. Dünya siyaset tarihinde kaç tane 15
Temmuz var, soruyorum? Yarınlarda bu ülkenin tarihini yazacaklar. Askerî
vesayet rejiminin bitişi gibi devlet içerisinde devlet olmuş derin ve paralel
yapıların devletten sökülüp atıldığı zaman diye de bugünleri yazacaklar,
unutmayın. 
Türkiye
aldı başını gidiyor; yürümüyor, koşuyor. Kapı kapı borç dilenen bir ülkeden
borç veren ve yaptığı insani yardımlarla üç yıl üst üste dünyanın en cömert
ülkesi olan, İHA ve SİHA’yla bağımsızlığını da inşa eden ve de terörden
kurtulmak için kaynağına gidecek kadar gözü kara bir ülkeye geldik artık. Tam
da bu noktada, böyle bir zamanda suni gündemlere takılı kalıp ucuz söylemlerle
bu, yeniden dirilişe fren olmanın vebalini taşımamalı hiç kimse. Çünkü
kaygılandığınız durum iradenizin kılığındaki disiplini resmeder. Başkaldırı da
böyledir. Eyleminizin ruhuna biçilen elbise, yönelik olduğu konuya göre özenli
bir şıklık ya da maksatlı bir rüküşlük ihtiva eder. Yani siz milletinizin ortak
değerleri için kaygılanmıyor ve yine aynı amaç için başkaldırmıyorsanız,
ideolojik bilincinizin rüküşlük hâli Meclis kürsüsünden şık biçimde teşhir
edilmeyi hak eder. 
Çok
açık ki bu yeniden diriliş sürecinde insan gücümüzü, kaynaklarımızı doğru
kullanmak, krizlerden ders çıkarmak, daha çok çalışıp sistemli bir şekilde
gelişmek durumundayız. Türkiye artık siyasi ve ekonomik anlamda gerçek bir
dünya devleti. Ülkemize inanmaya ve yanında durmaya devam etmek varlığımızın
gereği. En büyük gücümüz, birlik ve beraberliğimiz olmalı. Kurucu akıl geri
döndü. Artık Türkiye Recep Tayyip Erdoğan’ın devrimleriyle hem içeride hem
dışarıda kendi yol haritasını kendisi çiziyor. Bütçe önemli bir kısmını tam da
bu nedenle savunma sanayisine ayırıyor. Çünkü savunma sanayisinde belli bir
yere gelmeden özgürlüğünüz, özgürlüğünüz olmadan da söyleyecek sözünüz olmuyor.
Ne sokaklarda cesurca “Benim bedenim, benim kararım” diyebiliyorsunuz, ne de
mezhebiniz, meşrebiniz ne olursa olsun bu kürsüye kadar gelip korkmadan her
türlü “izm”in koçaklamasını yapabiliyorsunuz. Keşke cumhuriyetimizin ilk
dönemlerinde atılan adımlardan sonra da son on altı yıldır atılan adımların
cesaretine erişilebilseydi, şimdi bambaşka bir Türkiye konuşuyor olurduk. O hâlde
siz memlekette terörün belini kırmış, jeopolitik ve jeokültürel dengeleri
çarpıştırmadan da dağdan gelip bağdakini kovamayanların felaketi olmuş bir
iradeyle aynı kaygıda birleşemezsiniz ya dönemin modern masallarına kapılıp
gidersiniz…
(Mikrofon
otomatik cihaz tarafından kapatıldı)
BAŞKAN
– Toparlayalım lütfen.
BAHAR
AYVAZOĞLU (Devamla) – …ya da yeni dünya düzeninde adaleti ve asaleti tesis
ederek dünya tarihine sahici bir not düşen Recep Tayyip Erdoğan’ı izlemekle
yetinirsiniz. Korkuları olan ve insani değerleri şeytani kurgularla takas
edebilecek zayıflıkta iseniz değil makamla, ölümle dahi korkutamayacağınız bir
liderin karşısında, en hafif tabirle, itibarsızlaşırsınız. Sizin mecaliniz
dışarılardan medet ararken tükenir, onun gücü ise milletine duyduğu sevdayla
bileylenir. Elbette devlet ve milletlerin çetin günleri vardır ve aslolan da o
ki tam da öyle zamanlarda devletin ve milletinizin yanında olasınız, vatan
ortak paydasında birleşebilesiniz, “En üst değer vatanımdır.” diyebilesiniz.
Saygılarımla.
(AK PARTİ sıralarından alkışlar)
BAŞKAN
– Şimdi şahsı adına Ankara Milletvekili Ayhan Altıntaş konuşacak.
Buyurun
Sayın Altıntaş. (İYİ PARTİ sıralarından alkışlar)
Süreniz
beş dakika.
AYHAN
ALTINTAŞ (Ankara) - Sayın Başkan, değerli milletvekilleri; hepinizi saygıyla
selamlıyorum.
2019
Yılı Merkezi Yönetim Bütçe Kanun Teklifi’nin 13’üncü maddesi hakkında aleyhte
söz almış bulunuyorum.
Maalesef
benim konuşmam biraz öncekiler gibi lezzetli olmayacak ama gerçekçi olmaya
çalışacağım. Bazen gerçekler acı ve lezzetsiz olabiliyor.
Bu
maddenin (1)’inci fıkrasında, belediye, il özel idaresi ve bağlı kuruluşların
faiz dâhil iç ve dış borç stok tutarı belli miktarları aşamaz denilmektedir. Bu
borç stokuna, Cumhurbaşkanınca kabul edilen büyük tutarda mali kaynak gerektiren
proje borçlanmaları da dâhil edilmiştir. İlk bakışta borçlanmaları önleyici bir
madde olduğu için makul görünmektedir. 
Yine
de iki noktaya dikkat çekmek istiyorum. Birincisi, borçlanmalara sınır
getirilmesi Hükûmetin on altı yıldır uyguladığı sınırsız borçlanma
politikasından vazgeçtiği anlamına geliyor. Bir anlamda kendi yaptıklarının
hatalı sonuçlarını gördüklerinin ikrarıdır. 
İkinci
nokta ise ülkede büyük kaynak gerektiren projelerin Cumhurbaşkanınca kabul
edilmesinin ifade edilmesiyle karar alma mekanizmalarının tek adama bağlanmış
olmasının tescil edilmesidir. Aynı zamanda bir siyasi partinin Genel Başkanı
olan Cumhurbaşkanının bu yetkilerini, özellikle yerel seçimler arifesinde
olduğumuz bugünlerde hangi belediyeler lehine, hangi belediyeler aleyhine
kullanacağını tahmin etmek güç değildir. 
Bir
başka husus ise maddedeki “büyük tutarda maddi kaynak” ifadesinin muğlak
olmasıdır. Bu tanımın muğlak bırakılması, Cumhurbaşkanına tanımlama yetkisi
verilmesi anlamına geliyor. Şimdiye kadar yapılmış olan büyük projelerde halkın
ve devletin çıkarının iyi gözetilmediğini, projelerin ciddi fizibilite
raporlarının olmadığını biliyoruz. Yeni İstanbul Havaalanı, Osmangazi, Yavuz
Sultan Selim Köprüsü, şehir hastaneleri gibi yatırımların fizibilite raporları
varsa bize gösterin diyoruz. 
Kanal
İstanbul gibi ucube bir projeniz var. Türkiye’ye ve İstanbul’a yapılacak en
büyük ihanet olarak nitelenebilir. Doğaya, çevreye, ulaşıma, yaşam kalitesine
ciddi zararlar verebilecek bu projenin fizibilitesi var mıdır? Stratejik
anlamda ülkemize bir getirisi olacak mıdır? Yoksa daha önceleri yapıldığı gibi
arsa spekülasyonu mu hedefleniyor? 
Birinci
fıkranın devamındaysa bu borçlanma limitinin uygulanmayacağı istisnalar
açıklanmıştır. Avrupa Birliği ve yabancı devletlerden borçlanmaların istisna
kapsamına alınması doğrudur. Ayrıca SUKAP kapsamında yapılan borçlanmalar da
kapsam dışına alınmaktadır. Su, kanalizasyon, altyapı gibi hayati önemi haiz
projelerin kapsam dışında tutulması olumludur. 
Maddenin
(2)’inci fıkrasındaysa Türkiye İhracat Kredi Bankasının politik risk
kapsamındaki tahsilatlarının, temettü gelirlerinin, olağanüstü yedek
akçelerinin Hazine ve Maliye Bakanınca bütçeye gelir kaydedilmesine yetki
veriliyor. Ayrıca Cumhurbaşkanına da bu gelirleri istediği gibi harcama yetkisi
veriliyor. Bütçeye gelir bulmak için âdeta sinekten yağ çıkarılıyor. Bankanın
olağanüstü yedek akçelerine el konularak ekonomik durumun vahameti kabul
ediliyor. Bugün yayımlanan bir Cumhurbaşkanlığı kararnamesiyle kitap ve
gazetede KDV’nin yüzde 18’e yükseltilmesi de ekonomik durumun vahametine önemli
bir kanıttır. 
Maddenin
(3)’üncü ve (4)’üncü fıkralarında da diğer bazı kurumların gelirlerinin bütçeye
dâhil edilmesi, bütçenin gelir ihtiyacı olduğunun göstergesidir.
Bütçenin
geneline baktığımızda, vatandaşa umut vermediğini söyleyebiliriz; kemer sıkma,
küçülme ve borç ödeme bütçesi diyebiliriz. 2019 bütçesi 2018 yılına göre genel
olarak yüzde 14 artış öngörüyor. Gerçekleşen enflasyona bakılırsa bu bir
küçülme demektir. Dolar olarak bakarsak, 18 Aralık tarihli kurlara göre bütçe
198 milyar dolardan 164 milyar dolara inmiş durumdadır. Faiz ödemeleri 73
milyar TL’den 117 milyar TL’ye çıkmıştır yani yüzde 60 artmıştır. 
Daha
önce arkadaşlarımın belirttiği gibi, bu bütçe çiftçiye, işçiye, emekliye, memura
kemer sıkma, fakirleşme ve daralma getiriyor, yatırım miktarları ise yerinde
sayıyor. Kısacası, vatandaşa umut vermeyen, en az yüzde 20 fakirleşme öngören,
faiz ödemelerine önemli kaynak ayıran bu bütçeye ve özelinde bu maddeye olumlu
oy vermeyeceğimi belirtir, hepinizi saygıyla selamlarım. (İYİ PARTİ
sıralarından alkışlar) 
BAŞKAN
– Teşekkür ederim. 
Madde
üzerinde konuşan tek konuşmacı…
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Efendim?
MUHAMMET
EMİN AKBAŞOĞLU (Çankırı) – Ben, sayın hatibin “Kanal İstanbul’un fizibilitesi
var mıdır?” şeklindeki sorusuna açıklama getirmek istiyorum. 
BAŞKAN
– Yani, genele sordu, size sormadı. Onun için ben şeye geçiyorum arkadaşlar…
LÜTFÜ
TÜRKKAN (Kocaeli) – Açıklama istemedi senden ya. Açıklama istemedi senden;
yürütme burada, yürütme cevap versin. 
MUHAMMET
EMİN AKBAŞOĞLU (Çankırı) – Fizibilitesi de ÇED raporu da vardır, büyük bir
projedir. 
BAŞKAN
– 13’üncü madde üzerinde görüşmeler tamamlanmıştır. 
Maddeyi
oylarınıza sunuyorum: 13’üncü maddeyi kabul edenler… Kabul etmeyenler… 13’üncü
madde kabul edilmiştir. 
Sayın
milletvekilleri, programımız gereğince bugünkü görüşmeler tamamlanmıştır.
Programa göre, 2019 yılı Merkezi Yönetim Bütçe Kanun Teklifi’nin oylanmamış
maddeleri ile 2017 Yılı Merkezi Yönetim Kesinhesap Kanunu Tasarısı’nın
maddelerini görüşerek oylamalarını yapmak için 20 Aralık 2018 Perşembe günü
saat 11.00’de toplanmak üzere birleşimi kapatıyorum.
Kapanma Saati:23.17




(x) 10, 11 S. Sayılı Basmayazılar ve
Ödenek Cetvelleri 10.12.2018 tarihli 28’inci Birleşim Tutanağı’na eklidir.





