



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 64’üncü
Birleşim
 4
Mart 2020 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KAPALI OTURUMLAR
(ÜÇÜNCÜ OTURUM)
(Kapalıdır)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Hüseyin Yayman’ın, İdlib şehitleri ve Suriye
meselesi karşısında Hatay konusuna ilişkin gündem dışı konuşması
2.- İstanbul Milletvekili Hayati Arkaz’ın, corona virüsün daha çok hangi
yaş grubunda ve kimlerde etkili olduğuna ve nasıl bulaştığına ilişkin gündem
dışı konuşması
3.- Konya Milletvekili Fahrettin Yokuş’un, işitme engelli vatandaşların
sorunlarına ilişkin gündem dışı konuşması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, gündem
dışı söz taleplerinin Başkanlık Divanına ulaşan geliş sırasına ve talepte
bulunan milletvekillerinin daha önce gündem dışı söz alıp almadığı kriterine
dayanılarak değerlendirildiğine ilişkin konuşması 

VI.- AÇIKLAMALAR
1.- Adana Milletvekili Orhan Sümer’in, Türk Hava Kurumunun atıl hâle
getirilip sonra kapatılmak mı istendiğini öğrenmek istediğine ilişkin
açıklaması
2.- İstanbul Milletvekili Sibel Özdemir’in, mültecilerin diplomatik bir
koz olarak görülmemesi gerektiğine, uluslararası hukuk kurallarına uygun
şekilde yerleştirme garantisi alınmadan sınır kapılarının açılmasının insanları
meçhule göndermek anlamına geleceğine ilişkin açıklaması
3.- Kocaeli Milletvekili İlyas Şeker’in, ülkenin bekası için İdlib’de
şehit düşen Mehmetçiklere Allah’tan rahmet dilediğine, kırk yıldır sağ-sol
çatışmasıyla, ASALA, PKK, DEAŞ, DHKP-C, FETÖ terör örgütleriyle mücadele
edildiğine ilişkin açıklaması
4.- Osmaniye Milletvekili Mücahit Durmuşoğlu’nun, Suriye’nin İdlib
bölgesinde şehadete kavuşan hemşehrileri Uzman Onbaşı Batuhan Tank ile Uzman
Onbaşı Halil İbrahim Akkaya’ya ve tüm askerlere Allah’tan rahmet dilediğine,
terör örgütlerine ve emperyalist güçlere karşı haklı mücadelenin ilelebet süreceğine
ilişkin açıklaması
5.- Bursa Milletvekili Nurhayat Altaca Kayışoğlu’nun, ülkede şubat
ayında 22 kadının erkekler tarafından öldürüldüğüne, iktidarın bir an önce
İstanbul Sözleşmesi’ni uygulayıp, eylem planlarını hayata geçirmesi gerektiğine
ilişkin açıklaması
6.- Uşak Milletvekili Özkan Yalım’ın, tır şoförlerinin İran Lütfabad
Sınır Kapısı’nın corona virüsü sebebiyle kapatılmasıyla yaşadığı mağduriyetin
giderilebilmesi için Dışişleri Bakanlığını göreve davet ettiğine ilişkin
açıklaması
7.- Adana Milletvekili Ayhan Barut’un, Tarım Kredi Kooperatifleriyle
ilgili iddiaların doğru olup olmadığını öğrenmek istediğine ilişkin açıklaması
8.- Gaziantep Milletvekili Bayram Yılmazkaya’nın, bir ayda İdlib’de 54
şehit verildiğine ve en çok şehit verilen ilin de Gaziantep olduğuna,
hemşehrileri Uzman Onbaşılar Veysel Günay ve Selim Nergiz, Sözleşmeli Erler
Mecit Demir ve Mustafa Ertürk, Uzman Onbaşılar İbrahim Halil Açıkgöz ve Uğur
Kurt, Uzman Çavuş Onur Şükrü Özler ve Halil İbrahim Akkaya’a Allah’tan rahmet
dilediğine ilişkin açıklaması 
9.- Mersin Milletvekili Olcay Kılavuz’un, İdlib saldırısında şehit olan
hemşehrileri Özgür Kavastan’ı, Uzman Onbaşılar İbrahim Tüzel, Mehmet Muhammet
Akay ile Osman Ak’ı ve tüm şehitleri rahmetle andığına ilişkin açıklaması
10.- Mersin Milletvekili Cengiz Gökçel’in, İdlib saldırısında şehit olan
hemşehrileri Özgür Kavastan’ı, Uzman Onbaşılar İbrahim Tüzel, Mehmet Muhammet
Akay ile Osman Ak’ı ve tüm şehitleri rahmetle andığına ilişkin açıklaması
11.- Mersin Milletvekili Baki Şimşek’in, coronavirüs sebebiyle İran ve
Irak’a açılan sınır kapılarının kapatılmasıyla mağdur olan muz üreticilerinin
mağduriyetinin giderilebilmesi için Ticaret Bakanına çağrıda bulunduğuna
ilişkin açıklaması
12.- Kahramanmaraş Milletvekili Sefer Aycan’ın, İdlib şehitlerine ve tüm
şehitlere Allah’tan rahmet dilediğine, Suriye’nin bugünkü durumunun bizim
tercihimiz olmadığına ve emperyalist ülkelerin Suriye’de ne aradığının
sorulması gerektiğine ilişkin açıklaması
13.- Manisa Milletvekili Ahmet Vehbi Bakırlıoğlu’nun, MİT mensubuyla
ilgili haberinin Oda TV’de yer almasının ardından Haber Müdürü Barış Terkoğlu
ve Gazeteci Hülya Kılınç’ın gözaltına alınmasının ülkedeki basın özgürlüğünün
geldiği durumu gözler önüne serdiğine, Manisa ili Akhisar ilçesinde işçileri
taşıyan servisin kaza yapması sonucu hayatını kaybeden Leyla Şen ile Meryem
Kocu’ya Allah’tan rahmet dilediğine ilişkin açıklaması
14.- Muğla Milletvekili Burak Erbay’ın, İdlib şehitlerine Allah’tan
rahmet dilediğine, Kültür ve Turizm Bakanının yapacağı bir açıklamanın hem
içinde bulunulan coğrafyada yaşanan sıkıntılar hem de corona virüsü nedeniyle
endişelenen Muğla ili başta olmak üzere ülkedeki tüm turizmcileri
rahatlatacağına ilişkin açıklaması
15.- Muğla Milletvekili Süleyman Girgin’in, coronavirüs salgını
nedeniyle sınır kapılarında mahsur kalan tır şoförlerinin mağduriyetinin bir an
önce giderilmesi gerektiğine ilişkin açıklaması
16.- Ankara Milletvekili Ayhan Altıntaş’ın, tüm dünyayı saran corona
virüsüne karşı Sağlık Bakanlığının korunmak için gösterdiği çabayı olumlu
bulduğuna, solunum yollarını olumsuz etkileyen sigaranın kapalı alanlarda
içilmemesi gerektiğine ilişkin açıklaması
17.- Niğde Milletvekili Ömer Fethi Gürer’in, emekli promosyonlarıyla
ilgili yapılan açıklamanın emeklilerin beklentilerini karşılamadığına ilişkin
açıklaması
18.- Kahramanmaraş Milletvekili İmran Kılıç’ın, sürgün edilen Yahudilere
sadece Osmanlı Devleti’nin kapılarını açtığına çünkü inancın ve insanlığın o
gün de bugün de böyle davranılmasını gerektirdiğine ilişkin açıklaması
19.- Muğla Milletvekili Suat Özcan’ın, Dalamanlı vatandaşların Muğla ili
SEKA Dalaman Kâğıt Fabrikasının atıl durumda olan tesislerinin kendilerine
bedeli mukabil satılmasını talep ettiğine ilişkin açıklaması
20.- Afyonkarahisar Milletvekili Burcu Köksal’ın, Selevir Sulama
Birliğinin su fiyatlarına yaptığı zamların başta Şuhut ilçesine bağlı
Balçıkhisar, Güneytepe, Kayabelen ve Mahmut köylerindeki çiftçileri zor durumda
bıraktığına, Güven Kooperatifine şehir içi taşıma belgesinin verilerek öğrenci
ve vatandaşların mağduriyetinin önlenmesi gerektiğine ilişkin açıklaması
21.- Sivas Milletvekili Ulaş Karasu’nun, Türkiye Demiryolu Makinaları
Sanayii Anonim Şirketinin Resmî Gazete’de Cumhurbaşkanı imzasıyla yayımlanan
bir karar neticesinde başka bir şirkete bağlanarak pasifize edilmek istendiğine
ilişkin açıklaması
22.- Adana Milletvekili Ayşe Sibel Ersoy’un, Bahar Kalkanı Harekâtı’nda
şehit olan askerlere Allah’tan rahmet dilediğine ilişkin açıklaması
23.- Ordu Milletvekili Mustafa Adıgüzel’in, İtalyan firması Ferrero’nun
yerli iş birlikçilerinin ne kadar fındık aldığının neden açıklanmadığını
öğrenmek istediğine, açık ve şeffaf olunması gerektiğine ilişkin açıklaması
24.- Gaziantep Milletvekili İmam Hüseyin Filiz’in, ülkedeki mevcut
ekonomik durumun yerel basını olumsuz etkilemeye devam ettiğine, Resmî ilan
ücretlerine 2020 yılı için yapılan düzenlemenin artırılmasını Cumhurbaşkanlığı
İletişim Başkanlığından talep ettiğine ilişkin açıklaması
25.- Aydın Milletvekili Süleyman Bülbül’ün, kamu yararına uygun olmadığı
için satılması kararlaştırılan yerlerin neye göre belirlendiğini ve boşalan
hazine kasasının bu tür satışlarla mı doldurulmak istendiğini Çevre ve
Şehircilik Bakanından öğrenmek istediğine ilişkin açıklaması
26.- Hatay Milletvekili Mehmet Güzelmansur’un, corona virüsü sebebiyle
İran Lütfabad Sınır Kapısı’nın kapatılması nedeniyle tır şoförlerinin yaşadığı
mağduriyetin giderilmesi konusunda Ticaret Bakanlığı, Sağlık Bakanlığı ve
Dışişleri Bakanlığının gereken adımları atması gerektiğine ilişkin açıklaması
27.- Adıyaman Milletvekili Muhammed Fatih Toprak’ın, Suriye’de
başlatılan Bahar Kalkanı Harekâtı’nın başarıyla yürütüldüğüne, Yunanistan ve AB
ülkeleri tarafından göçmenlere yapılan insanlık dışı muameleyi kınadığına ve
şehitlere Allah’tan rahmet dilediğine ilişkin açıklaması
28.- Kırşehir Milletvekili Metin İlhan’ın, İdlib’de şehit olan 2 askere
Allah’tan rahmet dilediğine, corana virüsü konusunda ne kadar hazır olunduğunu
öğrenmek istediğine, Sağlık Bakanlığının ve Millî Eğitim Bakanlığının acil
eylem planlarını koordineli şekilde revize etmeleri gerektiğine ilişkin
açıklaması
29.- Hatay Milletvekili İsmet Tokdemir’in, İdlib şehitlerine Allah’tan
rahmet dilediğine, AKP’nin Suriye’deki yanlış politikalarından en çok etkilenen
Hatay ili ve ilçelerinin her zaman devletin, milletin, bayrağın ve ordunun yanında
yer aldığına ilişkin açıklaması
30.- Kütahya Milletvekili Ali Fazıl Kasap’ın, İdlib şehitlerine
Allah’tan rahmet dilediğine, Kütahya-Tavşanlı-Emet güzergâhındaki yol sorununun
giderilemediğine ilişkin açıklaması
31.- İstanbul Milletvekili Züleyha Gülüm’ün, Grup Yorum üyelerinden
İbrahim Gökçek ve Helin Bölek’in 260 gündür ölüm orucunda olduklarına ve ölüm
orucuyla hak aramak zorunda kalınmaması gerektiğine ilişkin açıklaması
32.- Eskişehir Milletvekili Utku Çakırözer’in, gazetecilerin
soruşturmalarla, gece yarısı baskınlarıyla, gözaltılarla susturulmak istenmesinin
demokrasiyle, hukuk devletiyle bağdaşmayacağına ve Barış Terkoğlu ile Hülya
Kılınç’ın serbest bırakılması gerektiğine ilişkin açıklaması
33.- Antalya Milletvekili Çetin Osman Budak’ın, Antalya ilinde maden
ocaklarının tarımsal üretimi etkileyerek, içme sularını kirleterek doğal hayata
onarılamaz zararlar verdiğine ilişkin açıklaması
34.- Tekirdağ Milletvekili İlhami Özcan Aygun’un, engelli vatandaşların
sosyal hayata entegre edilmesinin, istihdamının ve kimseye muhtaç olmadan
yaşamaları için gereken koşulların sağlanmasının zorunlu olduğuna ilişkin
açıklaması
35.- Edirne Milletvekili Okan Gaytancıoğlu’nun, tarihî çarşılarda
yapılan kira artışları nedeniyle zor durumda kalan Edirne esnafının mağduriyetinin
giderilebilmesi için Hazine ve Maliye Bakanlığının yeni bir düzenleme
yapmasının şart olduğuna ilişkin açıklaması
36.- Ağrı Milletvekili Dirayet Dilan Taşdemir’in, İran’a sınırı olması
nedeniyle Ağrı ilinin corona virüsünden kaynaklı risk altında olduğuna, Sağlık
Bakanlığının virüsle ilgili ciddi adımlar atması gerektiğine ilişkin açıklaması
37.- Aydın Milletvekili Hüseyin Yıldız’ın, yatırımcıların turizm cenneti
olan Aydın ili Didim ilçesine su ürünleri organize sanayi bölgesinin
yapılmayacağına dair Tarım Bakanlığından açıklama beklediğine ilişkin
açıklaması
38.- Antalya Milletvekili Aydın Özer’in, İdlib’de şehit düşen 2 askere
Allah’tan rahmet dilediğine, bu toprakları düşmandan kurtaran bir milletin
evalatları olunduğuna ilişkin açıklaması
39.- Kırklareli Milletvekili Türabi Kayan’nın, Kapıkule’den başlayıp
Halkalı’ya kadar gidecek olan hızlı tren projesinin hafriyatının sebep olduğu
mağduriyete ilişkin açıklaması
40.- İzmir Milletvekili Dursun Müsavat Dervişoğlu’nun, İdlib’de Bahar
Kalkanı Harekâtı’nda şehit olan askerlere Cenab-ı Allah’tan rahmet dilediğine,
3 Mart Hatay’ın ilk ve tek Cumhurbaşkanı Tayfur Sökmen’in vefatının 40’ıncı yıl
dönümüne, Hatay konusunun İdlib örnek gösterilerek Suriye’de olup bitenlerle
ilişkilendirilmesini yanlış bulduklarına, Türkiye’ye yönelen göç dalgasının
vilayetlerdeki demografik yapıyı bozduğuna, Ağrı ili Doğubeyazıt ilçesinde
zırhlı servis aracına düzenlenen saldırıda şehit olan vatandaşa ve idlib
şehitlerine Allah’tan rahmet dilediğine, Bahar Kalkanı Operasyonu’nda mücadele
veren Türk ordusunun şerefli mensuplarını selamladığına ilişkin açıklaması
41.- Sakarya Milletvekili Muhammed Levent Bülbül’ün, Bahar Kalkanı
Harekâtı kapsamında şehit olan 2 Mehmetçik’e ve tüm şehitlere, geçirdiği trafik
kazasında hayatını kaybeden Hafız İsmail Coşar’a Allah’tan rahmet
dilediklerine, Birleşmiş Milletler 75’inci Genel Kurul Başkanlığını üstlenen
TBMM Dışişleri Komisyonu Başkanı Volkan Bozkır’ı tebrik ettiklerine,
Türkiye’nin mülteci ve sığınmacı politikasında herhangi bir değişikliğin
olmadığına, İdlib’de yaşanan gelişmelerden sonra Avrupa’ya geçmek isteyen
sığınmacıların engellenmiyor olmasından dolayı Türkiye’nin suçlanmasını samimi
görmediklerine ve Türkiye’nin üzerine düşeni yaptığı bir ortamda Batı’nın
meseleyi ciddiyetle değerlendirip kalıcı çözüm üretmesi gerektiğine ilişkin
açıklaması



42.- İstanbul Milletvekili Hakkı Saruhan Oluç’un, iktidarın haber alma
hakkını engellemeye dönük sansür başvurularının devam ettiğine, İdlib’de
yaşanan felaketin ardından internetin yavaşlatıldığına ve sosyal medya
mecralarının engellendiğine, İçişleri Bakanlığı ve RTÜK’ün iktidarı eleştiren
paylaşım yapanlara yönelik soruşturma başlatıldığını duyurduğuna, dünyada bütün
otoriter iktidarların başvurduğu ilk yolun bilgi hakkını engellemek, interneti
yavaşlatmak, haberlere sansür uygulamak, haberleri yapan gazetecileri gözaltına
almak ya da tutuklamak olduğuna, İstanbul Valiliğinin kamu düzeni gerekçesiyle
kent sınırları dâhilinde getirdiği yasaklara, Barış Hakkı Bildirgesi’ne göre
barışı savunmanın bir insan hakkı olduğuna, Çorlu tren faciasında yakınlarını
kaybeden aileler ile avukatlarının yargılanmaları olayını kınadıklarına ilişkin
açıklaması
43.- Sakarya Milletvekili Engin Özkoç’un, Suriye’den şehit haberlerinin
gelmeye devam ettiğine, sınırlar içerisinde ülkenin varlığını ve bütünlüğünü
korumak için her türlü mücadelenin verilmesi gerektiğine ancak daha fazla şehit
vermemek için diplomasinin yürütülmesinin önemli olduğuna, 3 Mart İş Cinayetlerine
Karşı Mücadele Günü’ne, sınır komşularıyla savaşan değil daha güçlü Türkiye
için konuşan, üreten bir Türkiye olunması gerektiğine ilişkin açıklaması
44.- Tokat Milletvekili Özlem Zengin’in, Birleşmiş Milletler 75’inci
Genel Kurul Başkanlığına seçilen TBMM Dışişleri Komisyonu Başkanı Volkan Bozkır’ı
tebrik ettiğine, İdlib’de şehit olan 2 askere Allah’tan rahmet dilediğine,
Hakk'ın rahmetine kavuşan Hafız İsmail Coşar ve eşi Sevim Coşar’ı rahmetle
andığına, 28 Ocakta Birleşmiş Milletler İnsan Hakları Konseyi tarafından
yayınlanan rapora ilişkin açıklaması
45.- Tokat Milletvekili Özlem Zengin’in, Sakarya Milletvekili Engin
Özkoç’un CHP grup önerisi üzerinde CHP Grubu adına yaptığı konuşması sırasında
yaşanılan hadiselerin herkesi üzdüğüne, bu tip hadiselere imkân verilmemesi
gerektiğine ve Türkiye’de birlik beraberliğe ihtiyacın olduğu en zor
zamanların yaşandığına ilişkin açıklaması
46.- İstanbul Milletvekili Mehmet Muş’un, Kütahya Milletvekili Ali Fazıl
Kasap’ın görüşülmekte olan 173 sıra sayılı Kanun Teklifi’nin 8’inci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması

VII.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu teşrif etmiş
bulunan Macar Millî Meclisi Macaristan-Türkiye Parlamentolar Arası Dostluk
Grubu Başkanı Attila Tilki ve beraberindeki heyete “Hoş geldiniz.” denilmesi

B) Tezkereler
1.- TBMM Dışişleri Komisyonu Başkanı İstanbul Milletvekili Volkan Bozkır
ile Millî Savunma Komisyonu Kâtip Üyesi Bursa Milletvekili Mustafa Hidayet Vahapoğlu’nun
2-4 Mart 2020 tarihleri arasında Hırvatistan’ın başkenti Zagreb’de
gerçekleştirilecek olan Parlamentolar Arası Ortak Dışişleri ve Güvenlik
Politikası ve Ortak Güvenlik ve Savunma Politikası Konferansı’na katılmaları
hususuna ilişkin tezkeresi (3/1085)
2.- TBMM Dışişleri Komisyonu Başkanı İstanbul Milletvekili Volkan Bozkır
Başkanlığında Dışişleri Komisyonu üyelerinden oluşacak bir heyetin 29 Mart-1
Nisan 2020 tarihleri arasında Arnavutluk’a resmî ziyarette bulunmasına ilişkin
tezkeresi (3/1086)


VIII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Denizli Milletvekili Yasin Öztürk ve 25
milletvekili tarafından, özel güvenlik görevlilerinin yaşadığı sıkıntıların
sebeplerinin tespiti ve alınması gereken önlemlerin belirlenmesi amacıyla
26/6/2019 tarihinde Türkiye Büyük Millet Meclisi Başkanlığına verilmiş olan
(10/1440) esas numaralı Meclis Araştırması Önergesi’nin ön görüşmelerinin,
Genel Kurulun 4 Mart 2020 Çarşamba günkü birleşiminde yapılmasına ilişkin
önerisi
2.- HDP Grubunun, İzmir Milletvekili Serpil Kemalbay Pekgözegü ve
arkadaşları tarafından, kadınların istihdama katılmasının önündeki engellerin
kaldırılması ve sosyoekonomik konumlarının güçlendirilmesi amacıyla 3/3/2020
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 4 Mart 2020 Çarşamba
günkü birleşiminde yapılmasına ilişkin önerisi
3.- CHP Grubunun Grup Başkan Vekilleri İstanbul Milletvekili Engin
Altay, Manisa Milletvekili Özgür Özel ile Sakarya Milletvekili Engin Özkoç
tarafından, Suriye politikasının tekrar değerlendirilmesi, sınır güvenliğimizin
sağlanması, bölgede huzur ve istikrarın tesis edilmesine yönelik atılacak
askerî ve diplomatik adımların belirlenmesi amacıyla 4/3/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 4 Mart 2020 Çarşamba günkü birleşiminde
yapılmasına ilişkin önerisi
4.- AK PARTİ Grubunun, Genel Kurulun çalışma saatlerinin yeniden
düzenlenmesine; 196 sıra sayılı Kanun Teklifi’nin kırk sekiz saat geçmeden
gündemin “Kanun Teklifleri ile Komisyonlardan Gelen Diğer İşler” kısmının
4’üncü sırasına, 175 ve 53 sıra sayılı Kanun Tekliflerinin ise yine, bu kısmın
sırasıyla 2’nci ve 3’üncü sıralarına alınmasına ve diğer işlerin sırasının buna
göre teselsül ettirilmesine; 4, 5, 10, 11, 12, 17, 18, 19, 24, 25, 26 ve 31
Mart 2020 salı, çarşamba ve perşembe günkü birleşimlerinde denetim konularının
görüşülmeyerek gündemin “Kanun Teklifleri ile Komisyonlardan Gelen Diğer İşler”
kısmında yer alan işlerin görüşülmesine; 196 sıra sayılı Kanun Teklifi’nin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 

IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Hulusi Şentürk ile 95 Milletvekilinin Ürün
Güvenliği ve Teknik Düzenlemeler Kanunu Teklifi (2/2537) ve Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Raporu (S. Sayısı: 173)

X.- YAZILI SORULAR VE CEVAPLARI
1.- Aydın Milletvekili Aydın Adnan Sezgin'in, Suriye'den yapılan
zeytinyağı ithalatına ve zeytinyağı üreticilerine sağlanan desteklere ilişkin
sorusu ve Tarım ve Orman Bakanı Bekir Pakdemirli’nin cevabı (7/24723)
2.- Antalya Milletvekili Hasan Subaşı'nın, tarım sektöründe elektrik,
gübre ve su maliyetlerinin sübvanse edilmesi önerisine ilişkin sorusu ve Tarım
ve Orman Bakanı Bekir Pakdemirli’nin cevabı (7/24724)
3.- Ankara Milletvekili Levent Gök'ün, 2002-2019 yılları arasında
Türkiye genelinde ve büyükşehirlerde hava kirliliği değerlerine ilişkin sorusu
ve Tarım ve Orman Bakanı Bekir Pakdemirli’nin cevabı (7/24726)
4.- Mersin Milletvekili Ali Mahir Başarır'ın, Bakanlık bünyesinde
kullanılmak üzere 2019 yılında satın alınan ya da kiralanan araçlara ilişkin
sorusu ve Tarım ve Orman Bakanı Bekir Pakdemirli’nin cevabı (7/24727)
5.- Artvin Milletvekili Uğur Bayraktutan'ın, 2004-2019 yılları arasında
toplanan deprem vergisi ve 2002-2019 yılları arasında kentsel dönüşüme ayrılan
bütçe miktarına ilişkin sorusu ve Tarım ve Orman Bakanı Bekir Pakdemirli’nin
cevabı (7/24728)
6.- Niğde Milletvekili Ömer Fethi Gürer'in, TMO'nun boş kalan
lojmanlarının yakıt giderlerine ilişkin sorusu ve Tarım ve Orman Bakanı Bekir
Pakdemirli’nin cevabı (7/24899)
7.- Niğde Milletvekili Ömer Fethi Gürer'in, ceviz ve badem ağacı
verilerine ilişkin sorusu ve Tarım ve Orman Bakanı Bekir Pakdemirli’nin cevabı
(7/25333)
8.- Niğde Milletvekili Ömer Fethi Gürer'in, Genç Çiftçi Projesi’ne dair
istatistiki verilere ilişkin sorusu ve Tarım ve Orman Bakanı Bekir
Pakdemirli’nin cevabı (7/25336)
4 Mart 2020 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 64’üncü Birleşimini açıyorum.
Toplantı
yeter sayısı vardır, görüşmelere başlıyoruz.
Birleşime
on dakika ara veriyorum. 
Kapanma Saati: 14.02
İKİNCİ OTURUM
Açılma Saati: 14.13
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK
(Burdur), Barış KARADENİZ (Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 64’üncü Birleşiminin
İkinci Oturumunu açıyorum. 
Sayın
milletvekilleri, görüşmelere başlamadan önce, 3 Mart 2020 tarihli 63’üncü
Birleşimde yapılan kapalı oturuma ait tutanak özetinin İç Tüzük’ün 71’inci
maddesine göre okunabilmesi için kapalı oturuma geçmemiz gerekmektedir. 
Bu
nedenle, Genel Kurul salonunda bulunabilecek sayın üyeler dışındaki
dinleyicilerin ve görevlilerin dışarıya çıkmaları gerekmektedir. Sayın İdare
Amirlerinden salonun boşaltılmasını temin etmelerini rica ediyorum. 
Yeminli
stenografların ve yeminli görevlilerin salonda kalmalarını oylarınıza
sunuyorum: Kabul edenler… Etmeyenler… Kabul edilmiştir. 
Tutanak
özeti okunduktan sonra açık oturuma geçilecek ve görüşmelere devam edilecektir.

Sayın
İdare Amirlerinin bu konuda yardımcı olmalarını ve salon boşaldıktan sonra
Başkanlığa haber vermelerini rica ediyorum. 
Salonun
hazırlanması amacıyla birleşime beş dakika ara veriyorum.
Kapanma Saati: 14.14
III.- KAPALI OTURUMLAR
(ÜÇÜNCÜ OTURUM)
(Kapalıdır)
DÖRDÜNCÜ OTURUM
Açılma Saati: 14.30
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 64’üncü Birleşiminin kapalı oturumdan sonraki
Dördüncü Oturumunu açıyorum. 
Gündeme
geçmeden önce 3 sayın milletvekiline gündem dışı söz vereceğim. 
Gündem
dışı ilk söz, İdlib şehitlerimiz ve Suriye meselesi karşısında Hatay konusunda
söz isteyen Hatay Milletvekili Hüseyin Yayman’a aittir.
Buyurun
Sayın Yayman. (AK PARTİ sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Hüseyin Yayman’ın, İdlib
şehitleri ve Suriye meselesi karşısında Hatay konusuna ilişkin gündem dışı
konuşması
HÜSEYİN
YAYMAN (Hatay) – Sayın Başkanım, Gazi Meclisimizin değerli milletvekilleri;
hepinizi saygıyla sevgiyle selamlıyorum. Ekranları başında bizleri izleyen
vatandaşlarımıza ve Hataylı hemşehrilerimize saygılarımı gönderiyorum. 
Evet,
milletçe yastayız, başımız sağ olsun. İdlib’de 34 şehidimiz oldu. Gerçekten
büyük kederler içerisindeyiz. Allah milletimize bir daha böyle acılar
yaşatmasın. Şehitlerimizin ailelerine sabır diliyorum. Vatan sağ olsun, aziz
milletimiz sağ olsun. Gözyaşlarımızın rengi aynıdır, kan gruplarımız farklı
olsa da bu büyük acı karşısında kanımızın rengi beyaz ve kırmızıdır. 
Ayrıca,
Hatay’da 4 şehidimiz vardı. Ben, çok değerli şehitlerimiz, çok değerli
kardeşlerimiz, Emin Yıldırım, Mustafa Bayrakdar ve Muhammed Ali Özer ile
Hataylı olmasına rağmen Tekirdağ’da defnedilen Recep Bekir kardeşime Allah’tan
rahmet diliyorum, mekânları cennet olsun. Allah’ım milletimizin yâr ve
yardımcısı olsun. 
Sayın
Başkanım, değerli milletvekilleri; son günlerde, Hatay’la ilgili, özellikle
Kıbrıs Cumhurbaşkanı Sayın Mustafa Akıncı’nın konuşmasıyla başlayan yoğun bir
gündem bulunmaktadır. İsmini burada anmak istemediğim bir haber kanalında
Hatay’ımızla ilgili amacını aşan sözler söylenmiştir, bunları kabul etmek
mümkün değildir. Gazi Meclisimizden, Mustafa Kemal Atatürk’ün Meclisinden bu
haberleri yapanlara bir kez daha seslenmek istiyorum: Hatay, dedelerimizin
kanlarıyla ve canlarıyla alındı, 1939 yılında bedeli ödenerek ana vatana katıldı;
ancak bedeli ödenmek suretiyle alınabilir, bu da ancak bütün Hatay halkını
katletmekle mümkündür; Hatay halkı buna asla müsaade etmez. Biz, 15 ilçenin
vatandaşları olarak, 1 milyon 600 bin Hataylı vatandaş olarak bu haberleri
kınıyoruz ve asla kabul etmiyoruz. (AK PARTİ ve İYİ PARTİ sıralarından
alkışlar) 
Sayın
Başkanım, ayrıca, Hatay’ımızın ana vatana katılmasının mimarı, büyük devlet
adamı, hayatını Türklük davasına adamış, rahmetli Tayfur Sökmen’i, vefatının
40’ıncı senesinde bir kez daha rahmetle anıyorum. Onun mirası ve mücadelesi
bizim için çok çok önemlidir ve onun mücadelesi bizim için bir ışıktır; onun
Kuvayımilliye ruhu, onun ana vatana katılmak için verdiği mücadele bizler için
yol göstermektedir.
Sayın
milletvekillerimiz, şehitlerimiz konusunda dahi bazı spekülatif tartışmalar
olmaktadır. Bu, tabii, hepimizi derinden üzmektedir. Şehitlerin sayısı
konusunda birtakım tartışmalar var. Bunlara ben bir daha dönmek istemiyorum ama
Hatay’ımızın 4 şehidi vardı, Türkiye’mizin 34 şehidi vardı. Hatay’ın 4 şehidini
söyleyip 4 şehidini söylemeden bunu saklamak ve bunu inkâr etmek mümkün
değildir çünkü Türkiye Cumhuriyeti devleti, kurumları olan, kuralları olan bir
hukuk devletidir ve devletimizin kurumlarına, devletimizin kurallarına
güvenmemiz gerekmektedir.
Hatay’la
ilgili iddialarda bulunanlara şunu söylemek istiyoruz: Evet, gerçekten, Hatay,
Türkiye’nin en önemli şehirlerinden bir tanesidir ve Antakya’nın nüfus
kayıtlarında, Antakya’nın tapu kayıtlarında hâlâ Halep’in, Şam’ın, Kudüs’ün
kayıtları bulunmaktadır. Kudüs’te bir insan eğer tapuyla ilgili bir ihtilafa
düşerse Osmanlı Devleti arşivlerine ve Hatay (Antakya) tapu kayıtlarına, nüfus
kayıtlarına bakmaktadır. Ben bu hususun çok çok önemli olduğunu düşünüyorum. 
Değerli
Başkanım, çok değerli milletvekilleri; ben Hatay’ın bir evladı olmaktan ve
Hataylı bir yurttaş olmaktan şeref ve gurur duyuyorum. İnşallah Hatay’ımız AK
PARTİ, CHP ve MHP milletvekillerimizle hep birlikte, bir ve beraber olarak
varlığını devam ettirecektir. 
Sayın
Başkanım, bizim hem Türkiye Büyük Millet Meclisi olarak hem Hükûmet olarak asla
kimsenin toprağında gözümüz yoktur. Yurtta barış, dünyada barış ilkesiyle,
komşularımızla kaderdaş olarak, bu coğrafyada yaşayan vatandaşlar olarak,
halklar olarak tarihte biriz, kaderde biriz.
(Mikrofon
otomatik cihaz tarafından kapatıldı)
BAŞKAN
– Sayın Yayman, sözlerinizi tamamlayın lütfen.
HÜSEYİN
YAYMAN (Devamla) – Teşekkür ederim Başkanım.
Emperyalistlerin
bölgemizi Balkanlaştırma, bir mezhep nefretiyle kardeşi kardeşe kırdırma
politikasını görüyoruz ve bunun büyük İsrail planının bir parçası olduğunu fark
ediyoruz.
Buradan
bir kez daha sesleniyoruz: Türkiye Cumhuriyeti devleti bin yıldır buradadır ve
sonsuza kadar da burada olmaya devam edecektir. 
Sayın
Başkanım, sözlerime son verirken, acımız olduğu anda taziyemize gelen,
şehitlerimizin defni için şehrimize gelen İçişleri Bakanımız Sayın Süleyman
Soylu’ya, Sayın Bakanımız Hulusi Akar’a, Mustafa Varank Bakanımıza teşekkür
ediyoruz. Yine, haberi alır almaz Hatay’a gelen gazeteci Yavuz Donat Bey’e de
ben bu kürsüden teşekkür etmek istiyorum.
Hepinizi
bir kez daha saygı ve sevgiyle selamlıyorum. (AK PARTİ ve MHP sıralarından
alkışlar) 
BAŞKAN
– Gündem dışı ikinci söz, coronavirüs hakkında söz isteyen İstanbul
Milletvekili Hayati Arkaz’a aittir.
Buyurun
Sayın Arkaz. (MHP sıralarından alkışlar)
2.- İstanbul Milletvekili Hayati Arkaz’ın, corona
virüsün daha çok hangi yaş grubunda ve kimlerde etkili olduğuna ve nasıl
bulaştığına ilişkin gündem dışı konuşması
HAYATİ
ARKAZ (İstanbul) – Teşekkür ederim Sayın Başkan.
Değerli
milletvekilleri, konuşmama başlamadan önce, İdlib’de şehit olan kahraman Türk
askerlerimize Allah’tan rahmet, ailelerine ve Türk milletine başsağlığı
diliyorum, yaralı askerlerimize acil şifalar diliyorum.
Değerli
milletvekilleri, Çin’de görülmeye başlanan coronavirüsle ilgili görüşlerimi
paylaşmak istiyorum. Şu ana kadar dünyada 6 kıtada 64 ülkede corona virüsü
görüldü. Yaklaşık 100 bin kişiye bulaşan corona virüsü, 3.500 can almıştır.
Başta İtalya ve Yunanistan olmak üzere tüm Avrupa’ya yayıldı. Virüs, komşumuz
İran’da 80 kişinin hayatını kaybetmesine sebep oldu. Türkiye İran’la hudut, 4
tane sınır kapımız var. Bu bizim açımızdan oldukça önemli efendim, çünkü
sağımızda solumuzda, dört tarafımızda corona virüsü görülüyor. 4 tane sınır kapımız
var dedim, bu sınırlarda Sağlık Bakanlığımız tarafından sahra hastaneleri
açıldı. Bizim orada vatandaşlarımız var, vatandaşlarımız yurt içine girdiğinde
hemen alınıyor, bu sahra hastanelerinde ateş kontrolü, kan tahlilleri
yapılıyor. Eğer şüphe varsa veya yoksa da on dört günlük kuluçka dönemi vardır,
on dört gün bu sahra hastanelerinde tutuluyor. Bu virüs öyle bir şey ki ilk
başta negatif çıkabiliyor sonuçlar, ileri safhalarda pozitif olabiliyor, ona
dikkatlice bakılmaktadır. Şöyle bir iki örnek vermek istiyorum Çin’den, Çin’de
bu virüsü ilk bulan doktor Li Wenliang diyor ki: “Ben SARS ve MERS’e akraba
olan bir virüse rastladım.” Ardından “Sen bunu nereden çıkardın?” diyerek
doktora dava açıyorlar ve sonra o doktor corona virüsünden öldü. Daha sonra,
virüsün çıktığı Wuhan kentinde başhekim Liu Zhiming de corona virüsünden
hayatını kaybetti. Yani bu durumun sağlıkçılar arasında, sağlık çalışanları
arasında ne kadar tehlikeli olduğunu söylemeye çalışıyorum
Dünya
Sağlık Örgütünün açıklamaları var, dünyada 7,5 milyar insan varsa normal gribe
yakalananların sayısı yıllık yaklaşık 4-4,5 milyar yani insanların yüzde 50’den
fazlası grip oluyor. Gripten ölenlerin sayısıysa 650 bin, normal gripten
bahsediyorum, coronadan değil, hafife almamak lazım.
Corona
virüsü daha çok hangi yaş grubunda ve kimlerde etkili oluyor, onu söylemek
istiyorum. Birincisi, bebekler, çocuklar, yaşlılar, daha çok kemoterapi gören
hastalar, kalp ve akciğer hastaları, hamile kadınlar; bu gruplarda çok daha
etkili ve tehlikeli olmaktadır. 
Sayın
milletvekilleri, bir de nasıl bulaştığına dair birkaç kelime söylemek
istiyorum. Daha çok solunum yoluyla bulaşıyor bu virüs, yakın temas, öksürük,
büyük gruplar yani yan yana yaşamak… Ben bu tür hastalıklara daha çok “büyük
şehir hastalığı” diyorum yani büyük şehirlerde gruplar hâlinde yaşıyoruz.
Tramvaylarda, taşıma sistemlerinde, kafelerde vesaire insanların bir arada,
fazla olduğu yerlerde bu gribin tehlikesi daha fazla. 
Semptomlarına
gelince, semptomları da çok önemli. 3 tane önemli semptomu var, tüm hekimlerin
birleştiği 3 tane. Bir, ateş, çok önemli; ikincisi, baş ağrısı, çok önemli;
üçüncüsü, öksürük, kuru öksürük. Ateş, baş ağrısı ve öksürük varsa mutlaka
hekime başvurmak lazım. Bunun yanında boğaz ağrısı, karın ağrısı, ishal vesaire
olabilir, bunlar her vakada olmuyor ama en önemlisi ateş, baş ağrısı ve
öksürük. 
Sınıra
gelen hastalar eğer risk grubunda ise Ankara’da Zekai Tahir Burak Hastanesinde
gözlem altında tutuluyor, bir de Bilkent’te özel gözetimevi var, orada da
tutuluyor. Burada şunu da söylemek istiyorum: Başta Sağlık Bakanlığımız ve
devletimiz, halkımız, üniversitelerimiz, hekimlerimiz bu konuda çok hazırlıklı
ve çok ciddi tedbirler almış vaziyettedir, onu da söylemek istiyorum efendim. 
Tedavisine
gelince, tedavisi yok, aşısı yok; bununki istirahat, dengeli beslenme,
egzersiz, bir de tuzlu suyla günde birkaç kere gargara yapmak lazım. Güneş
ışığını coronavirüs sevmez, önümüz yaz. Ben ülkemiz için büyük bir tehlike
görmüyorum, tedbirler alınmıştır. Bahara giriyoruz, baharla beraber bu virüsün
zayıflayacağına inanıyoruz biz hekimler olarak. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
HAYATİ
ARKAZ (Devamla) – Teşekkür ederim Başkan. 
Bu
coronavirüsten korunmanın en önemli özelliği el temizliği. El temizliğine
dikkat edeceğiz. Ellerimizi bol sabunlu suyla çok yıkamak lazım. Bazen bana
diyorlar: “Ne kadar?” Yarım dakika, bir dakika yıkamak lazım ama bunun süresi
yok, her fırsatta yıkamak lazım. El temizliği çok önemli, elimizi her yere
sürüyoruz çünkü, el temizliğine dikkat etmemiz lazım. 
Ayrıca,
risklerini söylememe gerek var mı -zamanımız yok- ama onu da söyleyeyim:
Coronavirüs ileri safhalarda zatürreye yol açıyor, akciğerlere su dolmasıyla
hastalarımızı kaybediyoruz. 
Artık
küresel ve global bir dünyada yaşıyoruz. Eskisi gibi değil, insanların
birbiriyle iletişimi çok kolay. İnsanlar, dünyanın bir ucundan diğer ucuna,
herkes birbirine çok kısa zamanda ulaşabiliyor. 
Kısa
bir örnek veriyorum eğer Başkanım bir dakika daha verirse çünkü sağlık bu. 
Çok
teşekkür ediyorum. 
Birinci
Dünya Savaşı’nda biz 16-17 milyon insan kaybettik; 10 milyonu asker, 6-7
milyonu sivil. Fakat 1918’de Birinci Dünya Savaşı’ndan sonra “İspanyol virüsü”
diye bir grip çıktı, 50 ila 100 milyon arasında insan kaybettik; net bu rakam,
en az.
(Mikrofon
otomatik cihaz tarafından kapatıldı) 
BAŞKAN
– Evet, küresel bir tehdidi konuşuyoruz, açalım mikrofonu. 
Buyurun,
devam edin, tamamlayın lütfen.
CEMAL
ENGİNYURT (Ordu) – Başkanım, beş dakika daha verin.
HAYATİ
ARKAZ (Devamla) – Evet, önemli, çok teşekkür ediyorum Başkanım.
BAŞKAN
– Sayın Enginyurt da hakkını verdi size, buyurun. 
HAYATİ
ARKAZ (Devamla) – Yani, şunu söylemeye çalışıyorum: Virüs, savaşta atılan
mermiden daha tehlikeli. Savaşı insanlar başlatır, insanlar bitirir ama
maalesef virüsü bizim başlatıp bitirme gücümüz yoktur. 50 ila 100 milyon yani o
zamanki teknolojiye göre, 100 milyona yakın… Sadece Hindistan’da 17 milyon
insanı kaybettik, bütün Avrupa’yı kasıp kavurdu. Hatta Avrupalılar diyor ki:
“Birinci Dünya Savaşı’nı bitiren İspanyol -virüsüdür- gribidir.” Burası çok
önemli. 
Âşık
Veysel’in bir sözü var -hemşehrim- onu söylemek istiyorum, yetmiş beş sene önce
söylemiş bunu, diyor k: “Havaya bakarsam hava alırım/ Toprağa bakarsam dua
alırım/ Topraktan ayrılsam nerede kalırım/ Benim sadık yârim kara topraktır.”
Biz
toplum olarak topraktan, doğadan uzaklaştık. Bunun sebebi de salgın
hastalıklar, krizler vesaire falan. 
Başkanım,
bir dakika daha süre verebilir misiniz? 
BAŞKAN
– Ben teşekkür edeceğim size Sayın Arkaz. 
HAYATİ
ARKAZ (Devamla) – Ben de teşekkür ediyorum efendim, sağ olun. (MHP ve İYİ PARTİ
sıralarından alkışlar)
BAŞKAN
– Değerli milletvekilleri, gündem dışı üçüncü söz, işitme engelli
vatandaşlarımızın sorunları hakkında söz isteyen Konya Milletvekili Fahrettin
Yokuş’a aittir. 
Buyurun
Sayın Yokuş. (İYİ PARTİ sıralarından alkışlar) 
FAHRETTİN
YOKUŞ (Konya) – Sayın Başkanım, ben 3’üncü sıradayım sanıyordum. 
BAŞKAN
– 3’üncü sıradasınız zaten efendim, 2’si geçti. Zaman çabuk geçiyor Sayın
Yokuş.
3.- Konya Milletvekili Fahrettin Yokuş’un, işitme
engelli vatandaşların sorunlarına ilişkin gündem dışı konuşması
FAHRETTİN
YOKUŞ (Konya) – Sayın Başkan, 2 kere teşekkür ediyorum.
Değerli
milletvekilleri, hepinizi saygıyla selamlıyorum.
Efendim,
bugün işitme engelli kardeşlerimizin sorunlarıyla ilgili konuşma yapacağım.
Ülkemizde sayıları 3 milyona yaklaşan işitme engelliler, görünen hiçbir
kusurları olmadığından en az dikkat çeken ve toplum içerisinde zor fark edilen
engel grubudur. Sessiz azınlığı oluşturan işitme engelli bireylerin, hareket
sınırlamasının ötesinde pek çok problemle karşı karşıya kaldıkları da bir
gerçektir. İletişim yoksunluğu, eğitim alma ve bilinç gelişimi açısından
yaşadıkları ciddi bir sorundur. 
İşitme
engelliler için hayati önem taşıyan, “3E” diye de ifade edilen erken teşhis,
erken cihazlanma ve erken eğitim son derece önemlidir. İşitme engelli
bireylerin ortalama kelime dağarcığı 150 kelimeden oluşuyor, dolayısıyla günlük
dilde kullanılan her kelimenin karşılığı Türk işaret dilinde bulunmuyor. Bu
yüzden de toplumda yerleşik yanlış kanının aksine işitme engelliyle yazışarak
iletişim kurulması mümkün olmuyor. Yine, bu yoksunluk nedeniyle işitme
engelliler okuduklarını anlamakta, yorumlamakta ve geri bildirim noktasında
büyük problemler yaşamaktadırlar. İletişim eksikliği hemen hemen her alanda
karşılarına çıkan bir engel oluyor. Sosyokültürel eksiklik, aidiyet duygusunun,
örf ve âdet gelişiminin de önüne -ne yazık ki- geçmektedir. 
Genel
olarak sorunları: Bir, ülkemizde Millî Eğitim Bakanlığına bağlı toplamda 56
işitme engelliler okulu bulunmaktadır. Ancak, bu çocukların kaynaştırma
sınıflarına dâhil edilmesiyle kapatılan okullarımız oldu. 81 il sıralamasında
her ilde bir okul yok iken kapatılan okullarla ailelerin yaşadıkları sorunların
artmasıyla çocuklarının eğitim alma ya da eğitimine devam etme hakkı ellerinden
alındı. 
Okullarımızda
kendi dillerinde yani işaret dili eğitimi alma şansları maalesef yok. Ülkemizde
öğretmenlerimiz merkezî atama sistemiyle okullarımıza atanıyor. Eğitim
fakültesi mezunu, pedagojik formasyon eğitimini tamamlayan bir öğretmenimizin
kendisini işitme engelli okulunda bulma şansı son derece yüksek. İşaret diline
hâkim olamayan bir öğretmen bu çocuklara nasıl eğitim verebilir, gelişimlerine
nasıl katkı sağlayabilir? 
Lise
eğitimini tamamlayan bir işitme engelli, diğer engelli gruplarıyla eşit
şartlarda üniversite sınavına tabi tutulmaktadır. Ülkemizde henüz kendi
dillerinde sınav sistemine maalesef geçiş yapılamamıştır. 
Yine,
istihdamda yer alan işitme engelli bireyler için yasa gereği alınması zorunlu
eğitimler mevcuttur; örneğin temel iş sağlığı ve güvenliği ile ilk yardım gibi.
Bu eğitimler de maalesef ülkemizde işaret diline hâkim iş sağlığı ve güvenliği
uzmanı veya ilk yardımcı olmadığı için işaret dili tercümanları aracılığıyla
verilmektedir. Ancak sınava işitme engelli çalışanlar çevirmensiz katılmakta,
dolayısıyla başarısız olmaktadırlar. Yaşanılan bu sorun işverenler açısından da
işitme engelli çalışanlar açısından da büyük problemlere neden olmaktadır. 
Özellikle
kolluk kuvvetlerine intikal eden olaylarda karakollarda başlayan sorunlar
savcılık ve mahkemelerde artmaktadır. Karakola götürülen bir işitme engelli
bireyin ifadesinin alınabilmesi için işaret dili tercümanına ihtiyaç
duyulmaktadır. Ancak tercümanlık ücreti işitme engelli bireyden talep
edilmektedir. Resmî olarak bir ödenek tanımlaması yoktur. Bu durum da
tercümanların isteğine bağlı bir ücret tarifesinin yaratılmasına neden
olmaktadır. İşitme engelli bireylerin ekonomik yaşam şartları düşünüldüğünde
talep edilen rakamlar son derece yüksektir. Bu ücreti karşılamakta zorlanan ya
da tercümana ulaşmakta zorlanıldığında günlerce gözaltına maruz kalan işitme
engelli bireyler bulunmaktadır. 
Diğer
taraftan, Türk işaret dilinin bir standardı oluşturulamamıştır. Kişisel
kullanım farklılıklarıyla camiaya zarar verilmiştir. Bu durum kamu kurumlarında
bile karşımıza çıkmaktadır.
(Mikrofon
otomatik cihaz tarafından kapatıldı)
FAHRETTİN
YOKUŞ (Devamla) – Başkanım, bir dakika…
BAŞKAN
– Sayın Yokuş, tamamlayın sözlerinizi.
FAHRETTİN
YOKUŞ (Devamla) – Millî Eğitim Bakanlığının hazırladığı Türk İşaret Dili
Sözlüğü’nde kullanılan bir kelime Aile, Çalışma ve Sosyal Hizmetler Bakanlığı
sözlüğünde farklılık göstermektedir.
Genel
anlamda değerlendirildiğinde, toplumda var olabilmenin temeli olan iletişimin
yoksunluğu işitme engelli bireyler için en büyük sorunu teşkil etmektedir.
Beraberindeyse;
1)
Toplumsal yaşama katılımının,
2)
Eğitim alma hakkının,
3)
Hak ve edinimlerinin, 
4)
Cezai yaptırım, kanun ve yasalara uyumun,
5)
İstihdama katılma ya da istikrarlı iş hayatına katılmanın,
6)
Kariyer planlamasının,
7)
Hizmete erişimin,
8)
Toplumca kabul görmüş gelenek ve göreneklerin devamlılığının,
9)
Dinî eğitiminin, 
10)
Aile kavramının ve ebeveyn sorumluluklarının, 
11)
Bilgiye erişimin, 
maalesef
önüne geçmektedir.
Bilgiye
erişim yolunun sağlanmasını temenni ediyor, bu hususta Aile, Çalışma ve Sosyal
Hizmetler Bakanlığımızın ciddi bir çalışma yapmasını arzu ettiğimizi buradan
ifade ederek hepinize saygılar sunuyorum. (İYİ PARTİ sıralarından alkışlar)
BAŞKAN
– Teşekkür ederim.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, gündem dışı söz taleplerinin Başkanlık Divanına ulaşan geliş
sırasına ve talepte bulunan milletvekillerinin daha önce gündem dışı söz alıp
almadığı kriterine dayanılarak değerlendirildiğine ilişkin konuşması 
BAŞKAN
– Değerli milletvekilleri, bu gündem dışı söz talepleriyle ilgili de bir
bilgilendirme yapmak istiyorum.
Bu
gündem dışı söz talepleri geldiğinde, öncelikle bizlere ulaşan geliş sırasına
göre değerlendiriyoruz. İkinci değerlendirme kriterimiz de daha önce gündem
dışı söz alıp alınmadığı ki bu şekilde de daha fazla sayıda milletvekilimize
gündem dışı konuşma imkânı sağlamak üzere bunu yapıyoruz. Bu süreç içerisinde
bu gündem dışı söz taleplerinin karşılanıp karşılanmamasının sizin tarafınızdan
değerlendirilmesini bilgilerinize sunuyorum.
Sayın
milletvekilleri, şimdi sisteme giren 30 milletvekilimize yerlerinden birer
dakika söz vereceğim. Bu bölümde sisteme giriş yapan milletvekillerimizin söz
talebini karşılayacağım ama sonrasında, gün içerisinde İç Tüzük 60’a göre olan
söz taleplerini karşılamayacağımı buradan bildirmek istiyorum.
Sayın
Sümer, sizinle başlıyoruz, buyurun.
VI.- AÇIKLAMALAR
1.- Adana Milletvekili Orhan Sümer’in, Türk Hava
Kurumunun atıl hâle getirilip sonra kapatılmak mı istendiğini öğrenmek
istediğine ilişkin açıklaması
ORHAN
SÜMER (Adana) – Teşekkür ederim Sayın Başkan.
Cumhuriyetin
ilanından kısa bir süre sonra, doğrudan Büyük Önder Mustafa Kemal Atatürk’ün
emriyle kurulan, havacılık sanayimiz için büyük önem taşıyan Türk Hava Kurumu
bugün bu misyonunu yerine getirmekten çok uzak, hatta kötü yönetimlerin bir
sonucu olarak kapanma tehlikesiyle karşı karşıya. Cumhuriyetimizin simge
kurumlarından biri olan Türk Hava Kurumunda önce yolsuzluk iddiaları çıktı,
ardından doğrudan Cumhurbaşkanı Erdoğan tarafından hedef gösterildi ve sonra da
kayyum atandı. Atanan kayyum, bırakın eski işlevine kavuşturmayı, Kurumu daha
da işlevsiz hâle getirdi. Yangın söndürme ihalelerinde devre dışı bırakılan
Türk Hava Kurumu büyük bir maddi kriz içerisine girdi. Krizin faturası, Kurum
çalışanlarına çıkarılıyor; yaklaşık 150 kişi işten çıkarıldı, işten
çıkarılmalara devam edileceği bekleniyor. Buradan soruyoruz: Türk Hava Kurumu
atıl bir hâle getirilip sonra da kapatılmak mı isteniyor?
BAŞKAN
– Sayın Özdemir…
2.- İstanbul Milletvekili Sibel Özdemir’in,
mültecilerin diplomatik bir koz olarak görülmemesi gerektiğine, uluslararası
hukuk kurallarına uygun şekilde yerleştirme garantisi alınmadan sınır
kapılarının açılmasının insanları meçhule göndermek anlamına geleceğine ilişkin
açıklaması
SİBEL
ÖZDEMİR (İstanbul) – Teşekkür ederim Sayın Başkan. 
2011
yılında Suriye’de başlayan iç savaş sonrasında milyonlarca Suriyeli açık kapı
politikasıyla ülkemize sığındılar. Sorumluluğu olan Avrupa Birliğinin ve dünya
ülkelerinin, bu sorumluluklarını yerine getirmesi gerekirken tekrar minnet ve
rahmetle andığım şehitlerimizin olduğu bir ortamda “Artık mültecileri
tutabilecek durumda değiliz.” denilerek sınır kapılarını açmak, sorunu kalıcı
olarak çözmeyecek ve yeni dramlara, yeni risklere yol açacaktır. İşte, şu an
Suriye dışındaki farklı ülkelerden ülkemize akın eden düzensiz göçmen sayısında
artma riskiyle karşı karşıyayız. Bugüne kadarki uyarılarımıza rağmen, iktidar
tarafından süreç yine iyi yönetilemezse bu adımın maliyetleri çok daha ağır
olacaktır. Mülteciler, diplomatik bir koz olarak görülmemeli, uluslararası
hukuk kurallarına uygun bir şekilde yerleştirme garantisi alınmadan sınır kapılarını
açıp insanları meçhule göndermek, tüm taraflar için tarihî bir insan hakkı
ihlali olarak anılacaktır. 
Aynı
zamanda, Avrupa Birliği de sınırı kapatmak yerine sorunu kalıcı olarak çözmenin
çabası içinde olmalıdır…
(Mikrofon
otomatik cihaz tarafından kapatıldı) 
BAŞKAN
– Sayın Şeker…
3.- Kocaeli Milletvekili İlyas Şeker’in, ülkenin bekası
için İdlib’de şehit düşen Mehmetçiklere Allah’tan rahmet dilediğine, kırk
yıldır sağ-sol çatışmasıyla, ASALA, PKK, DEAŞ, DHKP-C, FETÖ terör örgütleriyle
mücadele edildiğine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Değerli
milletvekilleri, ülkemizin bekası için İdlib’de bulunan askerlerimize yapılan
saldırıda şehit düşen Mehmetçiklerimize Allah’tan rahmet, yaralı askerlerimize
acil şifalar diliyorum. 
Kırk
yıldır ülkemiz sağ-sol çatışmasıyla, ASALA, PKK, DEAŞ, DHKP-C, FETÖ gibi terör
örgütleriyle mücadele etti; on binlerce insanımız hayatını kaybetti, binlerce
şehidimiz oldu. Devletimizin kararlılığı ve güvenlik güçlerimizin başarısıyla,
toprak bütünlüğümüzü tehdit eden PKK terör örgütünün yurt içinde başı ezildi.
Bundan rahatsız olan güçler, Suriye’de PKK/YPG terör örgütüne destek vererek
güney sınırlarımızı tehdit ettiler. Devletimiz bu tehditlere boyun eğmeyerek
özellikle Suriye sınırlarımızda yaptığı sınır ötesi operasyonlarla,
güvenliğimizi ve toprak bütünlüğümüzü tehdit eden ve güney sınırlarımızda
kurulmak istenilen taşeron PKK/PYD terör devletinin planlarını bozmuştur diyor,
Genel Kurulu saygıyla selamlıyorum.
BAŞKAN
– Sayın Durmuşoğlu…
4.- Osmaniye Milletvekili Mücahit Durmuşoğlu’nun,
Suriye’nin İdlib bölgesinde şehadete kavuşan hemşehrileri Uzman Onbaşı Batuhan
Tank ile Uzman Onbaşı Halil İbrahim Akkaya’ya ve tüm askerlere Allah’tan rahmet
dilediğine, terör örgütlerine ve emperyalist güçlere karşı haklı mücadelenin
ilelebet süreceğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Suriye’nin
İdlib bölgesinde gerçekleşen alçak saldırı sonucu şehadete kavuşan Kadirlili
şehit bekçi Yaşar Tank’ın torunu, yetim Ahmet Turhan Tank’ın oğlu Uzman Çavuş
Batuhan Tank’a, Bahçeli Piyade Uzman Onbaşı Halil İbrahim Akkaya’ya ve tüm
kahraman askerlerimize Allah’tan rahmet, yakınlarına başsağlığı, yine bu hain
saldırıda yaralanan askerlerimize de acil şifalar diliyorum.
Sınırlarımızın
terör örgütleri ve gözünü ülkemiz topraklarına dikmiş zalim bir rejim
tarafından kuşatılmasına, milyonlarca sığınmacının yükünün kalıcı bir şekilde
ülkemizin üstüne yıkılmasına asla izin vermeyeceğiz. Atalarımız, İstanbul’un
fethinde, Malazgirt’te, Çanakkale’de, ülkemizin her karış toprağı için gözünü
kırpmadan nasıl canını feda ettiyse, bizler de bu kutsal emanete sahip çıkıp
aynı kararlılıkla topraklarımızı korumaya devam edeceğiz. 
Şehit
kanlarıyla sulanmış bu topraklarda terör örgütlerine ve emperyalist güçlere
karşı haklı mücadelemiz ilelebet sürecektir diyor, Genel Kurulu saygıyla
selamlıyorum.
BAŞKAN
– Sayın Kayışoğlu…
5.- Bursa Milletvekili Nurhayat Altaca Kayışoğlu’nun,
ülkede şubat ayında 22 kadının erkekler tarafından öldürüldüğüne, iktidarın bir
an önce İstanbul Sözleşmesi’ni uygulayıp, eylem planlarını hayata geçirmesi
gerektiğine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Şubat
ayında ülkemizde 22 kadın erkekler tarafından öldürüldü. Bursa’da ise bir hafta
içerisinde 2 kadın cinayeti işlendi. 35 yaşındaki Ulviye, kocası tarafından
göğsünden 9 kez bıçaklanarak öldürüldü ve 11 yaşındaki kızı annesini kanlar
içinde buldu. 
Yine,
dört gün önce göğsünden tabancayla vurulan Elif, ticari taksiden yola atıldı.
Buradan
iktidara sesleniyorum: Bir an önce İstanbul Sözleşmesi’ni uygulayın, eylem
planlarınızı hayata geçirin. Artık zaman kaybetmeye ve bir kadının daha
öldürülmesine tahammülümüz kalmamıştır ve bunları uygulamazsanız öldürülen her
bir kadının vebali üzerinize olacaktır.
BAŞKAN
– Sayın Yalım…
6.- Uşak Milletvekili Özkan Yalım’ın, tır şoförlerinin
İran Lütfabad Sınır Kapısı’nın corona virüsü sebebiyle kapatılmasıyla yaşadığı
mağduriyetin giderilebilmesi için Dışişleri Bakanlığını göreve davet ettiğine
ilişkin açıklaması
ÖZKAN
YALIM (Uşak) – Teşekkür ederim Sayın Başkan.
İran’ı
transit geçerek Türkmenistan’a gitmek isterken corona virüsü sebebiyle İran
Lütfabad Sınır Kapısı’nın kapatılmasından dolayı bin civarında şoförümüz ve de
tırlarımız mahsur kalmıştır.
Sayın
Dışişleri Bakanlığı yetkililerinin İran’la görüşüp, bu bin civarındaki
şoförümüzün bir an önce Türkmenistan’a geçişlerinin sağlanması gerekmektedir,
yoksa bulundukları ortamdan dolayı corona virüsünden değil ama açlık ve hijyen
olmadığından dolayı, başka hastalıklardan dolayı öleceklerdir. Bir an önce
Dışişleri Bakanlığını bu göreve davet ediyorum.
BAŞKAN
– Sayın Barut…
7.- Adana Milletvekili Ayhan Barut’un, Tarım Kredi
Kooperatifleriyle ilgili iddiaların doğru olup olmadığını öğrenmek istediğine
ilişkin açıklaması
AYHAN
BARUT (Adana) – 1581 sayılı Tarım Kredi Kooperatifleri ve Birlikleri Kanunu’na
göre yönetilen ve 1 milyon 100 bin çiftçi ortağı bulunan Tarım Kredi
Kooperatifleriyle ilgili sürekli skandal haberler geliyor. Personel alımında
yaşanan skandallar ve kadın adaylara cinsiyetçi ayrım yapılmasıyla gündeme
gelen, çiftçiye yüksek faizle ve pahalı gübre satmakla suçlanan kurumda sular
hiç durulmuyor. 
Özel
bir yasayla yönetilen ve bu kanuna dayanarak hazırlanan insan kaynakları yönetmeliğine
göre Tarım Kredi Kooperatiflerinde emekli olanlar istihdam edilemiyor. Ancak
Genel Müdür Fahrettin Poyraz’ın milletvekilliğinden emekli olmasına rağmen
insan kaynakları yönetmeliğine aykırı bir şekilde atandığı belirtiliyor. Bu
usulsüzlüğü kapatmak için 2019 yılında yapılan Birlik Genel Kurulunda
yönetmeliğin kişiye özel değiştirildiği, emeklilik şartının kaldırıldığı
söyleniyor. Genel Müdürün milletvekili emekli maaşı, Genel Müdür maaşı, teşvik
primi maaşı, huzur haklarıyla birlikte aylık gelirinin 100 bin lirayı aştığı
dile getiriliyor. Bu iddialar doğru mudur?
(Mikrofon
otomatik cihaz tarafından kapatıldı) 
BAŞKAN
– Sayın Yılmazkaya…
8.- Gaziantep Milletvekili Bayram Yılmazkaya’nın, bir
ayda İdlib’de 54 şehit verildiğine ve en çok şehit verilen ilin de Gaziantep
olduğuna, hemşehrileri Uzman Onbaşılar Veysel Günay ve Selim Nergiz, Sözleşmeli
Erler Mecit Demir ve Mustafa Ertürk, Uzman Onbaşılar İbrahim Halil Açıkgöz ve
Uğur Kurt, Uzman Çavuş Onur Şükrü Özler ve Halil İbrahim Akkaya’a Allah’tan rahmet
dilediğine ilişkin açıklaması 
BAYRAM
YILMAZKAYA (Gaziantep) – Teşekkürler Sayın Başkan.
Canımızdan
can gitti. Bir ayda İdlib’de 54 şehit verdik. Son bir ayda 25 farklı şehrimizde
şehit acısı yaşanırken en çok şehit veren il Gaziantep oldu. Gaziantep kurtuluş
mücadelesinde nüfusunun dörtte 1’ini şehit vermiş gazi bir kenttir. Ancak
yanlış politikalarınız yüzünden askerlerimiz Suriye topraklarında şehit oluyor,
olmaya da devam ediyor. Gaziantep’de 8 ailenin ocağına ateş düştü: Uzman Onbaşı
Veysel Günay ve Selim Nergiz, Sözleşmeli Erler Mecit Demir ve Mustafa Ertürk,
Uzman Onbaşı İbrahim Halil Açıkgöz, Uzman Çavuş Uğur Kurt, Uzman Onbaşı Onur
Şükrü Özler ve Halil İbrahim Akkaya. 
Buradan
kahraman şehitlerimize Allah’tan rahmet, yaralılarımıza acil şifalar diliyorum.
Bizlerin yüreği bu yaşanan acılara, can kayıplarına artık dayanmıyor. Bu
acıların devamına sebep olanların yüreği hiç sızlamıyor mu, sizler nasıl
dayanabiliyorsunuz, doğrusu çok merak ediyorum. 
Yüce
heyetinizi saygıyla selamlıyorum.
BAŞKAN
– Sayın Kılavuz…
9.- Mersin Milletvekili Olcay Kılavuz’un, İdlib
saldırısında şehit olan hemşehrileri Özgür Kavastan’ı, Uzman Onbaşılar İbrahim
Tüzel, Mehmet Muhammet Akay ile Osman Ak’ı ve tüm şehitleri rahmetle andığına
ilişkin açıklaması
OLCAY
KILAVUZ (Mersin) – Teşekkür ediyorum Sayın Başkanım. 
Şehit
vatandır, millettir, bayraktır. Şehit tarihtir, şahittir, şereftir. Dün
Sarıkamış’ta, Galiçya’da, Yemen’de kınalı koç yiğitler, kahraman Mehmetçikler
nasıl ki vatan, millet ve mukaddesat uğruna anadan, yârdan ve serden geçtilerse
günümüzde de tarihin coğrafyaya dar geldiği, masum ve mazlumların sessiz
çığlıklarının arşı titrettiği bu zor günlerde “Vefalı Türk geldi yine.”
sedalarıyla aynı ruh ve aynı inançla, aynı iman ve fıtratla İdlib’de zalimlerin
karşısında durmuşlar, Türk’ün şanlı bayrağına sarılıp vatan olmuşlardır. 
Şehitlerimizi
unutmayacağız. Mersin Erdemli’den İbrahim Tüzel’i, Toroslardan Mehmet Muhammet
Akay’ı, Mut’tan Özgür Kavastan’ı, Silifke’den Osman Ak’ı ve tüm şehitlerimizi
rahmet ve minnetle anıyor, ailelerinin acısını yürekten paylaşıyorum; ruhları
şad olsun. 
“Ey
şehit oğlu şehit, isteme benden makber / Sana aguşunu açmış duruyor Peygamber.”

Saygılarımla.

BAŞKAN
– Sayın Gökçel… 
10.- Mersin Milletvekili Cengiz Gökçel’in, İdlib
saldırısında şehit olan hemşehrileri Özgür Kavastan’ı, Uzman Onbaşılar İbrahim
Tüzel, Mehmet Muhammet Akay ile Osman Ak’ı ve tüm şehitleri rahmetle andığına
ilişkin açıklaması
CENGİZ
GÖKÇEL (Mersin) – Sayın Başkan, ülkemiz, şehitlerine ağlıyor. Seçim bölgem
Mersin’in de dört bir yanına şehit ateşi düştü. İdlib saldırısında, Toroslar
ilçemizden Mehmet Muhammet Akay, Silifke’den Osman Ak, Erdemli’den İbrahim
Tüzel; Gürbulak’ta, Mut ilçemizden Özgür Kavastan şehit oldular. Şehitlerimize
Allah’tan rahmet, acılı ailelerine de sabır diliyorum. Şehitlerimiz hepimizin
değeri ama şehitlik makamı, askerin, polisin, memurun kaderi değil. Devlet, tüm
vatandaşlarını güven içinde yaşatmak zorunda. 
Bizler,
vatanı için gözünü kırpmadan şehit olmuş ataların torunlarıyız. Bizler “Savaş,
zorunlu olmadıkça cinayettir.” diyen Atatürk’ün mirasçılarıyız. Savaş
politikaları derhâl son bulmalı, sorunlar diplomasiyle, ortak akılla
çözülmelidir. 
BAŞKAN
– Sayın Şimşek… 
11.- Mersin Milletvekili Baki Şimşek’in, coronavirüs
sebebiyle İran ve Irak’a açılan sınır kapılarının kapatılmasıyla mağdur olan
muz üreticilerinin mağduriyetinin giderilebilmesi için Ticaret Bakanına çağrıda
bulunduğuna ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, coronavirüs sebebiyle İran ve Irak’la olan kapılar kapatılmıştır ve
Türkiye’den giden tırlar uzun kuyruklar oluşturmaktadır. Özellikle, Mersin
Limanı’ndan ithal edilip İran’a ve Irak’a ihraç edilmek üzere gönderilen muzlar
şu anda tırlarda bekletilmektedir. Dosya değiştirme metoduyla, karşıdan gelen,
İran ve Irak’tan gelen tırların kafaları buradaki çekicileri yükleyip
götürebilmektedir ama bu da günlük 5-6 aracı geçmemektedir. Bu muzların bozulma
süreci artık yaklaşmıştır. Bunların, iç piyasaya sürüleceği şu anda
konuşulmaktadır. 
Bununla
ilgili çağrım Ticaret Bakanınadır: Hiç olmazsa, şu anda Türkiye’ye ithal
edilmiş ürünlerin yurt dışına çıkışı bir an önce sağlanmalı ve iç piyasadaki
çiftçiler mağdur edilmemelidir ya da bunlar iç piyasaya sürülecekse bunların
üzerine vergiler konularak iç piyasaya sürülmelidir. Yoksa vergisiz olarak iç
piyasaya sürülürse Türkiye’deki muz fiyatları şu anda yarıya düşecek ve üretici
mağdur olacaktır. 
Teşekkür
ediyor, saygılar sunuyorum.
BAŞKAN
– Sayın Aycan…
12.- Kahramanmaraş Milletvekili Sefer Aycan’ın, İdlib
şehitlerine ve tüm şehitlere Allah’tan rahmet dilediğine, Suriye’nin bugünkü
durumunun bizim tercihimiz olmadığına ve emperyalist ülkelerin Suriye’de ne
aradığının sorulması gerektiğine ilişkin açıklaması
SEFER
AYCAN (Kahramanmaraş) – Sayın Başkan, bugün ve daha önce İdlib’de şehit olan
askerlerimize ve tüm şehitlerimize Allah’tan rahmet diliyorum.
Biz
Milliyetçi Hareket Partisi olarak ordumuzu ve ordumuzun her operasyonunu
destekliyoruz. Allah, ordumuzun yâr ve yardımcısı olsun.
Bugünkü
Suriye’nin durumu bizim tercihimiz değildir. Esad’ın kendi insanını katletmesi
sonucu bu noktaya gelinmiştir. Suriye’nin bugünkü hâli, Esad’ın ve onu
destekleyen İran’ın, emperyalist Rusya’nın, Amerika Birleşik Devletleri’nin ve
İsrail’in eseridir. Sorulması gereken, emperyalist ülkelerin Suriye’de ne
aradığıdır. Suriye halkının bazı gruplarına da diyorum ki: Emperyalist
ülkelerin yalanlarına inanmayın, sizi kullanmalarına izin vermeyin, aynı
coğrafyada kader birliğimiz var, oyunu görün, oyuna gelmeyin.
Saygılarımla
teşekkür ederim.
BAŞKAN
– Sayın Bakırlıoğlu…
13.- Manisa Milletvekili Ahmet Vehbi Bakırlıoğlu’nun,
MİT mensubuyla ilgili haberinin Oda TV’de yer almasının ardından Haber Müdürü
Barış Terkoğlu ve Gazeteci Hülya Kılınç’ın gözaltına alınmasının ülkedeki basın
özgürlüğünün geldiği durumu gözler önüne serdiğine, Manisa ili Akhisar
ilçesinde işçileri taşıyan servisin kaza yapması sonucu hayatını kaybeden Leyla
Şen ile Meryem Kocu’ya Allah’tan rahmet dilediğine ilişkin açıklaması
AHMET
VEHBİ BAKIRLIOĞLU (Manisa) - Teşekkür ederim Sayın Başkan.
Oda
TV’de yer alan “Sessiz sedasız ve törensiz defnedilen Libya şehidi MİT
mensubunun cenaze görüntülerine Oda TV ulaştı.” haberinin ardından Haber Müdürü
Barış Terkoğlu ve haberi yapan Manisalı gazeteci Hülya Kılınç gözaltına
alınmıştır. Cumhurbaşkanının “Libya’da birkaç tane şehidimiz var.” demeciyle
doğrulanmış olan, daha önce çeşitli medya kuruluşlarında haberleştirilen bir
olayı haber yaptığı için Oda TV çalışanlarına yapılanlar, ülkedeki basın
özgürlüğünün geldiği içler acısı durumu göz önüne sermektedir. Bu yanlıştan bir
an önce dönülmesi, basının önündeki engellerin kaldırılması, gözaltıların son
bulması en büyük dileğimizdir.
Ayrıca,
bu sabah iş yerlerine gitmek için bindikleri servisin Akhisar’da kaza yapması
sonucu hayatını kaybeden emekçilerimiz Leyla Şen ve Meryem Kocu’ya Allah’tan
rahmet, yaralılara acil şifalar diliyorum.
Genel
Kurulu saygıyla selamlıyorum.
BAŞKAN
– Sayın Erbay…
14.- Muğla Milletvekili Burak Erbay’ın, İdlib
şehitlerine Allah’tan rahmet dilediğine, Kültür ve Turizm Bakanının yapacağı
bir açıklamanın hem içinde bulunulan coğrafyada yaşanan sıkıntılar hem de
corona virüsü nedeniyle endişelenen Muğla ili başta olmak üzere ülkedeki tüm
turizmcileri rahatlatacağına ilişkin açıklaması
BURAK
ERBAY (Muğla) – Teşekkür ediyorum Sayın Başkan.
İdlib’de
kaybettiğimiz şehitlere Allah’tan rahmet, yaralılara acil şifalar diliyorum. 
Türk
devleti güçlüdür, sorunların üstesinden geleceğine inancımız tamdır. Ancak hem
coğrafyamızda yaşanan bu sıkıntılar hem de corona virüsünden kaynaklanan
kaygılar, sezon hazırlığında olan turizm işletmecilerimizi
endişelendirmektedir. Thomas Cook şirketinin batmasından olumsuz etkilenen
Fethiye, Marmaris, Sarıgerme, Bodrum, Dalyan ve bölgemizdeki tüm turizmciler,
devletimiz tarafından alınan tedbirleri merak etmektedir. Sezon hazırlıklarının
yapıldığı, rezervasyonların yoğun olması gereken bu dönemde Turizm Bakanının
yapacağı bir açıklama, Muğla’mız ve ülkemizdeki turizmcileri rahatlatacaktır.
Bölgemizin lokomotif sektörü olan turizm sektöründe alınacak tedbirler, zor
şartlarda var olma mücadelesi veren turizmciye moral olacaktır. 
BAŞKAN
– Sayın Girgin...
15.- Muğla Milletvekili Süleyman Girgin’in, coronavirüs
salgını nedeniyle sınır kapılarında mahsur kalan tır şoförlerinin mağduriyetinin
bir an önce giderilmesi gerektiğine ilişkin açıklaması
SÜLEYMAN
GİRGİN (Muğla) – Teşekkürler Sayın Başkan.
Taşımacılık
yapan tır şoförlerimiz, coronavirüs salgını nedeniyle günlerdir sınır
kapılarında mahsur durumdalar. Sadece Gürbulak Sınır Kapısı’ndaki bekleyiş bir
haftayı aşmış durumda. Yine, uzun zamandır bin civarında şoförümüz, İran
çıkışı, Türkmenistan girişi olan LütfabadKapısı’nda beklemektedir. Türkiye Konsolosluğu,
Lütfabad Sınır Kapısı’ndan 5 kilometre uzakta olmasına rağmen hiçbir yetkili,
şoför arkadaşların sorunlarıyla ilgilenmemektedir. Tır şoförlerimiz, bu
nedenlerle gıda, barınma ve tuvalet gibi en temel insani ihtiyaçlarını dahi
karşılayacak olanaklardan yoksun kalmış, yiyecekleri için karaborsacılara
mahkûm edilmişlerdir. Dışişleri Bakanlığı, şoförlerimizin Türkmenistan’a
geçişleri için acilen sürece dâhil olmalıdır, Sağlık Bakanlığı da ihtiyaç
hâlinde karantina bölgelerini oluşturup gerekli tedbirleri acilen almalıdır.
Şoförlerimiz perişandır, mağduriyet bir an önce giderilmelidir. 
Genel
Kurulu saygıyla selamlıyorum. 
BAŞKAN
– Sayın Altıntaş...
16.- Ankara Milletvekili Ayhan Altıntaş’ın, tüm dünyayı
saran corona virüsüne karşı Sağlık Bakanlığının korunmak için gösterdiği çabayı
olumlu bulduğuna, solunum yollarını olumsuz etkileyen sigaranın kapalı
alanlarda içilmemesi gerektiğine ilişkin açıklaması
AYHAN
ALTINTAŞ (Ankara) – Teşekkür ederim Sayın Başkan.
Tüm
dünyayı saran coronavirüs, ülkemizi de tehdit etmektedir. Solunum sistemine
zarar veren bu virüs, ülkemize henüz girmedi ama girerse yakın dokunuş
kültürümüz nedeniyle hızla yayılma potansiyeli var. O nedenle, Bakanlığımızın
bu virüsün ülkemize girmemesi için gösterdiği üstün çabaları olumlu buluyorum,
Sayın Bakanımızı ve tüm Bakanlık çalışanlarını tebrik ediyorum. 
Değerli
milletvekilleri, sigaranın solunum yollarına olumsuz etkisini anlatmama gerek
yok. Özellikle kapalı alanda sigara içenlerin, kendi sağlıklarına verdikleri
zarar yanında diğer çalışanları da pasif içici konumuna sokmaları, onların
sağlıklarına da ciddi bir tehdittir. Meclisimizde de kapalı alanlarda sigara
içilmemesine dikkat edilmesini diler, saygılarımı sunarım. 
BAŞKAN
– Sayın Gürer...
17.- Niğde Milletvekili Ömer Fethi Gürer’in, emekli
promosyonlarıyla ilgili yapılan açıklamanın emeklilerin beklentilerini
karşılamadığına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Sosyal
Güvenlik Kurumu ile Bankalar Birliği, bugün emeklilerle ilgili promosyon
rakamını açıklamıştır. Bu rakam, emeklilerin beklentisini karşılamamaktadır. En
az bir maaş tutarında promosyon verilmesi, emeklilerin beklentisiydi ancak
verilen ücret ne yazık ki günlük bir simit ya da çayı birlikte tüketmeye dahi
yeterli olmamıştır. Bankalar Birliği, kamu bankalarının baskılamasıyla
emeklilerin haklarını ne yazık ki vermemektedir, özel bankalar daha fazla
promosyon vermeye taraftır. Promosyon bir lütuf değildir, haktır, sadaka olarak
verilmiyor; emekli, hakkını istiyor. En az risk grubu olan emekliler için
bankaların, promosyonlarını en az 1 maaş tutarında vermeleri doğru olandır.
Emekli mağdurdur, geçim sıkıntısı çekmektedir. Bu anlamda, emeklilerin
promosyonları artırılmalıdır. 
Teşekkür
ediyorum. 
BAŞKAN
– Sayın Kılıç…
18.- Kahramanmaraş Milletvekili İmran Kılıç’ın, sürgün
edilen Yahudilere sadece Osmanlı Devleti’nin kapılarını açtığına çünkü inancın
ve insanlığın o gün de bugün de böyle davranılmasını gerektirdiğine ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
“Endülüs”
Müslüman fatihlerin İspanya’ya verdikleri isimdir. Avrupalı kralların
çocukları, Endülüs medreselerinde eğitim görürdü. Endülüs, Avrupa’nın en güçlü,
seçkin, zengin devletiydi. Sonra, İspanya’da sekiz asırdır devam eden İslam
hâkimiyeti son buldu. Müslümanlar ve Hristiyan olmayan herkes vaftiz edildi,
işkence gördü, öldürüldü, kalanları sürüldü; sürgünden orada yaşayan Yahudiler
de paylarını aldılar. Yahudiler kendilerine yeni bir yurt bulabilmek için
Avrupa ülkelerinin kapısını çaldılar, sadece Osmanlı Devleti bunlara kapılarını
açtı, gelip bize sığındılar. Sultan II. Bayezit, Yahudilerin iyi karşılanmaları
ve onlara zarar verilmemesi hususunda bütün illere emirnameler göndermiştir
çünkü inancımız ve insanlığımız o gün bugün böyle davranmamızı gerektiriyordu,
Avrupa’ysa o gün de bugün de aynı Avrupa’dır. 
BAŞKAN
– Sayın Özcan…
19.- Muğla Milletvekili Suat Özcan’ın, Dalamanlı
vatandaşların Muğla ili SEKA Dalaman Kâğıt Fabrikasının atıl durumda olan
tesislerinin kendilerine bedeli mukabil satılmasını talep ettiğine ilişkin
açıklaması
SUAT
ÖZCAN (Muğla) – Teşekkür ederim Sayın Başkan.
Türkiye
Selüloz ve Kâğıt Fabrikaları Genel Müdürlüğüne bağlıyken 2001 yılında
özelleştirilmesi sonucu MOPAK AŞ firmasına devredilen Muğla SEKA Dalaman Kâğıt
Fabrikasıyla ilgili olarak ihaleyi alan firma, tesislerin bir kısmını kapatmış,
çok az bölümünü işletmeye almıştır. Fabrikaya ait sosyal tesisler -200 koltuklu
kapalı sinema, 26 odalı otel, aynı anda 500 kişiye hizmet verebilecek lokanta
ve lokal ile 65 metrekareden 160 metrekareye kadar 250 adedi geçen değişik,
tek, 2, 3 katlı betonarme lojmanları- hiç kullanılmamış, bakımı da yapılmamış,
tamamen çürümeye terk edilmiştir. Şu an binaların camları kırılmış, çerçeveleri
düşmeye başlamıştır. Bu durum, millî servetimizin göz göre göre yok olması
demektir. Bu tesislerin firmadan bedeli mukabil alınarak halka yine bedeli
mukabil satılması, Dalamanlı vatandaşlarımızın talebidir diyor, Genel Kurulu
saygıyla selamlıyorum. 
BAŞKAN
– Sayın Tutdere… Yok.
Sayın
Köksal…
20.- Afyonkarahisar Milletvekili Burcu Köksal’ın,
Selevir Sulama Birliğinin su fiyatlarına yaptığı zamların başta Şuhut ilçesine
bağlı Balçıkhisar, Güneytepe, Kayabelen ve Mahmut köylerindeki çiftçileri zor
durumda bıraktığına, Güven Kooperatifine şehir içi taşıma belgesinin verilerek
öğrenci ve vatandaşların mağduriyetinin önlenmesi gerektiğine ilişkin
açıklaması
BURCU
KÖKSAL (Afyonkarahisar) – Selevir Sulama Birliğinin suya yapmış olduğu aşırı
zam nedeniyle, bir su motoru, saatte yaklaşık 6 bin lira yakmaktadır. Tarımda
üretim maliyetinin sürekli arttığı bugünlerde, bir de yapılan bu afaki zam,
çiftçilerin belini bükmektedir. Özellikle Şuhut ilçemize bağlı Balçıkhisar,
Güneytepe, Kayabelen ve Mahmut köylerindeki çiftçiler, mağdur olmuştur. Bir an
önce bu yanlıştan dönülmesini ve yapılan zammın geri çekilmesini bekliyoruz. 
Güven
Kooperatifi, 1954 yılında kurulmuş olup Akşehir-Afyonkarahisar arası otobüs
işletmeciliği yapmaktadır. Bu otobüsler, özellikle Çay ve Sultandağı ilçeleri
ile buralara bağlı köy ve kasabalardaki vatandaşların ulaşımını sağlamaktadır.
Ancak Güven otobüsleri, şu anda Akşehir ilçesinde şehir içine sokulmamakta,
sadece Akşehir garajına girmesine izin verilmektedir. Bundan da en çok, Çay,
Sultandağı ve civarındaki köy ve kasabalardan Akşehir’e giden öğrenciler ve
vatandaşlar, mağdur olmaktadır. Bu mağduriyetin giderilmesi için Güven
Kooperatifine “D4” adı verilen şehir içi taşıma belgesinin verilmesini talep
ediyoruz. 
BAŞKAN
– Sayın Karasu…
21.- Sivas Milletvekili Ulaş Karasu’nun, Türkiye
Demiryolu Makinaları Sanayii Anonim Şirketinin Resmî Gazete’de Cumhurbaşkanı
imzasıyla yayımlanan bir karar neticesinde başka bir şirkete bağlanarak
pasifize edilmek istendiğine ilişkin açıklaması
ULAŞ
KARASU (Sivas) – Teşekkür ediyorum Sayın Başkan. 
Kurulduğu
1939 yılında “Sivas Cer Atölyesi” adıyla faaliyete geçen Türkiye Demiryolu
Makinaları Sanayii Anonim Şirketi TÜDEMSAŞ, Resmî Gazete’de Cumhurbaşkanı
imzasıyla yayımlanan bir karar neticesinde başka bir şirkete bağlandı. Seksen
bir yıldır Sivas’ta binlerce vatandaşımıza ekmek kapısı olan, ilk yerli
otomotiv Devrim’e ait motor bloklarının dökümünü yapan, ilk yerli buharlı
lokomotifi üreten TÜDEMSAŞ, Sivas’ın can damarıdır. İktidar, siciline işlemiş
bir özelleştirme tutkusuyla birçok devlet kurumunu olduğu gibi TÜDEMSAŞ’ı da
pasifize etmek istemektedir. 
Buradan
Sivas’a bir darbe daha vurmaya kalkışanlara sesleniyorum: TÜDEMSAŞ, tüm
Sivaslıların kırmızı çizgisidir. Kirli oyunlarınıza alet etmenize, bu fabrikayı
da yandaşlara veya yabancılara peşkeş çekmenize asla izin vermeyeceğiz. 
BAŞKAN
– Sayın Ersoy…
22.- Adana Milletvekili Ayşe Sibel Ersoy’un, Bahar
Kalkanı Harekâtı’nda şehit olan askerlere Allah’tan rahmet dilediğine ilişkin
açıklaması
AYŞE
SİBEL ERSOY (Adana) – Teşekkürler Sayın Başkan.
Maalesef,
bugün İdlib’den 2 askerimizin şehit haberini üzüntüyle almış bulunuyoruz. Bahar
Kalkanı Harekâtı’nda katil Esad rejiminin unsurları tarafından yapılan saldırı
sonucu şehit olan kahraman askerlerimize Allah’tan rahmet, acılı ailelerine
başsağlığı, yaralanan askerlerimize ise acil şifalar diliyorum. Tüm
milletimizin başı sağ olsun. Türk milletinin muzaffer tarihinin, millî
bekasının, meşru savunma hakkının onurlu mücadelesini vermek için İdlib’de
bulunan Mehmetçik’imize saygılarımı ve dualarımı gönderiyorum. Erkeğinden
kadınına, gencinden yaşlısına aziz milletimiz, ordumuzun her daim yanındadır. Mehmetçik’imize
bu kutlu mücadelesinde muvaffakiyetler diliyorum. 
Teşekkür
ederim. 
BAŞKAN
– Sayın Adıgüzel…
23.- Ordu Milletvekili Mustafa Adıgüzel’in, İtalyan
firması Ferrero’nun yerli iş birlikçilerinin ne kadar fındık aldığının neden
açıklanmadığını öğrenmek istediğine, açık ve şeffaf olunması gerektiğine
ilişkin açıklaması
MUSTAFA
ADIGÜZEL (Ordu) – Tarım Bakanına ve TMO Genel Müdürüne soruyorum: Geçen yıl bu
tarihlerde fındık fiyatıyla ilgili, en az 20 TL olmalı demiştim, Hükûmet 16,5
TL vermişti. Bugünlerde fındık, bizim dediğimiz gibi 20 TL’ye satılıyor; işte,
bu aradaki fark, çiftçinin cebinden çalınandır. Yine, geçen yıl TMO,
depolarındaki fındığın tamamına yakınını sezon öncesi İtalyan firması
Ferrero’ya vermiş, yerli sanayicimizi mağdur etmişti. Bir yıldır uyardık,
hakkaniyetli olun, yerli firmaları, yerli sanayiyi de gözetin diye, bugünlere
geldik. TMO bu yıl da depolardaki fındığı piyasaya sürdü ama bu defa, kime ne
kadar fındık verdi, onu da açıklamıyor. Ferrero’nun piyasaya ayar vermekte kullandığı
yerli iş birlikçilerinin ne kadar fındık aldığı belli değil; soruluyor,
söylenmiyor. Neden açıklamıyorsunuz? Neden korkuyorsunuz? Böyle gizli kapaklı
iş olur mu? Ferrero’nun fındık piyasasındaki oyunlarına ayakçılık mı
yapıyorsunuz? Açık ve şeffaf olun, sezon öncesi bu ve benzer ayak oyunlarından
vazgeçin; bunları takip ediyoruz. 
Teşekkürler.

BAŞKAN
– Sayın Filiz…
24.- Gaziantep Milletvekili İmam Hüseyin Filiz’in,
ülkedeki mevcut ekonomik durumun yerel basını olumsuz etkilemeye devam
ettiğine, Resmî ilan ücretlerine 2020 yılı için yapılan düzenlemenin
artırılmasını Cumhurbaşkanlığı İletişim Başkanlığından talep ettiğine ilişkin
açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Ülkemizde
mevcut ekonomik durum, yerel gazetelerimizi olumsuz etkilemeye devam
etmektedir. Ulusal gazetelerin bile ekonomik sıkıntılardan dolayı yayın
hayatlarına son verdiği bu süreçte, seçim bölgem Gaziantep’te bulunan birçok
yerel gazete, iki yıl öncesine kadar renkli baskı yapmaktayken artan kâğıt ve
baskı maliyetlerinden ötürü siyah beyaz baskıya dönmüşlerdir. Birçoğu, hacizler
sebebiyle resmî ilan haklarını alamamakta ve basın çalışanları işsiz
kalmaktadır. Resmî ilan ücretlerine 2020 yılı için yapılan düzenlemeye göre,
yerel gazeteler için resmî ilanın bir santimetrekaresinin tek sütundaki yayım
ücreti KDV hariç 15 TL’den 17 TL’ye yükseltilmiştir. Ayakta kalma mücadelesi
veren yerel basın mensupları bu artışı yeterli bulmamakta ve artırılmasını
talep etmektedirler. Konuyu aracılığınızla Cumhurbaşkanlığı İletişim
Başkanlığına iletiyor, Genel Kurulu saygılarımla selamlıyorum. 
BAŞKAN
– Sayın Bülbül…
25.- Aydın Milletvekili Süleyman Bülbül’ün, kamu
yararına uygun olmadığı için satılması kararlaştırılan yerlerin neye göre
belirlendiğini ve boşalan hazine kasasının bu tür satışlarla mı doldurulmak
istendiğini Çevre ve Şehircilik Bakanından
öğrenmek istediğine ilişkin açıklaması
SÜLEYMAN
BÜLBÜL (Aydın) – Teşekkür ederim Sayın Başkan. 
Resmî
Gazete’de bugün yayımlanan kararnameye göre 11 ilde, yayla alanı olmaktan
çıkarılan toplam 14 milyon 92 bin 800 metrekarelik yer var. Acaba, yayla
alanları ranta mı kurban edilecek?
Çevre
ve Şehircilik Bakanlığı tarafından 50 bin kamu lojmanının satılması için ihale
açılmasının ardından şimdi de aralarında Aydın’ın da bulunduğu 32 ilde 1.290
hazine arazisi, kamu hizmeti için gerekli olmadığı gerekçesiyle ihaleyle satışa
çıkarıldı. Üstelik, söz konusu arazilerden beş yıl süreyle emlak vergisi ve
katma değer vergisi de alınmayacak. Nazilli’de 7 gayrimenkul de bu ihaleye girecek
yerlerden. Aşağıyakacık’ta, Sevindikli’de, Hasköy’de, Kırcaklı’da, Dualar’da,
Haydarlı’da ihaleye girecek taşınmazlar var.
Sayın
Bakana sormak istiyorum: Kamu yararına uygun olmadığı için satılması
kararlaştırılan yerlerin belirlenmesi neye göre yapılmaktadır? Kamu yararına
uygun olmadığı kararlaştırılan bu tip yerler satışa mı çıkarılacaktır? Saray
ile yapılan israf harcamalarıyla boşalan hazine kasası bu tür satışlarla mı
doldurulmak istenmektedir?
Teşekkür
ederim.
BAŞKAN
– Sayın Güzelmansur…
26.- Hatay Milletvekili Mehmet Güzelmansur’un, corona
virüsü sebebiyle İran Lütfabad Sınır Kapısı’nın kapatılması nedeniyle tır
şoförlerinin yaşadığı mağduriyetin giderilmesi konusunda Ticaret Bakanlığı,
Sağlık Bakanlığı ve Dışişleri Bakanlığının gereken adımları atması gerektiğine
ilişkin açıklaması
MEHMET
GÜZELMANSUR (Hatay) – Sayın Başkan, Türkmenistan’ın girişlerine izin vermediği,
Türkiye'nin geri dönmelerini sağlayamadığı çoğu Hataylı bin şoförümüz, Lütfabad
Sınır Kapısı'nda on beş gündür coronavirüs esareti yaşıyor. Şoförlerimizin
bulunduğu parkın etrafı tel örgülerle çevrilmiş ve çarşıya inmelerine dahi izin
verilmiyor. Yiyecekleri, içecekleri azalmış, hijyen yok, maske yok, coronavirüs
salgını yanı başlarına kadar gelmiş ama korunma tedbirleri yok, hâlleri içler
acısı. 
Geçen
hafta da yetkilileri göreve davet etmiştim, bir kez daha yineliyorum: Ticaret
Bakanlığı, Sağlık Bakanlığı, Dışişleri Bakanlığı derhâl gerekeni yapmalıdır.
Eğer, şoförlerimizin Türkmenistan’a giriş yapmaları sağlanamıyorsa sağlıklı bir
şekilde yuvalarına geri dönmeleri, ailelerine kavuşmaları konusunda gereken
adımlar derhâl atılmalıdır.
Teşekkürler.
BAŞKAN
– Sayın Sarıaslan…
Sayın
Toprak…
27.- Adıyaman Milletvekili Muhammed Fatih Toprak’ın,
Suriye’de başlatılan Bahar Kalkanı Harekâtı’nın başarıyla yürütüldüğüne,
Yunanistan ve AB ülkeleri tarafından göçmenlere yapılan insanlık dışı muameleyi
kınadığına ve şehitlere Allah’tan rahmet dilediğine ilişkin açıklaması
MUHAMMED
FATİH TOPRAK (Adıyaman) – Sayın Başkan, kıymetli milletvekilleri; kahraman
ordumuz, Suriye’de Bahar Kalkanı Harekâtı’nı başlatmıştır. Harekât, ordumuz
tarafından başarıyla yürütülmektedir. Türk halkı, tek yürek harekâtın
arkasındadır, ülkemizde ve yurt dışında Bahar Kalkanı Harekâtı’na şanlı
bayrağımızla destek yürüyüşleri gerçekleştirmektedir. Başkomutanımız,
Cumhurbaşkanımız Recep Tayyip Erdoğan’ın liderliğinde Türkiye, hayati bir
mücadele içerisindedir. Orta Doğu’da kan ve gözyaşının durması için gerçekleşen
bu harekâtta görev alan kahraman askerlerimize muvaffakiyetler diliyorum. Zulme
karşı verilen mücadelemiz sonuna kadar devam edecektir.
Kendi
rızasıyla ülkemizden ayrılmak isteyen göçmenlere Yunanistan ve AB ülkeleri
tarafından yapılan insanlık dışı muameleyi şiddetle kınıyorum. Aziz
şehitlerimize Allah’tan rahmet, gazilerimize acil şifalar diliyorum. 
“Okçular
tepesi” terk edilmeyecektir, “şehitler tepesi” boş değildir, boş kalmayacaktır.
“Bayrakları bayrak yapan, üstündeki kandır / Toprak, eğer uğrunda ölen varsa
vatandır.” 
Genel
Kurulu ve aziz milletimizi saygıyla selamlıyorum.
BAŞKAN
– Sayın İlhan…
28.- Kırşehir Milletvekili Metin İlhan’ın, İdlib’de
şehit olan 2 askere Allah’tan rahmet dilediğine, corana virüsü konusunda ne
kadar hazır olunduğunu öğrenmek istediğine, Sağlık Bakanlığının ve Millî Eğitim
Bakanlığının acil eylem planlarını koordineli şekilde revize etmeleri
gerektiğine ilişkin açıklaması
METİN
İLHAN (Kırşehir) – Teşekkür ederim Sayın Başkanım.
Bugün
İdlib’den 2 askerimizin şehadet haberini aldık. Şehitlerimize Allah’tan rahmet,
kederli ailelerine sabır ve başsağlığı diliyorum, milletimizin başı sağ olsun.
Değerli
milletvekilleri, sınırımıza dayanmış bir büyük tehlike daha var: Coronavirüs.
İran ve Irak’ta hızla yayılmaya başladı. Sağlık Bakanlığımızın da belirttiği
gibi ülkemizde görülmesi an meselesi. Peki, biz buna ne kadar hazırız? İki ay
önce Dünya Sağlık Örgütü, salgının boyutunu detaylarıyla açıklamıştı ancak
bizde bu konuyla ilgili adımlar son birkaç haftadır atılmaya başlandı. Örneğin
bugünkü Resmî Gazete’de coronavirüs salgını sebebiyle Türkiye’de ihtiyaç
duyulabileceği gerekçesiyle radyoaktif toz filtreli koruyucu maske, tulum,
gözlük, önlük, cerrahi maske ve tıbbi eldiven ihracatı ön izne bağlandı. Önemli
bir karar, ancak biraz geç alındı. Ayrıca özellikle Sağlık ve Millî Eğitim
Bakanlıklarının acil eylem planlarını kapsamlı ve koordineli şekilde revize
etmeleri gerekiyor.
Teşekkür
ediyorum.
BAŞKAN
– Sayın Tokdemir…
29.- Hatay Milletvekili İsmet Tokdemir’in, İdlib
şehitlerine Allah’tan rahmet dilediğine, AKP’nin Suriye’deki yanlış
politikalarından en çok etkilenen Hatay ili ve ilçelerinin her zaman devletin,
milletin, bayrağın ve ordunun yanında yer aldığına ilişkin açıklaması
İSMET
TOKDEMİR (Hatay) – Teşekkür ederim Sayın Başkan.
Öncelikle,
İdlib’de şehit düşen tüm vatan evlatlarımıza Allah’tan rahmet, gazilerimize
acil şifalar diliyorum. 
AKP’nin
Suriye’deki yanlış politikalarından en çok etkilenen serhat ilimiz Hatay ve
ilçeleri, özellikle bombalar ve füzelerle psikolojisi bozulan ve geçici
sığınmacılarla demografik yapısı her gün değişen, şehitlerimizin ve
gazilerimizin ilk durağı Reyhanlı ilçemiz, her zaman devletinin, milletinin,
bayrağının ve ordusunun yanında yer almıştır. 
Ata’mız
Gazi Mustafa Kemal’in, şahsi meselesi olarak gördüğü ve “namusum” dediği
şehrimiz için “çalınmış vilayet” yakıştırması yapmak, kimsenin haddi değildir.
Millet olmayı devlet olmaya tercih eden biz Hataylılar, öz yurdumuzda, Türkiye
Cumhuriyeti’nde yaşamaktan onur ve gurur duyuyoruz. 
BAŞKAN
– Sayın Kasap…
30.- Kütahya Milletvekili Ali Fazıl Kasap’ın, İdlib
şehitlerine Allah’tan rahmet dilediğine, Kütahya-Tavşanlı-Emet güzergâhındaki
yol sorununun giderilemediğine ilişkin açıklaması
ALİ
FAZIL KASAP (Kütahya) – Teşekkürler Sayın Başkan.
İdlib’deki
şehitlerimiz için başsağlığı diliyorum, Allah rahmet eylesin; yaralılarımıza da
acil şifalar temenni ediyorum, ulusumuzun başı sağ olsun. 
Bugün,
Kütahya-Tavşanlı-Emet yolu trafiğe kapatıldı. On küsur yıldır tekrar tekrar
yapılmasına, tamirat görmesine rağmen yol sık sık devriliyor, sık sık göçüyor
ve heyelanlar meydana geliyor. Burası, Kütahya’nın önemli turizm ve termal
bölgelerinden Emet’e bağlanan, binlerce ton borun taşındığı tek yol ama
maalesef bu yol bir türlü yapılamıyor.
Teşekkür
ediyorum.
BAŞKAN
– Sayın Gülüm...
31.- İstanbul Milletvekili Züleyha Gülüm’ün, Grup Yorum
üyelerinden İbrahim Gökçek ve Helin Bölek’in 260 gündür ölüm orucunda
olduklarına ve ölüm orucuyla hak aramak zorunda kalınmaması gerektiğine ilişkin
açıklaması
ZÜLEYHA
GÜLÜM (İstanbul)– Grup Yorum üyelerinden bahsetmek istiyorum. İbrahim Gökçek ve
Helin Bölek, ölüm orucunun 260’ıncı günündeler. Bu ülkede, hukuk sağlansın,
adalet sağlansın, keyfî tutuklama ve gözaltılar, yasaklamalar son bulsun demek
için insanlar maalesef, açlık grevine, ölüm orucuna girmek zorunda kalıyorlar.
Grup Yorum üzerinde sürekli bir baskı uygulanıyor; kültür merkezleri basılıyor,
konserleri yasaklanıyor, grup üyeleri sürekli keyfî bir şekilde tutuklanıyor.
Açlık grevi ve ölüm orucu sebebi taleplerinin bir an önce kabul edilmesini,
insanların yeniden hayata bağlanacağı koşulların yaratılmasını, bu konuda
duyarlılığın geliştirilmesini buradan bir kez daha hatırlatmak istiyorum. Kimse
ölüm orucuyla hak aramak zorunda kalmasın bu ülkede.
BAŞKAN
– Sayın Çakırözer...
32.- Eskişehir Milletvekili Utku Çakırözer’in,
gazetecilerin soruşturmalarla, gece yarısı baskınlarıyla, gözaltılarla
susturulmak istenmesinin demokrasiyle, hukuk devletiyle bağdaşmayacağına ve
Barış Terkoğlu ile Hülya Kılınç’ın serbest bırakılması gerektiğine ilişkin
açıklaması
UTKU
ÇAKIRÖZER (Eskişehir) – Teşekkür ederim Sayın Başkan.
Basın
özgürlüğü ve halkın haber alma hakkı, gazeteci gözaltılarıyla kısıtlanmakta,
baskı altına alınmakta. Hafta sonu, Sputnik Türkiye sitesinin Ankara ve
İstanbul’daki muhabir ve yöneticilerinin önce evlerine baskın yapıldı, sonra
gözaltına alındılar. Bugün de Oda TV Haber Müdürü ve Cumhuriyet gazetesi yazarı
Barış Terkoğlu ile Manisalı gazeteci Hülya Kılınç, gece yarısı baskınlarıyla
gözaltına alındılar. Çalıştıkları kurumlar belli, çağırırsınız gelirler ama
ille de gece yarısı baskınıyla alınıyorlar. Terkoğlu ve Kılınç, sadece
gazetecilik faaliyeti yapmıştır. Bu gözaltıların kabul edilebilir bir tarafı
yoktur. Gazetecilerin soruşturmalarla, gece yarısı baskınlarıyla, gözaltılarla
susturulmak istenmesi, demokrasiyle, hukuk devletiyle bağdaşmaz. Barış Terkoğlu
ile Hülya Kılınç’ın derhâl serbest bırakılması gerekir.
Gazetecilik
suç değildir. Gazeteciler devletin memurları değildir. 
BAŞKAN
– Sayın Budak...
33.- Antalya Milletvekili Çetin Osman Budak’ın, Antalya
ilinde maden ocaklarının tarımsal üretimi etkileyerek, içme sularını kirleterek
doğal hayata onarılamaz zararlar verdiğine ilişkin açıklaması
ÇETİN
OSMAN BUDAK (Antalya) – Sayın Başkan, tarım ve turizm sektörlerinin başkenti,
doğrudan çok büyük miktarda döviz kazandıran Antalya’da 34 maden sahası için 18
Martta bir ihale yapılacağı duyuruldu. Söz konusu maden sahalarının 23’üne ise
ilk kez ruhsat verilecek. Buna göre, Korkuteli’de 14, Göndoğmuş’ta 3, Finike’de
2, Kaş’ta 2, Serik ve Gazipaşa’da 1’er saha ilk kez faaliyete açılacak. Bu
alanların toplam büyüklüğü ise yaklaşık 20 bin dönüm olacaktır. Uçaktan
bakılınca Antalya, mevcut maden taş ocaklarıyla bombalanmış gibi görünen bir
kent hâline dönmüş durumda. Bundan turizm büyük zarar görüyor, tarım büyük
zarar görüyor. HES’ler nedeniyle su kaynaklarına ulaşmakta zorluk çeken
çiftçimiz, bir de ocaklardaki patlamalar nedeniyle suyunun yönünün
değişmesinden mağdur oluyor. Ocak faaliyetleri, tarımsal üretimi etkiliyor,
içme sularını kirletiyor, doğal hayata onarılamaz zarar veriyor. Şunu
unutmayın: Antalya’nın üstü…
(Mikrofon
otomatik cihaz tarafından kapatıldı)
BAŞKAN
– Sayın Aygun…
34.- Tekirdağ Milletvekili İlhami Özcan Aygun’un,
engelli vatandaşların sosyal hayata entegre edilmesinin, istihdamının ve
kimseye muhtaç olmadan yaşamaları için gereken koşulların sağlanmasının zorunlu
olduğuna ilişkin açıklaması
İLHAMİ
ÖZCAN AYGUN (Tekirdağ) – Teşekkür ederim Başkanım. 
Engelli
vatandaşlarımız arasında işsizlik yüzde 80’lere kadar çıkmıştır. Özel sektörde
124 bin engelli vatandaşımız çalışıyor ama bu sayı yetmez. Şu anda 10 bin
engelli yurttaşımız kamuya atama bekliyor. Oysa yakın zamanda kamuya 1.304
engelli ataması gerçekleşmişti. Bu anlamda hem özel sektörde hem de kamuda daha
çok engelli ataması yapılması için yasal kotayı artırmak gerekiyor. Bu anlamda,
4857 sayılı İş Kanunu’nun 30’uncu maddesine göre, 50 veya daha fazla işçi
istihdam eden özel sektör için yüzde 3, kamu iş yerlerinde yüzde 4 engelli
kotası uygulanmaktadır. Biz, bu kotaların yüzde 100 artışla özel sektör için
yüzde 3’ten yüzde 6’ya, kamuda ise yüzde 4’ten yüzde 8’e çıkarılmasını talep
ediyoruz. Engelli vatandaşlarımızı sosyal hayata entegre etmek, istihdam etmek
ve kimseye muhtaç olmadan yaşamaları için gereken koşulları sağlamak
zorundayız. 
Teşekkür
ederim. 
BAŞKAN
– Sayın Gaytancıoğlu…
35.- Edirne Milletvekili Okan Gaytancıoğlu’nun, tarihî
çarşılarda yapılan kira artışları nedeniyle zor durumda kalan Edirne esnafının
mağduriyetinin giderilebilmesi için Hazine ve Maliye Bakanlığının yeni bir
düzenleme yapmasının şart olduğuna ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Geçtiğimiz
aylarda tarihî çarşılarda yapılan zamlarla Edirne’deki esnafımızın zor duruma
sokulduğunu burada dile getirmiştim. Yüzde 100’ü bulan ve Türkiye’nin hiçbir
yerinde yapılmayan bu zamlar, esnafımızı başka bir açıdan da etkilemiştir.
Yapılan kira artışlarıyla birlikte yıllık kira miktarları arttığı için, götürü
vergilendirmeye tabi esnaflarımız, gerçek usule tabi olmak zorunda kalmıştır.
Bu da esnafımıza muhasebeci ücreti, peşin vergi gibi yeni yükler getiriyor. AKP
böylece bir zamla iki kuş vurduğunu düşünüyor olabilir ama vurduğu, bu ülkenin
sabah dükkânını açan, belki günü siftahsız kapatan, zar zor geçimini sağlayan
esnafı. Esnafın, işçinin, emeklinin, işsizin sırtına bu kadar yük yüklemek
nedir? Bu insanlar nasıl geçinecek? Hazine ve Maliye Bakanlığının bu konuda
yaşanan mağduriyetleri ortadan kaldırmak için yeni bir düzenleme yapması
şarttır. Siz gülebilirsiniz ama esnafımız, işçimiz, emeklimiz kan ağlıyor. 
BAŞKAN
- Sayın Taşdemir…
36.- Ağrı Milletvekili Dirayet Dilan Taşdemir’in,
İran’a sınırı olması nedeniyle Ağrı ilinin corona virüsünden kaynaklı risk
altında olduğuna, Sağlık Bakanlığının virüsle ilgili ciddi adımlar atması
gerektiğine ilişkin açıklaması
DİRAYET
DİLAN TAŞDEMİR (Ağrı) – Teşekkür ederim Başkan. 
İran’la
sınır olan Ağrı ilimiz, corona virüsünden kaynaklı büyük bir risk altında.
Geçen hafta, Sağlık Bakanı, Doğubeyazıt ilçemize giderek sahra hastanesi
kurulacağını ve karantina uygulaması yapıldığını ifade etti ama gelinen noktada
sahra hastanesinin bir çadır karantinası olduğu, asgari sağlık hizmetlerinin
verilmediği, hasta olmayanların bile hastalanma riskini taşıdığı bir tablo
açığa çıktı. İnsanlar sınır kapısında soğuk çadırlarda bekletiliyor, bir
çadırda 30-40 insan tutuluyor, yine 170 kişi aynı tuvaleti kullanmak zorunda
kalıyor, yemeklerini çadır aralarında yemek durumunda kalıyor. Dolayısıyla
virüsle böyle mücadele edilmez. Ciddiyetsiz bir tutum olduğunu söyleyebiliriz.
Dolayısıyla Sağlık Bakanlığının bir an önce virüsle mücadelede bu koşulları
düzeltmesi ve ciddi bir adım atması gerektiğini tekrar belirtmek istiyorum. 
BAŞKAN
– Sayın Yıldız… 
37.- Aydın Milletvekili Hüseyin Yıldız’ın,
yatırımcıların turizm cenneti olan Aydın ili Didim ilçesine su ürünleri organize
sanayi bölgesinin yapılmayacağına dair Tarım Bakanlığından açıklama beklediğine
ilişkin açıklaması
HÜSEYİN
YILDIZ (Aydın) – Teşekkür ediyorum Sayın Başkanım. 
Sayın
Başkanım, sizin aracılığınızla Tarım Bakanına iletmek istiyorum: Didim, turizm
cenneti olan bir ilçemiz, yazın yaklaşık 700 bin turisti ağırlıyoruz. Maalesef,
Tarım Bakanlığının aldığı bir kararla, buraya su ürünleri organize sanayi
bölgesi kuruluyor. Bu vesileyle bundan bir ay önce Vali Bey’le görüştüğümüzde
bu konuyla ilgili bilgi vereceğini söylemişti ama şu an duyduğumuza göre, 4
büyük yatırımcı yani 5 yıldızlı otel yapacak yatırımcılar geri çekilmiş yani
yatırımdan vazgeçmişler. Tarım Bakanlığından bir an önce bu su ürünleri
organize sanayi bölgesinin yapılmayacağına dair bir açıklama yapması isteniyor.
Bütün Didimlilerin kulağı gözü Tarım Bakanlığında. 
Teşekkür
ediyorum. 
BAŞKAN
– Sayın Özer… 
38.- Antalya Milletvekili Aydın Özer’in, İdlib’de şehit
düşen 2 askere Allah’tan rahmet dilediğine, bu toprakları düşmandan kurtaran
bir milletin evalatları olunduğuna ilişkin açıklaması
AYDIN
ÖZER (Antalya) – İdlib’de bugün de 2 evladımız şehit düştü. AK PARTİ Genel
Başkanının duaları bugün de gerçek oldu. Dün bir evladımızı gönderdiğimiz
“şehitler tepesi”ne bugün de 2 evladımızı gönderdik; Allah rahmet eylesin,
acılı ve kederli ailelerine sabır versin. 
Biz,
bu toprakları düşmandan kurtaran bir milletin evlatlarıyız. Bu vatanda doğmuş
olan her kişi bilir ki bu vatanın her karış toprağında şehit kanı vardır. O
şehitler ki bu toprakları düşmana teslim edenlerle de mücadele etmiştir. O
nedenle, bu vatanda kimsenin kimseye şehadet mertebesinin yüceliğini
anlatmasına gerek de yoktur, ihtiyaç da yoktur. Ancak, şehit olanların
vatanseverliği ne kadar tartışılmaz ise, fütursuzca daha çok şehit istediğini
söyleyenlerin bu ülkede barış ve huzur sağlayacağını düşünmek de o kadar
zordur. 
BAŞKAN
– Sayın Kayan…
39.- Kırklareli Milletvekili Türabi Kayan’nın,
Kapıkule’den başlayıp Halkalı’ya kadar gidecek olan hızlı tren projesinin
hafriyatının sebep olduğu mağduriyete ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan. 
Kapıkule’den
başlayıp Halkalı’ya kadar gidecek olan hızlı tren projesinin hafriyatı
başlamıştır. Bu hafriyat esnasında toprak kazımında elde edilen hafriyatlar,
tamamen meralara ve düz araziye dökülmektedir. Bu meralarda hayvancılık yoğun
bir şekilde yapılmaktadır. Özellikle Babaeski’mizin Düğüncülü köyünde 3 bin
dönüm arazinin yüzde 60’ına toprak döküldüğünden dolayı, hayvancılar, artık,
hayvanlarını satmak zorunda kalmışlardır. Buna bir an önce çare bulunması
gerekiyor ve bu toprağın buradan mutlaka kaldırılması gerekiyor. Özellikle E5
Kara Yolu’nun genişletilmesi esnasında alınan malzemelerin oluşturduğu
çukurlara dökülecek olan hafriyat bunu önleyecektir diyorum. 
Teşekkür
ediyorum. 
BAŞKAN
– Değerli milletvekilleri, milletvekillerimizin 60’a göre olan söz taleplerinin
tamamı karşılanmıştır. Bundan sonra gün içerisinde sayın vekillere 60’a göre
tekrar söz vermeyeceğimi buradan bilgilerinize sunuyorum. 
Şimdi
sayın grup başkan vekillerinin söz taleplerini karşılayacağım. 
Sayın
Dervişoğlu, buyurun lütfen. 
40.- İzmir Milletvekili Dursun Müsavat Dervişoğlu’nun,
İdlib’de Bahar Kalkanı Harekâtı’nda şehit olan askerlere Cenab-ı Allah’tan
rahmet dilediğine, 3 Mart Hatay’ın ilk ve tek Cumhurbaşkanı Tayfur Sökmen’in
vefatının 40’ıncı yıl dönümüne, Hatay konusunun İdlib örnek gösterilerek
Suriye’de olup bitenlerle ilişkilendirilmesini yanlış bulduklarına, Türkiye’ye
yönelen göç dalgasının vilayetlerdeki demografik yapıyı bozduğuna, Ağrı ili
Doğubeyazıt ilçesinde zırhlı servis aracına düzenlenen saldırıda şehit olan
vatandaşa ve idlib şehitlerine Allah’tan rahmet dilediğine, Bahar Kalkanı
Operasyonu’nda mücadele veren Türk ordusunun şerefli mensuplarını selamladığına
ilişkin açıklaması
DURSUN
MÜSAVAT DERVİŞOĞLU (İzmir) – Teşekkür ederim Sayın Başkanım. 
Genel
Kurulu saygılarımla selamlıyorum. 
İdlib’de
Bahar Kalkanı Harekâtı’nda dün 1 askerimiz daha şehit düşmüş, 9 askerimiz de
yaralanmıştı, bugün de harekât alanında bulunan unsurlarımızdan 2 evladımızı
daha şehit verdik, 6 evladımız da yaralı. Şehitlerimize Cenab-ı Allah’tan
rahmet, aziz milletimize ve kederli ailelerine başsağlığı diliyorum, yaralı
evlatlarımıza ise acil şifalar temenni ediyorum. 
Dün,
Hatay’ın Türkiye sınırlarına dâhil edilmeden önceki ilk ve tek Cumhurbaşkanı
Tayfur Sökmen’in vefatının 40’ıncı yılını idrak ettik. Tayfur Sökmen, Hatay’ın
vatan topraklarına katılmasında çok önemli görevler üstlenmiş büyük bir devlet
adamıdır. Vatan nedir bilmez birilerinin son zamanlarda cennetmekân Sökmen’i
hedef alması kendisinin değerini ve kıymetini daha da artırmış; ayrıca,
anlaşılabilir hâle getirmiştir. Merhuma bir kez daha Allah’tan rahmet
diliyorum; mekânı cennet, ruhu şad olsun. 
Bu
vesileyle, Hatay konusunun, İdlib örnek gösterilerek, Suriye’de olup bitenlerle
ilişkilendirilmesini fevkalade yanlış bulduğumuzu da ifade etmek istiyorum.
“İdlib giderse Hatay gider.” gibi benzetmelerin yapılmasını da tehlikeli
bulduğumuzu söylüyorum. İdlib ile Hatay mukayese edilebilecek yerler değildir;
Hatay, ilçelerin rekabetinden, Bakanlar Kurulu kararıyla il olmuş bir yer de
değildir. “Hatay” demek “Türkiye” demektir, “Hatay” demek “başkent Ankara”
demektir. 
(Mikrofon
otomatik cihaz tarafından kapatıldı) 
BAŞKAN
– Buyurun.
DURSUN
MÜSAVAT DERVİŞOĞLU (İzmir) – Hatay’ın toprakları Türk vatanının topraklarıdır,
dost düşman herkesin bunu iyi bilmesi lazım. 
Ayrıca,
bu ülkeyi yönetenlerin, tarihî bilgiler ışığında, ileriye dönük projeksiyonlar
gerçekleştirmeleri de icap ediyor. Başından beri uyarıyoruz: Bu, Türkiye’ye
yönelmiş göç dalgası vilayetlerimizdeki demografik yapıyı maalesef ve
maatteessüf bozmuştur. Bugün 1 Türk vatandaşına karşı Hatay’da 1,8 sığınmacı
düşmektedir; bu konuda da Hükûmeti hem bilgilendirmiş hem de uyarmış olayım.
Ayrıca,
Ağrı’nın Doğubeyazıt ilçesinde, Gürbulak Gümrük Müdürlüğüne ait zırhlı servis
aracına roketli saldırı düzenlenmiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen. 
DURSUN
MÜSAVAT DERVİŞOĞLU (İzmir) – Teşekkür ederim Sayın Başkan.
Saldırıda,
servis aracında bulunan 1 kişi şehit olmuş, 30 kişi yaralanmıştır. Şehidimize
Allah’tan rahmet, yaralılara da acil şifalar diliyorum. Saldırıyı şiddetle
kınıyorum, tekrar etmemesini temenni ediyorum.
İdlib’de
verdiğimiz 37 kahraman şehidimizi tekrar rahmetle, minnetle yâd ediyorum.
Ambulansların dahi bombalandığı bu alçak ve menfur saldırıyı da bu vesileyle
şiddetle kınıyorum. Saldırı sonrasında başlatılan Bahar Kalkanı Operasyonu’nda
canıyla, kanıyla mücadele veren kahraman ve şanlı Türk ordusunun şerefli
mensuplarını selamlıyorum. Cenab-ı Hak, milletimizi ve şanlı ordumuzu korusun.
Genel
Kurulu saygıyla selamlıyorum efendim.
BAŞKAN
– Sayın Bülbül…
41.- Sakarya Milletvekili Muhammed Levent Bülbül’ün,
Bahar Kalkanı Harekâtı kapsamında şehit olan 2 Mehmetçik’e ve tüm şehitlere,
geçirdiği trafik kazasında hayatını kaybeden Hafız İsmail Coşar’a Allah’tan
rahmet dilediklerine, Birleşmiş Milletler 75’inci Genel Kurul Başkanlığını
üstlenen TBMM Dışişleri Komisyonu Başkanı Volkan Bozkır’ı tebrik ettiklerine,
Türkiye’nin mülteci ve sığınmacı politikasında herhangi bir değişikliğin
olmadığına, İdlib’de yaşanan gelişmelerden sonra Avrupa’ya geçmek isteyen
sığınmacıların engellenmiyor olmasından dolayı Türkiye’nin suçlanmasını samimi
görmediklerine ve Türkiye’nin üzerine düşeni yaptığı bir ortamda Batı’nın
meseleyi ciddiyetle değerlendirip kalıcı çözüm üretmesi gerektiğine ilişkin
açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Başkan, değerli milletvekilleri; Bahar Kalkanı Harekâtı kapsamında bölgede
bulunan askerî unsurlarımıza, ordumuza yönelik saldırı neticesinde 2 kahraman
Mehmetçik’imizin daha şehadet haberini, 6 kahraman Mehmetçik’imizin de
yaralandığı haberini almış bulunmaktayız. Önceden kaybettiğimiz şehitlerimizle
birlikte bu şehitlerimizi de rahmetle ve minnetle andığımızı tekrar dile
getirmek istiyoruz. Yaralanmış olan kardeşlerimize de acil şifalar diliyoruz. 
Bu
sabah basına düşen haberlerden yine büyük bir üzüntü yaşadık. Ünlü hafız ve
mevlithan Sayın İsmail Coşar’ın eşiyle birlikte trafik kazasında hayatlarını
kaybettikleri haberini aldık. Kendisi, en son Kocatepe Camisi
imam-hatipliğinden emekli olmuştu; Türkiye’de sesiyle, hocalığıyla, özellikle
önemli dinî günlerimizde okuduğu mevlitlerle hafızalarımızda olan değerli
hocamıza Allah’tan rahmet diliyoruz, ailesine ve sevenlerine de buradan
başsağlığı diliyoruz. 
Sayın
Başkan, Avrupa Birliği eski Bakanımız, Türkiye Büyük Millet Meclisi Dışişleri
Komisyonu Başkanımız Sayın Volkan Bozkır Birleşmiş Milletler 75’inci Genel
Kurul Başkanlığını üstlenmiştir. Sayın Bakanımızı buradan tebrik eder,
görevinde üstün başarılar dileriz.
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – 27 Şubat 2020 tarihinde Suriye’nin İdlib kentinde
kahraman ordumuza yapılan alçak saldırı sonucunda Türkiye Cumhuriyeti devleti
sınır kapılarını açma kararı vermiş ve bunun sonucunda ülkemizde bulunan
düzensiz göçmenlerin, sığınmacıların Avrupa’ya geçişi başlamıştır. İçişleri Bakanlığımızın
bugün sabah 09.00 itibarıyla yapmış olduğu açıklamaya göre, Edirne’den
Yunanistan’a geçen göçmen sayısı yani ülkemizden ayrılan göçmen sayısı
135.844’e yükselmiştir. Burada altı çizilmesi gereken husus, Türkiye'nin
mülteci ve sığınmacı politikasında herhangi bir değişikliğin olmadığıdır. Yani
Türkiye hâlen, kendisine sığınmış olan mülteci ve sığınmacılara barınma,
yiyecek, sağlık ve eğitim alanlarında yapmış olduğu yardımlara devam
etmektedir. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
MUHAMMED
LEVENT BÜLBÜL (Sakarya) - İdlib’de yaşanan gelişmelerden sonra söz konusu olan
tek farklı uygulama, ülkemizden ayrılmak isteyip Avrupa’ya geçmek isteyen
sığınmacıların engellenmiyor olmasıdır. Türkiye'nin böyle bir karar vermiş
olmasından ötürü kınanmasını veya suçlanmasını asla ve asla samimi
görmemekteyiz. Zira Türkiye, bugüne gelinebileceği, bugünlere gelinebileceği
konusunda defalarca uyarmıştır. Üzerine düşen yükümlülüklerin fevkinde
fedakârlıklarda bulunmuş olmasına rağmen, Avrupa Birliği ve üye ülkeler
kulaklarının üzerine yatarak Türkiye'nin ekonomik, sosyal ve siyasal yönden
yıpranması için sığınmacıları bir enstrüman olarak değerlendirmeyi tercih
etmişlerdir. Avrupa’nın ve dünyanın bu meselede neler yapması gerektiğini
söylemeye ihtiyaç yoktur fakat ortada samimi bir bakışın da olmadığını
görmekteyiz. 
Hollanda
Başbakanı Mark Rutte’nin, Türkiye'nin, AB’yle yapılan sığınmacı anlaşmasına uyması
gerektiğine dair yapmış olduğu açıklamalara karşı Avrupa Parlamentosu Türkiye
eski Raportörü Kati Piri’nin sosyal medyada yapmış olduğu paylaşım son derece
manidardır.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MUHAMMED
LEVENT BÜLBÜL (Sakarya) - Kati Piri, Mark Rutte’nin “Türkiye’nin bu anlaşmaya
uyması” çağrısını son derece ironik bulmuş ve “Türkiye hangi bölümüne uymalı?
2016'da vizelerin kaldırılacağı belirtilmişti; 2018'e kadar 6 milyar euro
taahhüt edilmişti ancak fonlarda gecikme yaşanıyor, yeni fon öngörülmüyor; yeni
fasılların açılması söz konusu bile değil; öte yandan, üç yılda sadece 25 bin
mülteci yeniden yerleştirildi." ifadelerini kullanmıştır. Bu ifadeler
meselenin açık bir şekilde itirafıdır fakat buna rağmen Avrupa, Avrupa Birliği
hâlâ, meseleyi değerlendirirken şaşılığından vazgeçmiş değil, bu noktada hâlâ,
Yunanistan’ı -yapmış olduğu şiddetli eylemleri, zalimce muameleleri-
cesaretlendirmekle meşguller. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
MUHAMMED
LEVENT BÜLBÜL (Sakarya) – Avusturya Başbakanının gerekirse dış sınırlarına daha
fazla güvenlik gücü ve polis takviyesi yapılabileceğine dair açıklamasını son
derece vahim karşılıyoruz. Güvenlikçi bir anlayışla sınırda sığınmacılara karşı
zorbalık, zulüm ve onlara karşı katil eylemleri de dâhil olmak üzere başvurulan
yollar son derece sıkıntılıdır. Bu, meseleyi hiçbir şekilde çözmeyeceği gibi,
dünyamız adına ve medeni gözüken Batı adına son derece büyük bir ayıptır. 
Türkiye’nin
bu noktadaki hassasiyeti, bugüne kadar yaptıkları ve muameleleri bir sefer daha
iyi bir şekilde ortaya çıkmıştır diyoruz. Bu noktada, Türkiye’nin üzerine
düşeni yaptığı bir ortamda artık Batı’nın meseleyi ciddiyetle değerlendirip
kalıcı, kesin bir çözüm üretmesi gerektiğini ifade etmek istiyor, saygılar
sunuyorum. 
BAŞKAN
– Sayın Oluç, buyurun.
42.- İstanbul Milletvekili Hakkı Saruhan Oluç’un,
iktidarın haber alma hakkını engellemeye dönük sansür başvurularının devam
ettiğine, İdlib’de yaşanan felaketin ardından internetin yavaşlatıldığına ve
sosyal medya mecralarının engellendiğine, İçişleri Bakanlığı ve RTÜK’ün
iktidarı eleştiren paylaşım yapanlara yönelik soruşturma başlatıldığını
duyurduğuna, dünyada bütün otoriter iktidarların başvurduğu ilk yolun bilgi
hakkını engellemek, interneti yavaşlatmak, haberlere sansür uygulamak,
haberleri yapan gazetecileri gözaltına almak ya da tutuklamak olduğuna,
İstanbul Valiliğinin kamu düzeni gerekçesiyle kent sınırları dâhilinde
getirdiği yasaklara, Barış Hakkı Bildirgesi’ne göre barışı savunmanın bir insan
hakkı olduğuna, Çorlu tren faciasında yakınlarını kaybeden aileler ile
avukatlarının yargılanmaları olayını kınadıklarına ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, iktidarın, haber alma hakkını engellemeye dönük sansür başvuruları
devam ediyor; buna ilişkin birkaç örnek vermek istiyorum: İdlib’de yaşanan
felaketin ardından internet yavaşlatılmıştı, sosyal medya mecraları
engellenmişti ama elbette ki bunun bir sonu olmadığı ortaya çıktı ve tekrar,
gerçeklerin öğrenilmesinin yolu açıldı. 
İçişleri
Bakanlığı ve RTÜK, iktidarı eleştiren paylaşım yapanlara yönelik soruşturmalar
başlatıldığını duyurdu. Bu da bir engel sayılmaz çünkü insanlar özgürce
konuşacaklar ve eleştirilerini dile getirecekler. Yetmedi, 29 Şubat gecesi
Sputnik Türkiye Servisinde çalışan 3 gazetecinin evine 15-20 kişilik bir grup
saldırdı. Onlar, Emniyete gidip saldırganlardan şikâyetçi oldular ama onun
yerine 3 gazeteci gözaltına alındı; sonra Genel Yayın Yönetmeni İstanbul’daki
ofisinde gözaltına alındı; sonra bunların, gazeteci arkadaşların hepsi salındı.
Söylenenler, sorulanlar neydi? Haber yapmalarıydı. Gazeteciler haber yapmak
için varlar. Bu iktidarlar da gazetecilerin yaptığı haberleri beğenmeyebilirler
ama gazeteciliğin evrensel kuralı haber yapmaktır. 
Yetmedi,
Mezopotamya Ajansı ve Rûdaw muhabirleri Edirne sınırında mültecilere ilişkin
haber yaparken gözaltına alındılar; önce İdris Sayılgan tutuklandı, itiraz
üzerine serbest bırakıldı. Bu yetmedi, Yakın Doğu Haber sitesinin Genel Yayın
Yönetmeni Alptekin Dursunoğlu, ifadesinin alınmasının ardından tutuklandı. O da
yetmedi, Edirne’de sığınmacı göçünü takip eden, çoğu uluslararası medya
kuruluşlarında çalışan ve yabancıların da aralarında bulunduğu 9 gazeteci
Pazarkule’de gözaltına alınıp akşama kadar tutuldular. İddia neydi? Gazeteciler
yasak bölgede bulunuyorlarmış! Yani mültecilerin, sığınmacıların bulunduğu
yerde gazetecilerin bulunması yasak. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Neden “yasak” deniyor? Çünkü gerçekleri yazacaklar.
Bu da yetmedi, en son Oda TV Haber Müdürü Barış Terkoğlu sabah 04.00’te
gözaltına alındı. Hâlbuki, normal bir zamanda ifadeye çağrılsa, iddia neyse
bunun üzerine konuşulsa olabilirdi ama gazeteci, sabah 04.00’te evi basılarak
gözaltına alınıyor. 
Bütün
bunlar sadece son beş gün içerisinde gerçekleşen olaylar ve baktığımızda, bütün
otoriter iktidarların dünyada başvurduğu ilk yol deneniyor. Nedir? Bilgi
hakkını engellemek, interneti yavaşlatmak, haberlere sansür uygulamak,
haberleri yapan gazetecileri gözaltına almak ya da tutuklamak. Bir kez daha
söyleyelim ki bugün dünyanın gelmiş olduğu noktada sansür çare değildir, hiçbir
zaman olmamıştır, bundan sonra da olmayacaktır. 
Tabii,
bu iktidarın sansür çabaları bir taraftan sürerken İstanbul Valiliği de bu
işlerden aşağı kalmıyor. Valilik, kent sınırları dâhilinde “Savaşa hayır.”
konulu miting, yürüyüş, basın açıklaması, imza kampanyası düzenlenmesini, afiş
dağıtılmasını, çadır ve stant kurulmasını 1-10 Mart tarihleri arasında
yasakladı.
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Yani Valilik, bu yasağa ilişkin olarak, gerekçede
“Kamu düzenidir." dedi. 
Şimdi,
Türkiye’nin Birleşmiş Milletler Siyasi ve Medeni Haklar Sözleşmesi’ni onaylamış
ve yürürlüğe koymuş bir ülke olduğunu bir kez daha hatırlatalım. Sözleşmenin
20’nci maddesi, çok açık bir şekilde, savaş propagandasını yasaklamıştır, savaş
propagandasını. Yani savaş propagandası yapmak yasaktır ama barışı savunmak serbesttir.
İstanbul Valiliğine bunu bir kez daha hatırlatıyoruz, İçişleri Bakanlığına bir
kez daha hatırlatıyoruz. Barış hakkıyla ilgili olarak 2017 yılında Birleşmiş
Milletler Genel Kurulunda kabul edilen Barış Hakkı Bildirgesi de vardır. Yani
barışı savunmak, bir insan hakkıdır; dolayısıyla bunu yasaklamak, engellemek
söz konusu olamaz ve bu yasağa da, savaşa karşı olanlar, barışı savunanlar asla
uymayacaktır.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
HAKKI
SARUHAN OLUÇ (İstanbul) – Teşekkür ederim efendim.
Son
olarak bir konuya daha değinmek istiyorum. Çorlu tren faciasında yakınlarını
kaybedenlerin yargılanmasına başlandı biliyorsunuz. Çorlu’daki tren kazasında
oğlu Oğuz Arda Sel’i kaybeden Mısra Sel, anne ve babasını kaybeden İsmail
Kartal, çocuğunu kaybeden Hüseyin Şahin, bunların davalarını sürdüren avukatlar
Gökmen Yeşil, Mürsel Ünder, Selvi Yüzbaşıoğlu Saltan ile Burak Arı’nın
yargılanmasına bugün Ankara Adliyesinde başlandı. Çok küçük bir salonda
yargılama başlatıldı. Duruşma devam edemedi, 13 Nisana ertelendi. Çorlu
faciasında yakınlarını kaybeden insanlar neden yargılanıyor? Yani oğlu Oğuz
Arda Sel’i kaybeden anne Mısra Sel’i neden yargılıyorsunuz? Çünkü, aileler ve
avukatlar, Anayasa Mahkemesi önünde tutmak istedikleri adalet nöbeti nedeniyle
yargılanıyorlar ve orada polisin şiddet uygulaması karşısında direnmiş olan
ailelere dava açılmış vaziyette. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
HAKKI
SARUHAN OLUÇ (İstanbul) – Toparlıyorum efendim.
Mısra
Sel bugün açıklamasında dedi ki: “Bugün burada olmak hem bizler hem
avukatlarımız adına çok utanç verici fakat bu utanç bize ait değildir; bu ayıp,
bizi Anayasa Mahkemesi önünde darbeden, sesimizi kısmaya çalışan, şikâyette
bulunup bizi buraya getirenlerindir.” Yani
ailelerinden yakınlarını, çocuklarını, annelerini, babalarını, eşlerini
kaybetmiş olanların acılarına anlayış göstermek yerine, onların adalet nöbetini
engelleyen, onların adalet nöbeti yapması durumunda şiddet uygulamakla karşı
karşıya kalmalarını sağlayan kolluk kuvvetlerinindir bu ayıp. Bu yargılamayı da
bir kez daha kınıyoruz ve Çorlu’daki tren faciasında yakınlarını kaybetmiş olan
ailelerle dayanışmamızı bir kez daha dile getiriyoruz. 
Teşekkür
ediyorum. 
VII.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu teşrif etmiş
bulunan Macar Millî Meclisi Macaristan-Türkiye Parlamentolar Arası Dostluk
Grubu Başkanı Attila Tilki ve beraberindeki heyete “Hoş geldiniz.” denilmesi.
BAŞKAN
– Evet, Macar Millî Meclisi Macar-Türk Dostluk Grubu Başkanı Attila Tilki ve
beraberindeki heyet Genel Kurulumuzu teşrif etmişlerdir. Kendilerine Türkiye
Büyük Millet Meclisi Genel Kurulu adına hoş geldiniz diyorum. (Alkışlar) 
Sayın
Özkoç...
VI.- AÇIKLAMALAR (Devam)
43.- Sakarya Milletvekili Engin Özkoç’un, Suriye’den
şehit haberlerinin gelmeye devam ettiğine, sınırlar içerisinde ülkenin
varlığını ve bütünlüğünü korumak için her türlü mücadelenin verilmesi
gerektiğine ancak daha fazla şehit vermemek için diplomasinin yürütülmesinin
önemli olduğuna, 3 Mart İş Cinayetlerine Karşı Mücadele Günü’ne, sınır
komşularıyla savaşan değil daha güçlü Türkiye için konuşan, üreten bir Türkiye
olunması gerektiğine ilişkin açıklaması
ENGİN
ÖZKOÇ (Sakarya) – Teşekkür ederim. 
Sayın
Başkan, değerli milletvekili arkadaşlarım; şu anda şehit haberleri, yaralı
haberleri maalesef Suriye’den geliyor. Hepimizin yüreğimiz ağzımızda, kulağımız
orada, bu haberleri -ne durumda olduğunu- bekliyoruz.
Kahraman
ordumuzdan şehit olan her askerimiz yüreğimizi yakıyor. Biz kendi sınırlarımız
içerisinde ülkemizin varlığını ve bütünlüğünü korumak için her türlü mücadeleyi
elbette vermeliyiz ancak hak ettiğimiz ve sınırlarımızı koruyan bir mücadelenin
içerisinde olmalıyız, haksız bir savaşın içinde asla olmamalıyız.
Askerlerimizin daha fazla, nedensiz bir şekilde ölmesinin engellenmesi için
gerekli diplomasinin yürütülmesinin gerekli olduğunu bir kere daha ifade
ediyoruz. 
Bu
konuda Türkiye özgür olmalıdır, konuşan bir Türkiye olmalıdır. Milletvekili
konuştu diye ona hakaret edilmemelidir, gazeteci konuştu diye
tutuklanmamalıdır. Barış Terkoğlu, Hülya Kılınç yazdı diye tutuklanmamalıdır.
Akademisyenler, sivil toplum örgütleri özgürce kendi fikirlerini söyleyebilmelidir.
Konuşan Türkiye’den, Türkiye zarar etmez. Türkiye konuşursa Türkiye’nin
düşmanları susar. O zaman biz daha güçlü oluruz, birbirimize daha sahip
çıkarız. 
Zonguldak
Kozlu’daki kömür ocağında yirmi sekiz yıl önce meydana gelen grizu patlamasında
263 emekçinin hayatını kaybetmesinin yıl dönümü olan 3 Mart “İş Cinayetlerine
Karşı Mücadele Günü” olarak anılıyor.
Her
gün ortalama 5 kişi iş kazasında hayatını kaybediyor. Ülkemizde yaşanan bu iş cinayetlerinin bir an önce
durdurulması için gerekli tedbirleri almalıyız. “Yaşandı” “oldu” “bitti”
“kaderimizdi” dememeliyiz. Onların hayatları bizim hayatlarımız, bizim
çocuklarımızın hayatları ve bunlarla gerçekten ilgilenmeliyiz. 
(Mikrofon
otomatik cihaz tarafından kapatıldı)
BAŞKAN
– Buyurun. 
ENGİN
ÖZKOÇ (Sakarya) – Türkiye, yoksulluk ve mağduriyet konusunda büyük bir sıkıntı
içerisinde; iş dünyası tedirgin -iflaslar hemen kapılarında- esnaf tedirgin,
çiftçi tedirgin. Enflasyon, bugün açıklanan rakamlara göre yüzde 12’nin üzerine
çıkmış durumda. Türkiye'nin üreten bir Türkiye olmasını sağlamamız gerekiyor;
fabrikaları çalışan, öğrencilerinin mezun olduktan sonra iş bulduğu,
tarlalarının ekildiği, bereketli topraklarından bereketli ürünlerin fışkırdığı
bir ülke olması gerekiyor. Biz birbirimizle savaşmamalıyız, biz sınır
komşularımızla savaşmamalıyız; biz ekonomik savaş vererek çocuklarımıza bir
gelecek hazırlamalıyız, bunun mücadelesini vermeliyiz. 
Teşekkür
ederim. 
BAŞKAN
– Sayın Zengin…
44.- Tokat Milletvekili Özlem Zengin’in, Birleşmiş
Milletler 75’inci Genel Kurul Başkanlığına seçilen TBMM Dışişleri Komisyonu
Başkanı Volkan Bozkır’ı tebrik ettiğine, İdlib’de şehit olan 2 askere Allah’tan
rahmet dilediğine, Hakk'ın rahmetine
kavuşan Hafız İsmail Coşar ve eşi Sevim Coşar’ı rahmetle andığına, 28 Ocakta
Birleşmiş Milletler İnsan Hakları Konseyi tarafından yayınlanan rapora ilişkin
açıklaması
ÖZLEM
ZENGİN (Tokat) – Teşekkür ederim. 
Sayın
Başkan, çok değerli milletvekilleri; Genel Kurulu ben de saygıyla selamlıyorum.

Evveliyatla,
ben de Sayın Volkan Bozkır’ı tebrik ediyorum; Türkiye için, diplomasi adına
önemli bir gelişme olduğu kanaatindeyim. BM’nin 75’inci Genel Kurul
Başkanlığına seçildi kendileri. Bu manada, Türkiye demokrasisi adına, Türk dış
politikası adına Dışişleri Bakanlığımızı ve Sayın Volkan Bozkır’ı hassaten
tebrik ediyorum, ülkemiz için hayırlı olmasını temenni ediyorum. 
Üzüntülü
haberlerimiz var, hayatını kaybeden 2 şehidimiz var. Kendilerine Allah’tan
rahmet, ailelerine sabır diliyorum. Tabii ki kalben, ruhen, madden orada vatan
müdafaası için uğraşan askerlerimizin yanında olduğumuzun bir kez daha altını
çizmek istiyorum. 
Yine,
camiada çok iyi tanınan Hafız İsmail Coşar ve eşi Sevim Coşar Hanımefendi bugün
Hakk’ın rahmetine kavuştular. Fevkalade üzgün olduğumu ifade etmek istiyorum.
Kendilerini rahmetle anmak istiyorum buradan; Allah gani gani rahmet eylesin,
çok hizmet ettiler. 
Devamında
da, Birleşmiş Milletler İnsan Hakları Konseyinin bir raporu yayınlandı 28
Ocakta, ondan bahsetmek istiyorum. 22 Temmuz 2019’da İdlib’de bir pazar yerine
yapılan saldırıyla ilgili olarak, Rus uçaklarının yaptığı saldırı neticesinde
hem Rusya’nın hem de Suriye rejiminin bir savaş suçu işlediğini kabul etti bu
rapor. Önemli bir şey olduğu kanaatindeyim. Tabii, adalet bazen gecikerek
geliyor fakat tüm bunlara rağmen, insanlara reva görülen bu uygulamanın bir
insanlık suçu olarak Birleşmiş Milletlerde altının çizilmiş olmasının fevkalade
önemli bir gelişme olduğu kanaatindeyim.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZLEM
ZENGİN (Tokat) – Gün içerisinde zaten bu mevzuları defaatle konuşmaya devam
edeceğiz. 
Ben
iyi bir çalışma günü olmasını temenni ediyorum.
Teşekkür
ederim.
BAŞKAN
– Gündeme geçiyoruz.
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının 2 tezkeresi vardır, ayrı ayrı okutup
oylarınıza sunacağım.
VII.- BAŞKANLIĞIN GENEL KURULA SUNUŞLARI (Devam)
B) Tezkereler
1.- TBMM Dışişleri Komisyonu Başkanı İstanbul
Milletvekili Volkan Bozkır ile Millî Savunma Komisyonu Kâtip Üyesi Bursa
Milletvekili Mustafa Hidayet Vahapoğlu’nun 2-4 Mart 2020 tarihleri arasında
Hırvatistan’ın başkenti Zagreb’de gerçekleştirilecek olan Parlamentolar Arası
Ortak Dışişleri ve Güvenlik Politikası ve Ortak Güvenlik ve Savunma Politikası
Konferansı’na katılmaları hususuna ilişkin tezkeresi (3/1085)
28/2/2020
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu Başkanı ve İstanbul Milletvekili Sayın
Volkan Bozkır ile Millî Savunma Komisyonu Kâtip Üyesi ve Bursa Milletvekili
Sayın Mustafa Hidayet Vahapoğlu'nun 2-4 Mart 2020 tarihleri arasında
Hırvatistan'ın başkenti Zagreb'de gerçekleştirilecek olan Parlamentolar Arası
Ortak Dışişleri ve Güvenlik Politikası (ODGP) ve Ortak Güvenlik ve Savunma
Politikası (OGSP) Konferansı'na katılmaları hususu, 28/3/1990 tarihli ve 3620
sayılı Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 9'uncu maddesi uyarınca Genel Kurulun tasviplerine sunulur.
 Mustafa
Şentop
 Türkiye
Büyük Millet Meclisi 
 Başkanı
BAŞKAN
– Oylarınıza sunuyorum: Kabul edenler... Etmeyenler... Kabul edilmiştir.
Diğer
tezkereyi okutuyorum:
2.- TBMM Dışişleri Komisyonu Başkanı İstanbul
Milletvekili Volkan Bozkır Başkanlığında Dışişleri Komisyonu üyelerinden
oluşacak bir heyetin 29 Mart-1 Nisan 2020 tarihleri arasında Arnavutluk’a resmî
ziyarette bulunmasına ilişkin tezkeresi (3/1086)
28/2/2020
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu üyelerinden oluşacak, Dışişleri
Komisyonu Başkanı ve İstanbul Milletvekili Sayın Volkan Bozkır Başkanlığındaki
bir heyet 29 Mart-1 Nisan 2020 tarihlerinde Arnavutluk'a resmî ziyaret
gerçekleştirecektir.
Anılan
heyetin söz konusu Arnavutluk ziyareti, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 6’ncı maddesi uyarınca Genel Kurulun tasviplerine sunulur.
 Mustafa
Şentop
 Türkiye
Büyük Millet Meclisi 
 Başkanı
BAŞKAN
– Tezkereyi oylarınıza sunuyorum: Kabul edenler... Etmeyenler... Kabul
edilmiştir.
Birleşime
yirmi dakika ara veriyorum.
Kapanma Saati: 15.53
BEŞİNCİ OTURUM
Açılma Saati: 16.23
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Nurhayat ALTACA
KAYIŞOĞLU (Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 64’üncü Birleşiminin
Beşinci Oturumunu açıyorum.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Denizli Milletvekili Yasin
Öztürk ve 25 milletvekili tarafından, özel güvenlik görevlilerinin yaşadığı
sıkıntıların sebeplerinin tespiti ve alınması gereken önlemlerin belirlenmesi
amacıyla 26/6/2019 tarihinde Türkiye Büyük Millet Meclisi Başkanlığına verilmiş
olan (10/1440) esas numaralı Meclis Araştırması Önergesi’nin ön görüşmelerinin,
Genel Kurulun 4 Mart 2020 Çarşamba günkü birleşiminde yapılmasına ilişkin
önerisi
4/3/2020
Türkiye Büyük Millet Meclisi Başkanlığına
Danışma
Kurulu 4/3/2020 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Dursun
Müsavat Dervişoğlu 
 İzmir
 Grup
Başkan Vekili
Öneri:
Denizli
Milletvekili Yasin Öztürk ve 25 milletvekili tarafından, özel güvenlik
görevlilerinin yaşadığı sıkıntıların sebeplerinin tespiti ve alınması gereken
önlemlerin belirlenmesi amacıyla 26/6/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin diğer
önergelerin önüne alınarak görüşmelerin 4/3/2020 Çarşamba günkü birleşimde
yapılması önerilmiştir. 
BAŞKAN
– Önerinin gerekçesini açıklamak üzere, İYİ PARTİ Grubu adına Sayın Yasin
Öztürk.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA YASİN ÖZTÜRK (Denizli) – Sayın Başkan, değerli
milletvekilleri; içimizin kan ağladığı günlerden geçiyoruz. Vatandaşlarımızın
sorunlarını dile getirmek için kürsüye çıktığımızda yapmak istediğimiz en son
konuşma başsağlığı dilemek. Ama ne yazık ki yine şehitlerimiz var. Denizlili
şehidimiz Uzman Onbaşı Armağan Akman’ı, Trabzonlu şehidimiz Uzman Çavuş Kadir
Tuncer’i vatanımızın kutsal toprağından cennete uğurlayacağız. Onlar, bütün
şehitlerimizle birlikte mahşerde
buluşuncaya kadar yüreklerimizde olacaklar; ruhları şad, mekânları cennet
olsun, Peygamber Efendimiz’e komşu olsunlar; Cenab-ı Allah yakınlarına ve bütün
milletimize sabırlar versin. 
Değerli
milletvekilleri, ülkemizin sorunları bitmiyor. Gençlerimiz, eğer atadan,
dededen, anadan babadan bir para kalmadıysa okumak zorunda. Okumak kolay mı?
Okumak da zor ama hani, o eski tabirle, kolunda bir altın bileziği olsun, bir
mesleği olsun derdindeler. Evlatlarımız okuyor, bir şekilde meslek sahibi
oluyor; şansı olan işe giriyor, daha şanslı olan, torpil bulabilirse -tırnak
içinde söylüyorum- mülakatla işe giriyor. Vatandaş, mülakatın ne olduğunu da
iyi biliyor. Şansı olamayan ne yapıyor? Diplomasında mesleki unvanı ne olursa
olsun, polis olmak istiyor, bekçi olmak istiyor, uzman çavuş olmak istiyor,
bunları olamazsa da özel güvenlik görevlisi olmak istiyor. Neden? Polis ve
bekçi olmak daha avantajlı; maaşı belli, kadrosu var, iş güvencesi var. Ama
işte o “mülakat” denilen zorlu kısmı aşamayanlar ise yeni moda meslek, güvenlik
görevlisi kurslarına katılıp asgari ücretin çok az üzerinde bir maaşla
çalışmaya razı oluyorlar. 
Türkiye’de
1 milyon 700 bin kişi güvenlik görevlisi sertifikası almış durumda. Özel
güvenlik görevlileri 5188 sayılı Kanun kapsamında çalıştırılmaktadırlar. Görev
alanlarında ve süresinde kamu görevlisi sayılırken aynı zamanda, 4857 sayılı
Kanun’a göre de işçidirler. Bu durum sahada birçok soruna yol açmaktadır.
Görevini yapmaya çalışan özel güvenlik görevlilerine görevleri haricinde iş
yükü yüklenmekte, hâl böyle olunca da güvenlik zafiyeti meydana gelmekte, eğer
yüklenen işi yapmazsa sistematik bir şekilde bezdirme, yıldırma, mobbing ve iş
akdi feshine kadar giden süreçler yaşanmaktadır. Özel güvenlik görevlilerinin
iş güvencesi yoktur, mevcut yasa özel güvenlik görevlilerini koruyamamaktadır.
İşveren ve müşteri arasında kalınan ihtilaflı hususlarda özel güvenlik görevlilerinin
iş akdi kolayca feshedilmektedir. Bu durumda özel güvenlik görevlilerini
koruyan kanun maddesi yoktur. Özel güvenlik görevlileri genel kolluğa yardımcı
görev ifa etmelerine rağmen, hemen işten çıkartılmaktadırlar. Kanun hükmünde
kararnameyle taşerondan kadroya geçerken özel güvenlik çalışanları ikiye
ayrılmış durumdadır. Devlette çalışan özel güvenlik görevlileri sekiz saat
üzerinden çalışırken özel sektörde görev
yapanlar on iki saat ve üzeri çalışmakta, buna karşılık fazla mesai ücreti
hakkından yararlanamamaktadırlar. 
Aynı
zamanda, kamuda ve özel sektörde çalışan güvenlik görevlileri, mesai saati
dışında birbirlerinden farklı maaşlar almaktadırlar. Taban maaş sistemi
uygulaması olmadığı için özel sektör istediği maaşla özel güvenlik görevlisi çalıştırmakta,
kamuda çalışan ile özel sektörde çalışan güvenlik görevlileri arasındaki bu
maaş farkı aralığı iyice açılmaktadır. 
Emniyet
Genel Müdürlüğü Özel Güvenlik Denetleme Başkanlığı verilerine göre, faaliyet
izni verilen 1.430 özel güvenlik şirketi ve 444 özel güvenlik eğitim kurumunun
bulunduğu ülkemizde, yaklaşık 330 bin özel güvenlik elemanı görev yapmaktadır.
Silahlı ve silahsız, 2 tip güvenlik kartı verilmekte; silahsız güvenlik
görevlileri yüz saat, silahlı güvenlik görevlileri ise yüz yirmi saat eğitimden
geçmektedirler. Güvenlik çok hassas bir konudur ve eğitime endeksli bir şekilde
düzenlenmektedir. Silahlı ve silahsız ayrımı yapılmaksızın, yasanın çıktığı ilk
hâliyle tekrar düzenlenip en az lise mezunu şartı konulmalı ve eğitim kalitesi
artırılmalıdır. 
Özel
güvenlik görevlileri, sendikal örgütlenme haklarını tam olarak
kullanamamaktadırlar; taşeron yasasından sonra her biri, iş kolu tanımlaması
olmadığı için ayrı ayrı sendikalara verilmektedirler. Bir yasal düzenlemeyle
Sendikalar Yasası’na güvenlik iş kolu dâhil edilip toplu iş sözleşmesi,
sendikal hakları da verilmelidir. 
Ülkemizde,
şu anda 1 milyon 700 bin kişi özel güvenlik sertifikası sahibidir. Ancak
verilen bu sertifikalar amacı dışında da kullanılmakta, eğitim verilmeden
eğitime katılmış gibi gösterilip sadece göstermelik sınavla belge alınmaktadır.

Özel
güvenlik görevlilerinin en büyük sorunlarından biri de şiddete maruz
kalmalarıdır. Özellikle hastanede çalışan özel güvenlik görevlileri hasta
yakınları tarafından şiddete uğramakta, ne hastane yönetimi ne de ilgili kurum
sahip çıkmaktadır. Güvenlik sağlamak zorunda kalan güvenlik görevlileri,
korunmaya ihtiyaç duymaktadırlar. Bu durumdan dolayı, bu çalışanlar psikolojik
ve sosyolojik sorunlar yaşamaktadırlar. 
Özel
güvenlik görevlileri gece nöbetlerini çoğu yerde tek başına tutmak zorunda
kalmakta, bu durum özel güvenlik görevlisini tehdide açık hâle getirmektedir. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
Buyurun.
YASİN
ÖZTÜRK (Devamla) – Sayın Başkanım, toparlıyorum.
En
azından 2 kişiyle nöbet tutulması uygulaması mevzuata girmeli, bu konu özel
sektörün inisiyatifine bırakılmamalıdır. 
Sayın
milletvekilleri, geçtiğimiz günlerde yapmış olduğum bir konuşmada da dile
getirmiştim, ülkemiz, deprem ve beklenen/beklenmeyen bir sürü felaketin
yaşandığı bir bölgede. O an arama, kurtarma, yardım faaliyetleri konusunda
tecrübeli elemanlara ihtiyaç duyuluyor. Mevcutta 330 bin güvenlik görevlisi
var. Güvenlik şirketlerinin yaptıkları açıklamalara göre, bu yıl 28 bin kişi
daha güvenlik sertifikası alacak. Bu demektir ki güvenlik görevlisi sertifikası
almak için gereken eğitimlere zorunlu arama, kurtarma, yardım eğitimleri de
eklense sadece bu sene sertifika alması beklenen 28 bin kişi arama, kurtarma,
yardım konusunda eğitimli personel olur. 
Ayrıca,
özel güvenlik görevlileri sadece resmî kurumların, AVM’lerin, hastanelerin,
fabrikaların değil; özel sitelerin, yaşam alanlarının güvenliğini de
sağlamaktadır. 
Bu
nedenle partimizin grup önerisine desteğinizi bekliyor, yüce heyetinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Cumhuriyet Halk Partisi Grubu adına Sayın Ali Öztunç, buyurun. (CHP
sıralarından alkışlar) 
CHP
GRUBU ADINA ALİ ÖZTUNÇ (Kahramanmaraş) – Sayın Başkan, değerli milletvekilleri;
sizleri saygıyla selamlıyorum. Özel güvenlik görevlilerine ilişkin araştırma
önergesi hakkında Cumhuriyet Halk Partisinin görüşlerini aktarmak üzere
huzurunuzdayım.
Değerli
arkadaşlar, özel güvenlik görevlilerine toplumun her kesiminde rast gelebiliyoruz;
bir AVM’de görebiliyoruz, bir havaalanında görebiliyoruz, sitelerde görev
yapıyorlar yani gün içerisinde neredeyse her yerde özel güvenlikçilerle
karşılaşabiliyoruz. 
Geçmişte
özel güvenlik görevlilerine ilişkin bir yasa yoktu ve kimi sigortasız çalıştırılıyordu,
çok fazla hakları yoktu. 5188 sayılı Yasa çıktı, 5188 sayılı Yasa’yla özel
güvenlik görevlilerine birtakım haklar verildi ama bunlar biraz eksik kaldı
gibi görünüyor. 
Şu
anda sertifika sahibi 1 milyon 650 bin özel güvenlik görevlisi var ve bunların
400 bini çalışıyor, görev yapıyor yani 1 milyon 250 bini maalesef hâlâ iş
sahibi değil. Özel güvenlikçilerin çoğu üniversite mezunu yani sosyolog özel
güvenlik görevlisi, psikolog özel güvenlik görevlisi, mühendis özel güvenlik
görevlisi; bunlar görev yapıyorlar. İşsizlikten kaynaklı, ekonomik krizden
kaynaklı sıkıntılar nedeniyle özel güvenlik görevlisi oluyorlar, aldıkları
eğitim dışında görev yapıyorlar.
Bakın,
geçtiğimiz haftalarda Türkiye Büyük Millet Meclisi İçişleri Komisyonunda
Bekçilik Yasası’na ilişkin birtakım çalışmalar yapıldı ve kanun teklifi geldi.
Anladığımız kadarıyla, kanun teklifi önümüzdeki hafta Genel Kurulda
görüşülecek. Bekçilikle ilgili teklifin içerisine, belki de özel güvenlik
görevlilerinin eksik olan haklarına ilişkin birtakım maddeler ilave edilebilir;
mesela özlük haklarına ilişkin maddeler ilave edilebilir. 
Aynı
zamanda, özel güvenlik görevlileri maalesef tek tip kıyafet uygulamasına tabi
değiller. Yani bakıyorsunuz, her özel güvenlik firması kendi personeline
kendisinin belirlediği kıyafeti giydiriyor; polisler gibi, bekçiler gibi değil.
Sayın İçişleri Bakanının da bir açıklaması var, bu konuda bir çalışmanın da
olduğu belirtiliyor; bu çalışma hızlandırılırsa ve özel güvenlik görevlilerine,
polis gibi, bekçi gibi, asker gibi tek tip kıyafet uygulaması da getirilirse en
azından bunların bir karşılıkları olur, toplum bunları karıştırmaz. 
Maalesef,
özel güvenlik görevlileri çalışma alanlarında zaman zaman büyük sıkıntılar da
yaşıyorlar. Bazı vatandaşlarımız, bazı insanlar özel güvenlik görevlilerine
karşı birtakım olumsuz tutum ve davranışlar içerisinde oluyorlar. Bu tutum ve
davranışların önüne geçebilmek için özel güvenlik görevlilerine birtakım
hakların da verilmesi gerekiyor, buna inanıyoruz. “Niye?” derseniz çünkü nihayetinde
kolluk kuvvetinin, polisin olmadığı yerde özel güvenlik görevlileri bir anlamda
polise yardımcı olarak görev yapıyorlar; bir alışveriş merkezine gittiğinizde
bir olay yaşandığında ilk müdahaleyi özel güvenlik görevlisi yapıyor.
Havaalanında üst aramasını ya da başka bir şey olduğu zaman, herhangi birinin
havaalanından uçağa binmek için yanında başka bir şey…
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ALİ
ÖZTUNÇ (Devamla) – Peki, Sayın Başkanım.
Velhasılıkelam,
özel güvenlik personeline ilişkin araştırma önergesini destekliyoruz ama 5188
sayılı Yasa’nın, daha önce Hükûmetinizin çıkardığı bu yasanın biraz daha
geliştirilmesi gerekiyor, eksiklikleri vardır. Bu yasanın geliştirilmesi
durumunda özel güvenlik görevlilerinin sorunlarının da çözüleceğini
düşünüyoruz. 
Bugün
2 şehidimiz var İdlib’de. Ben, şehitlerimize Allah’tan rahmet, milletimize de
başsağlığı diliyorum.
Saygılar
sunuyorum. (CHP ve İYİ PARTİ sıralarından alkışlar) 
BAŞKAN
– Adalet ve Kalkınma Partisi Grubu adına Mustafa Hilmi Dülger, buyurun. (AK
PARTİ sıralarından alkışlar) 
AK
PARTİ GRUBU ADINA MUSTAFA HİLMİ DÜLGER (Kilis) – Sayın Başkan, değerli
milletvekilleri; İYİ PARTİ Grubunun özel güvenlik görevlilerinin yaşadığı
sıkıntılarla ilgili vermiş olduğu grup önerisi üzerinde AK PARTİ Grubum adına
aleyhte söz almış bulunuyorum. Gazi Meclisimizi saygıyla selamlıyorum.
Sözlerime
başlarken, 27 Şubat 2020 gecesi Suriye İdlib gerginliği azaltma bölgesinde Türk
Silahlı Kuvvetlerimize ait konvoya yapılan alçak ve menfur saldırıda ve daha
sonrasında Bahar Kalkanı Operasyonu’nda şehit olan kahraman evlatlarımıza
Allah’tan rahmet, ailelerine ve yüce milletimize başsağlığı diliyorum.
Gazilerimize de Rabb’imden şifa niyaz ediyorum.
Sayın
Başkan, değerli milletvekilleri; özel güvenlik görevlileri bugün, 2004 yılında
yürürlüğe giren 5188 sayılı Kanun’a göre görevlerini yerine getirirken yürütmüş
oldukları hizmet -kanundaki ifadesiyle- kamu güvenliğini tamamlayıcı bir
mahiyet arz etmektedir. Buna göre, özel güvenlik görevlilerinin çalışmış
oldukları şirketle, işverenle aralarındaki ilişki bir özel hukuk ilişkisi olup
buna göre ücretleri, özlük hakları İş Kanunu gereği bir sözleşmeyle
belirlenmektedir.
Sayın
Başkan, değerli milletvekilleri; 2004 yılında getirilen bu düzenlemeyle genel
güvenlik güçlerinin üzerindeki hantallaştırıcı ve esas görevlerini yapmalarını
engelleyen birçok konu, günün gelişen ve değişen şartları sonucu bu güvenlik
şirketlerine bırakılmış; böylece, genel kolluk kuvvetleri esas görev
alanlarında daha aktif ve daha etkili bir hâle gelmişlerdir. Ayrıca, bu
düzenlemeyle çok sayıda kişiye de istihdam sağlandığı hepimizce malumdur. Bu
nedenle, toplumda azımsanmayacak bir sayı oluşturan özel güvenlik
görevlilerinin sorunlarına son derece duyarlıyız ve bu sorunları önemsediğimizi
belirtmekte yarar görüyorum.
Sayın
Başkan, değerli milletvekilleri; bugün itibarıyla özel güvenlik hizmetleri de
devletin gözetim ve denetimi altında yürütülmekte, mülki idare amirlikleri bu
konuda ciddi denetim yetkileriyle bu görevin ifasını kontrol ve murakabe
etmekte, bu alan asla özel sektörün insafına bırakılmamaktadır. Özel güvenlik
görevlileri özel sektör çalışanı olmakla birlikte, yürüttükleri görev gereği
göreve başlamaları, nitelikleri ve bu görevde devam edip edemeyecekleri, yine,
genel güvenlik görevlilerinin denetimi ve bunların verecekleri belgelerle
olmaktadır.
Sayın
Başkan, değerli milletvekilleri; özel güvenlik sektöründe ülkemizde çok sayıda
kişiye istihdam sağlandığı da bilinmektedir. Yapılan bu düzenlemeyle hem kamu giderlerinde
bir azalma olduğu hem de özel sektör gelirlerinde ve iş istihdam artışında
olumlu bir sonuca gittiği hepimizce malumdur. 
Araştırma
önergesi teklifinde, özel güvenlikçilerimizin sayılan, sayılmayan tüm
sorunlarının İçişleri Bakanlığımız ve Hükûmetimizce değerlendirilerek çözüme
kavuşturulacağına olan inancım tamdır. 
(Mikrofon
otomatik cihaz tarafından kapatıldı) 
BAŞKAN
– Sayın Dülger, tamamlayın sözlerinizi lütfen.
MUSTAFA
HİLMİ DÜLGER (Devamla) – Ancak, önergede sözü edilen özel güvenlik görevlilerinin
3201 sayılı Kanun kapsamına alınması teklifi ise bu konuda devletin güvenlik
sağlayan elemanlarından bir kısmının özel sektöre devredilmesi gibi bir anlam
içerdiğinden, sanırım, dikkatlice incelenmeden kaleme alınmış bir önerge
olduğunu düşünüyor, bugünkü gündemimiz gereği önergenin karşısında olduğumuzu
belirtiyor, Gazi Meclisimizi saygıyla selamlıyorum. (AK PARTİ sıralarından
alkışlar) 
BAŞKAN
– Öneriyi oylarınıza sunuyorum: Kabul edenler… Etmeyenler… Kabul edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, İzmir Milletvekili Serpil Kemalbay
Pekgözegü ve arkadaşları tarafından, kadınların istihdama katılmasının önündeki
engellerin kaldırılması ve sosyoekonomik konumlarının güçlendirilmesi amacıyla
3/3/2020 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 4 Mart 2020
Çarşamba günkü birleşiminde yapılmasına ilişkin önerisi
4/3/2020
Türkiye Büyük Millet Meclisi Başkanlığına
Danışma
Kurulu 4/3/2020 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Hakkı
Saruhan Oluç
 İstanbul
 Grup
Başkan Vekili
Öneri:
3
Mart 2020 tarihinde İzmir Milletvekili Sayın Serpil Kemalbay Pekgözegü ve
arkadaşları tarafından, kadınların istihdama katılmasının önündeki engellerin
kaldırılması ve sosyoekonomik konumlarının güçlendirilmesi amacıyla Türkiye
Büyük Millet Meclisine verilmiş olan 5620 sıra numaralı Meclis Araştırması
Önergesi’nin diğer önergelerin önüne alınarak görüşmelerinin 4/3/2020 Çarşamba
günkü birleşimde yapılması önerilmiştir. 
BAŞKAN
– Önerinin gerekçesini açıklamak üzere Halkların Demokratik Partisi Grubu adına
Sayın Züleyha Gülüm, buyurun. (HDP sıralarından alkışlar) 
HDP
GRUBU ADINA ZÜLEYHA GÜLÜM (İstanbul) – Merhabalar. 
8
Marta giderken öncelikle tüm kadınların 8 Mart Dünya Kadınlar Günü’nü
kutlayarak başlamak istiyorum. 
Evet,
bir kutlama günü gibi gözükse de aslında, bizim kalan diğer üç yüz altmış dört
gün gibi mücadele ettiğimiz, kadın özgürlük çizgimizi büyütmeye çalıştığımız;
haklarımızı, kazanılmış haklarımızı geri vermemek için mücadele etmek zorunda
kaldığımız; yeni haklarımızı elde etmek için uğraştığımız bir günden
bahsediyoruz. 
8
Mart, bizim açımızdan, tarihsel açıdan kadınların canlarıyla ödedikleri
bedeller sonucu kazanılmış günlerden bir tanesi. Mücadeleyi büyütmekte
kararlıyız. Kadın özgürlükçü çizgimizi büyütmekte ve erkek egemenliğinin
olmadığı, patriyarkalliğin olmadığı, kapitalizmin olmadığı, kadın-erkek
eşitliğinin sağlandığı bir dünyayı yaratmakta da kararlı olduğumuzu tüm
kadınlar adına buradan bir kez daha haykırmak isteriz. Mücadelemiz devam
edecek; bütün iktidarların engellemelerine rağmen, Türkiye'de olduğu gibi,
kadınların tüm etkinlik ve eylemliliklerini engellemek isteyen iktidara rağmen
mücadelemizden asla dönmeyeceğiz; sokaklarda, meydanlarda, evlerde, iş
yerlerinde, nerede olursak olalım kadın özgürlük çizgimizi büyütmeye devam
edeceğiz. 
İktidar,
her ne kadar lafa geldiğinde kadın-erkek eşitliğinden yana olduğunu söylese de
yine de kadınların eylemlerine müdahale ediyor; daha bugün yine bir kadın
eyleminin yapılmasını engelledi, önüne geçmeye çalıştı; belli gerekçelerle,
yasaklarla kadınların yapacağı etkinliklerin önüne geçmeye çalışıyor. Ama
şuradan bir kez daha söyleyelim: Ne yaparsanız yapın kadın özgürlük
mücadelesini asla ve asla durduramayacaksınız. 
Kadınlara
dair istihdam meselesine gelmek istiyorum. Maalesef, Türkiye'de kadınlar “iş
yaşamı” dendiğinde görünmez kılınan vatandaşlar olarak karşımıza çıkıyor.
Türkiye'de her 10 kadından sadece 3 kadın iş yaşamında kendisine bir iş
bulabiliyor. 20 milyondan fazla kadın maalesef ev dışındaki iş yaşamında iş
bulabilecek bir konuma sahip değil ve iş bulabilen kadınların da çoğunluğu
güvencesiz, esnek, sigortasız çalışma koşullarında çalışmaya mecbur ediliyor.
Çünkü kadınlara şöyle bir yerden bakarsanız, “aileyle uyumlaştırılmış iş
yaşamı” diye bir tarifleme yaparsanız, “Ailedeki işler önceliklidir, ev
kadınlığınız önceliklidir, bakım hizmeti önceliklidir, bu işler sizin
işinizdir; ondan sonra, zaman bulursanız ev dışında çalışırsınız.” diye bir politika
üretirseniz elbette ki kadınlar ev dışında kölelik düzenine uygun çalışma
koşullarında çalışmaya mecbur bırakılırlar. 
Peki,
iş yaşamına çıktığımızda biz kadınlar nelerle karşılaşıyoruz? Mobbingden tutun,
eş değer işe eşit ücret verilmemesinden tutun, tacizden, tecavüzden tutun
birçok sorunla karşı karşıya olarak iş yaşamında bulunmak zorunda kalıyoruz.
Peki, bunlara çözüm üreten bir iktidar var mı? Hayır. Ne bütçede kadının adı
var ne bütçede toplumsal cinsiyet eşitliği var ne de pratikte, uygulamada siyasi
iktidarın buna dair herhangi bir uygulamasını görüyoruz; tam tersine, kadınları
evlere hapsetmeye çalışan, “Dört duvar arasında kalın.” diyen, itaat ettirmeye
zorlayan bir iktidar yaklaşımıyla karşı karşıya olduğumuzu düşünüyoruz.
(Gürültüler)
BAŞKAN
– Arkadaşlar, biraz sessizlik lütfen.
ZÜLEYHA
GÜLÜM (Devamla) - Yine, göçmen kadınlardan, mülteci kadınlardan, bugün, zorla
sınırlara sürdüğünüz “Aslında bu ülkede çok güzel hayatlar yaşıyorlar.” diye
iddia ettiğiniz ama kapılar açıldığında gitmek için can atan göçmen kadınlardan
bahsetmek istiyorum ve göçmen kadınlar bugün, bütün mülteciler gibi, hayatları
pahasına sınıra sürülüyorlar, bu ülkeden gitme çabası içindeler. Çünkü göçmen
kadınlar bu ülkede tacize, tecavüze, mobbinge en fazla uğrayan kadınlar;
çalışsa da ücretlerini alamayan kadınlar, her türlü haksızlığa çok daha fazla
maruz kalan kadınlar. İşte, sizin abarta abarta anlattığınız göçmen politikanız
bu. Mültecilere dair “Müthiş ev sahipliği yapıyoruz.” dediğiniz kadınlar bu
ülkeden kaçmak için fırsat kolluyorlar, bir sorun kendinize “Neden acaba?”
diye. 
LGBT+’lara
yönelik nefret suçları, yine onlara yönelik ayrımcılık ve sömürü çok ağır
koşullarda bu ülkede yaşanıyor.
Yine,
kadınlara yönelik şiddet inanılmaz bir şekilde artmış durumda; kadınları değil,
erkekleri, erkek egemenliğini koruyan bir yargı sistemini besliyorsunuz,
sürekli büyütüyorsunuz. Bunu son süreçte Diyanet İşleri Başkanlığının, Aile ve
Dinî Rehberlik Bürolarına başvuran kişilere söylediği nasihatlerden de
anlıyoruz. Öğütler şöyle sıralanıyor başvuruculara: “Eğer şiddete maruz
kaldıysanız tepki göstermeyin, sessiz olun, öbür odaya geçin; sinirinin
geçmesini, sakinleşmesini bekleyin.”
NAZIM
MAVİŞ (Sinop) – Yalan konuşuyorsun, yalan; böyle bir şey yok.
ZÜLEYHA
GÜLÜM (Devamla) – “Hakarete maruz kalıyorsanız bir durun, neden bunu yaptığını
bir sorun, anlamaya çalışın.”
(Mikrofon
otomatik cihaz tarafından kapatıldı)
BAŞKAN
– Sayın Gülüm, sözlerinizi tamamlayın.
ZÜLEYHA
GÜLÜM (Devamla) – “Peki, polise başvuralım mı, ne diyorsunuz?” dendiğinde de
verilen cevap şu: “Hayır, polise şikâyet etmeyin, aile içinde bir şekilde
çözersiniz.” deniyor. İşte, sizin, Diyanet İşleri Başkanlığı üzerinden sürekli
“Biz kadına yönelik şiddeti engelleyeceğiz.” diye söylediğiniz sözlerin
hikâyesi burada gizli. Ne diyor aslında? “İtaat et.” “Şiddete boyun eğ.” “Erkek
ne isterse onu yap.” diyen bir Diyanet İşleri Başkanlığının Aile ve Dinî
Rehberlik bürolarıyla karşı karşıyayız. Ama şunu bir kez daha söyleyelim: İtaat
etmeyeceğiz, makbul kadınlarınız olmayacağız, kadın özgürlük çizgimizden asla
vazgeçmeyeceğiz. 
Yaşasın
8 Mart diyorum! Kadınlar savaş istemiyor; barış, hemen şimdi. (HDP sıralarından
alkışlar, AK PARTİ sıralarından gürültüler)
BAŞKAN
– İYİ PARTİ Grubu adına Sayın İsmail Koncuk, buyurun. (İYİ PARTİ sıralarından
alkışlar) 
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum. 
“Ve
kadınlar, 
Bizim
kadınlarımız; 
Korkunç
ve mübarek elleri, 
İnce,
küçük çeneleri, kocaman gözleriyle
Anamız,
avradımız, yârimiz.”
Değerli
milletvekilleri, bizim kültürümüz de kadınlarımızı baş tacı yapan hususları
ihtiva eder. Yüce dinimiz “Cennet, anaların ayakları altındadır.” buyuruyor. 
HASAN
ÇİLEZ (Amasya) – Başkanım, pek beğenmediler ama bakın; destek verirseniz çok
yazık olacak. 
İSMAİL
KONCUK (Devamla) – Efendim?
HASAN
ÇİLEZ (Amasya) – “Önergeyi destekliyorum.” deme, ifadelerinizi beğenmediler.
İSMAİL
KONCUK (Devamla) – Benim bakış açım onlardan farklı tabii canım yani aynı şey
değil. Onlar kendi üsluplarıyla; biz kendi üslubumuzla, İYİ PARTİ üslubuyla
anlatırız, millî bir bakış açısıyla anlatırız tabii.
BAŞKAN
– Arkadaşlar, hatibe müdahale etmeyelim lütfen.
İSMAİL
KONCUK (Devamla) – Bir dakikamı istiyorum Sayın Başkan.
BAŞKAN
– Sayın Koncuk, buyurun.
İSMAİL
KONCUK (Devamla) – Güzel sözler söylemişiz, güzel şiirler yazmışız ama
gerçekten kadını hayatın içerisine sokamamışız. Bu, ciddi bir eksiklik. Kadın
ve erkek elmanın yarısı gibi diyoruz ama çalışma hayatında kadın eksik. Bu,
aslında bu millete yapılmış bir haksızlık. Bir yarımız eksik çalışıyoruz. 
Peki,
kadın istihdamını ne yapıp da artırabiliriz? Ne yapabiliriz, hangi tedbirleri
almamız lazım? Bu tedbirleri aldık mı? Elbette bazı adımlar mutlaka atıldı ama
yeteri kadar tedbir aldığımızı söyleyebilmek mümkün değil. Kadını eve
hapsediyoruz; ana olarak çocuk doğuruyor, iş hayatından koparıyoruz. Anne
olduğu için, çocuk bakmak zorunda olduğu için, bu zorluklar sebebiyle iş
hayatından uzaklaşanlar da var veya bu sebeplerle iş hayatına girmekten
kaçanlar, imtina edenler de var. Ne yapmak lazım? Bu zorlukları ortadan
kaldıracağız. 
İzin
meselesini çözeceğiz. Doğum iznini ücretli hâle getireceğiz; daha uzun
tutacağız. Yarım günlük çalışma hakkı vereceğiz, tam maaş ödeyeceğiz. Kreş
yardımı yapacağız.
Bakın,
kreş gerçekten çok ciddi bir problem. Bu kreş meselesi hep söylenir. Belli
oranda bir destek olduğunu biliyorum ama herkese değil. Özel ya da devlet kreşi
olsun, bu kreşlerin sayısı artırılmalı ve çocuğunu kreşe gönderen her aileye,
her anneye mutlaka kreş yardımı yapılmalıdır.
Değerli
milletvekilleri, bu izin meselesini çözmeden… Biz, hâlâ kadınlarımızın süt izni
meselesini çözemedik, bunu tartışıyoruz.
(Mikrofon
otomatik cihaz tarafından kapatıldı) 
BAŞKAN
– Sayın Koncuk, tamamlayın sözlerinizi.
İSMAİL
KONCUK (Devamla) – Süt izni meselesini dahi çözemeyen… Bakın, kamuda çok
görüyorum “Efendim, bu süt iznini ne zaman vereceğiz?” birçok kurumda, okulda
bu tartışılıyor, halen tartışılıyor. Bunu dahi çözemedik. 
Dolayısıyla,
bizim gerçekten niyetimiz kadın istihdamını erkek istihdamıyla eş değer noktaya
getirmekse bütün bu problemleri aşabilmemiz lazım, gerekli mevzuat
düzenlemelerini mutlaka yapmamız lazım, yoksa bir yarımız eksik yola devam
edemeyiz. 
Saygılar
sunuyorum.
Teşekkür
ediyorum. (İYİ PARTİ sıralarından alkışlar) 
BAŞKAN
– Cumhuriyet Halk Partisi Grubu adına Sayın Suzan Şahin, buyurun. (CHP
sıralarından alkışlar)
CHP
GRUBU ADINA SUZAN ŞAHİN (Hatay) – Sayın Başkan, değerli üyeler; öncelikle İdlib
şehitlerimizi rahmetle, minnetle anıyor, ailelerine ve milletimize sabırlar
diliyorum. Gazi yaralılarımıza acil şifalar diliyorum. 
Kadınlar
eğitimde, siyasette, istihdamda eşitsizliğe, ayrımcılığa ve adaletsizliğe
uğramaktadır. Bunun temeli, kadına yönelik ayrımcı söylemlerdir. Eşitliğe
inanmıyorsunuz, “Kadın evin süsü.” “Kadınlar iş aradığı için erkekler işsiz
kalıyor.” gibi birçok söylemle bunu açıkça dile getiriyorsunuz. Bunun sonucu
kadınlara şiddet, işsizlik ve yoksulluk olarak geri dönüyor. 
Değerli
üyeler, ülkemizin potansiyel büyümesinin önemli bileşenlerinden biri olan
istihdam oranının artırılması için kadın istihdamı özel önem taşımaktadır.
Türkiye’de kadınların iş gücüne katılımının OECD ortalamasına yükselmesi
hâlinde millî gelirde yüzde 20 artış sağlanacağı ifade edilmektedir. Bu
anlamda, kapsayıcı ve sürdürülebilir bir büyüme süreci için nüfusun yarısını
oluşturan kadınların, başta çalışma hayatı olmak üzere, toplumsal yaşamın her
alanında güçlendirilmesi ve eşit temsili gereklidir. Türkiye’de çalışma
çağındaki nüfusun içerisinde iş gücüne katılabilen kesimin büyük çoğunluğu
erkeklerden oluşmaktadır. Türkiye nüfusunun ve seçmenlerin yarısını oluşturan
kadınlar çalışma hayatında eşit koşullarda yer alamamakta, arasa dahi iş
bulamamaktadır. 
Kadınlarla
ilgili istihdamda görülen tablo vahim durumda; 31 milyon çalışabilir kadın
içerisinde 2 milyonu işsiz, 4 milyonu sigortasız, 20 milyonu ise iş gücü
piyasasının dışındadır. Bu veriler, devletin sosyal devlet olmaktan, yoksulluğu
giderici politikalar üretmekten ve herkesin insanca yaşayabileceği bir refah düzeyini
sağlamaktan ne kadar uzak olduğunu açıkça ortaya koymaktadır. (CHP sıralarından
alkışlar) 
Sayın
Başkan, değerli üyeler; belediyeler ücretsiz kreş ve yaşlı bakım hizmetlerini
artırmalı, kadınlara verilen doğum izni gibi sosyal haklar babalara da tanınmalı
ve bu izinlerin kullanılmasını teşvik edici politikalar geliştirilmelidir.
Türkiye'nin taraf olduğu uluslararası sözleşmelerde de belirtildiği üzere,
kadınlara yönelik her türlü ayrımcılığa son verilmelidir. Uluslararası
sözleşmeler ve iç mevzuatlarımızdaki düzenlemelerin uygulamaları sorunludur.
Evet, yeni mevzuatlar gerekli ancak mevcudun uygulanmasında Hükûmet kararlı ve
tavizsiz davranmak zorundadır. Uygulamaların ciddi takibi yok, müeyyidesi de
yok. İstanbul Sözleşmesi’nin bile yeniden gözden geçirilmesi, dönüştürülmesi
konuşuluyor. Kadınlar, kâğıt üstünde kalan söylemleri değil; tavizsiz, kararlı
uygulamalar bekliyor, samimiyet bekliyor; eşit, özgür birey olarak yaşamak
istiyor. 
Tüm
parti gruplarının kadının istihdamdaki etkinliğini artıracak pozitif ayrımcılık
göstermesi ümidiyle tüm kadınların 8 Mart Dünya Kadınlar Günü’nü kutluyor,
kadına ve kadının yönetimsel gücüne inanan CHP Grubu olarak önergenin
desteklenmesi gerektiğine inanıyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Şahin, tamamlayın sözlerinizi. 
SUZAN
ŞAHİN (Devamla) – Ayrıca, ömrünü Hatay davasına adayan, eski Hatay Devleti’nin
ilk ve tek Cumhurbaşkanı olan Kuvayımilliye kahramanı Tayfur Sökmen’i vefatının
40’ıncı yılında rahmetle ve minnetle anıyorum. Tayfur Sökmen’in özgün hitabıyla
“Kırk asırlık Türk yurdu düşman elinde kalamaz.” diyerek mücadele veren,
Hatay’ımızı özgürleştiren -Eşsiz Atatürk başta olmak üzere- tüm
kahramanlarımızın ruhu şad olsun. 
Seksen
yıl önce, Hatay’ımızın Fransa tarafından Türkiye’ye verildiği, Hatay’ın çalıntı
bölge olduğunu söyleme gafletinin hortlatılmak istendiği şu günlerde Tayfur
Sökmen ve Atatürk’ün bıraktığı emanete her daim sahip çıkacağımızın; bu emanete
sahip çıkacak, bunun onurunu yaşayacak nesilleri yetiştireceğimizin bilinmesini
isterim. Millet olmayı devlet olmaya tercih eden Hataylılar öz yurdumuzda
yaşamaktan onur duyuyoruz. 
Saygılarımla.
(CHP sıralarından alkışlar) 
BAŞKAN
– Adalet ve Kalkınma Partisi Grubu adına Sayın Jülide İskenderoğlu, buyurun.
(AK PARTİ sıralarından alkışlar) 
AK
PARTİ GRUBU ADINA JÜLİDE İSKENDEROĞLU (Çanakkale) – Sayın Başkan, değerli
milletvekilleri; HDP grup önerisi aleyhinde AK PARTİ Grubumuz adına söz almış
bulunmaktayım. Bu vesileyle, Gazi Meclisimizi saygıyla selamlıyorum. 
Sözlerime
başlamadan önce, Bahar Kalkanı Harekâtı bölgesinde devletimizin, milletimizin
bekası ve güvenliği için şehadete yürüyen Mehmetçiklerimize Allah’tan rahmet,
ailelerine ve milletimize başsağlığı, gazilerimize de acil şifalar diliyorum.
Herkes
şunu bilmeli ki Türkiye'nin gücünü ve kararlılığını test edenler, hem sahada
hem de masada bunun karşılığını almaya devam edeceklerdir. Yüz yıl önce
Çanakkale’de olduğu gibi bugün de milletimizin birlik ve beraberliği oldukça
karşımızda durabilecek hiçbir güç yoktur.
Sayın
Başkan, değerli milletvekilleri; kadınlarla ilgili siyasi konular, ideoloji
gözetilmeden siyasi hesaplarla hareket edilmeyecek kadar hassas konulardır. Bu
konuların siyasetüstü olarak değerlendirilmesini her zaman ifade ediyoruz.
Kadınların çalışma hayatında daha fazla yer alması, kadın girişimciliğimize
yönelik desteklerin, kursların, merkezlerin yaygınlaştırılması AK PARTİ
iktidarı döneminde olmuştur. Kadınların istihdam, siyaset, spor, sivil toplum
gibi hayatın her alanında daha etkin bir şekilde yer alması ve artan oranlar bu
konularda referanslarımızdır. Kadınların iş gücüne katılımını, ülkemizin
ekonomisi başta olmak üzere, her alanda kalkınması için oldukça önemli
görüyoruz. Bununla birlikte toplumun mimarı olarak gördüğümüz kadınlarımızın iş
dünyasında gösterdiği başarılar hepimizi gururlandırıyor. 
2012
yılında Türkiye Büyük Millet Meclisinde “Her Alanda Kadın İstihdamının
Artırılması ve Çözüm Önerileri” konulu alt komisyonumuz kuruldu ve önemli
çalışmalara imza atıldı. 2013 yılını “Kadın İstihdam Yılı” ilan ettik. 2002
yılından bu yana düzenlemiş olduğumuz aktif iş gücü programlarına katılanların
yüzde 52’si kadınlarımız. 2002 yılından 2019 yılı Ekim ayı sonuna kadar 913.415
kadın mesleki eğitim kurslarından yararlandı. 2009’dan 2019 yılı Ekim ayı sonuna
kadar 742.235 kadın işbaşı eğitim programlarımıza katıldı. 2002 yılında İŞKUR
aracılığıyla 4.543 kadın işe yerleştirildi, 2018 yılında ise 96 kat bir artışla
435.317 kadın işe yerleştirildi. Kadınlarımızın istihdamı için yapılan
çalışmaların hepsini burada anlatmaya süremiz yetmez. Şunu söyleyebilirim ki
cumhuriyetimizin kuruluşunun 100’üncü yılında dünyanın en büyük 10 ekonomisi
içerisinde yer alma hedefine ulaşmada en büyük güçlerden biri, yüzde 41 kadın
istihdam hedefiyle hayatın her alanında yer alan kadınlarımız olacaktır.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın İskenderoğlu. 
JÜLİDE
İSKENDEROĞLU (Devamla) - Kadın istihdamı konusunda bir öneri üzerine söz
almışken Diyarbakır’da yüz seksen dört gündür büyük bir kararlılık ve
mücadeleyle evlat nöbeti tutan tüm annelere ve ailelere selamlarımızı
gönderiyor; bir kadın, bir anne olarak bir kez daha desteğimizi yineliyoruz. Bu
da Hükûmetimizin haklı kadın eylemlerine engel olmadığının bir ispatıdır.
Bu
vesileyle şimdiden tüm kadınların 8 Mart Dünya Kadınlar Günü’nü kutluyorum.
HDP
grup önerisinin aleyhinde olduğumu belirtiyor, yüce Meclisimizi saygıyla
selamlıyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
3.- CHP Grubunun Grup Başkan Vekilleri İstanbul
Milletvekili Engin Altay, Manisa Milletvekili Özgür Özel ile Sakarya
Milletvekili Engin Özkoç tarafından, Suriye politikasının tekrar
değerlendirilmesi, sınır güvenliğimizin sağlanması, bölgede huzur ve istikrarın
tesis edilmesine yönelik atılacak askerî ve diplomatik adımların belirlenmesi
amacıyla 4/3/2020 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 4 Mart
2020 Çarşamba günkü birleşiminde yapılmasına ilişkin önerisi
4/3/2020
Türkiye Büyük Millet Meclisi Başkanlığına
Danışma
Kurulu 4/3/2020 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Özkoç
 Sakarya
 Grup
Başkan Vekili
Öneri:

İstanbul
Milletvekili Grup Başkan Vekili Engin Altay, Manisa Milletvekili Grup Başkan
Vekili Özgür Özel ile Sakarya Milletvekili Grup Başkan Vekili Engin Özkoç
tarafından, Suriye politikasının tekrar değerlendirilmesi, sınır güvenliğimizin
sağlanması, bölgede huzur ve istikrarın tesis edilmesine yönelik atılacak
askerî ve diplomatik adımların belirlenmesi amacıyla 4/3/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
(1672 sıra no.lu) diğer önergelerin önüne alınarak görüşmelerinin 4/3/2020
Çarşamba günkü birleşimde yapılması önerilmiştir. 
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Sayın Engin Özkoç, buyurun. (CHP sıralarından alkışlar) 
CHP
GRUBU ADINA ENGİN ÖZKOÇ (Sakarya) – Sayın Başkan, değerli milletvekili
arkadaşlarım; hepinizi saygıyla selamlıyorum. 
ALİ
ÖZKAYA (Afyonkarahisar) – Saygını kabul etmiyoruz.
ENGİN
ÖZKOÇ (Devamla) - Amerika Birleşik Devletleri eğer Orta Doğu’da bir savaş
yaratıyorsa, daha önce yarattığı savaşların nedenlerine dayalıdır. Amerika
Birleşik Devletleri eğer İslam dünyasını bir düşman olarak tanımlıyorsa
“Irak’ta nükleer silah üretiliyor ve biz bu nükleer silahı engelleyeceğiz.”
diye defalarca denetim yapıldığı hâlde oraya girip minarelerden ezan okunurken,
çocuklar yollarda yürürken… (AK PARTİ sıralarından gürültüler)
ALİ
ÖZKAYA (Afyonkarahisar) – Önergeyle ilgili konuş!
ENGİN
ÖZKOÇ (Devamla) - …Müslüman kadınları evlerde yemek yaparken… 
ALİ
ÖZKAYA (Afyonkarahisar) – Önergeyle ilgili konuş! 
ENGİN
ÖZKOÇ (Devamla) - …eğer orada… (AK PARTİ sıralarından “Önergeyle ilgili konuş!”
sesleri)
ALİ
ÖZKAYA (Afyonkarahisar) - Adam ol! Adam ol!
ENGİN
ÖZKOÇ (Devamla) - …yukarıdan bombalama sesleri geliyor, o insanlar
katlediliyorsa… (AK PARTİ sıralarından gürültüler, CHP sıralarından sıra
kapaklarına vurmalar)
ALİ
ÖZKAYA (Afyonkarahisar) – Adilik yapma!
ENGİN
ÖZKOÇ (Devamla) - …o zaman bunun bir tek sorumlusu vardır, Amerika Birleşik
Devletleri’dir.
METİN
GÜNDOĞDU (Ordu) – Önergeyle ilgili konuş!
ALİ
ÖZKAYA (Afyonkarahisar) – Onursuzluk yapma!
ENGİN
ÖZKOÇ (Devamla) – Amerika Birleşik Devletleri’yle beraber hareket eden, İslam
dünyasını düşman hâline getiren… (Kürsü önünde toplanmalar, AK PARTİ ve CHP
milletvekillerinin birbirlerinin üzerine yürümeleri ve gürültüler)
ALİ
ÖZKAYA (Afyonkarahisar) – Haysiyetsizlik yapma! Onursuzluk etme!
BAŞKAN
– Milletvekilleri, yerlerinize oturun lütfen.
ENGİN
ÖZKOÇ (Devamla) - …onunla birlikte bu mücadelenin kaynağı olan insanlara karşı…

BAŞKAN
– Sayın milletvekilleri, herkes yerine otursun lütfen.
ENGİN
ÖZKOÇ (Devamla) - …bir şekilde, onun yanında bu savaşa katılan herkes bu
savaştan sorumludur. 
MEHMET
ŞÜKRÜ ERDİNÇ (Adana) – Haysiyetli olacaksın! Onurlu olacaksın!
ENGİN
ÖZKOÇ (Devamla) - Bunun için bizler ne yaparsak yapalım, ne söylersek
söyleyelim, tamam mı… (AK PARTİ ve CHP milletvekillerinin birbirlerinin üzerine
yürümeleri, gürültüler) 
FEHMİ
ALPAY ÖZALAN (İzmir) – Sana yazıklar olsun! Yazıklar olsun!
BAŞKAN
– Sayın milletvekilleri, yerlerinize oturun lütfen.
Birleşime
on dakika ara veriyorum. 
Kapanma Saati: 17.01
ALTINCI OTURUM
Açılma Saati: 17.29
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 64’üncü Birleşiminin
Altıncı Oturumunu açıyorum.
Cumhuriyet
Halk Partisi grup önerisi üzerindeki görüşmelere devam ediyoruz. 
Önerinin
gerekçesini açıklamak üzere –ki sürenin diğer yarısını kullanacak olan- Sayın
Altay’ı kürsüye davet ediyorum. 
Buyurun
Sayın Altay. (CHP sıralarından alkışlar)
Süreniz
üç dakikadır. 
CHP
GRUBU ADINA ENGİN ALTAY (İstanbul) – Teşekkür ederim Sayın Başkan. 
Sayın
Başkan, sizi ve yüce Genel Kurulu saygıyla selamlıyorum. 
Suriye’den,
özelde İdlib bölgesinden art arda aldığımız şehit haberlerinin, acı haberlerin
ve oradaki Mehmetçik’imizle ilgili gelecek kaygısının doğal olarak bizlerde bir
gerilime –sadece bizde değil, herkes için bunu söylüyorum- bir kaygıya, bir
gerginlik ortamına da ister istemez yol açtığı bir vakıa. Bu yüzdendir ki bu
konuyla ilgili olarak siyaset, karşılıklı İdlib hassasiyetinden kaynaklı
gerilimden dolayı da yükseliyor. Ama bu, şu demek değil: Bu Mecliste bu tür
arbedeler -inşallah, bu son olur- çok oldu; bu, vatandaşlarımız nezdinde hiçbir
siyasi partiye bir artı asla getirmez, hepimizin üyesi bulunduğu yüce Meclisin
itibarına halel getirir. Bir şekilde ağızdan çıkan sözler… Çıktıktan sonra söz,
bizim değil, biz sözün esiri oluruz. Sayın Cumhurbaşkanının dün başlattığı,
bugün süren, aslında hiç olmaması gereken ve yakışmayan da sözler sarf
edilebiliyor. Bu, elde değildir, tecrübeli bir siyasetçi olarak söylüyorum.
Bunu ben tecrübemle minimize edebiliyorum ki siyasette çok tecrübeli olan Sayın
Cumhurbaşkanı da dünkü konuşmasıyla ilgili sorulsa “Keşke öyle demeseydim.”
diyecektir, eminim. Bu durumda, elbette yine, nasıl karşı tarafın bir gün önce
söylediği doğru değilse ertesi gün söylenenin de yakışık almadığı, doğru
olmadığı sözler çıkıyor. Bunları partiler arası bir diyalogla çözmek, toparlamak,
bir arka kapı diplomasisiyle bu konuda bir mutabakat mümkündür. 
Değerli
arkadaşlar, nezaket nezaketi doğurur, saygı saygıyı doğurur; saygısızlık
saygısızlığı doğurur. Böyle baktığınız zaman, buna herkes kendince bir gerekçe
üretebilir; ağır tahrik denilir, şu denilir, bu denilir ama bunlar olmamalı,
bütünüyle olmamalı. Üzüldüm, bugün burada biraz itiş kakış olabilir -olmamalı
da- ama aklıma şu geldi: Ya, İdlib’de askerlerimiz savaşıyor, askerimiz orada
savaşırken… (AK PARTİ sıralarından gürültüler)
BAŞKAN
– Değerli arkadaşlar, lütfen… Sayın milletvekilleri…
ENGİN
ALTAY (Devamla) – …bizim de buradaki bu görüntümüzün hiçbirimize, hiç kimseye
bir hayrı yok. Söyledim arkadaşlar, bu konuda partiler arası görüşmeler, grup
başkan vekilleri düzeyinde görüşmeler yapılır, yapılıyor. 
(Mikrofon
otomatik cihaz tarafından kapatıldı)
ENGİN
ALTAY (Devamla) – Başkanım, biraz daha...
BAŞKAN
– Sözlerinizi tamamlayın Sayın Altay.
ENGİN
ALTAY (Devamla) – Öyle olmasa bu Meclis çalışamaz hâle gelir. Ama Meclisi
çalıştırmak zorundayız, Meclis açık kalmak zorunda. Şuraya bomba düştüğünde bu
Meclis çalıştı değerli arkadaşlar. Siyasi argümanlarımızı, mülahazalarımızı,
bunları elbette değerlendireceğiz ama hepimizin şurasında bir Türkiye olacak,
bir Türkiye'm olacak “Hepimiz Türkiye’yiz.” demeyi bileceğiz.(CHP sıralarından
alkışlar)
Bu
anlayışla, herkesin sinirlerine son vererek, sinirlerimizi törpüleyerek Genel
Kurulun çalışmalarına devamı gereklidir. Sürenizi çok aldım.
Teşekkür
ediyorum.
Sizi
ve yüce Genel Kurulu saygıyla selamlıyorum. (CHP sıralarından alkışlar)
ÖZLEM
ZENGİN (Tokat) – Sayın Başkan, bir söz almak istiyorum.
BAŞKAN
– Sayın Zengin, çok kısa bir söz hakkı vereceğim yerinizden. 
Buyurun.
VI.- AÇIKLAMALAR (Devam)
45.- Tokat Milletvekili Özlem Zengin’in, Sakarya Milletvekili
Engin Özkoç’un CHP grup önerisi üzerinde CHP Grubu adına yaptığı konuşması
sırasında yaşanılan hadiselerin herkesi üzdüğüne, bu tip hadiselere imkân
verilmemesi gerektiğine ve Türkiye’de birlik beraberliğe ihtiyacın olduğu en
zor zamanların yaşandığına ilişkin açıklaması
ÖZLEM
ZENGİN (Tokat) – Sayın Başkanım, çok değerli milletvekili arkadaşlarım; benim
hayatta en nefret ettiğim şey, bir şey varken bir şey yokmuş gibi davranmaktır.
Biraz evvel yaşadığımız hadiselerden sonra hiçbir şey yokmuş gibi davranamayız.
Hepimizin üzgün olduğunu biliyorum, böyle bir hadise yaşandıktan sonra herkes,
hakikaten, derinden üzülüyor. Bunlara imkân vermemek lazım.
Şimdi,
kelimelerle ifade etmek kolay fakat bunu eyleme geçirmek lazım. Dün, Genel
Kurulda pek çok konuşma yapıldı. Bu hadiselere sebep olan milletvekili de dün
çok tahrikkâr konuşmalar yaptı. Bazı şeyler konuşulurken liderler arasında
olur, bazı şeyler genel başkanlar arasında olur ve her ne olursa olsun bir
ülkenin cumhurbaşkanına, bir defa, ahlaken söylenemeyecek şeyler vardır, edeben
söylenemeyecek şeyler vardır, hukuken, anayasal olarak söylenemeyecek şeyler
vardır. Bu sınırları asla geçmemek lazım. Şu an Türkiye, tarihinin en zor
günlerinden geçiyor. En zor, birliğe, beraberliğe en çok ihtiyacımız olan zamandayız.
Böyle bir zaman içerisinde hepimizin olması gereken nokta bellidir. İtiraza
evet, eleştiriye evet, yöntem farklılığına evet; o yüzden farklı siyasi
partiler olarak burada varız zaten. Ama usul, edep dairesinde herkes ağzından
çıkan kelimelere dikkat etmeli, hâline, tavrına, üslubuna dikkate etmeli ve
birlik içerisinde olduğumuzu asla unutmamalıyız. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ediyorum.
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun Grup Başkan Vekilleri İstanbul
Milletvekili Engin Altay, Manisa Milletvekili Özgür Özel ile Sakarya
Milletvekili Engin Özkoç tarafından, Suriye politikasının tekrar
değerlendirilmesi, sınır güvenliğimizin sağlanması, bölgede huzur ve istikrarın
tesis edilmesine yönelik atılacak askerî ve diplomatik adımların belirlenmesi
amacıyla 4/3/2020 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 4 Mart
2020 Çarşamba günkü birleşiminde yapılmasına ilişkin önerisi (Devam)
BAŞKAN
– İYİ PARTİ Grubu adına Sayın Behiç Çelik.
Sayın
milletvekilleri, arka arkaya oylamalarımız olacak, sayın milletvekillerinin
Genel Kurulu terk etmemelerini rica ediyorum. 
Buyurun
Sayın Çelik. (İYİ PARTİ sıralarından alkışlar)
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
böyle gergin bir ortamda huzurlarınızdayım. Aslında hepimiz birbirimize
muhtacız ve aynı milletin evlatlarıyız. Özellikle Parlamentonun, birbirleriyle
parti gruplarının münasebetlerinde olağanüstü dikkatli olmaları iktiza ediyor
çünkü buradaki her olumsuz hareketin -fiziki ya da söylev anlamında- topluma
çok daha kötü bir şekilde yansıması görülebilir ve toplumumuz da gerilirse
bunun önüne nasıl geçeceğimizi o zaman kara kara düşünmeye başlarız. 
Değerli
milletvekilleri, ben Cumhuriyet Halk Partisinin grup önerisi üzerine söz aldım,
hepinizi saygıyla selamlıyorum.
Konumuz
Suriye. Suriye deyince Orta Doğu’yu, Doğu Akdeniz’i bütünüyle ele almak,
konunun anlaşılması açısından oldukça önemlidir. Bu coğrafya, kesintili de
olsa, bin yıllık Türk egemenliğinde kalmıştır, sadece dört yüz yılı Osmanlı
egemenliğidir. Bu coğrafya Haçlı Seferlerini ve Haçlı hâkimiyetini görmüştür.
19’uncu yüzyılda emperyalist ve kolonyalist saldırılara muhatap olmuştur, bu
saldırılar hâlen devam etmektedir. Bu coğrafya, iki bin yıl geçtikten sonra,
20’nci yüzyılda, 1948 yılında İsrail’in kuruluşunu da görmüştür. Bu coğrafya,
21’inci yüzyıl başlarında yeni tip emperyalizme ve globalizme, algı yönetimine,
teolojik dönüştürmeye tanıklık etmektedir. Yeni tip ideolojiler ve emperyalizm,
bu coğrafyada demografik operasyon ve etnik temizlik de yapmaktadır. Peki, tüm
bunlar olurken iktidar ne düşünüyor? Bir kere, bugünkü Suriye sonuç, dünkü Suriye
sebeptir, dolayısıyla BOP sebeptir. BOP, bölge için ne öngörüyor? Gözyaşı, kan,
etnik temizlik, parçalanma, dinsel ve mezhepsel savaşlar öngörüyor. BOP,
İsrail’in ebedi güvenliğini istiyor. BOP’a karşı olmak Türk’e taraf olmaktır.
BOP’a taraf olmaksa İsrail’e, ABD’ye, Rusya’ya, kısaca emperyalizme hizmet
etmek demektir. 
Değerli
milletvekilleri, Türkiye’de 5,3 milyon Suriyeli vardır. Toplam düzensiz göçmen
sayısı Türkiye’de 7 milyondur. Suriyeliler “ensar ve muhacir” söylemiyle âdeta
ülkemize çağrılmıştır. Şimdi başımız belada ve bu, atom bombası gibi bir
demokrasi bombasını önümüze koymuştur. Sayın Özdağ’ın dediği gibi, bu aynı
zamanda bir Kavimler Göçü’dür, modern Kavimler Göçü’dür. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen. 
BEHİÇ
ÇELİK (Devamla) – Ben, tutup burada Kobani’ye peşmergenin sokulmasını, Süleyman
Şah Türbesi’nin nasıl kaçırıldığını, irticai gruplara desteği anlatmak
istemiyorum. Ancak Suriye’de bir savaş pozisyonuna girmemiz bekamız için, millî
çıkarlarımız için kesinlikle uygun değildir; daha büyük paylaşım savaşlarını bu
tutum tetikleyebilir, bunun vebali de ağır olur. 
Değerli
arkadaşlar, aslında söylenecek çok şey var ama bu gerginlik ortamında ben
sözümü burada bağlarken Cumhuriyet Halk Partisinin grup önerisine katıldığımı
ifade ediyor, aziz şehitlerimizi rahmetle yâd ediyor, hepinize saygılar
sunuyorum. (İYİ PARTİ ve CHP sıralarından alkışlar) 
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Kabul edilmemiştir. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
4.- AK PARTİ Grubunun, Genel Kurulun çalışma
saatlerinin yeniden düzenlenmesine; 196 sıra sayılı Kanun Teklifi’nin kırk
sekiz saat geçmeden gündemin “Kanun Teklifleri ile Komisyonlardan Gelen Diğer
İşler” kısmının 4’üncü sırasına, 175 ve 53 sıra sayılı Kanun Tekliflerinin ise
yine, bu kısmın sırasıyla 2’nci ve 3’üncü sıralarına alınmasına ve diğer
işlerin sırasının buna göre teselsül ettirilmesine; 4, 5, 10, 11, 12, 17, 18,
19, 24, 25, 26 ve 31 Mart 2020 salı, çarşamba ve perşembe günkü
birleşimlerinde denetim konularının görüşülmeyerek gündemin “Kanun Teklifleri
ile Komisyonlardan Gelen Diğer İşler” kısmında yer alan işlerin görüşülmesine;
196 sıra sayılı Kanun Teklifi’nin İç Tüzük’ün 91’inci maddesine göre temel
kanun olarak bölümler hâlinde görüşülmesine ilişkin önerisi 
4/3/2020
Türkiye Büyük Millet Meclisi Başkanlığına
Danışma
Kurulu 4/3/2020 Çarşamba günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim. 
 Özlem
Zengin
 Tokat

 AK
PARTİ Grup Başkan Vekili
Öneri:
Bastırılarak
dağıtılan 196 sıra sayılı Kanun Teklifi'nin kırk sekiz saat geçmeden gündemin
"Kanun Teklifleri ile Komisyonlardan Gelen Diğer İşler" kısmının
4'üncü sırasına, 175 ve 53 sıra sayılı Kanun Tekliflerinin ise yine bu kısmın
sırasıyla 2'nci ve 3'üncü sıralarına alınması ve diğer işlerin sırasının buna
göre teselsül ettirilmesi,
Genel
Kurulun;
4
Mart 2020 Çarşamba günkü (bugün) birleşiminde 173 sıra sayılı Kanun Teklifi'nin
görüşmelerinin tamamlanmasına kadar,
5
Mart 2020 Perşembe günkü birleşiminde 196 sıra sayılı Kanun Teklifi'ne kadar
olan işlerin görüşmelerinin tamamlanmasına kadar,
10
Mart 2020 Salı günkü birleşiminde 196 sıra sayılı Kanun Teklifi'nin birinci
bölüm görüşmelerinin tamamlanmasına kadar,
11
Mart 2020 Çarşamba günkü birleşiminde 196 sıra sayılı Kanun Teklifi'nin
görüşmelerinin tamamlanmasına kadar,
11
Mart 2020 Çarşamba günkü birleşiminde 196 sıra sayılı Kanun Teklifi'nin
görüşmelerinin tamamlanamaması hâlinde 12 Mart 2020 Perşembe günkü birleşiminde
196 sıra sayılı Kanun Teklifi'nin görüşmelerinin tamamlanmasına kadar,
17,
18, 19, 24, 25, 26 ve 31 Mart 2020 Salı, Çarşamba ve Perşembe günkü
birleşimlerinde saat 24.00'e kadar çalışmalarını sürdürmesi,
4,
5, 10, 11, 12, 17, 18, 19, 24, 25, 26 ve 31 Mart 2020 Salı, Çarşamba ve
Perşembe günkü birleşimlerinde denetim konularının görüşülmeyerek bu
birleşimlerinde gündemin "Kanun Teklifleri ile Komisyonlardan Gelen Diğer
İşler” kısmında yer alan işlerin görüşülmesi,
196
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak görüşülmesi ve bölümlerin ekteki cetveldeki şekliyle olması
önerilmiştir.
196
sıra sayılı Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633)



196 sıra sayılı Denizli Milletvekili Nilgün Ök ile 46
  Milletvekilinin Bazı Kanunlarda Değişiklik Yapılmasına Dair Kanun Teklifi
  (2/2633)




Bölümler


Bölüm Maddeleri


Bölümdeki Madde
  Sayısı




Birinci Bölüm


1 ila 20’nci maddeler


20




İkinci Bölüm


21 ila 40’ıncı maddeler


20




Toplam madde sayısı


40



BAŞKAN
– Öneriyi oylarınıza sunuyorum: Kabul edenler… Etmeyenler… Kabul edilmiştir. 
Alınan
karar gereğince denetim konularını görüşmüyor ve gündemin “Kanun Teklifleri ile
Komisyonlardan Gelen Diğer İşler” kısmına geçiyoruz. 
1’inci
sırada yer alan, İstanbul Milletvekili Hulusi Şentürk ile 95 Milletvekilinin
Ürün Güvenliği ve Teknik Düzenlemeler Kanunu Teklifi ve Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Raporu’nun görüşmelerine
kaldığımız yerden devam edeceğiz. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173) (´)
BAŞKAN
– Komisyon? Yerinde. 
27
Şubat 2020 tarihli 62’nci Birleşimde, İç Tüzük’ün 91’inci maddesi kapsamında
temel kanun olarak görüşülen 173 sıra sayılı Teklif’in birinci bölümünde yer
alan 8’inci maddesi üzerindeki önerge işleminde kalınmıştı. 
8’inci
madde üzerinde 3 adet önerge vardır. Önergeleri aykırılık sırasına göre işleme
alacağım. 
İlk
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ürün Güvenliği ve Teknik Düzenlemeler Kanunu Teklifi’nin 8’inci maddesinin
1’inci fıkrasının aşağıdaki şekilde değiştirilmesini arz ve teklif ederim. 
“(1)
İmalatçı, devrettiği yetki ve görevlerin niteliğini, varsa koşullarını ve
sınırlarını yazılı olarak ve açık bir biçimde belirlemek suretiyle yetkili
temsilci atayabilir.”
 Ayhan
Erel Mehmet Metanet Çulhaoğlu Zeki Hakan Sıdalı
 Aksaray Adana Mersin
 Hayrettin
Nuhoğlu İsmail Koncuk
 İstanbul Adana
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan. 
BAŞKAN
– Komisyonun katılmadığı önerge üzerinde Sayın Zeki Hakan Sıdalı, buyurun. (İYİ
PARTİ sıralarından alkışlar) 
ZEKİ
HAKAN SIDALI (Mersin) – Sayın Başkan, değerli milletvekilleri; ülkemizin
içinden geçtiği bu zor zamanlarda, İdlib ve Ağrı’da şehit düşen tüm
yiğitlerimizi rahmet ve minnetle anıyor, yaralılarımıza acil şifalar diliyorum.
Şu anda ülkemiz ve bayrağımız için cansiparane şekilde mücadele eden tüm
Mehmetçik’imize Allah güç ve kuvvet versin. 
İki
bin beş yüz yıla dayanan Türk devlet geleneği ve devlet aklı, son dönemde
yaşadığımız her türlü zorluğun üstesinden gelecek olan güç, irade ve yöntemi
ortak akılla ortaya çıkaracak yetkinliğe sahiptir. Gündemin çok daha öncelikli
konularını takip ederken gündelik sorumluluklarımızı da yerine getirmeye devam
etmek zorundayız. Şehitlerimizin kaybıyla yüreğimiz yanarken, yüce Meclisimizin
devam eden çalışmaları içerisindeki gündem gereği, ürün güvenliğiyle ilgili söz
almış bulunmaktayım. 
Sayın
milletvekilleri, bir kanunu çıkarmak kadar, sonrasında bu kanunu layığıyla
uygulamak ve takip etmek de önemlidir. Avrupa Birliği mevzuatıyla uyumlu olmak
adına, böyle bir yasal düzenlemeye ihtiyaç vardı, doğru ancak burada izlenmesi
gereken metot sadece “AB uyumunu sağladık, bitti.” değil, samimi bir şekilde
ülke içindeki ürün güvenliğini de sağlayacak adımlar atmaktır; yoksa kanun
çıkar, uygulama kadük kalır. Piyasada daha etkin denetim yapabilmek için
kusursuz bir denetim ağı oluşturmak gerekli, yoksa cezalandırma sistemli değil
raslantısal olur, güvensiz ürün satışını önleyemez.
Süreç
yönetimi de, aynı şekilde, hayati bir önem taşıyor. Kamu, üreticiler,
ithalatçılar ve tüketicilerden oluşan zincirin tüm halkaları gereğince
bilinçlendirilmeli ve ürün güvenliğini tam anlamıyla kavramalıdır. 
Güvensiz
ürünün sebep olduğu ölüm ve yaralanmalarda üretici ve ithalatçı, zarar görene
karşı sorumlu ise de bu zararları sıfıra indirmek Bakanlığın asli görevidir;
güvensiz ürüne sorumlu aramaktansa böyle ürünleri imal ve ithal ettirmemek de
öyle. Buradaki temel mesele insan sağlığı ise sonuç odaklı, caydırıcı önlemler
almak zorundasınız. Burada, tüketicilere de büyük rol düşüyor. Ürün Güvenliği
Farkındalık Projesi’ni yerinde bulmakla birlikte yeterli bulmuyoruz. Böyle
önemli işleri 10 konferansla, 25 alışveriş merkezinde stant açarak
çözemezsiniz; daha planlı, kapsamlı, topluma nüfuz edici projeler geliştirmek
gerekiyor. Okullarda eğitici programların düzenlenmesi, stantların kurulması ve
konunun somut örneklerle izah edilmesi akıllıca bir hamle olur. Çocuklar ve
gençler öğrendiklerini ailelerine öğretiyor, bu gerçeği göz önünde
bulundurmalıyız.
Sayın
milletvekilleri, getirdiğiniz kanun teklifiyle, biz burada ürünlerin kurallara
uygunluğunu, güvensiz ürünlerin risklerini ve onların önlenmesini, bu ürünlerin
üretiminin durdurulmasını ve halka zararlı ürün temin edilmesinin önüne
geçilmesini sağlamalıyız. Peki, siz bu konuda ne kadar samimisiniz?
Malumunuzdur, daha geçenlerde Tarım Bakanlığı, Türk Gıda Kodeksi’nde bir
değişikliğe gitti; sonunda, sahte bal, sahte pekmez, sahte peynir üretimi
yasaklandı. Bu değişikliği tam alkışlayacaktık ki eklenen geçici maddeyi
gördük. O maddeyle, o güne kadar üretilmiş sahte ürünlerin yıl sonuna kadar
piyasada kalmasına ve satılmasına izin veriyorsunuz. Şimdi, burada, tüm
tüketiciler adına soralım: “Sahte” tabir edilen gıdalar eğer sağlığa zararlı
değilse neden üretimini yasakladınız? Yok, eğer sağlığa zararlıysa neden
piyasadan toplamıyorsunuz? Niçin vatandaşların sağlığına zararlı olan sahte
gıdaları vatandaşa yedirmeye devam ediyorsunuz? İnsan sağlığı bu kadar ucuz
olmamalı. “Sahte gıda üreten mağdur olmasın, malları imha edilmesin.” diye
düşünüyorsanız, milyonlarca vatandaşımızın hayatını tehlikeye atmaya hakkınız
yok. Herkese suç işliyor muamelesi yapıyorsunuz, dürüst üreticiyi dolaylı
olarak bürokrasiyle bunaltarak sahtecileri aslında kayırmış oluyorsunuz.
Mersin’de de işini layığıyla yapan bal üreticileri buna en güzel örnektir. 
Başta
söylediğimi tekrar etmek gerekirse, ürünlerde güvenliği sağlayacaksanız, bu
konuda samimi olun ve sadece Avrupa Birliği müktesebatı uyarınca değil,
vatandaşın sağlığını düşünerek işler yapın. 
Yüce
Meclisi saygıyla selamlıyorum. (İYİ PARTİ sıralarından alkışlar)
BAŞKAN
– Teşekkür ediyorum.
Evet,
önergeyi oylarınıza sunuyorum: Kabul edenler… Etmeyenler… Kabul edilmemiştir.
Şimdi
okutacağım 2 önerge aynı mahiyettedir, önergeleri okutup birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan 173 sıra sayılı Kanun Teklifi’nin 8’inci maddesinin (1)’inci fıkrasında
geçen "biçimde” ibaresinin "şekilde” olarak değiştirilmesini arz ve
teklif ederiz.
 Ayşe
Acar Başaran Ayşe Sürücü Tuma Çelik
 Batman Şanlıurfa Mardin
 Ali
Kenanoğlu Nusrettin Maçin Rıdvan Turan
 İstanbul Şanlıurfa Mersin
Aynı
mahiyetteki diğer önergenin imza sahipleri:
 Ahmet
Akın Tacettin Bayır Müzeyyen Şevkin
 Balıkesir İzmir Adana
 Ahmet
Vehbi Bakırlıoğlu Tahsin Tarhan Haydar Akar
 Manisa Kocaeli Kocaeli
 Ali
Fazıl Kasap
 Kütahya
BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) –Katılamıyoruz Sayın Başkan.
BAŞKAN
– Aynı mahiyetteki önergeler üzerinde ilk söz Sayın Tuma Çelik’in.
Buyurun
Sayın Çelik. (HDP sıralarından alkışlar)
TUMA
ÇELİK (Mardin) – Sayın Başkan, değerli milletvekilleri; 2013 yılından beri
gündemde olan bu düzenleme konusunda konunun muhatabı olan sivil toplum
kuruluşları ve meslek odalarının görüşleri alınmıyor. Bırakın sivil toplumu,
Meclisin ilgili komisyonlarının raporları dahi dikkate alınmıyor ve yasa
uygulanmaya başlayınca da ortaya çıkacak olan sorunlarla insanlar baş başa
bırakılıyor maalesef. Birçok noktada ortaya çıkan bu durum toplumsal yapımızı
zorluyor, hukuk tanımazlık egemen oluyor, keyfiyet başlıyor ve maalesef hukuk
tanımazlık memleketin her yerine taşınıyor. 
Biliyorsunuz,
Türkiye'de devlet okullarında Hristiyan ve Musevi öğrenciler de okuyor ve
Türkiye'deki en büyük hak ihlallerinden biri bu okullarda zorunlu din dersi
okutulması sırasında yaşanıyor. Süryaniler Türkiye'deki bütün Hristiyanlar
gibi, Museviler gibi eğer dinlerini ibraz edebiliyorlarsa, gösterebiliyorlarsa
bu din dersinden muaf olabiliyorlar ancak bu öğrencilerimizin muafiyet süreci
tam olarak bir eziyete dönüşmüş durumda. Kimliklerinde İslam yazmamasına rağmen
öğrencilerimizden kendilerinin ve bazen de akrabalarının, anne ve babalarının
Müslüman olmadığını ispatlamaları isteniyor. Tek bir dilekçeyle
halledilebilecek bu durum aslında birçok noktada insanlara eziyet hâline geliyor.
Hukuku baypas etmek için bürokrasi yaratılıyor. Öğrenciler ve veliler kendi
dinlerini açıklamak zorunda bırakılıyor. Lakin bütün bu süreçleri atlatmamız,
zorunlu din dersinden muaf olmamız için yeterli olmuyor. Öğrenciler bazı
okullarda din dersine sokulmaya devam ediliyor bütün bu duruma rağmen.
İstanbul’da
İsmail Tarman Ortaokulunda bir Hristiyan öğrenci, din dersinden muaf olduğu
hâlde zorla derslere sokulmaya çalışılıyor. Okul idareleri yasaları ve mahkeme
kararlarını uygulamayarak aslında suç işliyorlar. İmam-hatibe dönüştürülmek
istenen bu okula ilişkin alınan mahkeme kararları yine yöneticiler tarafından
uygulamaya sokulmuyor, hayata geçirilmiyor; kısaca, burada da hukuk tanımazlık,
Anayasa’yı yok sayma, hukuku uygulamama, mahkeme kararlarına uymama durumu var.

Son
bir hukuksuzluk örneği yine Mardin’den. Mardin’in Derik ve Kızıltepe ilçelerine
bağlı mahallelerin bazılarında on, bazılarında ise yirmi gündür elektrik
verilmiyor, elektrikler kesik. Tarımsal sulama kuyularında bulunan sayaçların
okunmadan faturalandırılmasından kaynaklanan, DEDAŞ ile çiftçiler arasındaki
gerginlik bu kesintilerin olmasına sebep oluşturdu ve bu çerçevede de 200’den
fazla mahalle, 1.500’e yakın çiftçi ve toplamda 75 bin kişiyi etkileyen bir
duruma dönüştü. 
Bakın,
hiçbir sebep insanların en doğal ihtiyaçlarını karşılamalarını
engellememelidir. Eğer DEDAŞ’ın çiftçilerle bir sıkıntısı, bir sorunu varsa
bunu çözme yoluna gitmelidir. Hukukun burada işleme konulması gerekiyor ama
hukuka uyulmuyor maalesef yine de. DEDAŞ bu durumu bahane ederek binlerce
insanın elektriğini kesip suya ulaşmasını engelleyemez, engellememelidir ama
özelleştirilen elektrik dağıtım şirketi, düzene ayak uydurarak köylülerin
elektriklerini kesmiş, elektrikler kesik olduğu için de köylülerin suya ulaşım
imkânı da ortadan kaldırılmıştır. Hiçbir hukuk, hiçbir kural tanınmıyor
maalesef. Tarih bu çerçevede aslında hepimizi yargılayacak ve bundan da sorumlu
olan hesabını verecektir.
Teşekkür
ediyorum. (HDP sıralarından alkışlar)
BAŞKAN
– Önergeler üzerinde ikinci söz, Sayın Ali Fazıl Kasap’ın.
Buyurun
Sayın Kasap. (CHP sıralarından alkışlar)
ALİ
FAZIL KASAP (Kütahya) – Sayın Başkan, değerli milletvekilleri; öncelikle
İdlib’de, Suriye’de şehit olan erlerimize, uzman çavuşlarımıza Allah’tan rahmet
diliyorum, yaralılarımıza acil şifalar temenni ediyorum, milletimize de
başsağlığı diliyorum, sabır diliyorum. 
Konumuz,
kanun teklifi gereği, Ürün Güvenliği ve Teknik Düzenlemeler Kanunu Teklifi
üzerineydi. Eğer siz bir ürünseniz artık hiçbir güvenilirliğiniz kalmadı. Aynı
miadı dolmuş olan ilaçlar gibi faydası olmuyor, artık zarar vermeye başladı.
Mazlumun yanında yer alacaktınız, Filistin’de, Kudüs’te, Gazze’de, El Halil’de
yoksunuz. Yemen’de neden sesiniz, soluğunuz çıkmıyor? Burası Yemen… Yemen de
bizi çağırıyor ama yokuz değil mi? Burası Yemen, açlıktan kırılan çocuklar var.
Burası, malumunuz son günlerde bırakmış olduğumuz muhacirler. Bu da Yemen…
Yemen’de yokuz, Arakan’da yokuz, Hindistan’da yokuz. Tüm kavramları kirlettik,
“ensar” neydi, “muhacir” neydi? Onu hepimiz biliyoruz. Kime yardım etmiştik?
İsrail’e, ABD’ye yardım ettik, ona kulvar açtık. El Halil’de de yoktuk.
“Muhacir” kavramının ne demek olduğunu biliyorsunuz. Biz daha önce de bunu
defalarca söylemiştik ama burası istişare kültürünün olması gereken bir yerdi.
Sözlerin hepsini dinleyecektik, en güzeline tabi olacaktık, bu prensibi hayat
şiarı edinecektik ama maalesef olmadı. 
Bir
İçişleri Bakanımız var her gün skor veriyor, diyor ki: “135.844 kişi
Yunanistan’a veya sınırları geçerek başka ülkelere gitti.” Biz Ömerleri
arıyorduk, Trumplarla, Putinlerle dost olduk. Siz kimleri dost edindiniz?
“Ömer” diyorduk, bula bula Sudanlı Ömer El Beşir’i bulduk. Saraya muhacirleri
almadık, saraya El Beşirleri aldık, Müslim’i aldık, Barzani’yi aldık. Artık,
ürün güvenliğimiz kalmadı. 
Birileri
“İslam kardeşliğinin sınırı yoktur." demişti. “Kardeşlik” anlayışımız
Avrupa’nın vereceği 1-2 milyar euroyla mı sınırlı? Dün “bereket” dediğimiz
muhacirler bugün besleme oldular. Artık bu belde, emin belde olma niteliğini
yitirdi. “Kendilerinde bir ihtiyaç olsa bile kardeşlerini öz nefislerine tercih
ederler.” anlayışı, “Kim nefsinin cimri ve bencil tutumlarından kurtulmuşsa
onlar kurtuluşa ermiştir.” prensibi artık yok değil mi arkadaşlar? “Ensar ve
muhacir nedir, o adam bilmez.” deniyordu. Biz biliyoruz, ensar nedir biliyoruz.
Suriye’deki insanlarımızı bombalardan kurtardık ama onları nereye teslim ettik?
Yunan polisinin ateşine teslim ettik, Yunan polisinin ateşine. Hani bunlar
muhacirdi, hani bunlarla her şeyimizi paylaşacaktık, onlar bizim
zenginliğimizdi! Tüm komşularımızla kavgalıyız. Suriye’de emperyalistlere
hizmet eden bir anlayışın parçasıyız. Ülke olarak yorgun ve yaralıyız. Libya’da
sonu olmayan bir savaşın taraftarı olduk şu anda. Siyasal, sosyal ve ekonomik
bakımdan bitmiş vaziyetteyiz. Müstekbirlerin çıkarları uğruna bazı şeyleri alet
yaptık, onların silahlarıyla mazlumları vuruyoruz, onların silahlarıyla
müstazafları eziyoruz. 
Nihai
olarak, burası uzlaşmanın, burası istişarenin, burası ortak aklın sonucuyla
karar verilen bir yer olması gerekirken kavganın, gürültünün olduğu bir yer;
haklı olanın sesinin kavga, gürültüyle susturulmaya çalışıldığı bir yer
olmamalıydı. Akıllarını kullanmayan toplumlar, akıllarını kullanan toplumlar
tarafından kullanılmaya mahkûmdur. Nihai olarak tekrar şunu söylemek istiyorum:
“Sözlerin hepsini dinleyip en güzeline tabi olacağız.” Bu prensibi hayat
prensibi hâline getirmek görevimizdir.
Teşekkür
ediyorum. (CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler...
Etmeyenler... Kabul edilmemiştir. 
Buyurun
Sayın Muş.
VI.- AÇIKLAMALAR (Devam)
46.- İstanbul Milletvekili Mehmet Muş’un, Kütahya
Milletvekili Ali Fazıl Kasap’ın görüşülmekte olan 173 sıra sayılı Kanun
Teklifi’nin 8’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; Genel Kurulu saygıyla
selamlıyorum. 
Ensar-muhacir
ilişkisi bizim inancımızda ve kültürümüzde olan bir şeydir. Biz hiçbir zaman
ülkemize sığınanlara karşı “besleme” gibi bir ifade kullanmadık, kullanmayız.
Türkiye, kendisine sığınan 3,5 milyondan fazla sığınmacının hiçbirisine “Sen bu
ülkeden git.” “Başka yere zorla gideceksin.” diye bir şey dememiştir. Sadece
sınırlarla alakalı daha önce sıkı kontroller yaparken şu an itibarıyla başka
yere gitmeyi arzu edenlere, bu tercihlerini hayata geçirmek isteyenlere
herhangi bir kısıtlama yapmamaktadır; yoksa, Türkiye'de kalmak isteyenlere
zorla “Buradan git.” diye bir şey yok ama “Ben başka bir yere gideceğim.”
diyorsa bu… Birleşmiş Milletlerin İnsan Hakları Evrensel Beyannamesi’nde de
bütün uluslararası normlarda da ülkenize gelen bir sığınmacıya “Git.”
diyemezsiniz fakat başka bir yere gitmek istiyorsa da ona herhangi bir kısıtlama
yapma durumunuz söz konusu olamaz. Konu bundan ibarettir. Burada olmak
isteyenler burada kalabilirler, başka ülkeye gitmek istemek kendi takdiridir, o
da kendilerinin bileceği iştir. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173) (Devam)
BAŞKAN
– 8’inci maddeyi oylarınıza sunuyorum: Kabul edenler... Kabul etmeyenler...
Kabul edilmiştir. 
9’uncu
madde üzerinde 3 adet önerge vardır, önergeleri okutup aykırılık sırasına göre
işleme alacağım. 
İlk
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ürün Güvenliği ve Teknik Düzenlemeler Kanun Teklifi’nin 9’uncu maddesinin
(1)’inci fıkrasının (i) bendinden sonra gelmek üzere aşağıdaki bendin
eklenmesini teklif ederiz. 
“j)
Bakanlığın belirleyeceği şartlar çerçevesinde satış sonrası destek hizmeti
sağlar.” 
 Dursun
Musavat Dervişoğlu Enez Kaplan Hayrettin Nuhoğlu 
 İzmir Tekirdağ İstanbul

 İbrahim
Halil Oral İmam Hüseyin Filiz Ayhan Altıntaş
 Ankara Gaziantep Ankara

 Bedri
Yaşar
 Samsun

BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan. 
BAŞKAN
– Önerge üzerinde söz talebi Sayın Bedri Yaşar’ın. 
Buyurun
Sayın Yaşar. (İYİ PARTİ sıralarından alkışlar)
BEDRİ
YAŞAR (Samsun) - Sayın Başkan, değerli milletvekilleri; yüce heyetinizi
saygıyla selamlıyorum. 
Sözlerime
başlamadan önce, tüm şehitlerimize Allah’tan rahmet, yakınlarına ve ailelerine
başsağlığı, yaralı askerlerimize de acil şifalar diliyorum. 
Şehitlerimize
son görevimizi yerine getirmek için Samsun’daydık. 3 şehidimizi toprağa verdik.
Samsunlu hemşehrilerimiz ve kahramanlarımız İstihkâm Uzman Onbaşı Şükrü Elibol,
Piyade Uzman Onbaşı Tayfun Pekel, Piyade Uzman Onbaşı Eyüp Gülaçtı ve aynı saldırıda
şehit olan diğer Mehmetçiklerimize de Allah’tan rahmetler diliyorum. Kurtaran
şehir Samsun’umuzun bir haftada yaşadığı acının tarifi yok, yüreklerimiz yandı,
dağlandı, acımız çok büyük. Tabii beklerdik ki hiç olmazsa bu şehitlerimizin
haberini aldığımız gece -Samsun’dan izledik, takip ettik- TRT’nin belki yayın
akışı değişir, bir şeyler söyler ama maalesef hayal kırıklığına uğradık.
Diğer
taraftan, son günlerde Samsun’un gündeminde bir su meselesi var. Kurumlar
farklı farklı açıklamalar yapıyor. İlk açıklama SASKİ’nin. Samsun’da içme
suyunun koktuğu ve suyun bulanık geldiğini belirten vatandaşlarımız sosyal
medya üzerinden tepkiler gösterince SASKİ Genel Müdürümüz Fatih Yıldız Bey
“Samsun’da suda yaşanan kokunun sebebi ihmal değil. Mevsim geçişlerine göre
yağışlardan sonra bazı estetik parametre dediğimiz durumlar oluştu. Halkımızın
tedirgin olmasına gerek yok.” diyor. Bu açıklamadan sonra, yine Samsun Çevre
Platformu, Uludağ Üniversitesinde bir profesöre analiz yaptırıyor; orada çıkan
sonuçlara göre alüminyum değerlerinin normalden daha yüksek olduğunu, bu suyun
içilemez olduğunu ifade ediyor. Devamında, bu sefer İl Sağlık Müdürlüğü tekrar
bir açıklama yapıyor, diyor ki: “Yapılan tetkiklerde, yaptığımız analizlerde
sudaki alüminyum değeri bir miktar yüksek.” “Bir miktar yüksek”ten ne dediği
çok fazla anlaşılamıyor yani içilebilir mi, içilemez mi, bununla ilgili bir
bilgi yok. Dolayısıyla şu an Samsun’da tümüyle bir kargaşa var. SASKİ “Yalan
beyanda bulunuyorsunuz. Dolayısıyla sizin hakkınızda davalar açacağız.” diyor
ama devletin kurumu İl Sağlık Müdürlüğü de diyor ki: “Bir miktar fazlalık var.”
Dolayısıyla içilebilir mi, içilemez mi diye bir görüş de beyan etmiyor. Sonuçta
ne oldu biliyor musunuz? Şu an Samsun’da bütün marketlerde neredeyse içme suyu,
bildiğiniz sular tükenmek üzere. Vatandaş bu mevcut suyu kullanmıyor.
Dolayısıyla biz de bunu buradan gündeme getiriyoruz, diyoruz ki: Artık ne
yapılacaksa, nasıl bir şey orta yere konulacaksa halkı tedirgin eden bu tür
meselelerden uzak durmamız lazım. Bunun sonuçlarını bir an önce… Sorumlusu İl
Sağlık Müdürlüğüyse, Halk Sağlığı Şube Müdürlüğüyse neyse, muallak
açıklamalardan daha çok işin özü, özeti neyse buna yönelik açıklamalar yapması
ve halkta sükûneti oluşturması şart. Yoksa bugün, hakikaten -diğer bölgeleri
bilmiyorum ama- Samsun’da bu konuda çok ciddi meselenin, problemin olduğunun
altını buradan çiziyorum. Bizim burada görevimiz uyarmak, buradan da
uyarıyorum. İnşallah gerekli denetimler yapılır, halkın istediği şekilde su
temini sağlanır.
Gıda
güvenliğinden bahsediyoruz, gıda güvenliği de böyle. İşte, Tarım Bakanlığı her
gün çıkıyor açıklama yapıyor, diyor ki: “Şu kadar gıdada sorun var. Bunları da
ifade ediyoruz, listeyle beyan ediyoruz, isimlerinizi açıklıyoruz.” Değerli
arkadaşlar, şu dönemde, yaşadığımız yüzyılda hâlâ merdiven altı üretimlerden
bahsedilmesi, belli gıdalarda gıda boyasından tutun da farklı argümanlara kadar
ne isterseniz var cinsinden ürünlerin marketlerde satılması, inanın hepimizi
çok ciddi üzüyor. 
Dolayısıyla
biz özünde bu kanunun bu fıkralarına destek veriyoruz ama bunlar daha çok
Avrupa Birliği kapsamındaki düzenlemelerden kaynaklanıyor. Ben diyorum ki:
Türkiye Cumhuriyeti vatandaşları Avrupa Birliği vatandaşlarından daha
kalitelidir, daha yüksek hizmeti haizdir. Onlar istediği için değil, bizim
ülkemizdeki standartları yükseltmek adına bu düzenlemeleri yapmamız daha doğru
olacaktır. 
Dolayısıyla
bunun konuşulacak bir tarafı yok. Hava, su, gıda en temel ihtiyaçlarımız.
Bununla ilgili düzenlemeleri bir an önce gerekli… Yani ifşa etmek yetmez,
onları gerektiği kadar cezalandırmak için ne gerekiyorsa yapmamız lazım
diyorum.
Yüce
heyetinizi saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 173 sıra sayılı Kanun Teklifi’nin 9’uncu maddesinin (1)’inci fıkrasının
(c) bendinde geçen “durumlarda” ibaresinin “hallerde” olarak değiştirilmesini
arz ve teklif ederiz. 
 Ayşe
Sürücü Tuma Çelik Mahmut Celadet Gaydalı
 Şanlıurfa Mardin Bitlis
 Ali
Kenanoğlu Nusrettin Maçin Rıdvan Turan
 İstanbul Şanlıurfa Mersin
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım. 
BAŞKAN
- Önerge üzerinde söz talebi Sayın Mahmut Celadet Gaydalı’nın. 
Buyurun
Sayın Gaydalı. (HDP sıralarından alkışlar) 
MAHMUT
CELADET GAYDALI (Bitlis) – Teşekkür ederim. 
Sayın
Başkan, değerli milletvekilleri; görüşülmekte olan 173 sıra sayılı Ürün
Güvenliği ve Teknik Düzenlemeler Kanunu Teklifi’nin 9’uncu maddesi üzerine söz
almış bulunmaktayım, sizleri ve kamuoyunu saygıyla selamlarım.
Değerli
milletvekilleri, öncelikle İdlib’de yaşamını yitiren tüm askerlere Allah’tan
rahmet, ailelerine başsağlığı, sabırlar; yaralılara da acil şifalar diliyorum.

Türkiye
halklarını kutuplaştıran bu yönetim anlayışı aynı zamanda içeride de tüm
hukuksuzlukların zeminini oluşturuyor. Bakınız, HDP kongresi öncesinde
partililerimize yönelik, merkezî bir kararla gözaltı uygulamaları yapıldı. 65
yaşında, ağır böbrek hastası, beyninde tümör şüphesi olan ve sağlığı yerinde
olmayan Naciye Türemiş de bu isimlerden biriydi ve tutuklandı. Tutuklanma
gerekçesi, 2013-2015 yılları arasında katılmış olduğu basın açıklamalarıydı.
Oysaki temel hak ve hürriyetler kapsamında kalan, polisin “Dağılın.” şeklinde
uyarısının bile olmadığı legal gösterilerdi bunlar. Yine kadına yönelik şiddeti
dahi kınayan açıklamalar bile suç olarak değerlendirildi. 
Değerli
milletvekilleri, kanun teklifinin genel gerekçesi ele alındığında aslında AB
uyum çerçevesinde hazırlanmış bir teklif olduğu anlaşılmaktadır. Bugüne kadar
AB ülkelerine üretilen kaliteli ürünler gönderilirken diğer yandan iç piyasada
toplumun sağlığını önemsemeyen ürünlerin tüketilmesine göz yumulmuştur. Her ne
kadar toplum sağlığına zararlı üreticilerin listesi yayınlansa da caydırıcılık
konusunda yeterli önlemler alınamamıştır. Çok
uzak bir tarihe bakmaya gerek yok, daha birkaç hafta önce Tarım ve Orman
Bakanlığı sahte bal, sahte pekmez ve sahte peynir üretimini 19 Şubat 2020
itibarıyla ülke genelinde yasakladı. Ancak yönetmeliğe eklenen bir geçici
maddeyle, firmaların stoklarında bulunan ve bugüne kadar piyasaya süremedikleri
sahte balları bu yılın sonuna kadar halka satabilmeleri için devlet eliyle özel
bir hak tanındı.
Türkiye’nin
en büyük sorunlarından biri, dürüst üreticisine gereken destek ve teşvikin
verilmemesidir. Birkaç hafta önce Rusya 5 bin ton domatesi kabul etmedi,
gerekçeleri de gıda standartlarına uymadığıydı.
Bir
yandan nitelikli ve sağlıklı ürün üretiminde hızla bir düşüş söz konusuyken
diğer yandan sahte ve toplum sağlığına zararlı ürünlerin piyasada rahatlıkla
satılması bizzat Bakanlık tarafından sağlanmaktadır. Bu ortamda dürüst
üreticinin rekabet gücü kırılmakta, ekonomik gücü azalmaktadır.
Bilindiği
üzere, vekilliğini de yaptığım Bitlis ili ülkenin en güzel ballarını
üretmektedir. Devletin yetkili organlarının Bitlis balı gibi doğal ve sağlıklı
üretilen balları desteklemesi, iç ve dış piyasada reklamını yaparak
görünürlüğünü artırması, bölge insanına ve üreticiye destek olması gerekirken
aroma katkıları veya bir miktar bal eklenerek bal aromalı şurup, çam aromalı
şurup, ballı şurup ve benzeri isimlerle bal izlenimi veren ürünlerin piyasaya
sürülmesi özendirilmektedir. 
9’uncu
maddeye bakıldığı zaman da madde gerekçesinde “İthalatçı yurt içi piyasaya
sadece güvenli ve varsa teknik düzenlemelere uygun ürünleri arz edebilir.”
denilmektedir. Geç kalınmış bir madde. Kendi standartlarımızı doğru düzgün
kuramaz ve bu standartları uygulamazsak ithalatçıya kapıyı sonuna kadar açarız.
İthalatçıya bir yandan güvenli ürünü iç piyasaya sürmesi gerektiğinin teknik
düzenlemesi yapılırken diğer yandan Bakanlık sahteye göz yumuyor.
Yürütme
organları sahteciliği meşrulaştırırken AB uyum çerçevesinde yasama organına bir
kanun hazırlatmak mevcut sorunları bitirmiyor. Kanun, gereği gibi pratikte
uygulanmıyor ise anlamını baştan yitirmiş demektir.
Sanayi
ülkeleri, gıdadan makineye, ülke ve bölgelere göre ayrı üretim bantları
yaparken böyle bir ortamda ülkeyi ciddi bir şekilde koruma altına almak bizim
görevimizdir. Tabii ki iç piyasaya sunulan ürünler sağlıklı olsun fakat bunun
denetimi gerçekten de hem ithalatçı hem imalatçı yönünden ne ölçüde
gerçekleşecek, bunu da zamanla göreceğiz.
Amaç
sadece AB uyumu çerçevesinde bu zarureti yerine getirmek olmamalı. Bu ülkede,
gerçek anlamda, toplum sağlığının korunması adına topyekûn bir mücadelenin
gerçekleştirilmesi gerekmektedir. Üreticiden tüketiciye, ithalatçıdan
ihracatçıya varıncaya kadar sağlıklı ve dürüst bir üretim-tüketim zincirinin
kurulması gerekmektedir.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Gaydalı.
Önergeyi
oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 173 sıra sayılı Ürün Güvenliği ve Teknik Düzenlemeler Kanunu Teklifi’nin
9’uncu maddesinin (1)’inci fıkrasının (a) bendinde bulunan “veya” ibaresinin
“ya da” olarak değiştirilmesini arz ve teklif ederiz.
 Ahmet
Akın Haydar Akar Tahsin Tarhan
 Balıkesir Kocaeli Kocaeli
 Ahmet
Vehbi Bakırlıoğlu Tacettin Bayır Necati
Tığlı
 Manisa İzmir Giresun
 Müzeyyen
Şevkin 
 Adana
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge üzerinde söz talebi Sayın Necati Tığlı’nın.
Buyurun
Sayın Tığlı. (CHP sıralarından alkışlar) 
NECATİ
TIĞLI (Giresun) – Teşekkürler Sayın Başkan.
Değerli
milletvekilleri, tabiatıyla, doğal hayatıyla, tarihî dokusuyla ve insanıyla
Giresun herkesin yaşamak isteyeceği bir yerdir. Hani herkesin rüyalarını
süsleyen bir yer vardır ya, işte Giresun öyle bir yerdir. Doğu Karadeniz
Bölgesi’ndedir; Ordu, Sivas, Trabzon, Erzincan ve Gümüşhane’yle komşudur.
Ürettiği fındık, dünyanın en kaliteli fındığıdır. Nüfusu 453.912, seçmen sayısı
334.305. Türkiye Cumhuriyeti devletinin bir ilidir ve buraya 4 vekil
göndermiştir. 
Bu
bilgilendirmeleri hem Giresun’un AK PARTİ vekillerine hem de merkezî Hükûmete
Giresun diye bir ilin olduğunu hatırlatmak için yaptık. Evet, sizler sadece
seçimden seçime hatırlıyor olsanız da Giresun diye bir il vardır. 2002’de
Giresun’da yüzde 45 oy aldınız ama yaptığınız ilk iş, Giresun’un SEKA Aksu
Kâğıt Fabrikasını 5 milyon liraya satmak oldu; oysa değeri 57 milyon liraydı.
Fabrikayı alan yandaş, makineleri 11 milyon liraya hurdaya sattı, anında 6
milyonu kaptı ama siz “Yetmez.” dediniz, 5 milyon liraya sattığınız fabrikayı
68 milyon liraya geri aldınız ve bir sonraki seçime kadar yan gelip yattınız,
Giresun’umuza uğramadınız.
2007’de
Giresun’da yüzde 51 oy aldınız ama trenleri raydan, demir yollarını güzergâhtan
çıkardınız. Giresun demir yolu hattını meydanlarda seçim yatırımı olarak
müjdelediniz ama iş yapmaya gelince, Giresun’u demir yolu güzergâhından
çıkardınız. Bu mudur sizin Giresunlulara verdiğiniz değer? “1.300 kilometre
demir yolu yapacağız.” dediniz, yapa yapa 158 kilometre demir yolu yaptınız. 
2011’de
Giresun’da yüzde 59 oy aldınız ama hayır duası alamadınız. Ordu, Giresun,
Trabzon ve Rize’yi kapsayan Karadeniz Sahil Yolu’nun Giresun ayağında ne bir
proje ne de bir ihale var; var olan tek şey vaatleriniz. Karadeniz Sahil Yolu
tüm illerde eş zamanlı bittiğinde faydalı olur. Giresun Çevre Yolu ayağını
yavaşlatmak ya da “Şimdilik 8 kilometresini yapalım.” demek vatandaşın parasını
sokağa atmaktır, Giresunluyu takmamaktır; hele hele iptal etmeyi düşünmek Giresun’umuza
ihanettir. Giresun Çevre Yolu Projesi bitirilmediği sürece iktidarınız
“Giresun’a hizmet götürdük.” diyemez. 
7
Haziran 2015’te yüzde 53; 1 Kasımda yüzde 61 oy aldınız ama 2 tarih arasında
yaşananlardan dolayı Giresunlulardan helallik alamadınız. Ne Eğribel Tüneli
bitti ne de Eğribel Tüneli için savurduğunuz vaatler ama Giresunlunun ömrü
bitti. Giresun-Batlama kara yolu hepten unutuldu ama yaklaşan her seçim öncesi
bu yolda inceleme yaparak sağa sola talimat veren bölge milletvekillerinin komik
hâlleri unutulmadı. Kim “Çalışmaların takipçisiyiz.” diyorsa ya gelsin Giresun
halkına hesap versin ya da gitsin Genel Başkanına hesap sorsun.
2018’de
Giresun’da yüzde 42 oy aldınız ama fındık üreticisinden geçer not alamadınız,
fındıkta rekolteyi tespit edemediniz, alım fiyatlarını açıklayamadınız çünkü
Ferrero ne dediyse onu yaptınız. “Giresun’da kurulan fabrikalarla işsizlik
bitti.” dediniz ama Giresun’da kurulan bir fabrika yok. Zaten Giresun’da biten
de işsizlik değil, iş bulma umuduydu. 
Giresun
en fazla göç veren 5’inci il, iş bulamayanlar kenti terk ediyor. Giresun’da
yaşayan Giresunlu nüfusu 450 bin, il dışında yaşayan Giresunlu nüfusu 1 milyon
250 bin. Giresun, Karadeniz Bölgesi’nde yatırım yapılan iller sıralamasında
sonuncu çünkü her şeyi bilen iktidarınız Giresun ilini ihmal etmiştir. “28
günde 28 proje” gibi sözlerle Giresun halkının isteklerini hiçe saydınız. 
Değerli
milletvekilleri, en kötü verileri bile pembe rüyalara dönüştüren TÜİK, Giresun
verilerine de çare bulamamıştır. Eksi 3 büyümeyle ekonomisi en fazla küçülen il
Giresun’dur. 2014 ile 2019 tarihleri arasında şehir merkezinde 2.812 iş yeri
açıldı, şu anda 1.495’i yok, maalesef kapandı. Şehri ayakta tutan küçük esnaf
artık ayakta duramaz hâle geldi. Ama yandaş medya esnafın teşvik ve desteklerden
haberdar olmadığını ve yararlanmak istemediğini yazdı, aynı “İş var ama
çalışacak adam bulamıyoruz.” diye yaptıkları açıklamalar gibi. 
Sözün
özü: İktidar temsilcileri ve bölge milletvekilleri bu tespitlerimizi duysunlar
ve hamasi sözlerden kaçınsınlar. AK PARTİ’ye oy versin ya da vermesin, her
Giresunlu bu kentin çok geri bırakıldığını biliyor. 
Giresun
ili, gelişeceği yerde günden güne kasaba hâline geliyor. AK PARTİ Giresun’u
yarı yolda bırakmıştır, verdiği sözleri tutmamıştır. Onun için Giresun’a boş
vaatler vermekten vazgeçin yoksa Giresunlulara bakacak yüzünüz kalmayacak. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
9’uncu
maddeyi oylarınıza sunuyorum: Kabul edenler… Etmeyenler… Kabul edilmiştir.
10’uncu
madde üzerinde 3 adet önerge vardır, önergeleri aykırılık sırasına göre okutup
işleme alacağım.
Türkiye Büyük Millet Meclisi Başkanlığına
Görüşülmekte
olan Ürün Güvenliği ve Teknik Düzenlemeler Kanunu Teklifi’nin 10’uncu
maddesinin (1)’inci fıkrasının (c) bendinin aşağıdaki şekilde değiştirilmesini
arz ve teklif ederiz.
“c)
Ürün kendi sorumluluğu altındayken, depolama ve nakliye koşullarının ürünün
teknik düzenlemesine veya 5 inci maddenin üçüncü fıkrasında belirtilen genel
ürün güvenliği mevzuatına uygunluğunun zarara uğramamasını sağlar.”
 Dursun
Müsavat Dervişoğlu Enez Kaplan İmam Hüseyin Filiz
 İzmir Tekirdağ Gaziantep
 Arslan
Kabukcuoğlu Ayhan Altıntaş Hayrettin Nuhoğlu
 Eskişehir Ankara İstanbul
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ AHMET
ÇOLAKOĞLU (Zonguldak) – Katılamıyoruz Başkanım. 
BAŞKAN
– Önerge üzerinde söz talep eden Sayın Hayrettin Nuhoğlu. 
Buyurun.
(İYİ PARTİ sıralarından alkışlar) 
HAYRETTİN
NUHOĞLU (İstanbul) – Sayın Başkan, değerli milletvekilleri; “Ürün Güvenliği”
başlıklı kanun teklifinin 10’uncu maddesi üzerine söz aldım. Selamlarımı
sunarak başlıyorum. 
Ülkemiz
son yıllarda her konuda olduğu gibi gıda maddeleri bakımından da yolgeçen
hanına dönmüştür. Son derece yetersiz denetimler sonucu herkes dilediği her
ürünü rahatça ülkemize sokabilmiştir. Hasta kurbanlık hayvanlardan domuz ve
katır etlerine, genleriyle oynanmış tohumlardan hormonlu yiyecek maddelerine,
kanserojen ihtiva eden çocuk oyuncaklarından okul malzemelerine kadar her şey
ithal edilmiş ve kolayca satışa sunulmuştur. Sadece para kazanma amacı öne
çıkmıştır. 
Elbette
alırken de satarken de öncelik, insan sağlığına uygun, belirlenmiş standartları
olan ürünler olmasına dikkat etmek olmalıdır. Yasa, geç kalınmış olsa da önemli
bir yasadır. Yasalar, uygulayanlar tarafından değer kazanır. Sahada yapılacak
olan denetim mekanizmaları da yasaya uygun olarak kurulmalıdır. 
Değerli
milletvekilleri, son günlerin en önemli konusu Türk milletinin bağrını yakan
şehitlerimizdir. İdlib ve Suriye, sorun olmanın ötesinde, ocakları söndürmeye
devam etmektedir. Suriye dört yüz yılı aşkın yönettiğimiz ve çok sayıda bize
ait tarihî ve kültürel miras bıraktığımız bir ülke olmasının yanında, atamız
Süleyman Şah’ın türbesinin bulunduğu topraklardır. 
Nurettin
Zengi’nin ve Selahaddin Eyyubi’nin muhteşem dönemlerini kapsayan Zengiler ve
Eyyubiler devletlerinin üzerinde hüküm sürdüğü, Osmanlılardan bize intikal
eden, Misak-ı Millî hudutlarında yer alan yerleşim yerleri ve Akdeniz
kıyılarından güneye, Golan Tepeleri’ne kadar yerleşik olan çok sayıda
soydaşımızla, coğrafi ve tarihî bağlarımız olan bu ülkeyle inişli çıkışlı
siyasi bir geçmişimiz vardır. 
Yakın
geçmişimizde ülkemizdeki bölücü terör olaylarının organize edilip yönetildiği,
militanların eğitilip yetiştirildiği Bekaa Vadisi’ni unutmadık. Bebek katili
teröristbaşının oradan çıkarılması için zamanın Kara Kuvvetleri Komutanı Atilla
Ateş’in sınırda yaptığı cesur konuşmayı da unutmadık. 
Değerli
milletvekilleri, komşumuz Suriye'nin geri kalmış, çok uluslu ve küçük bir ülke
olmasına rağmen emperyalist büyük devletlerin ilgi alanı içerisinde olmasının
sebebi bulunduğu coğrafi konumdur. İlişkilerimizin sert olmasının sebebi ise
saydığım özelliklerden ve orayı yöneten ailenin politikalarını Türk düşmanlığı
üzerine kurmuş olmasından kaynaklanmaktadır. Hâl böyleyken 2002 yılından beri
ülkemizi yönetmekte olan AKP hükûmetlerinin takip ettiği politikalar bizi bugünkü
durumlara getirmiştir. Geleneksel dış politikamızın sistematik olarak bozulması
ve hatta yerle bir edilmesi sonucu devlet hafızası ve ciddiyeti ortadan
kalkmıştır. Ülkemizde yönetim bir aileye hatta bir kişiye teslim edilerek şahsi
ilişkiler devreye girmiştir; böylece Suriye’yle karşılıklı aile tatilleri, yat
gezileri, dost sohbetleri, mutluluk tabloları şaşırtıcı boyutlara ulaşmıştır.
İşte o günlerdeki Başbakan, bugünkü Cumhurbaşkanı Recep Tayyip Erdoğan Suriye
konusunda bakın, düşüncelerini nasıl dile getirmişti, 2010 yılında referandum
için propaganda gezileri kapsamında 15 Ağustosta Gaziantep’teki konuşmasında
şöyle demişti: “On yıllar boyunca Türkiye sanal korkularla endişelere maruz
bırakıldı. İçeride sanal tehditler, dışarıda düşmanlar üretildi. Türkiye on
yıllar boyunca içine kapandı, içine kapatıldı. Biz geldik bu anlayışı yıktık,
bu anlayışı ortadan kaldırdık. Suriye ile Türkiye birbirine husumetle
bakıyordu, sürekli gerginlikler yaşanıyor, iki ülke zaman zaman savaşın eşiğine
geliyordu. Biz geldik, Esad kardeşimle oturduk, iki ülke arasındaki meseleleri
konuştuk, istişare ettik, müzakere ettik. Türkiye ile Suriye’yi bölgenin iki
kardeş, iki dost ülkesi hâline getirdik mi? Her alanda iş birliğine gittik mi?
İş birliği anlaşmaları imzaladık mı? Suriye’yle aramızdaki vizeleri kaldırdık
mı? Bütün o korkuların, bütün o tehditlerin ne kadar boş olduğu ortaya çıktı.
Düşman üretme politikasından yarar değil, zarar gördüğümüz ortaya çıktı.” Ve
aradan dokuz yıl geçti, Suriye’de…
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Nuhoğlu, kısaltacaksınız mecburen. 
HAYRETTİN
NUHOĞLU (Devamla) – Hayır, kısaltacağım da sanki süre biraz fazla mı şey yaptı
bilmiyorum ama ben atlıyorum.
BAŞKAN
– Zaman çabuk geçiyor.
HAYRETTİN
NUHOĞLU (Devamla) – Atatürk’ün laflarından, elbette ki çok önemli sözlerinden
bahsedecektim, onları söyleme imkânı bulamadım. O hâlde, Atatürk’ün Türkiye
Büyük Millet Meclisiyle ilgili, istişarenin şart olduğuyla ilgili sözlerini
burada ifade edemiyorum ama biz diyoruz ki: Türk milletinin karşılaştığı
tehlikelerin bertaraf edilmesi ve her şeyin daha düzgün gitmesi için Türkiye
Büyük Millet Meclisi asla devre dışı bırakılmamalıdır.
Bu
cennet vatana göz dikenleri, onlara destek verenleri, Türk evlatlarının canına
kastedenleri, yuva yıkanları, onlara fırsat verenleri asla karşılıksız
bırakmayacağımızı ifade ediyor, Türk Silahlı Kuvvetlerinin yanında olduğumuzu,
gönülden desteklediğimizi bildiriyor, Allah’tan yardım diliyor, Genel Kurula
saygılar sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 173 sıra sayılı Kanun Teklifi’nin 10’uncu maddesinin (1)’inci fıkrasının
(b) bendinde geçen “durumlarda” ibaresinin “hallerde” olarak değiştirilmesini
arz ve teklif ederiz.
 Rıdvan
Turan Ayşe Sürücü Ali Kenanoğlu
 Mersin Şanlıurfa İstanbul
 Tuma
Çelik Nusrettin Maçin
 Mardin Şanlıurfa
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ AHMET
ÇOLAKOĞLU (Zonguldak) – Katılamıyoruz Başkanım.
BAŞKAN
– Önerge üzerinde söz talep eden Sayın Nusrettin Maçin.
Buyurun
Sayın Maçin. (HDP sıralarından alkışlar)
NUSRETTİN
MAÇİN (Şanlıurfa) –Sayın Başkan, değerli milletvekilleri; sizleri saygıyla
selamlıyorum. 
173
sıra sayılı Ürün Güvenliği ve Teknik Düzenlemeler Kanunu Teklifi’nin 10’uncu
maddesi üzerinde partim adına söz almış bulunmaktayım. 
Bizler
burada gıda güvenliğini tartışıyor, düzenlemeler yapmak istiyoruz fakat öyle
bir husus var ki geçtiğimiz günlerde Hatay ilimizde Âdem Yarıcı isimli
vatandaşımız “Çocuklarım aç.” diyerek Hatay Valiliği önünde kendini ateşe verdi
ve sonucunda yaşamını yitirdi. Maalesef ki bazı vatandaşlarımız -güvenli ürün
tercih edebilmelerini bir kenara bırakalım- evine ekmek götüremeyecek
durumdadır. Ben burada Âdem Yarıcı’yı saygıyla anıyorum. 
Ürün
güvenliği konusuna gelecek olursak, yapılan değişiklik önerilerine bakıldığında,
hiçbir öneride tüketiciyi korumaya dair herhangi bir yaklaşım ortaya
konulmamıştır; daha çok üreticiyi korumaya dönük olan bu öneriler, ürün
güvenliğine dair olan sorunları çözmekten çok uzak olduğu gibi bu sorunları
gölgeleyecek ve halının altında saklamaya devam ettirecek değişiklik önerileri
olarak durmaktadır. 
“Ürün
güvenliği” denince akla gelen ilk şey gıda güvenliği oluyor. Gıda güvenliği
alanında uzman olanların bu konuya dair açtıkları bir parantez var ki dünyada
gıda yoluyla 200’den fazla hastalığın yayılma durumunun olduğu ve yine dünyada
ortalama 10 kişiden 1 kişinin gıda kaynaklı rahatsızlıklar, hastalıklar
geçirdiği, yılda ise yaklaşık 420 bin insanın gıda kaynaklı hastalıklardan
yaşamını kaybettiği ifade edilmektedir.
Bu
kanun teklifi, salt olarak teknik düzenlemeler içermekle birlikte, gıda
güvenliğini de dışarıda bırakmaktadır. Tarımsal üretimden elde edilen ürünlere
bakıldığında, örneğin Türkiye’de son dört yıl içinde pestisit kullanımı yüzde
51 oranında artmış. Pestisitler, doğurdukları zararlar nedeniyle uzun süre
silinmeyecek izler bırakıyor ve gıda güvenliğimizi tehdit ediyor; insanların
sinir sistemine, hormonal sistemlerine zarar veriyor, pek çok kanser türüne,
kısırlığa neden oluyor, çocuklarda gelişim bozukluklarına yol açıyor; arılara
ve diğer canlılara verdiği zararla biyoçeşitlilik kaybına sebep oluyor,
ekosistemi tahrip ediyor, suyumuzu ve havamızı zehirliyor. Bu durumda,
mutfaklarımıza giren tarımsal ürünler nasıl olur da güvenilir olur? Daha işin
başında, tarlada zehirleme işlemi yapılıyor. Avrupa ülkelerinde ve ABD’de
pestisit kullanımı yasaklanmış olmasına rağmen, Türkiye'de tam tersine 33
pestisit çeşidinin kullanımı öneriliyor. Örneğin, Rusya’ya giden tarımsal
ürünlerin geri gönderilmesine dair herhangi bir açıklama yapılmamaktadır. Geri
dönen ürünlere ne oluyor? 
Gıda
denetimi seferberliği yapılacağı önceden kamuoyuna duyuruluyor, sonra denetimi
yapacak kişilerle birlikte medya mensuplarıyla denetim gerçekleştiriliyor.
Kamuoyuna önceden duyurulan denetimlerin ne kadar amacına ulaştığı, doğrusu
kafalarda soru işareti oluşturmaktadır. Bakanlık, kamuoyunda, denetimden çok
Bakanlığın çalıştığı algısını yaratarak tüketilen gıdaların sağlıklı olduğu,
sağlıksız olabileceklerin Bakanlık tarafından hemen teşhir edileceği algısını yaratmaktadır.
Ocak ayında denetimlerin altı günle sınırlı olması, Bakanlığın gıda güvenliğine
yeterince önem vermediğini göstermektedir. 
“Denetim
seferberliği” adı altında gazlı içecekten bala, çaydan zeytinyağına,
çikolatadan ete kadar taklit, tağşiş veya ilaç etken maddesi tespit edilen
toplam 229 firmaya ait 386 parti ürün belirlenmiştir.
10’uncu
maddede yer alan “Dağıtıcı, dağıtılan ürünlerden sorumludur.” maddesinden
anlaşılacağı üzere, çok teknik bir madde olmakla birlikte, bir bütün olarak
gıda güvenliğinin ve denetiminin bu kanun teklifiyle birlikte yeniden ele
alınması gerektiğini düşünüyorum. 
Durum
bu iken, ürünlerden sadece üreticiyi sorumlu tutmak hiçbir yarar sağlamazken
hiçbir karşılık da bulmamaktadır. Bununla birlikte, sağlıksız gıda üretimi
yapan firmaları ifşa etmekte… “Merdiven altı” diye tarif edilen kayıt dışı
üretime yönelik önleyici ve etkin bir politika da uygulanmamaktadır. Tarım
Bakanlığı kendi sorumluluğunu üreticiye ve dağıtıcıya yüklememeli, en başta
kendisi bu ürünlerin satışını yasaklamalıdır. Bu konuda, ürünlerin, imalat
sürecinde, piyasaya sürülmeden önce denetleyici kurum tarafından laboratuvar
ortamında tahlil edilerek ürünün güvenilir olup olmadığına tahlil değerleri
kıstas alınarak karar verilmelidir. Bu kurumlarda sıradan personel olmamalı;
gıda mühendisleri, ziraat mühendisleri, su ürünleri mühendisleri, veterinerler,
kimyacılar ve sağlıkçılardan oluşan, alanında yetkin olan kişilerce denetleyici
kurumlar oluşturulmalıdır. Bunlar, il tarım müdürlükleri bünyesinde faaliyet
yürütmelidirler. 
Yukarıda
açıkça ifade edilen nedenlerden dolayı söz konusu düzenlemenin amaçlandığı gibi
etkin bir yarar sağlamayacağını düşünüyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Maçin.
NUSRETTİN
MAÇİN (Devamla) – Bunun ötesinde, düzenleme, üreticiyi önceleyen, ürün
güvenliğini bütüncül olarak ele alan bir yaklaşımdan uzaktır. Sadece Avrupa
Birliğine uyumun amaçlandığı, üreticilerin kaygılarını dikkate alan bir
düzenlemeyi uygun bulmuyorum. 
Bu
nedenle, söz konusu kanun teklifi, Türkiye’de üretilen bütün ürünlerin Avrupa
Birliği standartlarında üretilmesini içeren bir anlayışla yeniden ele
alınmalıdır. Ancak bu şekilde Türkiye’de üretilen bütün ürünlerin insan
sağlığına ve güvenliğine dair kaygılar giderilebilir.
Teşekkür
ediyorum, saygılarımla. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 173 sıra sayılı Ürün Güvenliği ve Teknik Düzenlemeler Kanun Teklifi’nin
10’uncu maddesinin birinci fıkrasının (b) bendindeki “hale” ibaresinin “duruma”
olarak değiştirilmesini arz ve teklif ederiz. 
 Ahmet
Akın Haydar Akar Tahsin Tarhan
 Balıkesir Kocaeli Kocaeli
 Tacettin
Bayır Ahmet Vehbi Bakırlıoğlu Müzeyyen Şevkin
 İzmir Manisa Adana
 Fikret
Şahin
 Balıkesir
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ AHMET
ÇOLAKOĞLU (Zonguldak) – Katılamıyoruz Başkanım.
BAŞKAN
– Önerge üzerinde söz talebi Sayın Fikret Şahin’in. 
Buyurun
Sayın Şahin. (CHP sıralarından alkışlar)
FİKRET
ŞAHİN (Balıkesir) – Sayın Başkan, değerli milletvekilleri; yüce heyetinizi
saygıyla selamlıyorum. 
Konuşmama
başlamadan önce, şehitlerimizi saygıyla ve rahmetle anıyorum, yaralılarımıza
acil şifalar diliyorum. Milletimizin başı sağ olsun. Mücadeleye devam eden
Mehmetçik’imizin ayağına taş değmesin, Allah yardımcısı olsun diyorum. 
Efendim,
tabii, ulusal güvenliğin bu kadar sıcak olarak gündemimizde yer aldığı
bugünlerde gıda güvenliğinden konuşmak ne kadar doğru, bilemiyorum ama ben de
bu konuda birkaç kelime söyleyeceğim. 
Şimdi
elimde gördüğünüz 19 Şubat 2020 tarihli Resmî Gazete’de gıda kodeksiyle ilgili
bir yönetmelik yayınlıyor Tarım Bakanlığı. Biraz önce diğer hatip
arkadaşlarımız da bahsettiler. Bu yönetmeliğin -kısaca özetleyeceğim sizlere-
9’uncu maddesinde “Yapay şekilde yapılmış pekmezler, aroma verici veya bal
eklenerek oluşturulmuş bal şurupları, bitkisel yağ veya diğer gıda bileşenleri
karıştırılarak yapılan peynir benzeri ürünler üretilemez.” denilmiş ve
yasaklanmış fakat bu yönetmeliğin alt kısmına geçtiğimizde görüyoruz ki geçici
bir madde eklenmiş ve bu maddede sadece şöyle denilmiş: “9 uncu maddenin ikinci
fıkrası kapsamında bu Yönetmeliğin yayımı tarihinden önce ürettikleri ürünler,
31/12/2020 tarihinden sonra piyasada bulunamaz.” Yani, zannediyorum, sadece
sahte balların satışı ve üretimi bu yılın sonuna kadar serbest bırakılmış. 
Şimdi,
tabii, şunu sormak geliyor aklımıza: Yani pekmezin sahtesi zararlı, bunu
yasaklıyorsunuz; peynirin sahtesini yasaklıyorsunuz; balınkini neden yıl sonuna
kadar bekletiyorsunuz? Yani bu sahte bal üreticilerinin özelliği nedir, neden
bu sahte bal üreticileri bir yıl daha vatandaşı bu şekilde zehirlemeye devam
edecektir? Buna neden müsaade ediliyor, bunu anlamakta güçlük çekiyoruz. Bu
sahte bal üreten kişiler kimlerdir, bunları da tabii merak ediyoruz. Vatandaşın
sağlığı hiçe sayılarak bu kişilere maddi kazanç sağlanmasının devam
ettirilmesindeki amaç nedir, bunu merak ediyoruz. Eğer bu sahte ballar sağlığa
zararlıysa neden yasaklanmamıştır ve eğer sağlığa zararlı değilse de neden bu
yönetmelik çıkarılmıştır diye kendi kendimize soruyoruz. Yani, özetle, bu sahte
bal üreticileri kimlerdir ve neden korunmaktadır; sorumuz budur. 
Şimdi,
yaşadığım bir örneği anlatacağım ben size kendi seçim bölgemden. Balıkesir
bölgesinde, Edremit ve Ayvalık hattında, özellikle yaz aylarında yol boyunca,
150-200 metrede bir karadut şurubu, karadut pekmezi; köylü pazarlarında ballar
falan satılır ama hep standart şekilde tabelaları vardır, araçlar benzer
şekildedir. En son, yaklaşık iki buçuk ay kadar önce o bölgeye yaptığım bir
ziyarette bir televizyon programında bir arkadaş benim karşıma sahte bir bal
getirdi, sahte baharatlar getirdi “Sayın Vekilim, bunları incelemeniz için size
veriyorum.” dedi, ben de aldım -televizyon programında kayıtlıdır- getirdim
buraya. Burada Gıda ve Kontrol Genel Müdürünü şahsen kendim aradım. “Sayın
Genel Müdür, durum böyle böyle. Vatandaşın çok yoğun şikâyeti var. Özellikle
Edremit’te kamyon kamyon sahte bal satılıyor.” dedim ve firmanın ismini de
verdim. Burada Balıkesirli milletvekili arkadaşlar da var. Şu ana kadar tahlil
sonuçlarını… Bakın, iki buçuk aya yakın bir zaman oldu, hemen hemen her hafta
Gıda ve Kontrol Genel Müdürünü, özel kalemini aradım, hâlen sonucu almış
değilim. Bir milletvekili olarak sahte gıdayı teslim ediyorum, özellikle Genel
Müdürle de görüşüyorum ve takip ediyorum, hâlen elimde sonuç yok. Laboratuvar
müdürü sekreterimi aramış -o da geçen hafta, “Konuşma yapacağız yani vekilimiz
sonucu istiyor.” demesine rağmen- “Efendim, bal sahte, diğerlerini
bilemiyoruz.” diye bir sonuç... Ben, kâğıt üzerinde yani döküm olarak istedim,
hâlâ sonuç elimde değil. Bölgeyi aradım, bana teslim eden arkadaşı da aradım,
hâlâ sahte bal satışı, sahte baharat satışları devam ediyor. 
Yani
şunu söylemek istiyorum: Bakın, işte bu yönetmeliği çıkaran kişilerin
arkasında, o sahte bal üreticilerinin arkasında işte böyle Gıda ve Kontrol
Genel Müdürleri, onun üzerinde yine özellikle de Bakan var. Buradan uyarıyorum
yani bir milletvekili olarak söylüyorum: Vatandaş zehirleniyor. Bakın, burada
da iktidar partisinden Balıkesir milletvekili arkadaşlarımız var, onlara da sesleniyorum,
Edremit halkı haykırıyor sayın vekillerim: “Sahte baldan artık zehirleniyoruz,
kanser oranı arttı.” diyorlar. Gelin, bir çözüm bulun. Bakın, bu sahte bal
üreticilerinin arkasından söylemek istemiyorum ama Gıda ve Kontrol Genel Müdürü
gibi…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Şahin.
FİKRET
ŞAHİN (Devamla) – Bitiriyorum Sayın Başkan.
Gıda
ve Kontrol Genel Müdürünün ismini vermekten hicap duyuyorum, vermek istemiyorum
burada -yani şimdi kendisini rencide etmemek adına- ama görevini doğru yapan
bürokratlar istiyoruz. Bakın, liyakat işte o yüzden önemli ve sorumlusu yine
Sayın Bakandır. Böyle bir yönetmelik çıkartılmaz. 
Hepinizi
saygıyla selamlıyorum, sağ olun. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
10’uncu
maddeyi oylarınıza sunuyorum: Kabul edenler... Etmeyenler... Kabul edilmiştir. 
11’inci
maddeyi oylarınıza sunuyorum: Kabul edenler... Etmeyenler... Kabul edilmiştir. 
12’nci
maddeyi oylarınıza sunuyorum: Kabul edenler... Etmeyenler... Kabul edilmiştir. 
13’üncü
maddeyi oylarınıza sunuyorum: Kabul edenler... Etmeyenler... Kabul edilmiştir. 
14’üncü
maddeyi oylarınıza sunuyorum: Kabul edenler... Etmeyenler... Kabul edilmiştir. 
Birleşime
iki dakika ara veriyorum. 
Kapanma Saati: 18.40
YEDİNCİ OTURUM
Açılma Saati: 18.41
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 64’üncü Birleşiminin
Yedinci Oturumunu açıyorum.
173
sıra sayılı Kanun Teklifi’nin görüşmelerine devam ediyoruz. 
Komisyon?
Yok. 
Ertelenmiştir.

Gündemimizde
başka bir iş bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için, 5 Mart 2020 Perşembe
günü saat 14.00’te toplanmak üzere birleşimi kapatıyorum. 
Kapanma Saati: 18.42




(´) 173 S. Sayılı Basmayazı 25/2/2020
tarihli 60’ıncı Birleşim Tutanağı’na eklidir.




