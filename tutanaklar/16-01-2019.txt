



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 46’ncı
Birleşim
 16
Ocak 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mardin Milletvekili Ebrü Günay’ın, Mardin ilinin sorunlarına ilişkin
gündem dışı konuşması
2.- Ankara Milletvekili Ayhan Altıntaş’ın, 13 Ocak Savunma Sanayii
Müsteşarlığının 33’üncü kuruluş yıl dönümüne ilişkin gündem dışı konuşması
3.- İstanbul Milletvekili Erkan Baş’ın, milletvekilinin emekçi halka
karşı sorumluluğuna ilişkin gündem dışı konuşması

IV.- AÇIKLAMALAR
1.- Adana Milletvekili Ayhan Barut’un, her bireyin engelli adayı
olduğuna, içinde bulunulan ekonomik kriz nedeniyle engelli çocuklar için hizmet
veren özel eğitim ve rehabilitasyon merkezlerinin, kurum eğitmenlerinin,
engelli birey ve ailelerinin ekonomik destek beklediklerine ilişkin açıklaması
2.- Kocaeli Milletvekili İlyas Şeker’in, sigara, alkol, uyuşturucu gibi
bağımlılık yapıcı maddelerin kullanılmasını ve yayılmasını önlemek için Hükûmet
tarafından çalışmalar yapıldığına ve gerekli tedbirlerin alındığına ilişkin
açıklaması
3.- Bursa Milletvekili Erkan Aydın’ın, emeklilikte yaşa takılanlar için
“boş işler” ifadesini kullanmasından dolayı Cahit Özkan’ı kınadığına ve dolu
işlerin ne olduğu konusunda vatandaşa açıklama yapmasını beklediğine ilişkin
açıklaması
4.- Bursa Milletvekili Nurhayat Altaca Kayışoğlu’nun, ÇAYKUR’daki
mevsimlik işçilerin yılın tamamında istihdam edilmeyi beklediklerine, emekliler
için intibak yasasının çıkarılması gerektiğine, sağanak yağış nedeniyle Canbolu
Deresi’nin taşması sonucu çiftçilerin zarar gördüğüne ve DSİ’yi göreve davet
ettiğine ilişkin açıklaması
5.- Mersin Milletvekili Ali Cumhur Taşkın’ın, sigarayı bırakma tedavisi
alan hastalara herhangi bir sosyal güvencesi olup olmadığına bakılmaksızın
Sağlık Bakanlığınca temin edilecek ilaçlardan ücretsiz yararlanma imkânı
tanındığına ilişkin açıklaması
6.- Osmaniye Milletvekili İsmail Kaya’nın, Kadirli ve Sumbas ilçelerinde
aşırı yağış nedeniyle su baskınları yaşandığına, devletin vatandaşın yanında
olduğuna ve hemşehrilerine geçmiş olsun dileğinde bulunduğuna ilişkin
açıklaması
7.- Kahramanmaraş Milletvekili İmran Kılıç’ın, insanların sağlıklı
olması ve sağlıklı kalması için çaba gösterildiğine, Kahramanmaraş ilindeki
sağlık hizmetlerine ilişkin açıklaması
8.- Kütahya Milletvekili Ali Fazıl Kasap’ın, Kütahya Eti Gümüş Maden
İşleme Fabrikasında işten çıkarılan işçilerin mağduriyetine, Kütahya
Belediyesinde kepçe operatörü olarak çalışan İbrahim Atalay’ın vefatının iş
cinayeti olduğuna ilişkin açıklaması
9.- Kocaeli Milletvekili Ömer Faruk Gergerlioğlu’nun, yargının
siyasallaşmasının vahim sonuçlar doğurduğuna, anne-baba tutukluluğu konusunda
Meclisin inisiyatif alarak yasayla düzenleme getirmesi gerektiğine ilişkin
açıklaması
10.- Kütahya Milletvekili İshak Gazel’in, Kütahya ve çevresinde yoğun
kâr yağışı nedeniyle kapanan yolların açılması için il özel idaresi, Kütahya
Belediyesi ve Karayollarının ekipler hâlinde çalışma yaptığına ve bu çalışmalar
esnasında hayatını kaybeden kepçe operatörü İbrahim Atalay’a Allah’tan rahmet
dilediğine ilişkin açıklaması
11.- Mersin Milletvekili Hacı Özkan’ın, Cumhurbaşkanının ve AK PARTİ
hükûmetlerinin esnafın yanında olduğuna ve olmaya devam edeceğine ilişkin
açıklaması
12.- Trabzon Milletvekili Salih Cora’nın, yerli ve millî bir modelle
dijital teknolojiye ulaşılması gerektiğine, Sanayi ve Teknoloji Bakanlığının
Deneyap Teknoloji Atölyesi Projesi’ni başlattığına ilişkin açıklaması
13.- Osmaniye Milletvekili Mücahit Durmuşoğlu’nun, 16 Ocak Atatürk’ün
Osmaniye’ye gelişinin 94’üncü yıl dönümü vesilesiyle Gazi Mustafa Kemal
Atatürk’e ve tüm şehitlere Allah’tan rahmet dilediğine, sel felaketi nedeniyle
zarar gören hemşehrilerine geçmiş olsun dileğinde bulunduğuna ilişkin
açıklaması
14.- Antalya Milletvekili Aydın Özer’in, Türkiye'nin tarımda artık kendi
kendine yeten ülke olmadığına, üreticiyi destekleyen tarım politikasıyla üretim
yapılması gerektiğine ilişkin açıklaması
15.- Denizli Milletvekili Kazım Arslan’ın, intibak yasasının ne zaman
çıkarılacağını, aynı süre çalışıp aynı primi ödeyen emekliler arasındaki
eşitsizliğin sebebini, emeklilikte yaşa takılanların mağduriyetinin ne zaman
giderileceğini ve taşeron işçilerin tamamının ne zaman kadroya alınacağını
Aile, Çalışma ve Sosyal Hizmetler Bakanından öğrenmek istediğine ilişkin
açıklaması
16.- Aydın Milletvekili Süleyman Bülbül’ün, Aydın ili Efeler ilçesi
Kalfaköy Mahallesi’nde ADÜ Hastanesine ve zeytin alanlarına bitişik jeotermal
santral kurma izninin neden verildiğini Çevre ve Şehircilik Bakanından,
jeotermal atıkların insan sağlığı için tehlikesinin farkında olup olmadığını
Sağlık Bakanından, Aydın’ın havasını, suyunu, toprağını, insanını zehirleyen
JES’lerden vatandaşı koruma görevinin olup olmadığını Tarım ve Orman Bakanından
öğrenmek istediğine ilişkin açıklaması
17.- Kahramanmaraş Milletvekili Sefer Aycan’ın, tıp fakültelerinin genel
bütçeden yeterli ödenek alamadığı için ekonomik sıkıntı içerisinde olduğuna
ilişkin açıklaması
18.- Ordu Milletvekili Mustafa Adıgüzel’in, şoför esnafının zor durumda
olduğuna ve verilen sözlerin yerine getirilmediğine ilişkin açıklaması
19.- Kayseri Milletvekili Çetin Arık’ın, bir FETÖ sanığının 2007’den
sonraki Millî Piyango çekilişlerinde büyük ikramiyeleri kendi adamlarına
çıkarttıklarını mahkemede itiraf edip etmediğini, yılbaşı büyük ikramiyesinin
iktidara yakın bir iş adamına çıkartıldığı ve bu paranın da Bilal Erdoğan’ın
yöneticisi olduğu bir vakfa aktarıldığı iddiasının doğru olup olmadığını
öğrenmek istediğine ilişkin açıklaması
20.- Gaziantep Milletvekili İmam Hüseyin Filiz’in, Suriyelilerin bazı
illerde demografik yapıyı değiştirmeye başladığına ilişkin açıklaması
21.- Afyonkarahisar Milletvekili Mehmet Taytak’ın, Ege Bölgesi için
Afyonkarahisar’a kurulacak hayvan giriş kontrol noktasının hayvancılık
sektörüne katkı sağlamasının yanı sıra istihdam imkânı yaratacağı için önemli
olduğuna ilişkin açıklaması
22.- İstanbul Milletvekili Yavuz Ağıralioğlu’nun, iktidar grubunun EYT
grubunu temsilen Genel Kurulu izlemeye gelenlerin varlığından rahatsız
olmasından ümitlendiğine ve fırıncıların çalışma şartlarının iyileştirilmesi
konusunda taleplerinin olduğuna ilişkin açıklaması
23.- Manisa Milletvekili Erkan Akçay’ın, aşırı yağış nedeniyle
Manisa’nın ilçelerinde meydana gelen zararın tespit edilerek mağduriyetin
giderilmesi gerektiğine, çalışanların sosyal güvenlik ve iş mevzuatına yönelik
önemli beklentileri olduğuna, güney sınırı boyunca Suriye’de güvenli bir
bölgenin inşa edilmesi, teröristlerin bölgeden temizlenmesi ve Türkiye’nin
güvenliğine tehdit oluşturabilecek hiçbir girişime fırsat verilmemesi
gerektiğine ilişkin açıklaması
24.- Kars Milletvekili Ayhan Bilgen’in, genç işsizlik rakamlarının âdeta
ekonomik OHAL ilan etmeyi gerektirecek düzeyde olduğuna, sırf eleştiri yapıyor
diye insanların görevinden uzaklaştırılmasını makul görmediklerine, Libya
Parlamento Sözcüsü el-Maryami’nin Türkiye’ye yönelik ithamlarına, seçmen
kayıtlarıyla ilgili tartışmaların seçime gölge düşürecek düzeyde olduğuna ve
konunun ciddiyetle ele alınması gerektiğine ilişkin açıklaması
25.- Artvin Milletvekili Uğur Bayraktutan’ın, emeklilikte yaşa
takılanların mağduriyetinin mutlaka giderileceğine, Cerattepe’nin bir hukuk
garabeti, çevreyle alakalı bir katliam olduğuna ve mücadeleye devam edeceklerine
ilişkin açıklaması
26.- Denizli Milletvekili Cahit Özkan’ın, demokrasinin en ileri yönetim
modeli olduğuna ve demokrasinin tam anlamıyla egemen olması hâlinde o ülkenin
ekonomik olarak kalkınacağına, diplomatik olarak en nüfuzlu yere ulaşacağına,
sosyolojik olarak da ulusal barışı hayata geçireceğine, 16 Ocak 1998’de Refah
Partisinin kapatılmasıyla demokrasiye vurulan darbenin en baştaki mağduru
Necmettin Erbakan Hoca’yı rahmetle yâd ettiğine ilişkin açıklaması
27.- Eskişehir Milletvekili Arslan Kabukcuoğlu’nun, Samsun Milletvekili
Fuat Köktaş’ın İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması 
28.- Ordu Milletvekili Mustafa Adıgüzel’in, Ordu ilinde meydana gelen
fırtına nedeniyle birçok kamu binasının, meskenin, iş yeri ve aracın hasar
gördüğüne, valilik, belediye, AFAD ekiplerinin durumu yakından takip ettiğine
ilişkin açıklaması
29.- Bursa Milletvekili Yüksel Özkan’ın, Gıda, Tarım ve Hayvancılık eski
Bakanı söz verdiği hâlde ataması yapılmayan veteriner hekim, ziraat, gıda ve su
ürünleri mühendislerinin atamalarının ne zaman yapılacağını öğrenmek istediğine
ilişkin açıklaması


30.- Diyarbakır Milletvekili Semra Güzel’in, cezaevlerindeki açlık
grevlerine dikkat çekmek için Hakkâri Milletvekili Leyla Güven’in tutsak
edildiği cezaevine doğru başlatılan yürüyüşte maruz kalınan orantısız polis
müdahalesinin hukuki, siyasi ve ahlaki gerekçesinin olup olmadığını öğrenmek
istediğine, cezaevlerinden kötü haberler gelmeden önce açlık grevinde olan tutsakların
taleplerinin karşılanması gerektiğine ilişkin açıklaması
31.- Düzce Milletvekili Ümit Yılmaz’ın, Düzce Üniversitesinin
hazırladığı Ankara-İstanbul Arası Hızlı Tren Projesi’nin incelenip
incelenmediğini Ulaştırma ve Altyapı Bakanından öğrenmek istediğine ilişkin
açıklaması
32.- Çanakkale Milletvekili Bülent Turan’ın, Ankara Milletvekili Şenol
Bal’ın 37 sıra sayılı Kanun Teklifi’nin üçüncü bölümü üzerinde İYİ PARTİ Grubu
adına yaptığı konuşmasında Cumhurbaşkanını eleştiren, tiye alan bir yaklaşım içerisinde
olmasını esefle kınadığına ilişkin açıklaması
33.- Ankara Milletvekili Filiz Kerestecioğlu Demir’in, Ankara’nın
Altındağ ilçesi Ulubey Mahallesi’ndeki mobilyacılar sitesinde çıkan yangında
hayatını kaybeden Suriyeli işçilerin yakınlarına başsağlığı dilediğine,
güvencesiz çalışan gençlerin ya hayatlarını kaybettiğine ya da maaşlarını
alamadıklarına, betona değil insana yatırım yapılması gerektiğine ilişkin
açıklaması
34.- Diyarbakır Milletvekili Semra Güzel’in, Diyarbakır Valisi Hasan
Basri Güzeloğlu’nun “31 Mart seçim güvenliği” gündemiyle düzenlediği toplantıya
Halkların Demokratik Partisinin davet edilmediğine ilişkin açıklaması
35.- Kayseri Milletvekili Mustafa Elitaş’ın, Kayseri Milletvekili Çetin
Arık’ın 37 sıra sayılı Kanun Teklifi’nin 54’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
36.- Kayseri Milletvekili Çetin Arık’ın, Kayseri Milletvekili Mustafa
Elitaş’ın yaptığı açıklamasındaki bazı ifadelerine ilişkin açıklaması
37.- Kayseri Milletvekili Mustafa Elitaş’ın, olmayan bir şeyi var gibi
göstermenin yanlış olduğuna ilişkin açıklaması
38.- Kayseri Milletvekili Çetin Arık’ın, Kayseri Milletvekili Mustafa
Elitaş’ın yaptığı açıklamasındaki bazı ifadelerine ilişkin açıklaması
39.- Tokat Milletvekili Özlem Zengin’in, yerel seçimlerin parametresi en
farklı seçimlerden bir tanesi olduğuna ve pek çok farklı alanda çalışma
yaptıklarına, insanların yaşadığı her problemin kendi meseleleri olduğuna
ilişkin açıklaması

V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Eskişehir Milletvekili Arslan Kabukcuoğlu ve
arkadaşları tarafından, Türk iş adamlarının yasa dışı yollarla yurt dışına
sermaye transfer ettikleri iddialarının araştırılması amacıyla 8/1/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 16 Ocak 2019 Çarşamba
günkü birleşiminde yapılmasına ilişkin önerisi
2.- HDP Grubunun, İstanbul Milletvekili Erol Katırcıoğlu ve arkadaşları
tarafından, halka yüklenen zamların ve borç çevrim krizine ilişkin
politikaların geliştirilmesi amacıyla 15/1/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 16 Ocak 2019 Çarşamba günkü birleşiminde
yapılmasına ilişkin önerisi

3.- CHP Grubunun, Adana Milletvekili Orhan Sümer ve arkadaşları
tarafından, öğrenci yurtlarının sayılarının artırılması, güvenliklerinin
sağlanması amacıyla 16/1/2019 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin ön görüşmelerinin, Genel Kurulun
16 Ocak 2019 Çarşamba günkü birleşiminde yapılmasına ilişkin önerisi 
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 39 ve 40 sıra sayılı Kanun Tekliflerinin
kırk sekiz saat geçmeden gündemin "Kanun Teklifleri ile Komisyonlardan
Gelen Diğer İşler” kısmının 2'nci ve 3'üncü sıralarına alınmasına ve diğer
işlerin sırasının buna göre teselsül ettirilmesine; 33 sıra sayılı Kanun
Teklifi’ne kadar olan işlerin görüşmelerinin tamamlanması hâlinde Genel Kurulun
22, 23, 24, 29, 30 ve 31 Ocak 2019 Salı, Çarşamba ve Perşembe günleri
toplanmamasına; 39 ve 40 sıra sayılı Kanun Tekliflerinin İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi 

VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) 

VII.- OYLAMALAR
1.- (S. Sayısı 37) Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin oylaması
16 Ocak 2019 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), Rümeysa KADAK
(İstanbul)
-----0-----
BAŞKAN – Türkiye
Büyük Millet Meclisinin 46’ncı Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk
söz, Mardin’in sorunları hakkında konuşmak isteyen Mardin Milletvekili Ebrü
Günay’a aittir.
Buyurun Sayın
Günay. (HDP sıralarından alkışlar)
Süreniz beş
dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mardin Milletvekili Ebrü Günay’ın, Mardin ilinin sorunlarına ilişkin
gündem dışı konuşması
EBRÜ
GÜNAY (Mardin) – Sayın Başkan, değerli milletvekilleri; hepinizi saygıyla
selamlıyorum.
Mardin,
bir Avrupa şehri olsaydı muhtemelen her sokağı, her evi korumaya alınır; içinde
barındırdığı kültürlerin gelişimi ve zenginleşmesi için çalışmalar yapılırdı
ama ne yazık ki Mardin hak ettiği şekilde korunmamakta, zengin Mezopotamya
Ovası geliştirilmemektedir. 
(Uğultular)
BAŞKAN
– Sayın Günay, biraz bekleyin.
Değerli
milletvekilleri, lütfen sessizliği sağlayalım, hatip kürsüde; uğultu var, onu
bitirelim lütfen.
EBRÜ
GÜNAY (Devamla) – Arap, Süryani, Ezidi, Mıhallemi ve Kürt halklarının dil ve
kültürlerinin gelişimi için gerekli özen ve sorumluluk gösterilmemektedir. 
Birkaç
gün öncesi Mardin’de bir kar yağdı, böyle hepimizin olağanüstü beğendiği,
kartpostallara konu olacak manzaralarla karşılaştık ama maalesef Mardin’de yaşayanlar
aynı keyfi tadamadılar çünkü Mardin kayyumu kar yağmadan önce gerekli
tedbirleri almadığından şehrin merkezinde birçok kaza gerçekleşti, araçlar
saatlerce trafikte mahsur kaldı, elektrikler kesildi. Elbette hava şartları
günlük yaşamı olumsuz etkileyebilir ancak gerekli önlemlerin alınmasıyla
yaşanacak mağduriyetler aza indirgenebilirdi. Mardin’e sadece 23 kilometre
uzaklıkta olan Kızıltepe çarşı merkezi kayyumun yolları kazmasıyla beraber
sekiz aydır aynı şekilde bırakılmış, kış koşullarıyla da beraber o yollar
trafiği felç etmiş, vatandaşın mağduriyetini artırmıştır. Kızıltepe kayyumu var
olan yolları kazıp eskisinden daha kötü bir hâlde bırakmayla neyi
amaçlamaktadır? Buradan ben de kendisine soruyorum, acaba neyi amaçlıyor? 
Kayyum
demişken Mardin Büyükşehir Belediyesi kayyumu kent merkezinde tek yeşil alan
olan Karayolları Parkı içindeki engelsiz yaşam park alanını özel bir işletmeye
devretmiştir. Yeşil alanların çoğaltılması gerekirken ortak yeşil alanın bir
kafe işletmesine kiralanması, kayyumun kente ve doğaya yaklaşımını ve daha da
önemlisi engelli vatandaşlara yaklaşımını çok açık bir şekilde ifade
etmektedir.
Değerli
milletvekilleri, Mardin Ovası’nda üretilen buğday protein ve besin değeri
açısından dünyada birinci sıradadır. Buğday ihracatından Mardin ödül almış bir
şehirdir. Kaldı ki Türkiye'nin ihracatının yüzde 40’ı Mardin’de
gerçekleşmektedir. Ancak Ticaret Bakanlığı yaşanan döviz ve ekonomik kriz
nedeniyle buğday ihracat yasağı getirmiştir. Gerekçe olarak ise yerli buğdayın,
üretilen ürünlerin yurt dışına çıkması durumunda yurt içinde ekmek ve diğer
gıda maddelerinin de pahalanacağı ve durumun enflasyonu yükselteceği
gösterilmiştir. Oysa buğday dışında pahalanmayan hiçbir madde kalmamıştır.
Ülkede ancak kıtlık, karaborsacılık veya seferberlik şartları söz konusu
olduğunda buğday ihracatı yasağı getirilebilir. Bu ihracat yasağı, Mardin’de
üretim yapan fabrikalara, çiftçi ve tüm tarım bileşenlerine büyük ekonomik
kayıp yaşatırken sadece birkaç torpilli ihracat lobisini ve yandaşını zengin
etmektedir.
Değerli
milletvekilleri, Nusaybin Devlet Hastanesinde kadın hastalıkları ve doğum
polikliniğinde geçtiğimiz haziran ayından itibaren sadece bir doktor görev
yapmakta. Bütün devlet hastanelerinin en yoğun polikliniği, herkes bilir ki
kadın doğum polikliniğidir ama maalesef, tek bir doktor Mardin Nusaybin’de
faaliyet yürütmektedir. Dolayısıyla hastalar başka illere ya da Mardin merkeze
gitmek zorunda kalıyor. Bir an önce polikliniğe doktor atamalarının yapılması
gerekmekte. Bunun yanında atılması gereken en önemli diğer adım ise Mardin
Artuklu Üniversitesi bünyesinde bir tıp fakültesi açmak veya bir eğitim
araştırma hastanesi kurmaktır ki bu, Mardinli hastaların sorunlarını en azından
bir nebze olsa çözecektir.
Değerli
arkadaşlar, İbrahim Akbaba 70 yaşında hasta mahpusken duruşma esnasında
geçirdiği kalp krizi sonucu vefat etmiştir. Buradan ailesine tekrar başsağlığı
diliyorum. Dün ailesine, yaşamını yitirdiği duruşmada kendisi hakkında verilen
adli kontrol kararı tebliğ edilmiştir, vefat eden İbrahim Akbaba’nın yurt dışı
çıkış yasağı için gerekli olan adli kontrol hükümlerinin yerine getirilmesi
istenmektedir. Aslında bu, hukuk durumumuzun, hukukun geldiği aşamayı,
mahkemelerimizin çalışma biçimini gösteriyor. Gözü önünde vefat eden, gözü
önünde ölümüne sebebiyet verdiği hasta mahpusun ailesine böylesi bir kararı
tebliğ etmek kabul edilebilir bir durum değildir.
Diğer bir nokta
ise İbrahim Akbaba’nın oğlu Lokman Akbaba yirmi iki yıldır cezaevinde ve
maalesef ki müebbet cezası aldığı için babasının taziyesine gelmesine yasalar
müsaade etmedi. Bu keyfî ve hukuk dışı uygulamalara son verilmesi gerektiğini
düşünüyorum. Hiçbir insani görev güvenlik politikalarına ya da bir kolluğun
insafına bırakılacak nitelikte olmamalıdır. 
Teşekkürler.
(HDP sıralarından alkışlar)
BAŞKAN –
Teşekkürler Sayın Günay. 
Gündem dışı
ikinci söz, Savunma Sanayii Müsteşarlığının kuruluş yıl dönümü münasebetiyle
söz isteyen Ankara Milletvekili Ayhan Altıntaş’a aittir. 
Buyurun Sayın
Altıntaş. (İYİ PARTİ sıralarından alkışlar)
Süreniz beş
dakika. 
2.- Ankara Milletvekili Ayhan Altıntaş’ın, 13 Ocak Savunma Sanayii
Müsteşarlığının 33’üncü kuruluş yıl dönümüne ilişkin gündem dışı konuşması
AYHAN ALTINTAŞ
(Ankara) - Sayın Başkan, değerli milletvekilleri; Türkiye’de Savunma Sanayii
Müsteşarlığının kuruluşu hakkında gündem dışı söz almış bulunuyorum. Hepinizi
saygıyla selamlıyorum. 
Savunma Sanayii
Geliştirme ve Destekleme İdaresi Başkanlığı olarak Kasım 1985 te 3238 sayılı
Yasa’yla kurulan kurum, 1989 yılında Savunma Sanayii Müsteşarlığı adını
almıştır. İlk Müsteşar Sayın Vahit Erdem’in 13 Ocak 1986 tarihinde atanmasıyla
kurum faaliyete geçmiştir. Geçen hafta kuruluşunun 33’üncü yılını tamamlamış
bulunmaktadır. Bu konuşmamda Sayın Vahit Erdem’in değerli katkılarıyla
hazırlamış olduğum Türkiye’de savunma sanayisinin kısa tarihi hakkında bilgi
sunmak istiyorum.
Mustafa Kemal
Atatürk, cumhuriyetin kuruluşundan itibaren ekonomik gelişmeye ve yerli
sanayinin gelişmesine çok kısıtlı imkânlara rağmen büyük önem vermekteydi.
Özellikle savunma sanayisinin geliştirilmesi önemli hedeflerinden biri
olmuştur. 1920’lerden başlayarak tank bakımı ve yenileme tesisi, helikopter
montaj ve bakım tesisi, çeşitli tamir ve bakım atölyeleri, Gölcük Tersanesi ve
Taşkızak Tersanesi, hava ikmal bakım tesisleri kurulmuştur. Ayrıca, hafif silah
ve top tamir atölyeleri, fişek fabrikaları, mühimmat fabrikaları, çeşitli
patlayıcı tesisleri, top ve tüfek üretim tesislerinin kuruluşları
gerçekleştirilmiştir. 
Daha sonra Makina
ve Kimya Endüstrisi Kurumuna dönüşecek olan Askerî Fabrikalar Genel Müdürlüğü
1920’lerde kurulmuştur. 1925’te Tayyare ve Motor Türk Anonim Şirketi kurularak
Alman Junkers firmasıyla yılda 250 adet uçak üretimi planlandı. Bu çerçevede,
Kayseri’de uçak ve motor üretimi, Eskişehir’de tamir ve bakım hizmetleri hedef
alınmıştır. Kayseri’de Amerikan firmasıyla 45 uçak ve Polonya firmasıyla 24
uçak üretimi gerçekleştirilmiştir.
Atatürk
döneminde, 1925 yılında Türk Tayyare Cemiyeti -bugünkü adıyla Türk Hava Kurumu-
ve 1935’te Türkkuşu Uçuş Okulu kurulmuştur.
Cumhuriyet’in
ilk yıllarında havacılık sanayisinin gelişmesinde özel girişimler de önemli yer
tutmaktadır. Vecihi Hürkuş kendi geliştirdiği Vecihi-X15 uçağını üretmiştir.
Nuri Demirağ kurduğu tayyare fabrikasında Nu.D-36 rumuzuyla geliştirdiği uçağı
üretmiştir. Maalesef, bu girişimler gerekli desteği alamama sebebiyle
teknolojik gelişim ve devamlılık sağlayamamışlardır.
Türkiye 1952’de
NATO üyesi oldu. NATO üyeliğiyle birlikte Türk Silahlı Kuvvetleri, NATO
yardımlarıyla modernize edilmeye başlandı. NATO’nun askerî silah, araç ve gereç
yardımı Türkiye’yi aynı zamanda rehavete de sürüklemiş oldu. Bu durgunluk ve
rehavet dönemi 1963 Kıbrıs olaylarının başlaması ve 1974 Kıbrıs Harekâtı’na
kadar sürmüştür.
İlk hamle,
1970’lerin başında Türk Silahlı Kuvvetlerinin kurdukları vakıflarla
başlatılmıştır. Hava Kuvvetleri Vakfı 1970’lerde yerli uçak üretmek üzere Türk
Uçak Sanayiini (TUSAŞ), Kara Kuvvetleri Vakfı da 1975’de Askerî Elektronik
Sanayiini (ASELSAN) kurmuştur. Bugün işletme hakkı devriyle gündemde olan
Adapazarı Tank Palet Fabrikası 1973 yılında Palet Yenileme Atölyesi olarak
hizmete girmiştir. 
3238 sayılı
SSM’nin kuruluş Kanunu, modern bir savunma sanayisinin geliştirilmesi ve Türk
Silahlı Kuvvetlerinin modernizasyonunun yerli imkânları geliştirerek
sağlanmasını amaç almış ve bu hedeflere ulaşmak için de bütçe dışında önemli
miktarda gelirleri olan Savunma Sanayii Destekleme Fonu kurulmuştur.
Türk Silahlı
Kuvvetlerinden SSM’ye intikal eden ilk proje, Kara Kuvvetleri Komutanlığının
harekât kabiliyetini artıracak zırhlı savaş araçları projesi idi. NUROL-FMC
ortaklığı vasıtasıyla bu proje Ankara Gölbaşı’nda gerçekleştirildi. Daha sonra
F16 savaş uçağı ve motor fabrikaları SSM Fonu’ndan desteklenerek süratle
tamamlandı ve Ankara’da TAI, Eskişehir’de TEI imalata başladı. TAI’ye daha
sonraları başlangıç eğitim uçağı, hafif nakliye uçağı gibi projeler de
verilerek üretimi çeşitlendirildi.
Ayrıca, F16
elektronik harp sistemi, Amerikan LORAL firması ortaklığıyla yerli olarak MİKES
firmasınca geliştirildi. Benzer şekilde HF/SSB Frekans Atlamalı Telsiz Projesi,
mobil radar kompleksi, yerli ve yabancı firma ortaklığıyla hizmete geçirilmiş
projelerdir. 
1980’lerin
sonlarına doğru savunma sanayisi alanında atılan en önemli adımlardan biri de
ROKETSAN’ın kuruluşudur. Sanayileşmeye ilave olarak Türk Silahlı Kuvvetlerinin
acil ihtiyacı olan genel maksat helikopterleri, Süper Kobra silahlı
helikopterleri ve çok namlulu roket atarları gibi savunma gücümüzü artırıcı
sistemler tedarik edilmiştir. 
(Mikrofon
otomatik cihaz tarafından kapatıldı) 
BAŞKAN –
Buyurun, sözlerinizi bağlayın Sayın Altıntaş.
AYHAN ALTINTAŞ
(Devamla) – Teşekkür ederim.
9 Temmuz 2018
tarihli ve 703 sayılı KHK’yle Cumhurbaşkanlığı Savunma Sanayii Başkanlığı
olarak yeniden yapılandırılan kurumun gerçekleştirdiği proje sayısı 562’ye
ulaşmış ve bunların sözleşme bedeli 65 milyar ABD dolarına ulaşmıştır. Sektörün
yıllık cirosu 6 milyar dolara ve ihracatı da 2 milyar dolara ulaşmıştır.
Bu alanda oluşan
güveni ve sistemi güçlendirerek devam ettirmek büyük önem taşımaktadır.
Saygılarımla
sunuyorum. (İYİ PARTİ sıralarından alkışlar)
BAŞKAN –
Teşekkürler Sayın Altıntaş.
Gündem dışı
üçüncü söz, milletvekillerinin emekçi halka karşı sorumlulukları hakkında söz
isteyen İstanbul Milletvekili Erkan Baş’a aittir.
Buyurun Sayın
Baş.
Süreniz beş
dakikadır.
3.- İstanbul Milletvekili Erkan Baş’ın, milletvekilinin emekçi halka
karşı sorumluluğuna ilişkin gündem dışı konuşması
ERKAN
BAŞ (İstanbul) – Teşekkür ediyorum Sayın Başkan.
Değerli
arkadaşlar, “milletvekillerinin emekçi halka karşı sorumlulukları” başlığıyla
gündem dışı söz almış bulunuyorum.
Önce,
izin verirseniz, neden gündem dışı söz almak durumunda olduğumu açıklamak
istiyorum.
Milletvekillerimiz
belki biliyor ama halkımıza da ifade etmemiz gerekiyor ki Meclisin İçtüzüğü
hâlihazırda grubu olmayan partilere konuşma hakkını neredeyse tanımayan bir İç
Tüzük ve biz, buradaki çeşitli faaliyetlerimizle söz hakkı almakla beraber,
kürsüden konuşabilme hakkını esas olarak gündem dışı konuşmalarda alabiliyoruz.
Bu nedenle gündem dışı söz almak durumundayız.
Burada,
bu vesileyle fiilen açtığımız bu sorunun İç Tüzük’teki düzenlemeyle de kalıcı
hâle getirilmesi konusundaki talebimizi yenilemek istiyorum. Zira, Türkiye İşçi
Partisi için örneğin, burada konuşmak, partimizin sözünü söylemenin ya da bizim
şahsi görüşlerimizi ifade etmenin ötesinde bir anlam taşıyor; milyonlarca
işçinin, emekçinin, yoksulun, halkın sözünün bu kürsüde söylenebilmesi için bu
düzenlemenin takipçisi olacağımızı ifade etmek istiyoruz. 
Değerli
arkadaşlar, “milletvekilinin emekçi halka karşı sorumlulukları” dedik. Tabii,
zor bir konu olduğunun farkındayız, belki de bu kürsüde ilk defa böyle bir
konuda konuşma yapılıyor ama açık söylemek gerekirse bu, bizim başarımız ya da
kendi kişisel tasarrufumuz olmanın ötesinde, Mecliste çoğunluğu elinde
bulunduran partinin milletvekillerinin, o parti grubunun başarısı. Zira,
örneğin, bizim Parlamentoda bulunduğumuz geride kalan altı ay içerisinde
yüzlerce yasal düzenleme yapıldı, yeniden kanunlar yaptık, düzenlemeler yaptık
ancak bunların tek bir tanesinin bile işçi sınıfına, emekçilere, yoksullara,
halka yarar sağlayan kanunlar olmadığını burada ifade etmek gerekiyor. 
Örneğin
arkadaşlar, bakın, kişisel bir tartışmaya tabii ki girmek istemiyorum ama dün
burada bir tartışma yaptık emeklilikte yaşa takılanlarla ilgili, 1’inci
partinin grup başkan vekili dedi ki: “Abesle iştigal, boş işler bunlar.” Şimdi,
grup başkan vekili grup adına konuşur, dolayısıyla grubun tümünün görüşlerini
ifade ettiğini anlamamız gerekiyor ve maalesef bu yaklaşım, aslında genel
olarak Parlamentodaki yaklaşımın devamı. “Nasıl olur, bu Parlamento bu ülkedeki
milyonlarca insanın işini konuşmayacaksa ne konuşacak?” diye sormamız
gerekiyor. 
Değerli
arkadaşlar, bakın, altını çiziyorum; emekçilerin, yoksulların çıkarlarını
gözeten bir tane bile düzenleme yapmadık ve maalesef biz biliyoruz ki bu bir
tesadüf değil. Türkiye’de insanları çeşitli biçimlerde ayırmaya çalışıyorlar.
Din, dil, ırk, cinsiyet ayrımıyla insanlarımızı ayırmaya çalışıyorlar ama
hepimiz biliyoruz ki esas olarak iki tane sınıf var arkadaşlar: Patronlar ve
işçi sınıfı. Ya patronlara hizmet ediyorsunuz ya işçilere, emekçilere,
yoksullara hizmet ediyorsunuz ve biz, işte, esas olarak buna itiraz ediyoruz ve
diyoruz ki: Eğer bir milletvekili kendisini esas olarak patronlara karşı
sorumlu hissediyorsa, onların temsilcisi olan saraya karşı sorumlu hissediyorsa
onun, halkın çıkarları lehine düzenleme yapması mümkün değil. Onun yapabileceği
tek şey var: Otuz saniye; Genel Kurula koşarak gelir, el kaldırır, indirir ve
ondan sonra Genel Kurulu terk eder. Böyle bir yaklaşımla emekçilere karşı
sorumluluğu yerine getirmemiz tabii ki mümkün değil.
Arkadaşlar,
bakın, birkaç tane gazete haberi okuyacağım size. Örneğin, 2018’de 1.923 işçi
kardeşimiz iş cinayetlerinde hayatını kaybetmiş. Bu Meclise defalarca bu iş
cinayetlerini araştırmak için önergeler geliyor, AKP oylarıyla reddediliyor. Bu
Meclise, örneğin, emperyalizmin kanlı terör örgütü diye baktığımız cihatçı
terörist örgütü IŞİD’le ilgili araştırma önergeleri geliyor, AKP oylarıyla
reddediliyor. Ensar Vakfını araştıralım diyoruz, AKP oylarıyla reddediliyor.
Tren kazalarını araştıralım diyoruz, asgari ücreti araştıralım diyoruz, asgari
ücretten vergi alınmasın diyoruz, emeklilikte yaşa takılanların sorunlarını
çözelim diyoruz; bunların hepsi, her seferinde aynı grubun el kaldırıp
indirmesiyle reddediliyor. Bizim isyan ettiğimiz şey budur arkadaşlar.
Sevgili
arkadaşlar, maalesef süremiz sınırlı, dolayısıyla sözlerimi toparlamak ve
bitirmek zorundayım. Aslında bu vesileyle şunu yapmış olmayı amaçlıyorum: Bir
taraftan ekranları başında bizi izleyen milyonlarca işçiye, emekçiye, yoksula
şu anda Parlamentoda 1’inci grup sizi düşünmüyor, sizin dertlerinizle
ilgilenmiyor demiş oluyorum; bir taraftan da aslında, anlayanlar için, önemli
bir uyarıda bulunuyorum, patronlara ve para babalarına hizmet edenlerin
işçilere ihanet ettiğini söylüyorum, saraya hizmeti temel alanların halkın
yararına bir şey yapamayacağını söylüyorum, tarikatlarla, cemaatlerle beraber
yürüyenler yoksulları cehenneme götürür diyorum.
(Mikrofon
otomatik cihaz tarafından kapatıldı)
ERKAN BAŞ
(Devamla) – Sayın Başkan, izin verirseniz toparlayayım.
BAŞKAN –
Buyurun, tamamlayın Sayın Baş.
ERKAN BAŞ
(Devamla) – Tabii, zor iş arkadaşlar çünkü esas olan şudur: Bizi buraya kim
getiriyor? Bizi buraya eğer halkımız, emekçiler, yoksullar getiriyorsa onlara
karşı sorumlu oluyoruz ama sarayda atılan bir imzayla buraya geliyorsak saraya
karşı sorumlu oluyoruz. 
O yüzden diyoruz
ki arkadaşlar… Hepimizin bildiği bir hikâye var: Çocuğun biri yaramazlık
yapıyormuş, babası “Sen adam olamazsın.” diyormuş ona. En sonunda vezir olmuş.
Bir gün babasını makamına çağırmış, babası demiş ki: “Ya ben sana vezir
olamazsın demedim ki, adam olamazsın dedim.”
Şimdi, mesele şu
arkadaşlar: Mesele, milletvekili olmak değil; mesele, milletin kendisi
olabilmek; mesele, Flormar’da direnen kadın işçinin soğukta direnişinde yanında
durabilmek; mesele, eşini maden kazasında kaybeden annenin çocuğunun geleceğini
dert edinebilmek; özetle, arkadaşlar, mesele, milletin kendisi olabilmek. 
Sarayın el
kaldırıcısı el indiricisi değil, halkın vekili olalım diyorum. Patronların
hesap tutucusu değil, emekçilerin hesap sorucusu olalım diyorum.
Saygıyla
selamlıyorum. (HDP sıralarından alkışlar) 
BAŞKAN –
Teşekkürler Sayın Baş.
Sayın
milletvekilleri, şimdi sisteme giren ilk 20 milletvekiline yerlerinden birer
dakika süreyle söz vereceğim, bu sözlerin ardından sayın grup başkan
vekillerinin konuşma taleplerini karşılayacağım.
Sayın Barut…
IV.- AÇIKLAMALAR
1.- Adana Milletvekili Ayhan Barut’un, her bireyin engelli adayı
olduğuna, içinde bulunulan ekonomik kriz nedeniyle engelli çocuklar için hizmet
veren özel eğitim ve rehabilitasyon merkezlerinin, kurum eğitmenlerinin,
engelli birey ve ailelerinin ekonomik destek beklediklerine ilişkin açıklaması
AYHAN BARUT
(Adana) – Sayın Başkan, toplumumuzun en dezavantajlı kesimini, kuşkusuz,
engelli yurttaşlarımız oluşturmaktadır. Hepimizin birer engelli adayı
olduğumuzu da asla unutmamamız gerekmektedir. Ülkemiz genelinde 350 bin engelli
çocuğumuza hizmet veren 45 bin personel ve 7 bin ücretsiz servis aracıyla 2.500
kurum bulunmaktadır. İçinde bulunduğumuz ekonomik kriz kurumlarımızı da
derinden sarsmıştır, engelli çocuklarımız için hizmet veren özel eğitim ve
rehabilitasyon merkezleri maalesef can çekişir hâle gelmiştir. Kurum
eğitmenleri, işletmeciler ile engelli birey ve aileleri yapısal ve ekonomik
destek beklemektedir. Bu kurumların kapanması demek, 350 bin engelli
çocuğumuzun tekrar eve kapanması demek; eğitim öğretimden, sosyal ve kültürel
gelişimden kopması, yaşama, hayata olan bağlarının zayıflaması demektir.
Kurumların bireysel ve grup eğitim ücretleri artırılmalı, kalite ve verimlilik
dikkate alınarak hizmet süreciyle ilgili sıkıntılar giderilmeli, sigorta, KDV,
stopaj ve diğer vergilerde indirime gidilmelidir.
Teşekkür
ediyorum.
BAŞKAN – Sayın
Şeker…
2.- Kocaeli Milletvekili İlyas Şeker’in, sigara, alkol, uyuşturucu gibi
bağımlılık yapıcı maddelerin kullanılmasını ve yayılmasını önlemek için Hükûmet
tarafından çalışmalar yapıldığına ve gerekli tedbirlerin alındığına ilişkin
açıklaması
İLYAS ŞEKER
(Kocaeli) – Teşekkür ediyorum Sayın Başkan.
Uyuşturucu madde
kullanımı bünyede fiziksel ve psikolojik tahribata yol açarken aklı ve iradeyi
işlemez hâle getirir, kişiyi de normal yaşam ve davranışlarından uzaklaştırır.
Toplumda bağımlılık yapıcı sigara, alkol, uyuşturucu vesaire maddelerin
kullanılmasını ve yayılmasını önlemek amacıyla Hükûmetimiz tarafından bir dizi
çalışmalar yapılıyor, gerekli tedbirler ilgili bakanlıklar tarafından alınıyor.
Tedavi olmak isteyen madde bağımlıları ve yakınlarının, hastanelere bağlı
-yetişkinler için AMATEM, çocuklar için ÇEMATEM- alkol ve madde bağımlılığı
tedavi merkezlerine ve psikiyatri kliniklerine başvurmaları hâlinde her türlü
masrafları devlet tarafından karşılanarak tedavileri yapılıyor. Uyuşturucuyla
Mücadele, Danışma ve Destek Hattı ALO 191 yedi gün yirmi dört saat açık ve
ücretsiz. 
Uyuşturucuyla
mücadele kapsamında başarılı operasyonlar yaparak özellikle okul ve
çevrelerinde zehir tacirlerine göz açtırmayan güvenlik güçlerimize teşekkür
ediyor, Genel Kurulu saygıyla selamlıyorum. 
BAŞKAN – Sayın
Aydın…
3.- Bursa Milletvekili Erkan Aydın’ın, emeklilikte yaşa takılanlar için
“boş işler” ifadesini kullanmasından dolayı Cahit Özkan’ı kınadığına ve dolu
işlerin ne olduğu konusunda vatandaşa açıklama yapmasını beklediğine ilişkin
açıklaması
ERKAN AYDIN
(Bursa) – Teşekkür ederim Sayın Başkan. 
Dün emeklilikte
yaşa takılanlar için “boş işler” diyen AKP grup başkan vekiline halkımızın
tepkisi büyük. Ben de bu sözleri kınıyorum. Sayın grup başkan vekili “Yaş şartı
olmalı ki bizim emeklilerimiz de Avrupa’daki emekliler gibi yüksek maaş alıp
dünya seyahati yapsın.” diyor. Ben de soruyorum: Acaba hangi dünya seyahatinden
bahsediyor; bu dünyadakinden mi, öbür dünyadakinden mi? EYT boş; enflasyon
yüzde 20, işsizlik yüzde 12, soğan 7 lira, ıspanak 8 lira, elektriğe yüzde 100
zam, doğal gaza yüzde 97 zam, sarayın bütçesine yüzde 233 zam, Tank Palet
Fabrikasının satılması… Sanırız bunlar da boş işler. Peki, dolu işler hangisi
diye buradan sorarak vatandaşlarımıza açıklama yaparsa seviniriz diyorum. 
Saygılar
sunuyorum. 
BAŞKAN – Sayın
Kayışoğlu…
4.- Bursa Milletvekili Nurhayat Altaca Kayışoğlu’nun, ÇAYKUR’daki
mevsimlik işçilerin yılın tamamında istihdam edilmeyi beklediklerine, emekliler
için intibak yasasının çıkarılması gerektiğine, sağanak yağış nedeniyle Canbolu
Deresi’nin taşması sonucu çiftçilerin zarar gördüğüne ve DSİ’yi göreve davet
ettiğine ilişkin açıklaması
NURHAYAT ALTACA
KAYIŞOĞLU (Bursa) – Teşekkür ediyorum. 
ÇAYKUR’da
çalışan 9.500 mevsimlik işçi altı ay çalışıp on iki ay ev geçindirmeye
çalışıyor. Bu şekilde 7 bin iş gününü doldurup emekli olmaları da imkânsız.
İşsizlik Fonu’na kesinti yapılıyor ama bu fondan yararlanamıyorlar. Bu yüzden
yılın diğer altı ayı için istihdam bekliyorlar. 9.500 ÇAYKUR işçisine derman
olalım diyorum. 
İkincisi: Yine,
2000 yılından sonra emekli olan vatandaşlarımızın maaşı, aynı gün ve primle
emekli olanlara nazaran 700 lira civarı daha düşük ve geçinemiyorlar. Eşitlik
ilkesine aykırı bu durumun giderilmesi ve bizim emeklimizin de Avrupalılar gibi
gezip tozamasa da en azından insanca geçinebilmesi ve bunu istemesi hakkıdır
diyoruz. Bu hakkın takipçisiyiz, intibak yasasının çıkarılmasını talep
ediyoruz. 
Son olarak da
DSİ görevini yapamadığı için Karacabey’de her yıl olduğu gibi yine Canbolu
Deresi taştı ve çiftçilerimiz zarar gördü. Geçmiş olsun diyor, DSİ’yi göreve
davet ediyorum. 
Teşekkürler. 
BAŞKAN – Sayın
Taşkın…
5.- Mersin Milletvekili Ali Cumhur Taşkın’ın, sigarayı bırakma tedavisi
alan hastalara herhangi bir sosyal güvencesi olup olmadığına bakılmaksızın
Sağlık Bakanlığınca temin edilecek ilaçlardan ücretsiz yararlanma imkânı
tanındığına ilişkin açıklaması
ALİ CUMHUR
TAŞKIN (Mersin) – Teşekkür ederim Sayın Başkan.
Sigara dünyada
ve ülkemizde önemli bir halk sağlığı sorunudur. Dünya Sağlık Örgütü verilerine
göre tütün kullanımına bağlı hastalıklar nedeniyle her yıl dünyada 7 milyon,
Türkiye’de de 100 binin üstünde insan yaşamını yitirmektedir. Dünyada her yıl
yaklaşık 1 milyon kişi de sigara dumanına maruz kaldığı için hayatını
kaybetmektedir. 
Türkiye,
Cumhurbaşkanımız Sayın Recep Tayyip Erdoğan’ın kararlı tutumuyla AK PARTİ
hükûmetleri zamanında sigarayla mücadele alanında bütün dünyaya örnek
gösterilen çok önemli başarılara imza attı; Dünya Sağlık Örgütü tarafından
tütün kontrolü alanında lider ülke ilan edildi. 
Sigarayla
mücadele konusunda atılan en son adım, Sayın Cumhurbaşkanımızın imzasıyla dünkü
Resmî Gazete’de yayımlanan kararda sigarayı bırakma tedavisi alan hastaların
herhangi bir sosyal güvencesi olup olmadığına bakılmaksızın ilaçlardan ücretsiz
yararlanacak olmasıdır.
Genel Kurulu
saygıyla selamlıyorum.
BAŞKAN – Sayın
Kaya…
6.- Osmaniye Milletvekili İsmail Kaya’nın, Kadirli ve Sumbas ilçelerinde
aşırı yağış nedeniyle su baskınları yaşandığına, devletin vatandaşın yanında
olduğuna ve hemşehrilerine geçmiş olsun dileğinde bulunduğuna ilişkin
açıklaması
İSMAİL KAYA
(Osmaniye) – Teşekkürler Sayın Başkan.
Bugün sabahın
erken saatlerinden itibaren Kadirli ve Sumbas ilçelerimize bağlı Azaplı,
Kerimli, Hacıhaliloğlu, Aydınlar ve Köseli köylerimiz aşırı yağış nedeniyle su
baskınları meydana gelmiştir. 
Osmaniye AFAD
arama ve kurtarma ekiplerimiz hızlı bir şekilde olay yerine hareket
etmişlerdir. Ekiplerimiz olaylara müdahaleye devam etmektedirler. Şu ana kadar
olaylar nedeniyle bir can kaybı veya yaralı olmaması bizleri sevindirmektedir.
Alanda AFAD, Devlet Su İşleri, il özel idaresi ve il Jandarma ekiplerimiz
koordinasyon hâlinde görev yapmaktadırlar. Devletimiz vatandaşımızın her zaman
yanındadır. Vatandaşlarımızın mağduriyeti inşallah en kısa sürede
giderilecektir. 
Can kaybının
olmamasına sevinirken hemşehrilerimize büyük geçmiş olsun dileklerimi iletiyor,
Rabb’im daha beterinden korusun diyerek Genel Kurulu saygıyla selamlıyorum.
BAŞKAN – Sayın
Kılıç…
7.- Kahramanmaraş Milletvekili İmran Kılıç’ın, insanların sağlıklı
olması ve sağlıklı kalması için çaba gösterildiğine, Kahramanmaraş ilindeki
sağlık hizmetlerine ilişkin açıklaması
İMRAN KILIÇ
(Kahramanmaraş) – Teşekkür ederim Sayın Başkanım.
İnsanımızın
sağlıklı olması ve sağlıklı kalması en büyük amacımız olup çabalarımız da bu
yöndedir.
Kahramanmaraş’ımızda
1’i üniversite, 10’u kamu, 8’i özel olmak üzere toplam 19 hastane, 2.984 yatak;
2 ağız ve diş sağlığı merkezi, toplam 131 ünite; 37 adet 112 acil sağlık
istasyonu, 6’sı kar paletli toplam 72 ambulans bulunmaktadır. Gereken yer ve
zamanlarda hastalarımız ambulans helikopter ve uçaklarla da hastanelere
taşınmaktadır. Toplam 11.961 sağlık personeli görev yapmakta, hemşehrilerimize
hizmet vermektedir. İlimizde 2002’de 800 olan yatak sayısı 2018 itibarıyla
yüzde 273 artarak 2.984’e yükselmiştir.
Teşekkür ederim.
BAŞKAN - Sayın
Kasap…
8.- Kütahya Milletvekili Ali Fazıl Kasap’ın, Kütahya Eti Gümüş Maden
İşleme Fabrikasında işten çıkarılan işçilerin mağduriyetine, Kütahya
Belediyesinde kepçe operatörü olarak çalışan İbrahim Atalay’ın vefatının iş
cinayeti olduğuna ilişkin açıklaması
ALİ FAZIL KASAP
(Kütahya) – Teşekkür ederim Sayın Başkanım.
Ocak ayında
Kütahya Eti Gümüş fabrikasından 950 işçimiz çıkarıldı; özlük haklarını
alamadan, kıdem ve ihbar tazminatlarını alamadan ve üç aydır maaşlarını
alamadan bu karda kışta açıkta kaldılar. Dün de 5 ilde özelleştirme yapıldı,
Tank Palet Fabrikası özelleştirildi. Özelleştirmede amaç üretimin artması,
istihdamın artmasıydı; tam tersi oldu. 
Ayrıca, çok zor
şartlarda bu karda çalışan Kütahya Belediyesi çalışanlarından kepçe operatörü
İbrahim Atalay kardeşimiz vefat etmiştir. Dün elim bir iş kazası sonucu iş
cinayeti ortaya çıktı. 
Siz boş işlerle
uğraşırken garipler işsiz kalıyor, garipler aç kalıyor, garipler ölüyor.
Teşekkür
ediyorum.
BAŞKAN – Sayın
Gergerlioğlu…
9.- Kocaeli Milletvekili Ömer Faruk Gergerlioğlu’nun, yargının
siyasallaşmasının vahim sonuçlar doğurduğuna, anne-baba tutukluluğu konusunda
Meclisin inisiyatif alarak yasayla düzenleme getirmesi gerektiğine ilişkin
açıklaması
ÖMER FARUK
GERGERLİOĞLU (Kocaeli) – Teşekkür ederim Sayın Başkan.
Yargının
siyasallaşması çok vahim sonuçlar doğurmaktadır. Bunlardan en büyüğü AK PARTİ
iktidarının yönlendirmesiyle bunu emir telakki eden hâkimlerin aldığı anne-baba
tutukluluk kararlarıdır. Anne-baba tutuklulukları günümüzde çok vahim, nesli
tehdit eden sonuçlar ortaya çıkarmaktadır. Annesinden ayrılırken çığlık çığlığa
ağlayan çocuklar, evde “Anne, anne” diye gezinen 2 yaşındaki bebekler yürekleri
kanatmaktadır. Bana gelen bir iletide “Kızımın tutukluluk süresinde 2 torunumla
geçirdiğim zamanda torunlarımın ‘Annem nerede? Ne zaman gelecek?’ soruları ve
cezaevinde annelerinden nasıl ayrıldıklarını anlatmak çok zor.” diyor bir kişi.
Bir başka kişi ise “Ağabeyim Mikail Kaya ve eşi Pembe Kaya 4 Aralık 2018’den
beri farklı illerde tutuklular ve tutuklandıktan sonra kızları Nesibe’ye -2,5
yaşında- konuşma geriliği ve anksiyete bozukluğu tanısı konuldu.” diyor. 
(Mikrofon
otomatik cihaz tarafından kapatıldı)
ÖMER FARUK
GERGERLİOĞLU (Kocaeli) – Meclisimizin anne-baba tutuklulukları konusunda
mutlaka inisiyatif alması ve bir yasayla buna düzenleme getirmesi
gerekmektedir.
BAŞKAN – Sayın
Gazel…
10.- Kütahya Milletvekili İshak Gazel’in, Kütahya ve çevresinde yoğun
kâr yağışı nedeniyle kapanan yolların açılması için il özel idaresi, Kütahya
Belediyesi ve Karayollarının ekipler hâlinde çalışma yaptığına ve bu çalışmalar
esnasında hayatını kaybeden kepçe operatörü İbrahim Atalay’a Allah’tan rahmet
dilediğine ilişkin açıklaması
İSHAK GAZEL
(Kütahya) – Teşekkür ediyorum.
Dün, Kütahya ve
çevresinde olumsuz hava koşulları ve yoğun kar yağışı etkili oldu. İl özel
idaremiz, Kütahya Belediyemiz ve Karayolları, yolların açılmasıyla ilgili çok
özverili ekipler hâlinde çalışmalar yaptılar. Bu çalışmalar esnasında Kütahya
Belediyesi çalışanımız kepçe operatörü İbrahim Atalay, millete hizmet etmek
için yol açma çalışması yaparken maalesef elim bir kaza sonucunda hayatını
kaybederek bir görev şehidi olmuştur. Kendisine Allah’tan rahmet diliyorum,
mekânı cennet olsun. Ailesine ve yakınlarına sabırlar diliyorum, Kütahya’mızın
başı sağ olsun. 
Bu yoğun,
olumsuz hava koşullarında, yoğun kar yağışı altında çalışma yapan tüm ekiplere
de başarılar diliyorum.
BAŞKAN – Sayın
Özkan…
11.- Mersin Milletvekili Hacı Özkan’ın, Cumhurbaşkanının ve AK PARTİ
hükûmetlerinin esnafın yanında olduğuna ve olmaya devam edeceğine ilişkin
açıklaması
HACI ÖZKAN
(Mersin) – Teşekkürler Sayın Başkan.
2002 yılında 154
milyon lira olan Hazine destekli esnaf kredileri bakiyesi, 2018 yılında 31,1
milyar liraya yükseldi. Esnafa destek 202 kat arttı. 2002 yılında esnafa
uygulanan faiz oranı yüzde 47’yken, bugün faiz oranı yüzde 5 seviyesine
geriledi. Esnaf ve sanatkârların işletme ve yatırım kredisi ihtiyaçlarını
karşılamak üzere Halkbank tarafından 2019 yılında yaklaşık 350 bin esnafımıza
22 milyar liralık kredi kullandırılacak. AK PARTİ hükûmetlerimiz, toplumumuzun
omurgası olan esnafımızın daima yanında olmuş, olmaya da devam edecektir. Her
zaman esnaf ve sanatkârın sesine kulak veren ve sahip çıkan, esnaf ve sanatkâr
camiasıyla birlikte olan Cumhurbaşkanımız Sayın Recep Tayyip Erdoğan’a
şükranlarımı sunuyor, Genel Kurulu saygıyla selamlıyorum. 
BAŞKAN – Sayın
Cora…
12.- Trabzon Milletvekili Salih Cora’nın, yerli ve millî bir modelle
dijital teknolojiye ulaşılması gerektiğine, Sanayi ve Teknoloji Bakanlığının
Deneyap Teknoloji Atölyesi Projesi’ni başlattığına ilişkin açıklaması
SALİH CORA
(Trabzon) – Sayın Başkan, değerli milletvekilleri; dijital çağda yaşıyoruz.
Türkiye, yerli ve millî bir modelle dijital teknolojiye ulaşmalıdır. Sanayi ve
Teknoloji Bakanlığımızın koordinasyonunda, 81 ilde 100 DENEYAP atölyesi
kurulacağı duyuruldu. DENEYAP atölyelerinde yenilikçi bir eğitim modeli esas
alınarak, tasarım, üretim, robotik kodlama, yazılım, enerji ve siber güvenlik
teknolojileri, havacılık ve uzay, nanoteknoloji ve yapay zekâ gibi alanlarda
hem teorik ve hem uygulamalı eğitimlerin ücretsiz verileceği Sayın Bakanımız
Mustafa Varank tarafından açıklanmıştır. 12 ilde uygulanmaya başlanacak olan
proje, 2020 yılında 81 ile yayılacaktır. 
Başkalarının
geliştirdiği bilim ve teknolojiyle rekabet gücümüzü geliştiremeyiz. Bu sebeple,
kendi beyin gücümüzü destekleyecek, dünyayla rekabet edebilecek nitelikli insan
gücünü yetiştireceğiz. Bu projenin uygulanmasında emeği geçen Sanayi ve
Teknoloji Bakanımıza teşekkür ediyorum. 
BAŞKAN – Sayın
Durmuşoğlu…
13.- Osmaniye Milletvekili Mücahit Durmuşoğlu’nun, 16 Ocak Atatürk’ün
Osmaniye’ye gelişinin 94’üncü yıl dönümü vesilesiyle Gazi Mustafa Kemal
Atatürk’e ve tüm şehitlere Allah’tan rahmet dilediğine, sel felaketi nedeniyle
zarar gören hemşehrilerine geçmiş olsun dileğinde bulunduğuna ilişkin
açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan. 
Osmaniye’nin
millî mücadelemizde yazdığı kahramanlık destanını yakından bilen, toplumun
yüksek vasıflarına güvenen, kazanılan her türlü zaferin milletin eseri olduğunu
ifade eden Türkiye Cumhuriyeti’nin kurucusu Gazi Mustafa Kemal Atatürk’ün
doksan dört yıl önce Osmaniye’ye yapmış olduğu ziyaretin gururu içerisindeyim. 
Halkımız
tarafından büyük bir coşkuyla karşılanan Gazi Mustafa Kemal Atatürk “Osmaniye
kasabasını ve buranın halkını ziyaret edebildiğimden çok memnun oldum. Halkın
gösterdiği kalbî ve samimi tezahürattan fevkalade mütehassisim. Bu güzel
kalpli, mert insanlar arasında daha ziyade kalmak saadeti için ayrıca fırsat
arayacağım.” sözleriyle vatandaşlarımızı onurlandırmıştır. 
Cumhurbaşkanımız
Sayın Recep Tayyip Erdoğan önderliğinde Osmaniyeliler olarak dün olduğu gibi
bugün de atalarımızın bize emanet ettiği bu cennet yurda her yönüyle sahip
çıkarak millî iradenin, demokrasinin ve değerlerinin yanında olmaya devam
edeceğiz. 
Bu duygu ve
düşüncelerle Gazi Mustafa Kemal Atatürk’e, silah arkadaşlarına ve tüm
şehitlerimize Yüce Allah’tan rahmet diliyor, değerli hemşehrilerimi sevgi ve
saygılarımla selamlıyorum. Ayrıca, bölgemde sel felaketi nedeniyle zarar gören
hemşehrilerime geçmiş olsun dileklerimi iletiyorum. 
BAŞKAN – Sayın
Özer…
14.- Antalya Milletvekili Aydın Özer’in, Türkiye'nin tarımda artık kendi
kendine yeten ülke olmadığına, üreticiyi destekleyen tarım politikasıyla üretim
yapılması gerektiğine ilişkin açıklaması
AYDIN ÖZER
(Antalya) – Teşekkürler Sayın Başkan. 
Türkiye artık
tarımda kendi kendine yeten bir ülke değil. Saman ithal etmek iktidarı bozmadı,
şimdi de kuru soğan ithalatına başlıyor. Depo baskınlarıyla uyuşturucu
muamelesine maruz kalan kuru soğanın fiyatı düşürülemeyince bir ithalat
kararıyla gümrük vergisi sıfırlandı. Oysa ithalat çözüm değil; üreticiyi
destekleyen bir tarım politikasıyla planlı ve sağlıklı bir üretime
gidilmelidir. Mesela, gelecek yıl aynı sorun yaşanacak mı? Bir planlama
yapılıyor mu? Yine ithalat mı çözüm olacak? 
Hükûmet bugün
için her konuda kendini haklı çıkarıyor ama ileride Meclis tutanaklarına bakan
olursa diye not düşmek isterim: Değerli vatandaşlarımız, Erdoğan döneminde ülke
kuru soğana bile muhtaç edildi. Bunlar Niğde’de soğan üreticisini küstürdü,
Ukrayna’dan soğan ithal etti. Diyorlardı ki “Avrupa Birliğine gireceğiz.” ama
girdikleri yer soğan depoları oldu. 
Saygılarımla. 
BAŞKAN – Sayın
Arslan… 
15.- Denizli Milletvekili Kazım Arslan’ın, intibak yasasının ne zaman
çıkarılacağını, aynı süre çalışıp aynı primi ödeyen emekliler arasındaki
eşitsizliğin sebebini, emeklilikte yaşa takılanların mağduriyetinin ne zaman
giderileceğini ve taşeron işçilerin tamamının ne zaman kadroya alınacağını
Aile, Çalışma ve Sosyal Hizmetler Bakanından öğrenmek istediğine ilişkin
açıklaması
KAZIM
ARSLAN (Denizli) – Aile, Çalışma ve Sosyal Hizmetler Bakanlığına soruyorum: 
1)
Ülkemizde yıllarca çalışıp da 2000 yılı öncesi emekli olanların aldığı emekli
ücretleri ile aynı süreler içinde çalışıp aynı primi ödeyen 2000 yılı sonrası
emekli olan emeklilerin aldığı ücretler arasında önemli farklılıklar vardır. Bu
farklılığın giderilmesi için intibak yasasını ne zaman çıkaracaksınız?
2)
2000 yılı sonrası emekli olan emeklilere düşük ücret ödenmesinin sebebi nedir?
3)
Aynı süre çalışıp aynı primi ödeyen emekliler arasındaki bu eşitsizliğin sebebi
nedir?
4)
İktidarınızın yapmış olduğu uygulama nedeniyle emeklilikte yaşa takılanlar
büyük mağduriyet yaşamaktadırlar. Bu mağduriyeti gidermek için ne zaman bir
düzenleme yapacaksınız?
5)
Taşeron işçilerimizden birçoğu kadroya geçirilememiştir. Kadro dışı bırakılmış
olan taşeron işçilerimizin tamamı ne zaman kadroya alınacaktır?
Teşekkür
ederim. 
BAŞKAN – Sayın
Bülbül…
16.- Aydın Milletvekili Süleyman Bülbül’ün, Aydın ili Efeler ilçesi
Kalfaköy Mahallesi’nde ADÜ Hastanesine ve zeytin alanlarına bitişik jeotermal
santral kurma izninin neden verildiğini Çevre ve Şehircilik Bakanından,
jeotermal atıkların insan sağlığı için tehlikesinin farkında olup olmadığını
Sağlık Bakanından, Aydın’ın havasını, suyunu, toprağını, insanını zehirleyen
JES’lerden vatandaşı koruma görevinin olup olmadığını Tarım ve Orman Bakanından
öğrenmek istediğine ilişkin açıklaması
SÜLEYMAN
BÜLBÜL (Aydın) – Aydın ili Efeler ilçesi Kalfaköy Mahallesi’nde ADÜ Hastanesine
300 metre uzaklıkta, zeytinlik alanların hemen yanı başında yasalara aykırı
şekilde jeotermal santral yapılmak isteniyor. 3570 sayılı Yasa’da “Zeytinlik
alanına 3 kilometreden yakın kimyevi atık bırakan, toz ve duman çıkaran tesis
yapılamaz ve işletilemez.” denilmesine rağmen hukuk, insan sağlığı, doğa ve
güvenlik hiçe sayılıyor. Birinci sınıf tarım alanı içerisine, birinci sınıf
sulama alanı içerisine ve yerleşim alanlarına JES kurulamaz. 
Sayın
Çevre ve Şehircilik Bakanı, Aydın Kalfaköy’de ADÜ Hastanesine ve zeytin
alanlarına bitişik jeotermal santral kurma iznini neden verdiniz?
Sayın
Sağlık Bakanı, jeotermal atıkların insan sağlığı için ve hastanede tedavi gören
yurttaşlarımız için doğurduğu tehlikenin farkında mısınız?
Sayın
Tarım Bakanı, Aydın’ın havasını, suyunu, toprağını, insanını zehirleyen
JES’lerden vatandaşı korumak göreviniz değil midir?
Sayın
bakanlar, ne yazık ki toprak sizi kabul etmeyecek. 
Teşekkür ederim.

BAŞKAN – Sayın
Aycan… 
17.- Kahramanmaraş Milletvekili Sefer Aycan’ın, tıp fakültelerinin genel
bütçeden yeterli ödenek alamadığı için ekonomik sıkıntı içerisinde olduğuna
ilişkin açıklaması
SEFER AYCAN
(Kahramanmaraş) – Sayın Başkan, üniversite hastaneleri tıp fakültelerinin
eğitim, araştırma ve uygulama merkezleridir. Esas varlık sebebi tıp öğrencisi
ve uzmanlık öğrencilerinin eğitimidir. Aynı zamanda buralar uygulama merkezidir
ve tedavi hizmeti vermektedir. Fakat tıp fakülteleri genel bütçeden yeterli
ödenek alamamaktadır, kendi döner sermaye bütçesiyle işletilmektedir. Çok özel
tedavi hizmeti veren tıp fakültesi hastaneleri ekonomik sıkıntı içerisindedir,
gelirleri giderlerini karşılayamamaktadır ve hepsi borçludur. Borçları
yapılandırılmalıdır ve genel bütçeden ek ödeneğe ihtiyaçları vardır, bu
karşılanmalıdır. Aksi durumda, sağlık hizmeti ve tıp eğitimi zarar görecektir.
Teşekkür ederim.
BAŞKAN – Sayın
Adıgüzel…
18.- Ordu Milletvekili Mustafa Adıgüzel’in, şoför esnafının zor durumda
olduğuna ve verilen sözlerin yerine getirilmediğine ilişkin açıklaması
MUSTAFA ADIGÜZEL
(Ordu) – Teşekkürler Sayın Başkan.
24 Haziran
seçimlerinden önce, 1 Haziran 2018’de İstanbul Özel Halk Otobüsü Sahipleri ve
İşletmecileri Esnaf Odasının toplantısında Sayın Erdoğan dolmuş esnafına müjde
verdi, dedi ki: “Götürü usulden defter usulüne geçin, KDV’yi yüzde 18’den yüzde
1,5’a indirelim ya da gelir vergisinden indirim yapalım.” Bunu yapmadıkları
gibi, hatta bunu vadederken başkanlık sistemine geçmenin de bu işi
kolaylaştıracağını ifade etti. Başkanlık sistemine de geçti, üstüne de bir sürü
ekonomik sıkıntılar oldu. Dolmuş esnafı zor durumda; yakıt fiyatları, taşıt
fiyatları, ücretsiz taşınan yolcu oranı arttı fakat bu konuda hiçbir gelişme
olmadı. Şu anda Ordu’da 320 esnaf beni dinliyor, hepsi zor durumda. Madem bizim
sözlerimizi dinlemiyorsunuz -dün de yaşadık, emeklilikte yaşa takılanlarla
ilgili vaatlerinizi yerine getirmediniz- bari kendi verdiğiniz sözleri tutun
diyorum.
Teşekkür
ediyorum.
BAŞKAN – Sayın
Arık…
19.- Kayseri Milletvekili Çetin Arık’ın, bir FETÖ sanığının 2007’den
sonraki Millî Piyango çekilişlerinde büyük ikramiyeleri kendi adamlarına
çıkarttıklarını mahkemede itiraf edip etmediğini, yılbaşı büyük ikramiyesinin
iktidara yakın bir iş adamına çıkartıldığı ve bu paranın da Bilal Erdoğan’ın
yöneticisi olduğu bir vakfa aktarıldığı iddiasının doğru olup olmadığını
öğrenmek istediğine ilişkin açıklaması
ÇETİN ARIK
(Kayseri) – Teşekkür ederim Sayın Başkan.
Yıllardır bu
ülkenin donanımlı, birikimli, zeki, yurtsever çocuklarının alın teri, emekleri,
gelecekleri, hayalleri çalındı. FETÖ’nün çocukları ise mevcut iktidarın
desteğiyle soruları çalarak mülkiyeye, adliyeye, askeriyeye, devletin bütün
kilit noktalarına yerleştirildi. Hatırlayınız, biz bu duruma isyan ettiğimizde
“Sorular çalınıyor.” dediğimizde, o dönemin Başbakanı “Ne soruların çalınması?
Çok güzel sınavlar yapılıyor.” diyordu.
Şimdi yeni bir
iddia var. Buradan soruyorum: Bir FETÖ sanığının mahkemede, 2007’den sonra
bütün Millî Piyango çekilişlerinde bir sistemle büyük ikramiyeleri kendi
adamlarına çıkarttıklarını itiraf ettiği doğru mu? Şimdi ise aynı yöntemle
yılbaşı büyük ikramiyesinin iktidara yakın bir iş adamına çıkartıldığı ve bu
paranın da Bilal Erdoğan’ın yönetici olduğu bir vakfa aktarıldığı iddia
ediliyor. Bu iddia doğru mu? Biliyoruz ki siz FETÖ’den, FETÖ de sizden çok
şeyler öğrendi. Sizler aynı menzile farklı yoldan yürüyen tek yumurta
ikizleriydiniz.
Teşekkür
ediyorum.
BAŞKAN – Sayın
Filiz….
20.- Gaziantep Milletvekili İmam Hüseyin Filiz’in, Suriyelilerin bazı
illerde demografik yapıyı değiştirmeye başladığına ilişkin açıklaması
İMAM HÜSEYİN
FİLİZ (Gaziantep) – Teşekkür ederim Sayın Başkan.
Suriyeliler
bazı illerimizde demografik yapımızı değiştirmeye başlamışlardır. Kilis ilinden
örnek vermek istiyorum: Belediye Başkanı şehir girişine astığı afişte nüfus
dağılımını 93 bin Kilisli, 131 bin Suriyeli olarak belirtmiştir. 2018 yılı
içinde toplam 4.111 doğum olayının 2.524’ü Suriyeli, 1.587’siyse Türk
vatandaşıdır. Toplam 50.054 öğrencinin 24.376’sı Suriyeli, 25.678’i Türk
öğrencidir. Ticaret ve sanayi odasına kayıtlı 950 firmanın 206’sı Suriyeli,
744’ü Türk’tür. Bunlar 5174 sayılı Kanun’a ve bağlı yönetmeliklere göre odada
seçme ve seçilme hakkına sahiptir. Bugünlerde ticaret ve sanayi odasına yapılan
kayıtların yüzde 80’i Suriye, yüzde 20’si Türk uyruklu kişilerden oluşmaktadır.
Önlem alınmazsa bir süre sonra oda başkanının Suriyeli olması bizleri
şaşırtmayacaktır.
BAŞKAN
– Sayın Taytak…
21.- Afyonkarahisar Milletvekili Mehmet Taytak’ın, Ege Bölgesi için
Afyonkarahisar’a kurulacak hayvan giriş kontrol noktasının hayvancılık
sektörüne katkı sağlamasının yanı sıra istihdam imkânı yaratacağı için önemli
olduğuna ilişkin açıklaması
MEHMET
TAYTAK (Afyonkarahisar) – Teşekkür ediyorum Sayın Başkanım.
Afyonkarahisar
ilimizin başlıca gelir kaynağı tarım ve hayvancılıktır. İlimiz küçükbaş
hayvancılık kapsamında önemli bir gelir kaynağına sahiptir; pırlak, dağlıç,
ramlıç ırkı koyun türleri bunlardan bazılarıdır. Biz Afyonkarahisar’da Ege
Bölgesi için bir hayvan giriş kontrol noktası oluşturulmasını talep etmekteyiz.
Bu şekilde, bu bölgemizin aynı Trakya bölgesinde olduğu gibi hastalıktan ari
bölge olması sağlanabilir. Öte yandan, bu proje Ege Bölgesi ve Çanakkale ilimiz
üzerinden İstanbul’a ve Trakya bölgesine gerçekleştirilen hayvan nakillerinin
daha güvenli olması ve Trakya bölgesinin ari kalmasına katkı sağlaması yönünden
de önemlidir. İlimiz konum itibarıyla Ege’nin giriş noktası olarak avantajlı
bir yerdedir. Afyonkarahisar’a kurulacak bir kontrol noktası ilimiz hayvancılık
sektörüne katkı sağlamasının ötesinde sunacağı istihdam imkânı yönüyle de
tarafımızca önemli ve değerli görülmektedir.
BAŞKAN
– Teşekkürler.
Şimdi
de grup başkan vekillerinin söz taleplerini karşılayacağım.
İlk
olarak, İYİ PARTİ Grubu adına Grup Başkan Vekili İstanbul Milletvekili Sayın
Ağıralioğlu konuşacaktır.
Buyurun Sayın
Ağıralioğlu.
22.- İstanbul Milletvekili Yavuz Ağıralioğlu’nun, iktidar grubunun EYT
grubunu temsilen Genel Kurulu izlemeye gelenlerin varlığından rahatsız
olmasından ümitlendiğine ve fırıncıların çalışma şartlarının iyileştirilmesi
konusunda taleplerinin olduğuna ilişkin açıklaması
YAVUZ AĞIRALİOĞLU
(İstanbul) – Sayın Başkan, değerli milletvekilleri; Danışma Kurulunda Cahit
Bey’e söyledim, Genel Kurulla da paylaşmakta fayda gördüğüm için söylüyorum,
dün EYT oylamasında EYT oylamasını kapalı yapmak istikametinde iktidar
grubumuzun hassasiyet göstermesini çok beğendim. Ben bu tür taleplerimizle
ilgili iktidar grubunun kalbini biraz yitirdiğini düşünenlerdenim. Ama dün EYT
grubunu temsilen bizi izlemeye gelen arkadaşlarımızın buradaki varlığından
iktidar grubumuzun mahcubiyet duymasından gerçekten ümitlendim. Demek ki hâlâ
vicdanınıza, kalbinize dokunabileceğimiz bir yer var. Dolayısıyla biz bundan
sonraki taleplerimizi de bu seçim sathında, bu, “Bizi açıktan oy kullanırken
görmesinler.” mahcubiyetinin üzerine talep olarak size ifade edeceğiz. O yüzden
dünkü reddedilen oylamanın hissemize düşürdüğü kâr budur. Çok bahtiyarım yani
mahcup oluyor olmanızdan, birincisi bu.
Bir de bu
fırıncılarla ilgili talebimiz dile getirildi. Bu talebin içerisinde dün bizim
konuşmamızın peşine hatırı sayılır miktarda şöyle bir talep geldi,
arkadaşlarımız buna kulak versinler lütfen: Fırınlarda çalışan arkadaşların
çalışma şartları çok kötü. Yani bu fırınların hakkı hukukuna cümle kurulurken
fırınlarda çalışan arkadaşlarımızın nöbetçilikleri, izinleri, günleri, hiçbir
şeyleri yok, onların da çalışma şartları çok kötü, o mevzuda da bir talep var,
biz bunu müşahhas hâle getireceğiz, Genel Kurulun takdirine sunacağız.
Arz ederim Genel
Kurula.
BAŞKAN –
Teşekkürler Sayın Ağıralioğlu.
Sayın Akçay…
23.- Manisa Milletvekili Erkan Akçay’ın, aşırı yağış nedeniyle
Manisa’nın ilçelerinde meydana gelen zararın tespit edilerek mağduriyetin
giderilmesi gerektiğine, çalışanların sosyal güvenlik ve iş mevzuatına yönelik
önemli beklentileri olduğuna, güney sınırı boyunca Suriye’de güvenli bir
bölgenin inşa edilmesi, teröristlerin bölgeden temizlenmesi ve Türkiye’nin
güvenliğine tehdit oluşturabilecek hiçbir girişime fırsat verilmemesi
gerektiğine ilişkin açıklaması
ERKAN AKÇAY
(Manisa) – Teşekkür ederim Sayın Başkan.
Geçtiğimiz
günlerde, 10-12 Ocak tarihlerinde, Manisa’da üç gün boyunca yoğun yağışlar
yaşandı. Metrekareye düşen 200 kilogram ortalama yağış sonrasında sulama
kanalları ve dereler taştı, Manisa Ovası âdeta sulara gömüldü. Merkez ilçelerin
yanı sıra Saruhanlı, Turgutlu, Akhisar ilçelerinde de hasar oldukça büyüktür.
Özellikle evlerinden tahliye edilmek zorunda kalan aileler ile tarım
arazilerindeki hasarlar önemle ele alınmalıdır. Tarım arazilerinin yüzde 70’i
sular altında kalmıştır. Manisa’da aşırı yağıştan kaynaklanan zararların bir an
önce tespit edilerek vatandaşlarımızın mağduriyetlerinin giderilmesi
gerekmektedir. Bu vesileyle Manisalı hemşehrilerimize geçmiş olsun dileklerimi
iletiyorum. 
Sayın Başkan,
yeni yılda, çalışanlarımızın sosyal güvenlik ve iş mevzuatına yönelik önemli
beklentileri vardır. Başlıklar hâlinde belirtmemiz gerekirse: İşçi ile işveren
haklarının dengeli bir şekilde korunması gerekmektedir. İşveren-işçi
ilişkisinden kaynaklanan sorunların ortadan kaldırılması için ara buluculuk
müessesesi yeniden gözden geçirilmelidir. Ülkemizin çalışma hayatını düzenleyen
mevzuatlar gelişen ve değişen çalışma koşullarına adapte olacak şekilde yeniden
revize edilmelidir. Mevcut mevzuat ve hukuk sisteminin birbiriyle çelişmemesi
için taraflar bir araya gelerek uygulama ve karar verme argümanlarını gözden
geçirmeli ve kıdem tazminatı sorunu da çözülmelidir.
(Mikrofon
otomatik cihaz tarafından kapatıldı) 
BAŞKAN – Devam
edin Sayın Akçay.
Buyurun. 
ERKAN AKÇAY
(Manisa) – Teşekkür ederim Sayın Başkan. 
Suriye’de çok
hızlı gelişmeler yaşanıyor. ABD’nin çekilme kararı ve bölgedeki PKK/PYD
varlığıyla başlayan tartışmalar ve gelişmeler güney sınırlarımız boyunca
Suriye’de güvenli bir bölge inşa edilmesi hususunu gündeme taşımıştır. ABD ile
Türkiye arasındaki görüşmelerde güvenli bölge inşasının netleşmesi
beklenmektedir ancak bu süreçte dikkat çekmek istediğimiz çok önemli bir husus
vardır: Güvenli bölge inşası, bölgede teröristlerin nefes alacakları bir ortam
oluşturmamalıdır. Suriye’nin kuzeyindeki tampon bölge teröristlere kesinlikle
can suyu olmamalıdır. Hele Irak’ın kuzeyinden Akdeniz’e ulaşacak bir terör
koridoruna veya özerk bölge inşasına asla göz yumulmamalıdır.
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi bağlayın Sayın Akçay. 
ERKAN
AKÇAY (Manisa) – Teröristler bölgeden temizlenmeli ve sahada Türkiye’nin
güvenliğine tehdit olabilecek hiçbir girişime fırsat verilmemelidir.
Teşekkür
ederim Sayın Başkan.
BAŞKAN
– Teşekkürler Sayın Akçay.
Sayın
Bilgen…
24.- Kars Milletvekili Ayhan Bilgen’in, genç işsizlik rakamlarının âdeta
ekonomik OHAL ilan etmeyi gerektirecek düzeyde olduğuna, sırf eleştiri yapıyor
diye insanların görevinden uzaklaştırılmasını makul görmediklerine, Libya
Parlamento Sözcüsü el-Maryami’nin Türkiye’ye yönelik ithamlarına, seçmen
kayıtlarıyla ilgili tartışmaların seçime gölge düşürecek düzeyde olduğuna ve
konunun ciddiyetle ele alınması gerektiğine ilişkin açıklaması
AYHAN
BİLGEN (Kars) – Sayın Başkan, dün TÜİK genç işsizlik rakamlarını açıkladı,
yüzde 22’li rakamlarla karşı karşıyayız. Burada özellikle ekonomik sorunlarla
ilgili araştırma önergeleri… Evet, yani, teknik bir tartışma düzeyinde gibi
görülüyor ve sosyal boyutu, uzun ve kalıcı tahribat oluşturacak boyutu ne yazık
ki çok dikkate alınmıyor. Yüzde 22 alarm sinyalidir, yüzde 22 rakamı âdeta bir
ekonomik OHAL ilan etmeyi gerektirecek düzeydir ama ne yazık ki bu konu
ciddiyetiyle ele alınmıyor ve sadece bir ekonomi tartışması gibi görülerek
sosyal boyutundan da uzaklaşılıyor.
Yine,
Sayın Başkan, işten çıkarmalar, işten uzaklaştırmalarla ilgili zaman zaman
somut örnekler veriyoruz. Elbette sorun, sadece kişilerin sorununu burada
gündeme getirmek değil ama bunun üzerinden toplumda yanlış oluşan bir algıyı ve
bir uygulamayı mahkûm etmek. Cemil Kılıç ilahiyatçı, sosyal medyadan birçoğumuz
tanıyoruz ve muhtemelen görüşleri itibarıyla da en çok bizim partimize karşı
açık eleştirileri var ama görüşlerinden dolayı görevinden uzaklaştırılmış
olması asla kabul edilebilir bir durum değil. Hiç kimsenin, hangi görüşü
savunuyor olursa olsun, sırf eleştiri yapıyor diye, sırf aykırı düşünceler
savunuyor diye bir gazete tarafından hedef gösterilip ardından da görevden
uzaklaştırılmasını makul göremeyiz, normal göremeyiz. Bu konuda ikna edici bir
izahın, açıklamanın olması gerektiğini düşünüyoruz. 
Yine,
Sayın Başkan, Libya Parlamento Sözcüsü el-Maryami’nin doğrudan Türkiye’ye
yönelik çok ağır ithamları var, sözleri var. Bilmiyorum, arkadaşlarımız ne
kadar takip edebildiler ama Türkiye’yle ilgili çok somut ve çok ileri düzeyde
iddialarda bulunuyor. İddialarından birisi, daha önce yakalanan silah yüklü
gemilerle ilgili, 2 kez yaşandı bu süreç.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bilgen. 
AYHAN
BİLGEN (Kars) – Türkiye'nin Libya’yı karıştırmak için silah sevkiyatı yaptığı
iddiasında bulunuyor Parlamento sözcüsü. Türkiye-Libya dostluğu çok tarihî bir
dostluktur ve elbette ki liderler değişir, iktidarlar değişir, partiler değişir
ama Libya son on yılda çok travmatik bir süreç yaşamıştır, şu anda da fiilen
bölünmüştür Libya, iç savaş yaşamaktadır, farklı bölgelerini farklı gruplar
kontrol etmektedir. Libya’ya müdahale yapılırken Türkiye, NATO müdahalesine
karşı çıkmış ama sonra oraya yönelik birtakım operasyonlarda Türkiye'nin taraf
olduğu herkes tarafından, bütün dünya tarafından izlenmiştir. Libya’yla ilgili
sergilenecek tavır sadece partiler arası, sadece hükûmetler arası ilişki
değildir, toplumlar arası ilişkidir. Bunu bir güven bunalımına dönüştürmeye de
hiç kimsenin hakkı yok. Bunun bedelini Türkiye'nin önümüzdeki on yıllar boyunca
ödemek zorunda kalması da asla kabul edilebilir bir durum değil. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen.
Buyurun.

AYHAN
BİLGEN (Kars) – El-Maryami iki konuya dikkat çekiyor Sayın Başkan: Biri, silah
sevkiyatı ve iç karışıklıklarda Türkiye'nin taraf olduğu; ikincisi de gençleri
-kendi ifadesiyle aktarıyorum- yoldan çıkaracak ahlak dışı dizilerin, Türkiye
kökenli dizilerin Libya’da televizyon kanallarında yayınlanmasıdır. Bu konu,
elbette ki toplumların değer yargılarıyla ilgilidir. Sadece turist çekme
hevesiyle eğer bir başka sosyal soruna sebebiyet veriyorsak bu da galiba
yüzleşilmesi gereken bir durum.
Son
olarak Sayın Başkan: Dün burada araştırma önergesinde gündeme getirdik ama
durum gerçekten vahim düzeyde. Siirt’te 5 bin civarında kaydı silinmiş seçmen
var ve bunların tekrar kayıtlarının yapılması için arkadaşlarımız yoğun bir
temas içindeler ama nüfus müdürü şehri terk etmiş durumda, orada da tek
personel günde en fazla 70 kayıt yapıyor. İki gün var ve 5 bin kayıt silinmiş
durumda. Bu tip sorunların çözümü konusunun galiba daha ciddi ele alınması
gerekiyor, seçmen kayıtlarıyla ilgili tartışmalar, sildirmeler, kaydırmalar bu
seçime gölge düşürecek düzeydedir. Bu konunun daha ciddi ele alınması için Genel
Kurulun dikkatine sunuyoruz.
Teşekkür
ediyorum.
BAŞKAN
– Teşekkürler Sayın Bilgen.
Sayın
Bayraktutan…
25.- Artvin Milletvekili Uğur Bayraktutan’ın, emeklilikte yaşa
takılanların mağduriyetinin mutlaka giderileceğine, Cerattepe’nin bir hukuk
garabeti, çevreyle alakalı bir katliam olduğuna ve mücadeleye devam
edeceklerine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Genel
Kurulu saygıyla selamlıyorum.
Ben
de sözlerimin başında… Dün büyük bir beklenti içerisindeydi -kamuoyunda “EYT”
diye tabir edilen- emeklilikte yaşa takılanlar. Bu konuda ne yazık ki Meclisten
beklenen olumlu haberi alamadılar. Bu konuda yüce Meclisten kamuoyuna bir kere
daha şunu seslenmek istiyorum: Her ne kadar dün bir yol kazasına uğramış olsa
da, 1’inci partinin oylarıyla reddedilmiş olsa da bu gündemde kalacaktır,
emeklilikte yaşa takılanlarla alakalı bu sorun mutlaka giderilecektir; önce onu
ifade etmek istiyorum. 
Ardından,
Türkiye’deki önemli meselelerden biri, geçen dönemlerde Türkiye’yi meşgul eden,
çevre mücadelesinin en önemli kilometre taşlarından biri olan Cerattepe.
Cerattepe’yle alakalı olarak birçok kereler yaptığımız konuşmalarda şunu ifade
etmiştim: “Eski Türkiye” ve “yeni Türkiye” diye tabir edilen bu düzende, eski
Türkiye’de, ihaleye fesat karıştırmak ve arkasından, 6831 sayılı Orman
Yasası’na muhalefetle alakalı suçlarda bu suçların sanık tarafında genelde
gerçek kişiler olurdu. “Yeni Türkiye” tabir edilen bu düzende ise ne yazık ki
bu suçlar –sanık tarafında- devlet tarafından işleniyor, ne yazık ki kamu
görevlileri de alet oluyor. Vatandaş devlete karşı ormanı koruyor ve ihaleye
fesat karıştırma suçları kamu görevlileri tarafından işleniyor.
Cerattepe’de
böyle bir garabetle karşı karşıya kalındı. Bir paket ihale bir ilgili şirkete
verildi. Yandaş müteahhit yargı kararlarını da kendine dayanak teşkil ederek…
Şu anda Artvin’de hukuksuz bir şekilde maden çıkarma işlemiyle karşı karşıya
kalınıyor. Artvin’de çevreciler, Artvin’de yaşayanlar buna karşı ciddi bir
direnç göstermiş olmalarına rağmen... 
İlginç olan
şudur: Bu konuda çevrecilerin yapmış olduğu bütün bu direnç ve muhalefet,
çevreyi yok etmeye ilişkin bu çalışmanın ortadan kaldırılmasıyla alakalı,
ilgili daireler, ilgili kamu kuruluşları nezdinde yaptığı girişimler sonuçsuz
kalıyor. Çevre müdürlüklerine, DSİ’ye suların pis akması nedeniyle ortada olan
bu durumun engellenmesi için…
(Mikrofon
otomatik cihaz tarafından kapatıldı) 
BAŞKAN – Devam
edin Sayın Bayraktutan.
UĞUR BAYRAKTUTAN
(Artvin) – …birçok dilekçe veriliyor ama ne yazık ki duvara çarpıyorlar. 
Daha ilginç olan
bir şeyi söyleyeyim: Yandaş iş adamı olarak tabir edilen bu şirketin
bekçiliğini ne yazık ki Türk Silahlı Kuvvetlerinin jandarmalarına
yaptırıyorlar. Daha ilginç olanını da söyleyeyim -bunu komisyonda Jandarma
Genel Komutanına, İçişleri Bakanına söyledim, “Bu devlet o kadar aciz midir?”
dedim- bu yandaş iş adamı bu askerlerin iaşelerini kendi karşılıyor. Buna
ilişkin yazılı soru önergeleri verdik ama ne yazık ki bugüne kadar bu soru
önergelerimiz cevapsız kaldı. 
Buradan bir kere
daha haykırmak istiyorum, bir kere daha anlatmak istiyorum: Cerattepe bir hukuk
garabetidir, çevreyle alakalı bir katliamdır. Bu katliama karşı Artvinlilerin
bugüne kadar yaptıkları bu mücadele, sadece Artvin ölçeğinde değil Türkiye’deki
çevre mücadelesinin en önemli mihenk ve kilometre taşlarından bir tanesidir. Bu
mücadele için yola çıktığımızda şunu demiştik: “Cerattepe geçilmez, Artvin
halkı yenilmez.” Bu mücadele her ne kadar sekteye uğramış gibi gözükse de
sonsuza kadar devam edecektir. İlgili şirket oradaki alet edevatını alarak, o
yapmış olduğu katliamı sona erdirerek Artvin’i terk edecektir. Bunu bir kere
daha kamuoyuyla paylaşıyor, teşekkür ediyorum Sayın Başkan.
BAŞKAN –
Teşekkürler Sayın Bayraktutan.
Sayın Özkan,
buyurun.
26.- Denizli Milletvekili Cahit Özkan’ın, demokrasinin en ileri yönetim
modeli olduğuna ve demokrasinin tam anlamıyla egemen olması hâlinde o ülkenin
ekonomik olarak kalkınacağına, diplomatik olarak en nüfuzlu yere ulaşacağına,
sosyolojik olarak da ulusal barışı hayata geçireceğine, 16 Ocak 1998’de Refah
Partisinin kapatılmasıyla demokrasiye vurulan darbenin en baştaki mağduru
Necmettin Erbakan Hoca’yı rahmetle yâd ettiğine ilişkin açıklaması
CAHİT ÖZKAN
(Denizli) – Teşekkürler Sayın Başkan.
Bilindiği üzere,
demokrasi, insanoğlunun geliştirdiği en ileri yönetim modelidir. Tabii,
tarihsel seyri içerisinde demokrasi zenginleştirilerek çoğulcu, özgürlükçü ve
katılımcı niteliğe bürünmüş ve bugün insanlığa umut vadeden, sorunları çözen,
ekonomik sorunları ortadan kaldıran bir yönetim modeli olarak öne çıkmıştır.
Çoğulcudur çünkü farklılıkları zenginlik olarak görür. Özgürlükçüdür, sayısına
ve sosyal, siyasi talebine bakmaksızın herkesin özgürlük taleplerini hayata
geçirir. Katılımcıdır, kendi geleneğimizde de var olan istişare kültürünü
hayata geçirerek en doğru kararları alma mekanizması olarak öne çıkmıştır. 
Bunları niçin
anlatıyoruz? Bakınız, bir toplumun, bir milletin ve bir devletin ekonomik,
sosyal ve siyasi potansiyelini en ileri düzeyde ortaya çıkarmanın yöntemi olarak
demokrasi öne çıkar. “Egemenlik kayıtsız, şartsız milletindir.” anlayışıyla
eğer bir ülkenin millî iradesinin önündeki engeller kaldırılır, demokrasi tam
anlamıyla egemen olursa o ülke ekonomik olarak kalkınır, diplomatik olarak
bölgesel ve küresel ittifakların içerisinde en nüfuzlu yere ulaşır ve
sosyolojik olarak da ulusal barışını hayata geçirir.
İşte,
demokrasimiz tarih boyuncu sürekli tehdit altında olmuştur. Aslında
demokrasimize karşı olan tehditlerin arkasında ülkemizin ekonomik potansiyelini
bastırmak, diplomatik gerçekliğini zayıflatmak ve küresel bir güç olma
mücadelesini engelleme girişimleri vardır. İşte, demokrasimize karşı yönelen
tehlike ve tehditler tarih boyunca darbeler ve muhtıralarla var olagelmiştir.
İşte bu darbe sürecinin maalesef en önemli yıpratıcı süreçlerinden birisi de… 
(Mikrofon
otomatik cihaz tarafından kapatıldı) 
BAŞKAN – Devam
edin Sayın Özkan.
CAHİT ÖZKAN
(Denizli) – …28 Şubat 1997’de başlayan ve daha sonra Refah Partisinin
kapatılması davasıyla devam eden ve 16 Ocak 1998’de de Refah Partisinin tamamen
kapatılması süreciyle sona eren ve “bin yıl sürecek” diye ifade edilen 28 Şubat
darbe teşebbüsüdür. 
28 Şubat darbe
teşebbüsü asla irtica, laiklik, çağdaşlık, gericilik denkleminde değil, bu
ülkenin sosyal, ekonomik ve siyasi potansiyelini bastırmayı Toynbee “Osmanlı
medeniyeti yıkılmış bir medeniyet değil, durdurulmuş bir medeniyettir.” diye
ifade etmiştir. Cumhuriyetimiz ve demokrasimizle birlikte işte, tarihten beri
dünyada egemen kıldığımız demokrasi, özgürlük, refah, güven ve barış iklimini
devam ettirmeyi hep birlikte sürdürmeliyiz.
Bu vesileyle 16
Ocak 1998’te kapatılan ve demokrasimize vurulan o darbenin en büyük
mağdurlarından olan başta rahmetli Necmettin Erbakan Hocayı rahmet, minnet ve
hayırla yâd ediyorum. Ve yeniden bu ülkeye yönelecek bu tür tehlike ve
tehditlerin yaşanmamasını temenni ediyor, Genel Kurulu saygıyla selamlıyorum.
YAVUZ
AĞIRALİOĞLU (İstanbul) – Başkanım, bir cümlem var kayda geçmesini istiyorum.
BAŞKAN – Evet,
Sayın Ağıralioğlu, buyurun.
YAVUZ AĞIRALİOĞLU
(İstanbul) – Cahit Bey’i dinledim, cevap olsun mahiyetinde bir cümle değil bu
kuracağım. 
Hükûmetin on
altı yıllık siyasi vizyonunun arkasında 28 Şubatta yaşanan siyasi, idari,
iktisadi savrulmanın ciddi katkıları var. Rahmetle, minnetle andığımız bir sürü
mağduru vardır ama Hükûmetin boynuna borç olan bir şey daha vardır. 28 Şubat
sürecinin keyfîliğinin gadre uğrattığı bir dünya adam 28 Şubat mağduru olarak
cezaevlerindedir, yıllar geçti. Bunlarla ilgili hatırı sayılır hiçbir irade
göremiyoruz, Hükûmetin boynuna borçtur. Eline her mikrofonu alanın, 28 Şubattan
tevarüs edip getirdiği bugüne, siyasi kuvvete kalp ettiği onca mağduriyetin
içerisinde, bedeli ödeyen, hâlâ ödemeye devam eden hatırı sayılır miktarda
mağdur cezaevlerindedir. O hukukla hesaplaşılamamış, o mağduriyetlerin telafisi
yoluna gidilememiştir. Hükûmetin 28 Şubat algoritmasının boynunuza yüklediği
mesuliyet odur. O mevzuda hatırı sayılır bir irade ortaya koymak ve bu 28 Şubat
sorumluluğunu onlara iadeiitibar yaparak göstermek, taçlandırmak zorundasınız.
Bilginize.
BAŞKAN –
Teşekkürler Sayın Ağıralioğlu.
Değerli
milletvekilleri, gündeme geçiyoruz.
Başkanlığın
Genel Kurula sunuşları vardır.
İYİ PARTİ
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım.
V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Eskişehir Milletvekili Arslan Kabukcuoğlu ve
arkadaşları tarafından, Türk iş adamlarının yasa dışı yollarla yurt dışına
sermaye transfer ettikleri iddialarının araştırılması amacıyla 8/1/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 16 Ocak 2019 Çarşamba
günkü birleşiminde yapılmasına ilişkin önerisi
16/01/2019
Türkiye Büyük Millet Meclisi Başkanlığına
Danışma Kurulu
16/01/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri: 
Eskişehir
Milletvekili Dr. Arslan Kabukcuoğlu ve arkadaşları tarafından, Türk iş
adamlarının yasa dışı yollarla yurt dışına sermaye transfer ettikleri
iddialarının araştırılması amacıyla 08/01/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin diğer
önergelerin önüne alınarak görüşmelerin 16/01/2019 Çarşamba günkü birleşimde
yapılması önerilmiştir.
BAŞKAN –
Önerinin gerekçesini açıklamak üzere, öneri sahibi İYİ PARTİ Grubu adına Ankara
Milletvekili Durmuş Yılmaz konuşacaktır. 
Buyurun Sayın
Yılmaz. (İYİ PARTİ sıralarından alkışlar)
Süreniz beş
dakikadır.
İYİ PARTİ GRUBU
ADINA DURMUŞ YILMAZ (Ankara) – Efendim, yüce heyetinizi saygıyla selamlıyorum.
Bildiğiniz
üzere, 1983 yılında Türkiye’de ödemeler dengesinin cari işlemler tarafı
liberalleştirildi. İthalat, ihracat, görünmeyen işlemler devletin kontrolü
altından, yine devletin kontrolü altında ticari bankalarımıza ve özel sektöre
devredildi. Arkasından, 1989 yılında ödemeler dengesinin sermaye hareketleri
tarafı da liberalleştirildi ve o günden bugüne sermaye hareketlerinin ülkemize
girişi ve çıkışı yine devletimizin ilgili birimlerinin kontrolü altında
serbest. 
Ödemeler
dengesi, Türkiye’de yerleşikler ile yurt dışındaki yerleşikler arasındaki
işlemleri çift kayıt sistemiyle takip eden bir ekonomik veri seti. Buradan
hareketle son yıllarda, özellikle son iki üç yılda ülkemizden sermaye
çıkışlarının giderek hızlandığını, sermaye girişlerinin azaldığını görüyoruz.
Ülkemize giren sermaye ve ülkemizden çıkan sermaye dediğimizde tabii bunlar
yeknesak değil, bunların alt bileşenleri var. Bunlardan bir tanesi, yurt içinde
yerleşiklerin yurt dışına ihraç ettikleri, oralarda iş kurmak, fabrika satın
almak üzere doğrudan sermaye ihraçları; yine yurt içinde yerleşiklerin yurt
dışındaki menkul kıymetleri almak üzere yurt dışına gönderdikleri paralar; öbür
taraftan, yurt dışında yerleşiklerin ise Türkiye’ye gönderdikleri, bizim ithal
ettiğimiz, onların ihraç ettikleri sermaye, yine doğrudan yabancı sermaye
yatırımları, portföy yatırımları, bankalarımızın yurt dışından aldıkları
sendikasyon kredileri ve özel sektörümüzün aldıkları krediler. Bütün bunların
toplamı ülkemizdeki cari açığın finansmanında kullanılan enstrümanlar olarak
karşımıza çıkıyor. 
Cari açığının
finansmanı yönünden kalitesine baktığımızda 2003 yılından 2006 yılına kadar
önemli bir düzelme olduğunu görüyoruz. Cari açığın önemli bir kısmını doğrudan
yabancı sermaye yatırımları şeklinde ülkemize gelen paralarla, sermayeyle
finanse ettiğimiz ortaya çıkıyor, görülüyor fakat son zamanlarda -buradan da kastım
özellikle 2014’ten sonraki dönemde- ülkemizden önemli miktarda -trende
baktığımızda- sermaye çıkışı var. Bu sermaye çıkışının iki önemli nedeni
olabilir. Bunlardan bir tanesi, bizim şirketlerimizin de uluslararası
piyasalardaki olanaklardan, imkânlardan yararlanarak, sermaye götürdükleri
ülkelerde köprübaşı tutarak orada Türkiye’nin yapacağı ihracatı daha kolay hâle
getirmek, daha da artırmak ve dolayısıyla Türkiye’nin kazancını artırmak açısından
olabilir ki bu, son derece desteklenmesi gereken doğru bir tutumdur.
İkinci bir husus
ise Türkiye’deki sermayenin içeride birtakım idari sıkıntılarla, hukuki
sorunlarla karşılaşmış olması veyahut da ileride karşılaşılacağı düşünülen
sorunlardan hareketle, güvenin kaybolması ve bu kaybolan güvene bağlı olarak
başının çaresine bakıp, kendisini daha güvenli hissedebileceği yerlere
sermayesini çıkarıp, oralardan Türkiye’deki varlıklarını yönetmesi ve idare
etmesi olabilir. Ki benim şahsi kanaatim, son, 2014 yılından sonra olan budur
ve Türkiye burada kan kaybediyor. 
Rakamlara
baktığımızda, özellikle 2018 yılının ilk on ayında Türkiye’ye giren yabancı
sermaye ile Türkiye’den çıkan yabancı sermayenin oranına baktığımızda son dört
yılda artan bir oran var bunu oranladığımızda; şu anda bu oran 35,9. Bunun
arkasında yatan şey, Türkiye’de bence hukuka olan güvensizlik, iş yapış
tarzlarının ileriye yönelik olarak güven telkin etmemesi ve dolayısıyla sermaye
sahiplerinin, mülkiyet hakları konusunda edindikleri endişeler. Bu endişelerden
dolayı sermaye ülkeyi terk ediyor. Biraz önce söyledim, bunun iki nedeni
olabilir. Şu anda birinci nedenden ziyade ikinci neden son derece baskın
görünüyor. 
(Mikrofon
otomatik cihaz tarafından kapatıldı) 
BAŞKAN –
Buyurun, toparlayın lütfen Sayın Yılmaz 
DURMUŞ YILMAZ
(Devamla) – Ve bunun çıkış yolu da şu: İlgili, yurt dışında bir şirket kuruyor,
kurduğu şirketi, kendi sermayesini güya yabancının gelip Türkiye’de var olan
bir fabrikayı satın alması veyahut da yeni bir yatırım yapması gibi o kurduğu
şirketi Türkiye’den sermaye ihraç ederek satın alması ve bu satın alma
sonucunda da Türkiye’deki varlıklarını yurt dışına transfer etmesi. Şu anda
basında olanı biteni benim okuduğum kadar sizler de okuyorsunuz ve
görüyorsunuz. Dolayısıyla Türkiye’deki büyük holdingler Türkiye’den kaçıyorlar
ve kaçarken de borçlarını Türkiye’nin üzerine bırakarak gidiyorlar. Gıda
sektöründe faaliyet gösteren bir şirket bugün Türkiye’de önemli istihdam
sağlıyor ama hangi açıdan bakarsanız bakın, yaptığı sermaye hareketleri
sonucunda geldiğimiz nokta, bu şirket bir İngiliz şirketine dönüştü ve
dolayısıyla Türkiye’deki yatırımları İngiltere’nin Türkiye’deki yabancı sermaye
yatırımlarına dönüştü. Türkiye’de büyük işletmeler, büyük holding sahipleri bu
yolu deniyorlar. Bunun da nedeni dediğim gibi ülkeye olan güvensizlik. Bu
güvenin ortadan kalkması ve dolayısıyla bu tür işlemlerin niçin yapıldığının
ortaya çıkarılması ve buna bağlı olarak hepimizin dikkatini çeken ödemeler
dengesindeki net hata noksan dediğimiz kaynağı…
(Mikrofon
otomatik cihaz tarafından kapatıldı)
BAŞKAN –
Bağlayınız Sayın Yılmaz.
Buyurun.
DURMUŞ YILMAZ
(Devamla) - …belirsiz dediğimiz bu paraların da gerçekten nereden, nasıl
geldiğinin ortaya çıkarılması için bu önergeyi verdik. Dolayısıyla bu önergeye,
2002, 2003, 2004, 2005-2014’e kadar olan bu başarılı döneminizin üzerine gölge
gibi düşen bu olayın aydınlanması için destek vermenizi istiyoruz. Çünkü bu,
hayati bir mesele.
Teşekkür
ediyorum. (İYİ PARTİ sıralarından alkışlar)
BAŞKAN – Teşekkürler
Sayın Yılmaz.
Öneri üzerinde
söz sırası Halkların Demokratik Partisi Grubu adına Diyarbakır Milletvekili
Garo Paylan’dadır. 
Buyurun Sayın
Paylan. (HDP sıralarından alkışlar)
Süreniz üç
dakikadır.
HDP GRUBU ADINA
GARO PAYLAN (Diyarbakır) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum. 
Değerli
arkadaşlar, her gün duyuyorsunuz değil mi? Malta’dan vatandaşlık almışlar,
Amerikan vatandaşlığına girmişler. Karadağ’da vatandaşlık kuyrukları var
arkadaşlar; Karadağ, bakın, Avrupa Birliği üye adayı olmak isteyen bir ülkede
vatandaş olmak için kuyruklar var. Peki, geçen gün bir liste çıktı, biliyorsunuz, değil mi?
Malta’da anlı şanlı iş insanlarımız meğer vatandaşlık almışlar. Değerli
arkadaşlar, gidin bakın, Malta’daki bankalarda Türkiye Cumhuriyeti
vatandaşlarını görüyorsunuz, Panama’daki bankalarda Türkiye Cumhuriyeti
vatandaşlarını görüyorsunuz, vergi cennetlerinin tamamında Türkiye Cumhuriyeti
vatandaşları var. Hepsinin derdi ne? “Ya, arkadaş, şurada bir miktar birikimimiz
var -büyük veya küçük- Türkiye’de de hukuk yok, her an vatandaşlarımızı hapse
attıkları gibi, bizim birkaç kuruşluk tasarrufumuza da göz dikebilirler.”
diyorlar ve bu anlamda, “Biz yatırımımızı iyisi mi yurt dışına çıkaralım.”
diyorlar. New York Times geçenlerde bir makale yayımladı, “250 bin Türkiye
Cumhuriyeti vatandaşı bir yılda Türkiye’den ayrıldı.” dedi, kıyamet koptu.
Niye? “Yok efendim, 250 bin değilmiş, 134 bin kişiymiş.” Sanki 134 bin kişi…
Ya, arkadaşlar, 134 bin kişi Avrupa’daki küçük bir devletin nüfusu kadar ya.
134 bin kişi ne demek, biliyor musunuz? Peki, her birinin -bu ciddi bir beşerî
sermaye kaybı ve insan kaybı, buna elbette başta üzüleceğiz- ortalama 100 bin
dolar götürdüğünü düşünseniz bu ülkeden, 10 milyarlarca dolar kaynağın bu ülkeden
çıkması demek. 
Değerli arkadaşlar, üç yöntemle para Türkiye’den çıkıyor,
söyleyeyim.
Bir: Türkiye Cumhuriyeti vatandaşları kanunen
yatırımlarını buraya da koyabilirler, yurt dışına da götürebilirler, kanuni bir
engel yok, yasal olarak kazandığı parayı istediği yere transfer eder. Bu niye
oluyor? Hukuk devleti olmadığımız için oluyor arkadaşlar. Az önce anlattığım
gibi, güvenmiyor vatandaşlarımız bankalara da, ülkeye de, hukuk devletine de.
Niye? Cumhurbaşkanı ne dedi ağustos ayında, kriz ondan patladı: “Eğer yurt
dışına paranızı götürürseniz B planımız var, C planımız var.” dedi. Bu ne
demek? B planı, parayı dondururuz; C planı, paraya el koyarız demek. Bunu duyan
büyük iş insanları veya küçük tasarruf sahipleri paralarını alıp yurt dışına
götürüyorlar arkadaşlar. Bir Cumhurbaşkanı bunu derse ekonomik krizi tetiklemiş
olur ve tetikledi arkadaşlar. Şu anda yüz binlerce vatandaşımız parasını yurt
dışına götürüyor. 
Diğer bir yolu ne; yine yasal ya da gayri yasal olarak
kazandığı parayı yurt dışına çıkarır iş insanları, ne yapar? “Back to back kredi” denir arkadaşlar buna;
yurt dışına çıkarır parayı, parayı oradan buraya kredi olarak getirir. 
(Mikrofon
otomatik cihaz tarafından kapatıldı) 
BAŞKAN
– Sayın Paylan, tamamlayın lütfen.
GARO
PAYLAN (Devamla) - Parayı orada teminat olarak tutar, kredi alır, parayı
Türkiye’ye, şirketine kredi olarak sokar ve Türkiye’de, arkadaşlar, o kredinin
faizini de gider olarak gösterir, vergiden düşürür. Aman da ne âlâ iş! 200
milyar doların bu şekilde yurt dışında tutulduğu söyleniyor arkadaşlar yani hem
vergi cennetlerinde hem de “back to back” kredilerde; yani orada parayı
çıkarıp, hem orada parasını güvenceye alıp, borcu da Türkiye’nin üzerine yıkıp
hem faizini vergiden düşüp, arkadaşlar, ne âlâ iş yaparlar! Bu da araştırılmaya
muhtaç.
Diğer bir yol
nedir? Bir de arkadaşlar, burada o yandaş müteahhitlerinizin kazandığı kara
paralar vergi cennetlerine gider; Panama’ya gider, Malta’ya gider, Man Adası’na
gider; ve bu rakam da arkadaşlar, toplamda 300 milyar doların üzerinde. Yani
Türkiye’de kazandıklarını yurt dışına çıkaran vatandaşlarımız var; bunların bir
bölümü haktır, kızamayız vatandaşımıza çünkü maalesef, Türkiye bir hukuk
devleti değil ama diğer boyutuyla, kaçak yollarla kaçıranları elbette
incelemeliyiz. Bu çerçevede, bu önergeye sonuna kadar destek veriyoruz
arkadaşlar.
(Mikrofon
otomatik cihaz tarafından kapatıldı) 
GARO PAYLAN
(Devamla) – Sayın Başkan, bir cümle daha edeceğim.
BAŞKAN – Haydi,
bağlayın artık Sayın Paylan.
GARO PAYLAN
(Devamla) – Bitiriyorum. 
Ama yalnızca bir
eleştirim var İYİ PARTİ’ye: İYİ PARTİ önergesinde 4 sefer “iş adamları” demiş;
iş adamları, iş adamları… Türkiye’de biz iş insanları diyoruz. Lütfen, bu
önergedeki “iş adamları” ifadelerini “iş insanları” olarak değiştirin, hep
beraber bu önergeye destek verelim.
Saygılar
sunarım. (HDP ve İYİ PARTİ sıralarından alkışlar)
BAŞKAN –
Teşekkürler Sayın Paylan.
Öneri üzerinde
üçüncü söz, Cumhuriyet Halk Partisi Grubu adına Edirne Milletvekili Okan
Gaytancıoğlu’na aittir.
Buyurun Sayın
Gaytancıoğlu. (CHP sıralarından alkışlar)
Süreniz üç
dakikadır.
CHP GRUBU ADINA
OKAN GAYTANCIOĞLU (Edirne) – Sayın Başkan, değerli milletvekilleri; evet, yerli
sermaye… Şimdi, ben de diyeceğim ki: Yerli sermaye mi kaldı? Yani, bu ülke Gazi
Mustafa Kemal Atatürk ve silah arkadaşları tarafından savaş meydanlarında
kuruldu ve kasada para yoktu. Üstüne, Osmanlı’nın borçları Düyun-ı Umumiye
Kanunu’yla biliyorsunuz ta 1950’lere kadar ödendi, para biriktirildi, korkunç
bir büyüme hızı yaratıldı, kamu iktisadi teşekkülleri oluşturuldu ama “Devlet
bez mi satar, süt mü satar, et mi satar!” mantığıyla, şimdi sayacağım
kurumların çoğu bizdeyken yabancıların eline geçti. Yerli sermayeyi
konuşuyoruz, yerli sermaye kalmadı. 
Örneğin “Babalar
gibi satarız.” dediğiniz TEKEL, stoklarında tam 100 milyon liralık üzümle
satıldı hem de 240 milyon dolara. Satın alanlar bunu 2,5 milyar dolara kadar
sattılar. Demek ki fiyatı bu değilmiş. Hiçbir suçlu bulundu mu? 
TELEKOM; Arap
sermayesine sattınız, bugün bankalara devretmek için elinizden geleni yapıyorsunuz.

SEKA; bakın,
kâğıt açığı var ülkemizde, keşke SEKA olsaydı. 
Sümerbank… Süt
Endüstrisi Kurumu; süt piyasasını dengeleyemiyoruz, keşke olsaydı. 
Et ve Balık
Kurumu; ha, adını değiştirdiniz, Et ve Süt Kurumu diye değiştirdiniz ama
aslında özel sektör yönetiyor. Ne yapıyor? “Et ithalatı yapacaksınız.” diyor,
gidiyor oradan hayvanları buluyor, Et ve Süt Kurumu sadece aracılık yapıyor.
“Canlı hayvan bulacaksınız.” diyor, Et ve Süt Kurumu aracılık yapıyor, bu işi
bunlar yapıyor. 
Şimdi soğan;
soğanları buldular, Bosna Hersek’i de kullanıyorlar, sıfıra çektiler, kim
kazanıyor? Yine yandaşlar kazanıyor. Ha, yerli sermayeye bu şekilde
kazandırıyorsunuz ama onlar yerli sermaye mi? Zaman yetmiyor tabii ki. 
Elektrik dağıtım
şirketleri… Şeker fabrikaları; sattınız birçoğunu, paraları ödeyemediler, nakit
paraları yatıramadılar, üretici mağdur. 
Savunma
sanayisi; bakın, geçtiğimiz günlerde Tank Palet Fabrikasının önüne gittik,
eylem yaptık, herkes mağdur. 
TİGEM’ler;
devletin bir sürü devlet üretme çiftlikleri vardı, çoğunu sattınız, “Buralarda
verimsizlik var.” dediniz; keşke devam etseydi, keşke yerli tohumumuzu biz
üretebilseydik, yerli damızlığımızı biz yetiştirebilseydik. 
Limanları
sattınız, bankaları sattınız, sigorta şirketlerini sattınız, araç muayene istasyonlarını
sattınız. Daha sayabileceğim bir sürü orman işletmeleri var, devlete ait birçok
kurumda hisseler vardı, oteller vardı, fabrikalar vardı, işletmeler vardı,
tatil köyleri vardı; bunları sattınız, sattınız. Peki, para nerede? Para
nerede? 
(Mikrofon
otomatik cihaz tarafından kapatıldı) 
BAŞKAN
– Bağlayın Sayın Gaytancıoğlu sözlerinizi.
Buyurun.

OKAN
GAYTANCIOĞLU (Devamla) – Bağlıyorum. 
Para
nerede? Neden biz bu kadar dışarıdan borç aldık? 129 milyar dolarla aldınız,
470 milyar dolarlara getirdiniz. Hani kurduğunuz fabrikaları, biraz sonra çıkın,
bana “Şu fabrikayı da biz kurduk, şu fabrikayı da biz şuraya yaptık, şu kadar
istihdam sağladık.” deyin, ben de sizin alnınızdan öpeyim. 
Bitmedi,
bir de özel sektör de artık yabancıların eline geçiyor. Bakın, sadece tarımdan
örnek vereceğim. Kaç tane tavukçuluk şirketi Brezilya sermayesine, Amerikan
sermayesine ve çok sevdiğiniz Katar sermayesine geçti. Tohum sektörü, bitkisel
yağ sektörü, çok uluslu şirketlere geçti bunlar. Hepsi bunların yerli sermaye,
yerli işadamları tarafından kurulmuş sektörler. Topraklar satılıyor, topraklar
el değiştiriyor; bankaların aracılığıyla ipotekli krediler kullandırılıyor.
İlaç şirketleri, marketler, market zincirlerinin çoğu yabancıların eline geçti.
Yani şimdi, yerli sermaye kalmadı diyebiliriz. Yarın öbür gün bunların hepsini
teker teker sizlerden geri alacağız, merak etmeyin.
(Mikrofon
otomatik cihaz tarafından kapatıldı)
BAŞKAN
– Bitirdiniz mi Sayın Gaytancıoğlu?
OKAN
GAYTANCIOĞLU (Devamla) – Aslında toparlamam için…
BAŞKAN
– Yok artık. Eğer bitirdiyseniz, selamlamak için tekrar açıyorum.
Buyurun.

OKAN
GAYTANCIOĞLU (Devamla) – Evet, bunların hepsi bakın, çok zor koşullarda
kazanıldı ama bu birikimler tekrar ekonomiye kazandırılmalı. Yerli sermaye son
derece önemli. Devletin bu firmaları çok ucuza sattığını biliyoruz, sizlerin
çok ucuza, yandaşlarınıza çıkar amaçlı devrettiğini biliyoruz. Ama bakın,
vatandaş da burada çok mağdur. Örneğin, elektrik dağıtım şirketlerini sattınız;
birçok köyde elektrikler kesiliyor. Eskiden çok çabuk arızaya gelen firmalar
veya Türkiye Elektrik Kurumu yetkilileri artık gitmiyor. Niye? Biz özelleştik
diyor. Her şeyi azaltınız, insanların gelirlerini düşürdünüz. O yüzden bu
önergeyi sonuna kadar destekliyoruz.
Genel
Kurulu saygılarımla selamlıyorum. (CHP ve İYİ PARTİ sıralarından alkışlar)
BAŞKAN
– Teşekkürler Sayın Gaytancıoğlu.
Öneri
üzerinde son söz Adalet ve Kalkınma Partisi Grubu adına Samsun Milletvekili
Fuat Köktaş’a aittir.
Buyurun
Sayın Köktaş. (AK PARTİ sıralarından alkışlar) 
Süreniz
üç dakikadır.
AK
PARTİ GRUBU ADINA FUAT KÖKTAŞ (Samsun) – Teşekkür ediyorum Sayın Başkan.
Sayın
Başkan, değerli milletvekilleri; Türk iş adamlarının yurt dışına yasa dışı
yollarla sermaye transfer ettikleri hususunda İYİ PARTİ’nin çok değerli
milletvekili Sayın Arslan Kabukcuoğlu’nun vermiş olduğu Meclis araştırması
önergesi üzerine grubum adına söz almış bulunmaktayım, yüce Meclisi saygıyla
selamlıyorum.
18’inci
yüzyıldan itibaren dünyada değişen ekonomik şartlar, mal ve hizmet alımı,
beraberinde rekabeti de getirmiş ve Türkiye de bu rekabete taraf olmuş ve bu
yolu seçmiş, tercih etmiştir. Dolayısıyla, Türkiye dünyada gelişen ekonomik
şartlara ayak uydurmak için birçok yasal düzenlemeler, serbest mal ve hizmet
dolaşımının önünü açan birçok kanun değişiklikler bizden önceki hükûmetler
tarafından, AK PARTİ hükûmetlerinden de önce hayata geçirilmiş ve Türkiye
uluslararası sermayeye uygun bir hâle getirilmek için çalışmalar yapılmıştır. 
Bu
yabancı sermayeye, mal ve hizmet dolaşımına baktığımızda dünyada çok büyük
ülkelerin sisteme dâhil olduğunu, Çin gibi, Almanya gibi, Amerika gibi
ülkelerin bu sistemin içerisinde olduğunu net olarak görmekteyiz. Türkiye’nin
herhangi bir ilinde, herhangi bir kasabasında, baktığımızda, aynı sektörde,
üretim ve hizmet sektöründe yerli ve yabancı sermayelerin yan yana rekabet
ettiklerini de net olarak görmekteyiz. Özellikle AK PARTİ iktidarları döneminde
yabancı sermayenin önü açılmıştır. Eğer biz “Yabancı sermaye gelsin, yatırım
yapsın, teknoloji versin, istihdam ve üretim artsın ve bunun yanında da
ihracatı artıralım.” diyorsak yerli firmalarımızın da yurt dışına aynı şekilde
yatırım yapmak ve oradaki teknolojiyi ülkemize taşımak, uluslararası firma
olmak gibi hakları vardır. Eğer araştırma önergesinde iddia edildiği gibi, yasa
dışı yollarla yurt dışına para transferi yapılıyor ise bunun ilgili kurumları,
hesap soracak merci bellidir. Türkiye bir hukuk devletidir. Ellerinde bilgi,
belge varsa ilgili adli kurumlara ve gerekli mercilere iletmek gibi bir
sorumlulukları vardır. Dolayısıyla yurt dışına legal yollarla giden her firmayı
biz yurt dışına para kaçırıyor diye...
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın Sayın Köktaş.
FUAT KÖKTAŞ
(Devamla) - ...burada mercek altına alırsak o firmalarımıza haksızlık
edeceğimizi düşünüyoruz.
Önergeyi veren
partimizin çok değerli milletvekiline buradan şunu söylüyorum: Ellerinde yasa
dışı yollarla yurt dışına para transfer edildiği iddia edilen bilgi, belge
varsa kendileri bunu adli kurumlara iletsinler ya da buradan söz veriyorum, ben
de bu işin takipçisi olmak üzere, belgeleri kendilerinden istiyorum ve grubumuz
adına, araştırma önergesinin aleyhine olduğumuzu beyan ediyor, Genel Kurulu
saygıyla selamlıyorum. (AK PARTİ sıralarından alkışlar) 
ARSLAN
KABUKCUOĞLU (Eskişehir) – Sayın Başkan, cevap vermek istiyorum. 
BAŞKAN – Hangi
konuda?
ARSLAN
KABUKCUOĞLU (Eskişehir) – Önerge sahibi olarak... “Böyle belgeler varsa bize
verin.” dedi.
BAŞKAN –
Yerinizden bir dakika süreyle açıklama yapın lütfen.
Buyurun.
GARO PAYLAN
(Diyarbakır) – Belgeleri komisyona versinler.
IV.- AÇIKLAMALAR (Devam)
27.- Eskişehir Milletvekili Arslan Kabukcuoğlu’nun, Samsun Milletvekili
Fuat Köktaş’ın İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması 
ARSLAN
KABUKCUOĞLU (Eskişehir) – Teşekkür ederim Sayın Başkanım.
Sayın konuşmacı
“Ellerinde böyle deliller varsa getirsinler versinler ya da bunun muhatabı biz
değiliz, ilgili mercilere versinler, biz de takip edelim." dediler. Yalnız
şu da gerçek ki Türkiye Büyük Millet Meclisinin bu konularda araştırma yapma
yetkisi vardır. Benim söylediğim, Meclisin bu konuda sorumluluğuna sahip
çıkması ve araştırmasını yapmasıdır. Gerekli araştırma yapıldıktan sonra eğer
ki böyle bir şey olmadığı ispatlanırsa -ya da varsa tabii ki karşılığı
olacaktır- böyle bir şey olmadığı gösterilirse o takdirde de namuslu firmalar
için bu da bir kurtuluş olacaktır, onlar da töhmet altında kalmayacaktır. 
Teşekkür
ederim. 
BAŞKAN
– Teşekkürler.
V.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Eskişehir Milletvekili Arslan Kabukcuoğlu ve
arkadaşları tarafından, Türk iş adamlarının yasa dışı yollarla yurt dışına
sermaye transfer ettikleri iddialarının araştırılması amacıyla 8/1/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 16 Ocak 2019 Çarşamba günkü
birleşiminde yapılmasına ilişkin önerisi (Devam)
BAŞKAN
– İYİ PARTİ Grubunun önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, İstanbul Milletvekili Erol Katırcıoğlu ve arkadaşları
tarafından, halka yüklenen zamların ve borç çevrim krizine ilişkin
politikaların geliştirilmesi amacıyla 15/1/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön görüşmelerinin,
Genel Kurulun 16 Ocak 2019 Çarşamba günkü birleşiminde yapılmasına ilişkin
önerisi
Türkiye Büyük Millet Meclisi Başkanlığına
Danışma
Kurulu 16/01/2019 Çarşamba günü (Bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Ayhan
Bilgen
 Kars

 Grup
Başkan Vekili
Öneri:
15 Ocak 2019
tarihinde İstanbul Milletvekili Sayın Erol Katırcıoğlu ve arkadaşları
tarafından verilen 1298 sıra numaralı, Halka yüklenen zamların ve borç çevrim
krizine ilişkin politikaların geliştirilmesi amacıyla Türkiye Büyük Millet
Meclisine verilmiş olan Meclis araştırma önergesinin diğer önergelerin önüne
alınarak, görüşmelerinin 16/01/2019 Çarşamba günkü birleşiminde yapılması önerilmiştir.
BAŞKAN –
Önerinin gerekçesini açıklamak üzere öneri sahibi, Halkların Demokratik Partisi
Grubu adına İstanbul Milletvekili Erol Katırcıoğlu konuşacaktır. 
Buyurun
Sayın Katırcıoğlu. (HDP sıralarından alkışlar)
Süreniz beş
dakikadır. 
HDP GRUBU ADINA
EROL KATIRCIOĞLU (İstanbul) – Sayın Başkan, değerli milletvekilleri; hepinizi
saygıyla selamlıyorum. 
Şimdi,
Türkiye'de gerçekten ekonomiyle ilgili olarak, ekonomiden gelen işaretler
gerçekten alarmda olmamızı gerektiriyor. En son, istihdam verileri geldi
bildiğiniz gibi ve işsizlikte yine bir artış olduğu ortaya çıktı. Bunun
dışında, sanayi üretiminde ekim ayı itibarıyla ciddi bir düşüş olduğunu
görüyoruz. Bunun dışında, buğday, arpa vesaire gibi ürünlerin gümrük
vergilerinin sıfırlanarak ithal edilmesiyle ilgili tedbirler aldığınızı
görüyoruz.
Şimdi,
arkadaşlar, bütün bunların özeti şudur: Türkiye'de yürütme özellikle
Türkiye'nin ekonomik bir krizde olmadığını söylese de gerek ekonomiden gelen
işaretler gerekse toplumun bize verdiği işaretler bunun doğru olmadığını,
gerçekten ciddi tedbirler almamız gerektiğini söylüyor. 
Şimdi,
arkadaşlar, doğrusunu isterseniz ben bu araştırma önerisini gündeme
getirdiğimde, nasıl diyelim… Sonuçta bir araştırma önerisi yani sonuçta
“Türkiye'de ekonomi nasıl gidiyor? Ekonomide neler yapılmalı?” gibi soruların
cevabını bulmak sanırım bu Meclisin temel görevlerinden biri. Çünkü biz eğer
milleti temsilen gelmişsek buraya, Meclis milletin Meclisiyse o zaman bizim en
azından yürütmeye ilişkin olmak üzere bazı konularda uyarmak, bazı konularda
önerilerde bulunmak hakkımız ve görevimiz olduğunu düşünüyorum ama arkadaşlar,
biliyorum ki bunu reddedeceksiniz, 1’inci parti olarak reddedeceksiniz. Bu da
esasında şunu söylüyor: Burada fikirler konuşmuyoruz, herkes kendi pozisyonunu
konuşuyor ve dolayısıyla da benim anladığım kadarıyla, içinden çıkılması son
derece zor bir kaotik ülke yönetimi modeli ortaya çıkmış durumda.
Şimdi, benim
elimde birtakım veriler var yapılan son zamlarla ilgili olarak, efendime
söyleyeyim, ekonomiden gelen verilerle ilgili olarak. Gerçekten bunları yan
yana getirdiğimizde bu önergenin bu Mecliste kabul görmesi ve dolayısıyla da
bir araştırma önerisi çerçevesinde bir komisyon oluşturulması sanırım memleket
için iyi bir şey olur diye düşünüyorum açıkçası ama demin de ifade ettiğim
gibi, bunun olma olasılığı, maalesef, özellikle 1’inci partinin tutumu
sebebiyle gerçekleşmiyor, gerçekleşmeyecek. Ama arkadaşlar, şunu söyleyeyim,
bakın, bugün yürütmenin yaptığı iş, şöyle bir iş: İnanılmaz bir medya tekeliyle
Türkiye’de işlerin iyi gittiğine dair büyük bir algı operasyonu yapıyor. Bunun
teorik bir geri planı da var, onu da söyleyeyim: Ekonomide beklentiler,
ekonomide güven gibi daha çok psikolojinin konusu olabilecek olan konuların,
iktisat teorisinde, biliyoruz ki ekonomideki fiziki değerler kadar önemi var. O
sebeple de özellikle 1980’li yıllardan sonra iktisat politikalarının
uygulanmasında bu algı yönetimi meselesi önemli bir konu hâline geldi. 
Tabii
ki özellikle Batı dünyasında böyle tekelleşmiş bir medya olmadığı için orada bu
işi yapmak o kadar kolay değil ama burada çok kolay yani kolay çünkü aşağı
yukarı yüzde 95’i devletin yani Hükûmetinizin verdiği ihalelerle kontrol
altında tutulan bir medya tekeli oluşmuş durumda. Dolayısıyla da bu algı
operasyonunu yapıyorsunuz. Televizyonları açtığımızda, özellikle Hükûmete yakın
kanalları açtığımızda, gerçekten, hani benim gerek olmadığını düşündüğüm,
Türkiye'nin ekonomisinin kötüye gittiğine dair, işsizliğin arttığına dair
işaretleri konuşmanın anlamı yok çünkü o televizyonlardan yansıyan düşünce,
esas itibarıyla Türkiye'nin ekonomik olarak bir sorunu olmadığı, bütün
sorunları aşmakta olduğumuz biçiminde bir yayın yapılmakta ve Türkiye
toplumunun önemli bir kesiminde algı operasyonu yapılmakta.
O
sebeple de, bu geldiğimiz nokta itibarıyla, gerçekten bu algı operasyonu benim
anladığım kadarıyla sizleri de etkiliyor yani sizler de o algı operasyonunun
içinde sanıyorsunuz ki işler kötü değil…
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Katırcıoğlu.
EROL
KATIRCIOĞLU (Devamla) - …tedbirler alınıyor, bazı vergi indirimleri yapıyoruz,
zamlar yapılıyor ama öte yandan teşvikler yapılıyor vesaire vesaire ekonomide
önemli adımlar ve kazanımlar elde edilecek diye düşünüyorsunuz ama yanılıyorsunuz
arkadaşlar; böyle olmayacak. Siz de buradasınız, biz de buradayız; böyle
olmayacak. Çünkü gerçekten bu algı operasyonu… Benim anladığım kadarıyla zaten
yürütme öyle bir şey yaptı ki sizleri de terk etti esasında. Hani, bizleri terk
etti, bizi o kadar önemsemiyor ama ben, Adalet ve Kalkınma Partisinin
sıralarında oturan ve bu konuları düşünen arkadaşlarımızı da önemsemediğini
düşünüyorum. Çünkü sarayda böyle bir mekanizma kurulmuş ve bu algı
operasyonuyla en azından 31 Marta kadar bir gidişi, sorunsuz bir gidişi
kendileri açısından oluşturmaya çalışıyorlar. Ama arkadaşlar 31 Mart çok yakın
ve 31 Marttan sonra bunları tekrar sizlerle konuşacağız. 
Hepinize
saygılarımı sunuyorum. (HDP sıralarından alkışlar) 
BAŞKAN –
Teşekkürler Sayın Katırcıoğlu. 
Öneri üzerinde
söz sırası İYİ PARTİ Grubu adına Bursa Milletvekili İsmail Tatlıoğlu’na aittir.

Buyurun Sayın
Tatlıoğlu. (İYİ PARTİ sıralarından alkışlar)
Süreniz üç
dakikadır. 
İYİ PARTİ GRUBU
ADINA İSMAİL TATLIOĞLU (Bursa) – Sayın Başkan, Meclisimizin kıymetli
milletvekilleri; önümüzde bir önerge var. Bu önerge ne diyor? Diyor ki bu
önerge: Türkiye’de ekonomik sıkıntılar var, Türkiye’de ekonomik kriz var ve bu
kriz hane halkına yansıyor; bir geçim derdi var. Bakıyoruz var mı? Gerçekten
bütün araştırmaların ortak noktası şu: Türkiye’de bütün partilere oy verenlerin
toplam yüzde 74,6’sı ekonomi politikalarını doğru bulmuyor yani gerçekten böyle
bir sıkıntı var. Peki, ne yapalım? Bu meseleyi konuşalım. Bu meselenin
konuşulmasını özellikle Hükûmeti destekleyen partilerin sağlaması lazım.
Konuşamazsak çözüm bulamayız. Var mı sıkıntı siz karar verin; sanayi üretimi
6,5 düşmüş, perakende -bugün açıklandı- 6,3 düşmüş, otomotiv yüzde 40 düşmüş ki
bu ÖTV ve vergi indirimlerine rağmen. Otuz altı aylık bir krediye başvursanız
-bankaların teklifi- 10 bin liralık kredinin faizi ne kadar biliyor musunuz
arkadaşlar? 6.400 lirasını faize veriyorsunuz -yüzde 64, otuz altı aylık
vadenin tüketici kredisi- 3.600’ü vatandaşa kalıyor. Nihayetinde “yok” deyince
yok olmuyor, gözlerimizi kapatınca gece olmuyor, sadece biz görmüyoruz. 
Bakın, 2019’a
ait uluslararası değerlendirmeler de revize oluyor artık. Dünya Bankasının son
raporunda Türkiye, İran ve Arjantin, üç ülkenin 2019 büyüme rakamları aşağı
yönlü revize edildi. Daha önce yüzde 4 olan Türkiye rakamı yüzde 1,6’ya düştü.
Bu çerçevede, sorunları konuşmazsak çözemeyeceğimizi söyledik. 
Ayrıca, ciddi
bir bilgi kirliliği var ve bunlar üzerine yanlış yorumlar yapılıyor. Mesela,
bunlardan biri Sayın Erdoğan’ın ekonomik açıklamaları. Sayın Erdoğan ihracatın
ithalatı karşılama oranlarını açıkladı ve 2018 yılına ait yüzde 75’lik bir
orandan bahsetti. Doğrudur böyle bir oran, yüzde 75. Ama bakın Türk ekonomi
tarihine, geçmişine, bu tür oranlar gerçekleşmiş mi? Gerçekleşmiş. Ne zaman
gerçekleşmiş?
(Mikrofon
otomatik cihaz tarafından kapatıldı)
BAŞKAN – Buyurun
tamamlayın Sayın Tatlıoğlu.
İSMAİL TATLIOĞLU
(Devamla) – 5 Nisan krizinin olduğu 1994 yılında gerçekleşmiş, yüzde 77,8.
Peki, yüzde 70’in üzerinde bir oran ne zaman gerçekleşmiş? 21 Şubat 2001
krizinin olduğu yıl gerçekleşmiş, yüzde 75,7. Başka ne zaman gerçekleşmiş yüzde
70’in üzerinde bir oran? 2009 krizinde, yüzde 72,5. Esasen derseniz ki
“Türkiye’de ithalatın ihracatı karşılama oranı yüzde 75’i geçti…” Bugünkü
ekonomik çizgide bu resmî olarak Türkiye’de geçmişle özdeşleşen bir krizin
varlığını zaten bizzat söylemiş olmaktır. Rakamlar bunu söylüyor. Başka bir
benzer rakam yok. 
O nedenle,
lütfen, Hükûmeti destekleyen partiler bu meselenin bu Mecliste konuşulmasını
sağlamalılar ve sorunlarımızı konuşarak çözmeliyiz, bunun başka yolu yok.
Burada konuşmayacaksak, burada çözüm bulmayacaksak bunun başka bir yerde daha
sağlıklı çözüm imkânının olmadığını düşünüyoruz. 
Saygılar
sunarım. (İYİ PARTİ sıralarından alkışlar)
BAŞKAN –
Teşekkürler Sayın Tatlıoğlu. 
Öneri üzerinde
söz sırası Cumhuriyet Halk Partisi Grubu adına Ankara Milletvekili Murat
Emir’dedir. 
Buyurun Sayın
Emir. (CHP sıralarından alkışlar)
Süreniz üç
dakikadır. 
CHP GRUBU ADINA
MURAT EMİR (Ankara) – Sayın Başkan, değerli milletvekilleri; Genel Kurulu
saygıyla selamlıyorum. 
Döviz-faiz-enflasyon
kıskacında bir ekonomik durumda, finansal dengelerin altüst olduğu bir süreçte,
maalesef ekonominin en büyük zararını, ekonomideki darboğazın en büyük zararını
geniş kesimler, yoksul kesimler, işsizler, dar gelirliler, emekliler ve
özellikle de kadınlarımız çekiyorlar. 
450 milyar
dolarlık dış borcunuz varsa, ekonominiz katma değer üretemiyorsa, döviz
girdiniz olamıyorsa son derece kırılgan bir süreçten geçiyorsunuz demektir ve
bu kırılganlığı sadece biz değil herkes görüyor. Sizler ne kadar saklamaya
çalışırsanız çalışın, herkes bu kırılganlığın farkında. O kadar ki Trump size
yani Türkiye Cumhuriyeti’ne, maalesef, bir gece yarısı “tweet”lerle “Sizi
mahvedeceğiz.” diyebilecek cesareti gösterebiliyor. Ona bu cesareti veren
aslında 450 milyar dolarlık dış borçtur. Değerli arkadaşlar, bu dış borç
yapılırken nasıl yapılmıştır, ne şekilde gerçekleşmiştir diye bakarsanız,
hiçbir şekilde büyümeye dönük, sanayiye dönük, işsizliği gidermeye dönük, yatırımlara
dönük bir şey yapılmamıştır; Türkiye'nin kaynakları sonuna kadar betona
gömülmüştür ve kurtarmak gerektiği zaman da ilk akla gelen, betoncular ve
futbolcular olmaktadır. Oysa Türkiye'de kurtarılmayı bekleyen milyonlar vardır,
işsizler vardır, kredi kartı borçluları vardır. 
Bakın, kredi
kartı borçluları meselesine kısaca değinmek isterim. Vatandaşımız 132 milyar
lira kredi kartı borçlusu ve seçimlere giderken apar topar -ve anketler bozuk
geliyorken- on altı yılda hiç hatırlamadığınız kredi kartı borçlularını
anımsadınız bir anda ve onların bu borçlarını yeniden yapılandırmayı nihayet
aklınıza getirebildiniz ancak bu bile çözüm olmayacak. 
Bakın, saraydan
şekillenen bir ihale ekonomisi, İhale Kanunu’nun delik deşik edilmesiyle
ekonomide 5’li çeteye verilen ihaleler, onların taşeronlaştırdığı altyapı ve
oradan tekrar saraya dönen bir talan ve vurgun ekonomisi; işte, Türkiye'nin
özeti budur. Şimdi, seçimlere giderken anketler bozuk geldikçe paket üstüne
paket açıyorsunuz ama bu paketlerin hiçbir işe yaramayacağını bilmek
zorundasınız çünkü bunlar pansuman tedbirleridir; sorun yapısaldır, sorun sizin
kurguladığınız talan ekonomisindedir. Bakın, krizin olduğu, finansal dengelerin
çok bozuk olduğu ağustos döneminde vatandaşa “Dövizinizi bozdurun.” dediniz ancak
anlaşıldı ki vatandaş size güvenmiyor ve dövizini bozdurmamış. Sonunda
döndünüz, “Vatandaşın dövizini nasıl olur da alırız?” diye tasarladınız ve
bulduğunuz çözümle vatandaşa “İhaleyle, yüzde 4,5 faizle dövizini getir.”
dediniz, toplaya toplaya 200 milyon dolar toplayabildiniz.
(Mikrofon
otomatik cihaz tarafından kapatıldı)
BAŞKAN –
Bağlayın sözlerinizi Sayın Emir.
Buyurun.
MURAT EMİR
(Devamla) – Teşekkür ederim.
Bu, aslında
sizin Katar’dan aldığınız o uçak var ya, uçan saray var ya onun bir kanadı bile
değil. Oysa yurt dışında ihaleye çıkıldığında dünyanın en yüksek dolar faizi
veren, 7,68’le dolar faizi veren ülke durumuna getirdiniz Türkiye’yi. Şimdi,
buradan baktığınız zaman Türkiye’yi açmaza soktunuz, bütün hedefiniz, bütün
çabanız 31 Martı bir şekilde bulabilmek. Ondan sonra diyorsunuz ki: “Allah
kerim, istediğimiz kadar acı reçeteyi bu millete içiririz.” Oysa şunu
bilmelisiniz: Bu koşullar altında hiçbir yapacağınız pansuman tedbiri geçerli
olmayacak ve milletimiz size 31 Martta hak ettiğiniz dersi verecek ve sizin de
artık bu talan ekonomisinden vazgeçmeniz için başka bir seçeneğiniz kalmayacak.
Genel Kurulu
saygıyla selamlıyorum. (CHP ve İYİ PARTİ sıralarından alkışlar)
BAŞKAN –
Teşekkürler Sayın Emir.
Öneri üzerinde
son söz, Adalet ve Kalkınma Partisi Grubu adına Denizli Milletvekili Nilgün
Ök’e aittir.
Buyurun Sayın
Ök. (AK PARTİ sıralarından alkışlar)
Süreniz üç
dakikadır. 
AK PARTİ GRUBU
ADINA NİLGÜN ÖK (Denizli) – Sayın Başkan, değerli milletvekilleri; HDP grup
önerisi hakkında AK PARTİ Grubumuz adına söz almış bulunmaktayım. Bu vesileyle
yüce Meclisi saygıyla selamlıyorum. 
Biliyorsunuz,
ülkelerin başarısının gerisinde sabır, azim ve mücadele vardır. Ülkemiz
ekonomide, diplomaside, demokrasi kültürünün yerleşmesinde, sağlanan istihdam
ve yapılan yatırımlarla, dünya ülkelerinin gıptayla baktığı büyüme oranlarıyla
istikrarlı bir kalkınma sürecini yakalamışken maalesef ki bu süreçte
Türkiye’nin kalkınmasını istemeyen içerideki ve dışarıdaki güç odakları eliyle
ülkemiz son yıllarda çok sayıda iç ve dış ataklara maruz kalmıştır.
Cumhurbaşkanımız ve Genel Başkanımız Sayın Recep Tayyip Erdoğan’ın da ifade
ettiği gibi, hiçbir zafer altın tepside sunulmaz. Türk ekonomisinin son on altı
yılda IMF’den bağımsızlığını ilan ettiği, faiz oranının ülkemiz tarihinin en
düşük seviyesini gördüğü günden itibaren başlayan, 15 Temmuz hain darbe
girişimi ve artan terör saldırıları ekonomimizde planlanan yapısal dönüşümlerin
gerçekleşmesine maalesef fırsat verememiştir.
Uluslararası
piyasaya baktığımız zaman da, uluslararası ticaret hacmi 2018 yılında ABD ve
Çin arasındaki ticari gerilimler nedeniyle ivme kaybederken güçlü görünümün
zayıfladığını görebilmekteyiz. Tüm bu olumsuz gelişmelere ek olarak küresel
finansal koşullardaki dalgalanmaların da etkisiyle makroekonomik istikrarı
zarar gören ülkemizde, doğrudan Türkiye ekonomisini ve Türk lirasını hedef alan
spekülatif saldırılar neticesinde Türk lirası değer kaybetmiştir. Söz konusu
planlı saldırıları bertaraf etmek amacıyla ülkemiz bu spekülatif ataklara karşı
etkin bir mücadele içerisine girmiştir. Bir gecede yükselen dövizle başlatılan
ekonomik savaşa karşı topyekûn bir birlik ve beraberlikle, alınan tedbirler
kısa sürede olumlu etkisini göstermeye başlamıştır. 
Sayın Başkan,
değerli milletvekilleri; bu dalgalı dönemde ekonomimizi 2023’lere doğru
taşıyacak Yeni Ekonomi Programı’yla ilk etapta istikrarı güvence altına almayı
ve enflasyon ile cari açığı düşürmeyi hedefledik. Aralık ayı itibarıyla
tüketici enflasyonu bir önceki aya göre yıllık bazda yüzde 1,32 puan gerileyerek
yüzde 20,30 olarak gerçekleşmiştir. Bugünkü geldiğimiz noktadaysa Hükûmet
olarak attığımız adımlar sayesinde ekonomimizdeki iyileştirme ve
normalleştirmeyle ilgili mücadelemiz hızla devam etmektedir. Bakın, en son
gerçekleşen on yıl vadeli tahvil ihracımıza 5 milyar dolar talep geldi. Bu,
yatırımcıların ekonomimize olan güvenini bir kez daha ortaya koymuştur. Ağustos
sonundan bugüne kadar döviz kurunda yaklaşık yüzde 20 iyileşme kaydedildi.
Yıllık ihracatımızda 168,1 milyar dolarla tarihî rekor kırılmış durumda.
Bu
süreçte tabii ki iş dünyasına ve vatandaşlarımıza yönelik kolaylıklar da
getirdik. Kredi kartı borcunu ödemekte güçlük çeken vatandaşlarımıza yönelik
kredi paketi devreye alındı. 
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi bağlayın Sayın Ök.
NİLGÜN
ÖK (Devamla) – Yirmi dört aya kadar aylık yüzde 1,1; altmış aya kadar yüzde 1,2
gibi düşük bir faizle yapılandırarak vatandaşlarımızın nefes almasını
sağlamaktayız.
Geçtiğimiz
günlerde, yine, Hükûmet olarak KOBİ Destek Programı’nı açıkladık. Bu paketle
imalat ve ihracat sektöründeki işletmelere azami 1 milyon TL, diğer ticaret ve
hizmet sektörlerindeki firmalara azami 500 bin TL’lik kredi verilecektir. Bu
da, kabaca, asgari 20 ila 40 bin işletmemize dokunacağız anlamına gelmektedir.
Altı ay anapara ödemesiz, toplam otuz altı ay vadeli, aylık 1,54 faiz oranıyla
bu kredi katılımcı bankalarımız tarafından kullandırılacaktır. Buradaki asıl
hedefimiz, KOBİ’lerimizin katma değeri yüksek ürünler üretmesini sağlamaktır,
aynı zamanda KOBİ’lerimizin likiditesini artırmaktır.
Sayın
Başkan, değerli milletvekilleri; sözlerime burada son verirken -hedefimiz- 2019
yılı mali disiplinden taviz verilmeden, enflasyonla mücadelenin kararlılıkla
sürdüğü ve 2023 hedefleri doğrultusunda yapısal reformların hayata geçirileceği
bir yıl olacaktır diyorum.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Ök.
Öneriyi
oylarınıza sunuyorum: Kabul edenler… Etmeyenler… Öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Adana Milletvekili Orhan Sümer ve arkadaşları
tarafından, öğrenci yurtlarının sayılarının artırılması, güvenliklerinin
sağlanması amacıyla 16/1/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 16 Ocak 2019 Çarşamba günkü birleşiminde yapılmasına ilişkin
önerisi 
16/1/2019
Türkiye Büyük
Millet Meclisi Başkanlığına
Danışma
Kurulu 16/1/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
 Grup
Başkan Vekili
Öneri:
Adana
Milletvekili Orhan Sümer ve arkadaşları tarafından öğrenci yurtlarının
sayılarının arttırılması, güvenliklerinin sağlanması amacıyla 16/1/2019
tarihinde Türkiye Büyük Millet Meclisi Başkanlığına verilmiş olan Meclis araştırması
önergesinin (697 sıra no.lu) diğer önergelerin önüne alınarak görüşmelerinin
16/1/2019 Çarşamba günlü birleşimde yapılması önerilmiştir.
BAŞKAN –
Önerinin gerekçesini açıklamak üzere, öneri sahibi Cumhuriyet Halk Partisi
Grubu adına Adana Milletvekili Orhan Sümer konuşacaktır. 
Buyurun Sayın
Sümer. (CHP sıralarından alkışlar) 
Süreniz beş
dakikadır. 
CHP GRUBU ADINA
ORHAN SÜMER (Adana) – Sayın Başkan, değerli milletvekilleri; partimizin grup
önerisi adına söz almış bulunuyorum. Hepinizi saygıyla selamlıyorum. 
Gençlik
hepimizin gelecek umududur. Cumhuriyetimizin kurucusu Gazi Mustafa Kemal
Atatürk “Bütün ümidim gençlerdedir.” diyerek onlara olan güvenini göstermiş,
Türkiye Cumhuriyeti’ni sonsuza dek koruyacak ve geliştirecek olanın da gençlik
olduğunun altını çizmiştir. 
Değerli
milletvekilleri, şurası bir gerçektir ki gençlerini önemsemeyen, geleceğine
yatırım yapmayan hiçbir ülke gelişemez. Gençlerini ekonomik ve sosyal hayata
katmayan, eğitimine önem vermeyen, onlara hak ettikleri istihdam alanlarını
açmayan hiçbir ülke ayakta kalamaz. Bugün, her 5 gençten 1’inin işsiz olduğu,
genç işsizliğinin yüzde 22,3’e yükseldiği ülkemizde gençlerimize bakıp istihdam
alanı açtığımızı söyleyebilir miyiz? Bugün, diplomalı işsizliğin rekor kırdığı
ülkemizde gençlerimize bakıp eğitim olanaklarından yararlandıklarını
söyleyebilir miyiz? Eğitimdeki sorunlar her geçen gün artmakta, bir kar topu
gibi büyümektedir. Paralı hâle getirilen eğitim, giderek laik, bilimsel ve
çağdaş temelden uzaklaştırılmakta, vakıflara, derneklere devredilmek
istenmektedir. Yoksul ailelerin çocukları eğitimden uzaklaşmakta, uyuşturucu
başta olmak üzere her türlü suça sürüklenmektedir. Yükseköğrenim şansını
yakalayanlar ise yurt, kredi, burs gibi sorunlarla boğuşmaktadır, özellikle
barınma konusu kangren hâline gelmiştir. Bugün, her 5 üniversite öğrencimizden
sadece 1’ine devlet tarafından barınma hizmeti verilmektedir. Bu sorun artan
öğrenci ve üniversite sayısına bağlı olarak yeni mağduriyetler yaratmaktadır.
Farklı şehirlerden gelen ve maddi durumu iyi olmayan öğrenciler sırf bu
nedenlerle istismar edilmektedir. Konya’da, Diyarbakır’da, Karaman’da,
Aladağ’da canlarımız yandı. Bugün adı ne olursa olsun millî eğitim değerlerine
aykırı eğitim verenlerin evlatlarımızı zehirlemesine, onları istismar etmesine
artık kayıtsız kalmamalıyız. TOKİ tarafından yurt hamlesi başlatılmalı, iki
yılda bu sorun tamamen ortadan kaldırılmalıdır.
Değerli
milletvekilleri, yurtlarda barınan çocuklarımızın da çeşitli sorunları
bulunmaktadır. Yurtların temizliği, ulaşım sorunları, taciz iddiaları, sunulan
yemeklerin kalitesine kadar pek çok sorun tarafımıza iletilmektedir. Örneğin,
Adana’da Mahmut Sami Ramazanoğlu Kız Yurdu ve Fevzi Çakmak Kız Yurdu önündeki
yolda öğrencilerin can güvenliği yoktur, öğrenciler güvenli bir şekilde
karşıdan karşıya geçememektedir, daha geçtiğimiz günlerde burada yaşanan kazada
bir öğrencimiz ağır şekilde yaralanmıştır. Yine, İstanbul’da Kanuni Sultan
Süleyman Erkek Yurdu’nda geçtiğimiz günlerde odaları su basmıştır. Tüm bunların
benzeri örneklerini çoğaltmak mümkündür. Bir yandan sınavlarının stresiyle
boğuşan gençlerimizin başka sorunlarla uğraşmaması için denetimlerin
artırılması gerekmektedir. 
Değerli
milletvekilleri, evlatlarımızın en önemli sorunlarından biri de işsizliktir.
Bugün ülkemizdeki kayıtlı işsiz sayısı 3 milyon 700 bine ulaşmıştır. Özellikle
üniversite mezunu gençlerimize yeni iş olanakları yaratmak, hak ettikleri
atamaları gerçekleştirmek devletimizin boynunun borcudur. 
Değerli
milletvekilleri, özellikle yoksul dağ köylerinde yaşayan ilkokul çağındaki
çocuklarımız da büyük sorunlar yaşamaktadır. Daha iki ay önce, söz bittiği için
artık konuşmayan Aladağlı ailelerimizin feryadını dile getirmek için tekrar bu
kürsüde konuşmuştuk. Aladağ’dan yola çıkan, Meclisin koridorlarında adalet
arayan analar, babalar o gün de buradaydı. “Gelin, geçen dönemdeki komisyon
raporunu tozlu raflardan indirelim.” dedik ama maalesef geçen dönem görev yapan
komisyon 512 sayfalık rapor hazırladı, alınması gereken önlemleri de tek tek
sıraladı ama sonra gereken dersler bir türlü alınmadı, mevzuat yerinde saydı,
yurt sorunları her geçen gün katlanarak arttı. Alınması gereken önlemler işte
burada dururken siz de açık açık, milletimizin gözüne baka baka ne yazık ki
önlemleri almamaya devam ediyorsunuz.
Değerli
milletvekilleri, Aladağ’daki yangınla ilgili açılan davanın duruşması,
milletvekillerimizin katılımıyla da yarın Kozan’da yapılacaktır ama davada şu
an tek bir tutuklu sanık yok. 11 çocuğumuz öldü, tek bir kişi sorumlu kalmadı.
Sorarım size, daha neyi bekliyoruz? Sizler “hayır” dedikçe Aladağ’ın alevi
hepimizi sarıyor çünkü Aladağ davası siyasi bir dava veya bir hukuk davası
değildir; Aladağ davası bir yürek davasıdır, bu dava bir vicdan davasıdır. 
Bu konuda her
birimize ayrı ayrı sorumluluk düştüğünü hatırlatıyor, başta yurtlar olmak üzere
eğitimdeki tüm sorunlarımıza daha fazla duyarlılık gösterilmesini temenni
ediyor, hepinizi saygıyla selamlıyorum. (CHP ve İYİ PARTİ sıralarından
alkışlar)
BAŞKAN –
Teşekkürler Sayın Sümer.
Öneri üzerinde
İYİ PARTİ Grubu adına Antalya Milletvekili Hasan Subaşı konuşacaktır. 
Buyurun Sayın
Subaşı. (İYİ PARTİ sıralarından alkışlar)
Süreniz üç
dakikadır. 
İYİ PARTİ GRUBU
ADINA HASAN SUBAŞI (Antalya) – Sayın Başkanım, değerli milletvekilleri; yüce
heyetinizi saygıyla selamlıyorum.
Önerge bize göre
olumlu, desteklediğimiz bir önergedir. Bu Meclis çatısı altında -aylardır
dikkatimi çekiyor- konuşulmayan, tartışılmayan, Türkiye'nin gündemi için,
ülkemizin gündemi için çok önemli sorunların tartışıldığını görmek, herkesin
her konuda, Türkiye'nin gerçekleri hakkında her grubun bilgi sahibi olduğunu
görmek gerçekten memnuniyet verici. 
Öbür taraftan
baktığımız zaman yasalarımızda da çok eksik göremiyoruz. “Fırsat eşitliği”
dediğimiz zaman, öncelikle Anayasa’mızın 10’uncu maddesinde, herkesin eşit
olduğu, kimseye bir ayrıcalık tanınamayacağını ifade eden bir amir hükmümüz
var. 
Yine,
Anayasa’nın 42’nci maddesi eğitim görme hakkını güvenceye almıştır.
Yine, İnsan
Hakları Evrensel Bildirgesi’ni imzalayan Türkiye, bu konuda imzasını da vermek
suretiyle eğitime gerekli önemi verdiğini ifade etmiştir. 
Bugün
bana göre Türkiye’nin en önemli eksiklerinden birisi, insana yeterli yatırımı
yapmamasıdır. Yıllardır, on altı yıllık AK PARTİ Hükûmetinde hep büyük
yatırımların, büyük yolların, büyük köprülerin, “Kanal İstanbul” gibi çılgın
projelerin, illerimizde de buna benzer birçok çılgın projenin il büyükşehir
belediyesi tarafından da belediye başkanları tarafından da sıkça
dillendirildiğini görüyoruz ama Türkiye’nin asıl sorunlarının, ayrıntıda gibi
görülen asıl sorunlarının bu sorunlar olduğunu yeterince göremiyoruz. Biz,
yetiştirdiğimiz evlatları daha en başta eşitlikten uzak, fırsat eşitliğinden
uzak, zor şartlarda, burs bulamadan, yeterince güvencesi olmadan ve onları
barındırma imkânımız olmadan ortaya çıkardığımız zaman gerçekten fırsat
eşitliğini daha orada zedelemeye başlıyoruz. 
Bana
göre Türkiye’de başımıza gelen bu 50+1’lik Cumhurbaşkanlığı sistemi, Başkanlık
sistemi, Meclis sistemi en büyük sorunlardan birisidir. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Subaşı.
HASAN
SUBAŞI (Devamla) – Bağlıyorum efendim. 
Türkiye
her seçimde ekonomisini zora sokarak 50+1’i bulmak için bütün kaynaklarını
tüketecektir. Her seçimde öylesine bir yarış olacaktır ki Türkiye’nin bu
görünmez gibi görülen insanımıza, öğrencimize yatırım yapması gerekirken bunlar
her zaman geri planda kalacaktır. Türkiye’nin Millî Eğitime ayırdığı pay yüzde
10’lar civarındadır. Türkiye tartışarak, birçok yatırımdan vazgeçerek, hatta köprüden,
çılgın projelerden vazgeçerek yurt sorununu çözmek zorundadır, burs takviyesini
yapmak zorundadır; Millî Eğitim bütçesini birçok bütçeye nazaran, hatta 2
katına kadar artırmak suretiyle insanına yatırım yapmak zorundadır. Kanal
İstanbul’dan çok daha önemli ki Türkiye’de yurtları tamamlamak ve
öğrencilerimizi güvenceye almak zorundayız. 
İnsana yatırım
artık Türkiye'nin en güncel sorunudur diyorum, hepinize teşekkür ediyorum. (İYİ
PARTİ ve CHP sıralarından alkışlar) 
BAŞKAN –
Teşekkürler Sayın Subaşı.
Söz sırası
Halkların Demokratik Partisi Grubu adına Antalya Milletvekili Kemal Bülbül’de. 
Buyurun Sayın
Bülbül. (HDP sıralarından alkışlar)
Süreniz üç
dakikadır.
HDP GRUBU ADINA
KEMAL BÜLBÜL (Antalya) – Sayın Başkan, değerli hazırun; çok teşekkür ederim.
Arkadaşlar, asıl
sorun mekteplerde. Mektepler olmasa bu sorun olmazdı. O nedenle, Tanzimat
Dönemi Maarif-i Umumiye Nazırı Emrullah Efendi tam da bugüne güncellenecek bir
şey söylemişti “Mektepler olmasa ben bu maarifi ne güzel yönetirim.” demişti.
Mektepler olmasa, mevcut Bakanlık, mevcut zihniyet de iyi yönetecek ama işte,
mektepler var.
“Eğitimde fırsat
eşitliği” kavramı; bir kere ortada eğitim yok ki, eğitim olsa fırsat yok ki.
Bakın size birkaç örnek vereyim. Tamamıyla, baştan aşağıya ırkçı, inkârcı, ayrıştırıcı,
yok sayıcı, hakaret edici, aşağılayıcı bir eğitim programı söz konusu. Daha
geçen hafta, İstanbul Arnavutköy’de, zorunlu din dersi öğretmeni “Aleviler niye
namaz kılmıyor?” diye bir tartışma açıyor, itiraz eden 9’uncu sınıf öğrencisini
sınıftan kovalıyor, dersten atıyor; birinci örnek.
İkinci örnek,
Ankara Sincan’da, çok muhterem, âlim bir müdür şöyle bir tartışma açıyor: Kadın
öğretmenler yüksek topuklu giyerlerse bu caiz değilmiş, dinen günahmış, o
nedenle yüksek topuklu giyemezlermiş. Her türlü sorun bitti, topuğa geldik
arkadaşlar. 
Başka:
Diyanet İşleri Başkanı Mardin’e gidiyor, bir konuşmasında Kur'an okumayan
çocukların şeytanla iş birliği içinde olduğunu söylüyor. Yani herhâlde şeytanla
bir diyaloğu var ki bunun böyle olduğunu fark ediyor bu, böyle bir garabet
içerisinde. İnancı, dili, varlığı, kültürü, kimliği inkâr edilen toplulukların
olduğu bir yerde ne eğitimden ne de fırsat eşitliğinden söz edilebilir. Ancak
hiç kuşkusuz bu önerge, üniversitelerdeki yurt sorununu ele alan bir önerge
olması hasebiyle desteklenmeli, olumlu oy verilmelidir değerli arkadaşlar.
Bir
bütün olarak şu anda yürürlükte olan eğitim programı, eğitim zihniyeti ve bunu
yürütmekle mükellef maalesef eğitici insanlar dâhil olmak üzere çok ciddi bir
revizyona ihtiyaç var. Bu eğitim programı tamamıyla hiç kuşkusuz yürürlükten
kaldırılmalı, yeni bir eğitim programı oluşturulmadır. Eğitimin paydaşlarının
dâhil olduğu bir tartışmayla, iş kolunda örgütlü sendikaların, öğrenci
velilerinin, öğretmenlerin, öğrencilerin kendilerinin, eğitim ve bilim
insanlarının, meslek kuruluşlarının, meslek odalarının tecrübeli insanlarının
dâhil olduğu bir tartışmayla yeni bir eğitim programı oluşturulmalıdır. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Bülbül.
KEMAL
BÜLBÜL (Devamla) – Teşekkür ediyorum.
Yoksa
eğitimde fırsat eşitliği şu demek değil: Bir okul açalım, bu okula yasada tarif
edilen zorunluluğu haiz herkes gelsin demek eğitimde fırsat eşitliği değildir.
Eğitimin apartman dairelerinde yapıldığı, eğitimi yapmak için kimi yandaşlara
para verilerek okulların açıldığı ve giderek mevcut iktidara hizmet edecek
zihniyeti haiz yurttaşların yetiştirilmesinin hedeflendiği bir ortama ne
bilimsel ne laik ne demokratik eğitim denemez. Ana dille eğitimin inkâr
edildiği, Türkiye’deki tüm etnik ve inançsal kimliklerin inkâr edilip tek
tipçi, hatta Türk kimliğinin de yanlış anlatıldığı, Türk tarihinin de yanlış
anlatıldığı, diğer tarihlerin de hakaret ve aşağılamayla dolu olduğu bir
programla eğitim yürütülemez. Ancak dediğim gibi, mevcut kapsamı itibarıyla bu
önerge desteklenmelidir. 
Saygılar
sunuyorum, teşekkür ediyorum. (HDP sıralarından alkışlar)
BAŞKAN –
Teşekkürler Sayın Bülbül.
Öneri üzerinde
son söz Adalet ve Kalkınma Partisi Grubu adına İzmir Milletvekili Fehmi Alpay
Özalan’a aittir. 
Buyurun Sayın
Özalan. (AK PARTİ sıralarından alkışlar) 
Süreniz üç
dakikadır. 
AK PARTİ GRUBU
ADINA FEHMİ ALPAY ÖZALAN (İzmir) – Sayın Başkan, değerli milletvekilleri; CHP
grup önerisi üzerine söz almış bulunmaktayım. Bu vesileyle Genel Kurulu
saygıyla selamlarım. 
Yükseköğrenime
devam eden öğrenciler, yurtlarda günümüz gereklerine uygun modern ortamlarda,
huzur ve güven içerisinde ve ekonomik olarak barındırılmakta.
Bunun yanında,
öğrencilerin sağlıklı ve dengeli beslenmeleri, sosyal, kültürel ve sportif
yönden gelişmeleri için gerekli olan her türlü hizmet yerine getirilmektedir.
Yeni hizmet
anlayışı doğrultusunda 3-4 kişilik ahşap, mobilyalı, bazalı, içerisinde banyo,
tuvalet, mini buzdolabı, yanmaz özellikli sünger yatak bulunan yurtlar hizmete
sunulmaktadır. 
Temizlik, 7/24
güvenlik hizmeti, sıcak su imkânları, ortak ders çalışma alanları, kantin,
kafeterya gibi sosyal ortamlar da bulunmaktadır. 
Ayrıca
öğrencilerin akademik çalışmalarına ve bilimsel araştırmalarına katkı sağlamak
amacıyla hızlı, güvenli, ücretsiz internet erişimi de öğrencilerimize
sağlanmaktadır. 
Yeni yurtlar,
aynı zamanda engelli öğrencilerin de ihtiyaçlarını rahatlıkla
karşılayabilecekleri şekilde projelendirilirken eski yurtlarda da engelli
öğrencilere yönelik fiziki iyileştirmeler yapılmış ve yapılmaya devam
etmektedir. 
2002 yılında 77
il ve 59 ilçede toplam 190 yurtta 182.258 yatak sayısıyla hizmet verilmekteyken
-değerli milletvekilleri burası çok önemli- 16 Ocak 2019 tarihi itibarıyla 81
il, 239 ilçe ve Kuzey Kıbrıs Türk Cumhuriyeti’nde de 4 adet olmak üzere
Başkanlığa bağlı 781 yurtta yüzde 278’lik artışla 689 bin yatak sayısıyla
hizmet verilmektedir. (AK PARTİ sıralarından alkışlar) 
Yatırım programı
kapsamında yer alan 205 adet projeyle 206.731 yatak kapasitesi artışı yapılarak
yatak sayımız 895.731’e çıkarılacaktır. Ayrıca, kurum standartlarına uygun
binalar, satın alma, kiralama, devir, tahsis ve bağış gibi yollarla temin
edilerek yeni yurt açılması için aralıksız olarak çalışmalar sürdürülmektedir.
16 Ocak 2019 tarihi itibarıyla bakanlık yurtlarında barınmak için toplam
412.217 öğrenci müracaat etmiş olup bu öğrencilerin 344.041’i yani yüzde
83,46’lık bir oranı yurtlarımıza yerleştirilmiştir. (AK PARTİ sıralarından
alkışlar) Yurt başvuruları değerlendirilirken yurtlarda kalmak isteyen
öğrenciler ile ailelerin sosyal durumları, başarı ve gelir durumları 10 kamu
kurumundan araştırılarak ihtiyaç sahibi ve başarılı öğrencilere öncelik
verilmek suretiyle yurtlara yerleştirilmesi yapılmıştır. 
(Mikrofon
otomatik cihaz tarafından kapatıldı) 
BAŞKAN –
Tamamlayın Sayın Özalan. 
FEHMİ ALPAY
ÖZALAN (Devamla) – Bunun yanı sıra, şehit ve gazi çocuklarından, gazi
öğrencilerden, lise ve dengi öğrenimlerini Aile ve Sosyal Politikalar Bakanlığı
yurtlarında barınarak tamamlayanlardan, devlet koruması altında olan öğrenciler
ile anne ve babası hayatta olmayan öğrencilerden, aileyle birlikte maddi
zaruret içerisinde olan ihtiyaç sahibi öğrencilerden yurt ücreti ve güvence
bedeli alınmamaktadır. Bu kapsamda, sosyal devlet anlayışı gereği olarak
yurtlarda ücretsiz olarak barındırılmaktadırlar. 
CHP grup
önerisini Genel Kurulun takdirine sunar, hepinizi saygıyla selamlarım. (AK
PARTİ sıralarından alkışlar)
BAŞKAN –
Teşekkürler Sayın Özalan.
Cumhuriyet Halk
Partisi Grubunun önerisini oylarınıza sunuyorum: Kabul edenler… Etmeyenler…
Öneri kabul edilmemiştir.
Adalet ve
Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 39 ve 40 sıra sayılı Kanun Tekliflerinin
kırk sekiz saat geçmeden gündemin "Kanun Teklifleri ile Komisyonlardan
Gelen Diğer İşler” kısmının 2'nci ve 3'üncü sıralarına alınmasına ve diğer
işlerin sırasının buna göre teselsül ettirilmesine; 33 sıra sayılı Kanun
Teklifi’ne kadar olan işlerin görüşmelerinin tamamlanması hâlinde Genel Kurulun
22, 23, 24, 29, 30 ve 31 Ocak 2019 Salı, Çarşamba ve Perşembe günleri toplanmamasına;
39 ve 40 sıra sayılı Kanun Tekliflerinin İç Tüzük’ün 91’inci maddesine göre
temel kanun olarak bölümler hâlinde görüşülmesine ilişkin önerisi 
16/01/2019
Türkiye Büyük Millet Meclisi Başkanlığına
Danışma Kurulu
16/1/2019 Çarşamba günü (bugün) toplanamadığından, İç Tüzük’ün 19'uncu maddesi
gereğince grubumuzun aşağıdaki önerisinin Genel Kurulun onayına sunulmasını arz
ederim.
 Cahit
ÖZKAN
 Denizli

 AK
PARTİ Grup Başkan Vekili 
Öneri:
Bastırılarak
dağıtılan 39 ve 40 sıra sayılı Kanun Tekliflerinin kırk sekiz saat geçmeden
gündemin "Kanun Teklifleri ile Komisyonlardan Gelen Diğer İşler” kısmının
2'nci ve 3'üncü sıralarına alınması ve diğer işlerin sırasının buna göre
teselsül ettirilmesi, 
Genel Kurulun;
16 Ocak 2019
Çarşamba günkü (bugün) birleşiminde 37 sıra sayılı Kanun Teklifi’nin
görüşmelerinin tamamlanmasına kadar,
17 Ocak 2019
Perşembe günkü birleşiminde 33 sıra sayılı Kanun Teklifi’ne kadar olan işlerin
görüşmelerinin tamamlanmasına kadar,
33 sıra sayılı
Kanun Teklifi’ne kadar olan işlerin görüşmelerinin 17 Ocak 2019 Perşembe günkü
birleşiminde tamamlanamaması hâlinde; Genel Kurulun haftalık çalışma günlerinin
dışında 18 Ocak 2019 Cuma günü saat 14.00'te toplanması ve bu birleşiminde
denetim konularının görüşülmeyerek gündemin "Kanun Teklifleri ile
Komisyonlardan Gelen Diğer işler" kısmındaki işlerin görüşülmesi ve 33
sıra sayılı Kanun Teklifi’ne kadar olan işlerin görüşmelerinin tamamlanmasına
kadar;
33 sıra sayılı
Kanun Teklifi’ne kadar olan işlerin görüşmelerinin 18 Ocak 2019 Cuma günkü
birleşiminde tamamlanamaması hâlinde; Genel Kurulun haftalık çalışma günlerinin
dışında 19 Ocak 2019 Cumartesi günü saat 14.00'te toplanması ve bu birleşiminde
denetim konularının görüşülmeyerek gündemin "Kanun Teklifleri ile
Komisyonlardan Gelen Diğer işler” kısmındaki işlerin görüşülmesi ve 33 sıra
sayılı Kanun Teklifi’ne kadar olan işlerin görüşmelerinin tamamlanmasına kadar
çalışmalarını sürdürmesi;
33 sıra sayılı
Kanun Teklifi’ne kadar olan işlerin görüşmelerinin tamamlanması hâlinde Genel
Kurulun 22, 23, 24, 29, 30 ve 31 Ocak 2019 Salı, Çarşamba ve Perşembe günleri
toplanmaması,
39 ve 40 sıra
sayılı Kanun Tekliflerinin İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetvellerdeki şekliyle olması
önerilmiştir.



39 Sıra Sayılı
Giresun
  Milletvekili Cemal ÖZTÜRK ve 2 Milletvekilinin Gelir Vergisi Kanunu ile Bazı
  Kanunlarda Değişiklik Yapılmasına Dair Kanun Teklifi
(2/1520)




BÖLÜMLER


BÖLÜM MADDELERİ


BÖLÜMDEKİ
MADDE SAYISI




1. BÖLÜM


1 ila 9’uncu maddeler arası


9




2.
  BÖLÜM


10 ila 17’nci maddeler arası


8




Toplam
  Madde Sayısı


17







40 Sıra Sayılı
Hatay
  Milletvekili Hüseyin Yayman ve 15 Milletvekilinin Sinema Filmlerinin
  DeğerIendirilmesi ve Sınıflandırılması ile Desteklenmesi Hakkında Kanunda
  Değişiklik Yapılmasına Dair Kanun Teklifi
(2/1490)




Bölümler


Bölüm Maddeleri


Bölümdeki
Madde Sayısı




1. Bölüm


1 ila 7’nci maddeler arası


7




2. Bölüm


8 ila 13’üncü maddeler


6




Toplam
  Madde Sayısı


13



BAŞKAN
– Öneri üzerinde Cumhuriyet Halk Partisi Grubu adına Bursa Milletvekili Erkan
Aydın konuşacaktır.
Buyurun
Sayın Aydın. (CHP sıralarından alkışlar)
Süreniz
üç dakikadır. 
CHP
GRUBU ADINA ERKAN AYDIN (Bursa) – Teşekkür ediyorum Sayın Başkanım.
Adalet
ve Kalkınma Partisinin verdiği grup önerisi üzerine söz almış bulunmaktayım.
Yüce heyetinizi saygıyla selamlıyorum.
Şimdi,
elimdeki bu öneri -biraz önce de okudu sayın kâtip üye- bugün, yarın, cuma ve
cumartesi çalışalım, ondan sonra da iki hafta çalışmayalım diye bir grup
önerisi. 16 Nisanda Adalet ve Kalkınma Partisi ne demişti referanduma giderken?
“Güçlü Meclis olacak, daha fazla kuvvetli milletvekilleri olacak, yasa yapacak,
Meclis daha aktif olacak, iyi çalışacak.” demişti. Ama 27’nci Dönemin başladığı
1 Ekim tarihinden itibaren bakıyoruz ki salı, çarşamba çalışıp, oradan hemen
Meclisi kapatıp milletin bölgelerine gitmesini düzenleyecek hep bu şekilde grup
önerileri geliyor. Evet, bunun takdirini de milletimize vereceğiz.
Şimdi,
düzenlemeyle ilgili söz aldık, bir başka düzenlemeye geçelim, YSK’nin
düzenlemelerine. Şaibe üstüne şaibe geliyor, ahırlara seçmen kaydediliyor, YSK’den ses yok. İlçenin seçmen sayısı
nüfusundan fazla, YSK’den gene ses yok. Bir dairede 305 seçmen kayıtlı, YSK’den
ses yok. 1.800 seçmen kayıtlı apartman var, YSK’den gene ses yok. Taksi durağı
bir apartman olarak kaydedilmiş, 100 yaş üzeri 6.389 seçmen var, 24 Hazirandaki
923 bin seçmen ortada yok ama YSK’den maalesef hâlâ çıt yok, ses de yok. 
Şimdi,
Türkiye genelinde en çok değişimin yaşandığı yer de Çankırı’nın Orta ilçesi.
Bakın, bu ilçede 24 Haziranda 8.379 seçmen varken 4 Ocakta ise 16.401 seçmen
açıklandı, altı ayda yüzde 95’lik bir artış oldu. Gene, Ankara’nın Çamlıdere
ilçesi, burada da yüzde 90.41’lik bir seçmen artışı var. Gene, YSK’nin
kayıtlarına göre, 1854 doğumlu Ayşe Ekici adlı seçmen 165 yaşında, Kayseri
Melikgazi’de ilk kez seçmen listesinde yer alıyor. 149 yaşındaki soyadı olmayan
Zülfü gene yer alıyor. 100 ile 165 yaş arasında 6.389 seçmen var ama gene bizim
YSK’den çıt yok.
Peki, bu durum
herhangi bir Avrupa ülkesinde, Batı ülkesinde olsa, özellikle Japonya’da olsa
ne olur? YSK Başkanı çıkar harakiri yapar; kurumun başında kendini sorumlu
hisseder ve hayatına son verir. Ama bizde ne oldu? Âdeta ödüllendirilir gibi,
23 Ocakta görev süresi dolacak olan YSK Başkanı ve 6 üyesinin süresi bir yıl
daha uzatıldı.
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın Sayın Aydın.
ERKAN AYDIN
(Devamla) - Peki, neden? Çünkü daha önce test edip güvendiğiniz, onayladığınız
YSK üyeleriyle 31 Mart seçimlerine de girmek istiyorsunuz. 
Bakın, ülkenin
geldiği nokta, şaibeli, güvensiz, tek adama biat eden, emri saraydan alan
kurumların ülkeyi getirdiği durum: TÜBİTAK’a Hayvanat Bahçesi Müdürünün
atandığı, Şehir Tiyatrolarına güreş hakeminin atandığı, soyadı Kavakcı olanlara
her gün paye verildiği, soyadı aynı olanların iki günde bir danışman olarak
atandığı, doçentlerin rektör olduğu; evet, geldiğimiz nokta bu. 
Evet,
biz de YSK’ye güvenmiyoruz ama Türk halkına güveniyoruz. Bu tür dolaplara, bu
tür oyunlara rağmen hâlâ görevde bulunanlara inat, Türk halkı 31 Martta bu
oyunları bozacak diyor, hepinizi saygıyla selamlıyorum. (CHP sıralarından
alkışlar) 
BAŞKAN
– Teşekkürler Sayın Aydın.
Öneriyi
oylarınıza sunuyorum: Kabul edenler... Etmeyenler... Öneri kabul edilmiştir.
Birleşime
on dakika ara veriyorum.
Kapanma Saati: 16.16
İKİNCİ OTURUM
Açılma Saati: 16.36
BAŞKAN: Başkan Vekili Mithat SANCAR
KÂTİP ÜYELER: Şeyhmus DİNÇEL (Mardin), Rümeysa KADAK (İstanbul)
-----0-----
BAŞKAN – Türkiye
Büyük Millet Meclisinin 46’ncı Birleşiminin İkinci Oturumunu açıyorum.
Alınan karar
gereğince denetim konularını görüşmüyor ve gündemin “Kanun Teklifleri ile
Komisyonlardan Gelen Diğer İşler” kısmına geçiyoruz. 
1’inci sırada
yer alan, Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi ile
Plan ve Bütçe Komisyonu Raporu’nun görüşmelerine kaldığımız yerden devam
ediyoruz.
VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (X)
BAŞKAN –
Komisyon? Yerinde.
Geçen birleşimde
İç Tüzük’ün 91’inci maddesine göre temel kanun olarak görüşülen 37 sıra sayılı
Kanun Teklifi’nin ikinci bölümünde yer alan 44’üncü maddenin önerge işleminde
kalınmıştı. 
44’üncü madde
üzerinde üç adet önerge vardır, önergeleri okutup sırasıyla işleme alacağım. 
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 44’üncü maddesinin kanun teklifinden
çıkarılmasını talep ediyoruz. 
 Garo
Paylan Tuma Çelik  Serpil
Kemalbay Pekgözegü
 Diyarbakır
 Mardin  İzmir
 Musa
Piroğlu  Ebrü Günay  Semra
Güzel
 İstanbul
 Mardin Diyarbakır

BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN – Önerge
üzerinde İzmir Milletvekili Serpil Kemalbay Pekgözegü konuşacaktır. 
Buyurun Sayın
Kemalbay Pekgözegü. (HDP sıralarından alkışlar) 
SERPİL KEMALBAY
PEKGÖZEGÜ (İzmir) – Teşekkür ederim Sayın Başkan. 
Değerli
arkadaşlar, ben sözlerime başlarken sevgili mücadele arkadaşım Leyla Güven’i
selamlamak ve saygılarımı iletmek istiyorum. Bugün, yürüttüğü süresiz, dönüşümsüz
açlık grevinin 70’inci gününde. Demokrasiden, insan haklarından yana olan
herkesin bu konuya eğilmesi gerekiyor. Bugün cezaevlerinde bini aşkın tutsak
aynı zamanda yine açlık grevinde. 
Kurumlara
yapılan teşviklerin uzatılmasından bahsedeceğiz çünkü önümüzdeki torba yasanın
44’üncü maddesi bununla ilgili. 
Değerli
arkadaşlar, kurumlar, bugüne kadar hep teşvik ediliyorlar. “Kim bu kurumlar?”
diye baktığımızda, şirketler, holdingler, sermaye sınıfı. Ücretleri daha cebine
girmeden vergi kesilen işçiler, emekçiler yani bordro mahkûmları, bu ülkedeki
vergilerin çok önemli bir kısmını ödeyenler, bununla da kalmıyor, sadece ve
sadece ekmek alırken, su alırken, günlük gıda ihtiyaçlarını karşılarken, sağlık
ihtiyaçlarını karşılarken de vergi veriyorlar. 
“Başka
kimler vergi veriyor?” diye baktığımız zaman, burada AKP’ye takılan emeklilikte
yaşa takılanlar, bu dolaylı vergiyi ödüyorlar, göçmenler ödüyor, işsizler
ödüyor, hemen hemen herkes bu vergileri ödüyor. Kim ödemiyor diye baktığımız
zaman işte bu kurumlara gidiyoruz, işverenler, sermaye sınıfı bu vergileri
ödemiyorlar, dolaylı vergileri ödemiyorlar çünkü yaptıkları harcamaları zaten
giderlere attıkları için bu vergilerden muaf kalıyorlar. Buna karşılık bu
şirketler sürekli olarak bu teşviklerle desteklenmek isteniyor. Oysaki KDV ve
ÖTV’den toplanan vergi kurumlar vergisinin 5 katını oluşturuyor. Bordro
mahkûmlarının alışverişle direkt ödediği KDV’nin tahsilatlarını yapan kişiler
bunu bile tam olarak götürüp devlete ödemiyor, en az yarısını kendilerinde
tutuyorlar. Böyle bir tablo ortadayken, vergileri, dolaylı ve doğrudan olarak
yoksullara, emekçilere, işçilere bu kadar bindirmişken, yüzde 70 oranında
dolaylı vergi varken, biz, şimdi yine tekrar sermayenin teşvikinden
bahsediyoruz. İşçiyi sömüren ve devletin teşvikiyle ayakta kalan bu sermaye
sınıfı devlet tarafından yapılan bu teşviklerle para kazanıyor. 
Türkiye’de
zenginleşmek için devlet desteği temin etmeye çalışmak, ihale kapmak ya da
belediyeden ucuz arazi kapatmak sermayenin temel eğilimi olmuş durumda.
Yıllardır sağlanan teşviklere rağmen bu devlet-sermaye ittifakı ülkenin
üretimine hiçbir katkı yapmamıştır, tıpkı 60’larda devrimcilerin söylediği gibi
montaj teknolojisinden, sanayisinden uzağa gidememiştir sanayi. 
“Zenginden
az vergi alalım ki yatırım yapsınlar, iş yeri kursunlar, işçileri istihdam
etsinler.” gibi bir şehir efsanesi var. Bu şehir efsanesine göre işte bu
sermaye böyle desteklenmek isteniyor. Halbuki bu, gerçek değil neoliberal bir
dogmadır ve bu dogmanın çöktüğü, bütün dünyada yaşanan neoliberal krizle
kendini ortaya koymaktadır. Zenginden alınmayan vergiler Londra’da ya da
Miami’de lüks villalara dönüşüyor. 
Değerli
arkadaşlar, Türkiye’nin vergi yapısı köklü biçimde değişmeli, az kazanandan az,
çok kazanandan çok vergi alınmalıdır ve sermayeye sağlanan vergi teşvikleri
kesilmelidir, servet vergilendirilmelidir. Cumhuriyetin kurulduğu ilk
zamanlarda da Menderes döneminde de hep “Mahallelerde milyonerler yaratılacak.”
diye konuşulurdu, şimdi de çok fazla bir şey değişmiş değil. Aynı şekilde,
saray rejiminin yerli, millî ekonomisi de Cengizleri, Kolinleri, Limakları,
Kalyonları, Mapaları yaratıyor. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Kemalbay. 
SERPİL
KEMALBAY PEKGÖZEGÜ (Devamla) – Teşekkürler. 
Yani,
arkadaşlar, devlet eğer bunlara üç gün ihale vermezse sudan çıkmış balığa
dönerler. Bu rantçı, hazır yiyici sermaye yapısıyla hiçbir yere varılamaz,
bunların hiçbir şekilde teşvik edilmemesi gerektiğini düşünüyoruz. 
AKP
iktidarında yüzde 1’in serveti, geride kalan yüzde 99’un servetini geçti.
Devlet alt sınıflardan üst sınıflara gelir transferlerinin aracı olmaya devam
ediyor. Geliri adaletli dağıtmaya, gelir ve servet eşitsizliğini gidermeye
dönük hiçbir politika yok; varsa yoksa faizi düşür, halkı borçlandır. Oysaki
halk gırtlağına kadar borçludur. Eğer bir teşvik yapılacaksa halkın borçları
silinmelidir. 
İşsizlik
ile sermaye ilişkisi arasında hiçbir olumlu ilişki yoktur. Görüyoruz ki
sermayeye ne kadar teşvik verilirse verilsin işsizlik büyümektedir. Bugün genç
işsizliği neredeyse yüzde 30’lara dayanmıştır. 
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi Sayın Kemalbay. 
SERPİL
KEMALBAY PEKGÖZEGÜ (Devamla) – Çok teşekkürler. 
Bu
nedenle değerli arkadaşlar, bu teşvikler aslında sermayeyi besleme
teşvikleridir, bu teşviklerden halkımız hiçbir şekilde faydalanamayacaktır.
Bugün işsizlik iki haneli rakamlardadır, had safhadadır, yoksulluk had
safhadadır ve sağlık, eğitim gibi sorunlar, hepsi büyümektedir, çığ gibidir;
açlık, yoksulluk, ekonomik kriz had safhadadır. Kaynaklarımızı, işte, bu
sorunların gerçek anlamda çözümü için değerlendirebiliriz; gerçek bir sosyal
politika ve gerçek bir çalışma ilişkisine dayanan politikalar geliştirebiliriz;
istihdamı artırmak için doğrudan işsizlere yönelik programlar, teşvikler
geliştirebiliriz; doğrudan bu sorunların öznelerini eksenine koyan çalışmalar
yürütebiliriz diyorum.
Sizleri
saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Kemalbay.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı “Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi”nin 44’üncü
maddesinin aşağıdaki şekilde değiştirilmesini arz ve teklif ederiz.
 Mehmet
Bekaroğlu Ömer Fethi Gürer Emine
Gülizar Emecan
 İstanbul Niğde İstanbul
 Aydın
Özer Fikret Şahin Cavit
Arı
 Antalya Balıkesir Antalya
 Rafet
Zeybek
 Antalya
MADDE 44-
13/6/2006 tarihli ve 5520 sayılı Kurumlar Vergisi Kanununun geçici 9 uncu
maddesinin birinci fıkrasında yer alan “2017 ve 2018” ibaresi “2017, 2018 ve
2019” şeklinde değiştirilmiştir.
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım.
BAŞKAN – Önerge
üzerinde Balıkesir Milletvekili Fikret Şahin konuşacaktır.
Buyurun Sayın
Şahin. (CHP sıralarından alkışlar)
Süreniz beş
dakikadır.
FİKRET ŞAHİN
(Balıkesir) – Teşekkür ederim Sayın Başkan.
Sayın Başkan,
değerli milletvekilleri; hepinizi saygıyla selamlıyorum. Ben de 37 sıra sayılı
Kanun Teklifi’nin 44’üncü maddesi hakkında görüşlerimizi ifade edeceğim.
Efendim, tabii,
bu kanun imalat sanayisine yönelik yatırım teşvikleri ve kurumlar vergisi
indirim oranlarının nasıl uygulanacağına yönelik bir düzenleme içeriyor. 2006
yılında kabul edilmiş bir kanun, 2017 yılında da geçici 9’uncu maddeyle bu
süreler, iki yıllık teşvik süresi, 2017 ve 2018 yılındaki teşvik süreleri iki
yıllığına uzatılıyor; daha sonra da şu anda konuşmuş olduğumuz maddeyle de bu
süre bir yıl daha uzatılmak isteniyor ve Cumhurbaşkanına da beş yıl süreyle bu
yatırım teşviklerindeki oranlar konusunda yetki veriyoruz. 
Tabii, burada
asıl konuşulması gereken konu şu: Yani bu yatırım teşvikleriyle ilgili bu
düzenlemeler, bu oranlardaki oynamalar, artışlar, indirişler, vergi
indirimlerindeki artışlar acaba faydalı olmuş mudur olmamış mıdır? Tabii,
buradaki sorunun cevabı şu ki: Eğer yararlı olmuş olsaydı şu anda ekonominin ve
sanayinin durumu bu hâlde olmazdı, şirketler ardı ardına bu kadar konkordato ve
iflas kararı almazlardı. 
Bakınız, daha
geçen hafta yayınlanmış olan Sanayi Üretim Endeksi’ne ait bir grafiği sizlerle
paylaşmak istiyorum. Bakın, 2017 yılı grafikler iniş çıkışlı, 2018 yılından
itibarense tamamen inişe geçmiş durumda; yoğun bakımda yatan bir hastanın kalp
grafisine bakarsanız bu hasta ölümcül durumda ve bir an önce acil müdahaleye
ihtiyacı var. 
Efendim,
sanayicinin -sorduğumuz zaman- 2019 yılına ait beklentileri maalesef olumlu
değil, kendisini âdeta üvey evlat gibi hissediyor. Alın teri dökerek, yıllarca
büyük emek harcayarak kurmuş oldukları elli yıllık, yüz yıllık şirketler
maalesef son buluyor. Sanayici, bırakın yatırım yapmayı, yaşam mücadelesi verme
durumunda, ayakta kalmaya çalışıyor. Sanayici, bir taraftan döviz kurunun
yüksek olması nedeniyle pahalı ithalat yapıyor, diğer taraftan da kredi
faizlerinin yüksek olması sebebiyle borçlarını ödeyemiyor, kredi kullanamıyor.
Sonuç olarak sanayicimiz, öz kaynaklarını her gün giderek yitiriyor ve yaşamda
ayakta kalma mücadelesi veriyor. Sizlerden bu şekilde geçici bir madde değil,
iktidardan ayakta kalabilmek için, borçlarını ödeyebilmek için finansal destek
kredisi bekliyor sanayicilerimiz. 
İthalata
dayalı dolarkolik olmuş ekonomi modeliyle ve bir iki yıllık böyle kısa vadeli
sürelerle yapılacak olan teşviklerle, geçici ve ciddi olmayan yöntemlerle
sanayimizin gelişemeyeceği açık. Öngörülü, daha ciddi ve uzun vadeli yatırım
planı programlarına ihtiyacımız var. Bu yasa teklifinin buraya gelmesi bize bir
öngörüsüzlüğün ve plansızlığın da göstergesi. Zaten mevcut yönetim öngörülü
olmuş olsaydı bu kadar kandırılmazdı diye düşünüyorum. Tabii bundan önceki
kandırılanlarla ilgili pek çok söylenti burada gerçekleşti, konuşuldu. Ben
bununla ilgili değil ama sanayiyle ilgili olması açısından 2018 yılının
enflasyon rakamıyla ilgili de bir noktaya dikkatinizi çekmek istiyorum. 
Bakın,
2018 yılında enflasyon tahmininiz yaklaşık olarak yüzde 7 civarında iken 2018
yılının sonunda bu enflasyon tahmininiz yaklaşık olarak yüzde 20,3; yani yüzde
10-20 şaşmıyorsunuz, yüzde 300 oranında bir şaşma var enflasyon rakamında,
yüzde 300 oranında. Yani bu öngörüsüzlüğe sonuç olarak bir de plansızlık
eklendiği zaman tabii sanayicinin ve toplumun hâli daha da vahim hâle geliyor.
Bu plansızlığa bir örnek vermek istersek, bakın, şu konuştuğumuz torba yasa
dahi bir plansızlığın göstergesi. Adı üzerinde, torba; yani düzensiz bir
noktadayız. Yani alıyoruz elimize gelen ne varsa torba dediğimiz nesnenin içine
yığıyoruz. Yani düzensiz bir yasalaşma faaliyeti içindeyiz. 
Bakınız
bir örnek vereceğim. Geçen hafta çarşamba günü buradayız, saat 19.00 gibi bir
mesaj geliyor “Efendim, yarın saat 11.00’de Plan ve Bütçe Komisyonunda yeni bir
torba yasayı görüşeceğiz…” Gece saat ikide buradan ayrılıyoruz ve Plan ve Bütçe
Komisyonundaki görevli arkadaşlarımız Komisyona başvurup diyorlar ki: “Biz
hazırlık yapmak için zaman istiyoruz sizlerden, uzmanlara danışacağız.” İnanın
ertesi gün ben de gittim Plan ve Bütçe Komisyonuna hiçbir plan, hiçbir program
yok. Yani pek çok yasa teklifi hiç danışılmadan, sakat şekilde önümüze geliyor.
Yani korkarım ki en planlı, en düzenli olması gereken komisyon Plan ve Bütçe
Komisyonu yakında ismini….
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Şahin. 
FİKRET
ŞAHİN (Devamla) - Yakında bu plansızlıkla Plan ve Bütçe Komisyonunun ismini
herhâlde Plansız Bütçe Komisyonu olarak değiştirmek zorunda kalacağız. Bizler
halkımızın ihtiyacı olan yasaları burada hazırlarken onlara özenli bir şekilde
davranmak durumundayız. Yani bir şeyi yapalım, bir eksiği giderelim derken daha
büyük mağduriyetlere sebep oluyoruz. 
Bir
örnekle sözümü tamamlayacağım. Önceki torba yasaların içinde vardı emekli
hekimlerin maaşlarının düzenlenmesiyle ilgili fakat o yasa teklifinde sadece
Emekli Sandığından emekli olan ve çalışmayan hekimlerin maaşlarıyla ilgili
düzenleme vardı. Fakat BAĞ-KUR’dan ve SSK’den emekli aynı yıl emek harcamış,
aynı süre görev yapmış hekimler maalesef bu yasa teklifi dışında bırakıldı ve
mahrum bırakıldı. Yani bir taraftan onaralım derken diğer taraftan daha büyük
bir mağduriyete sebep oluyoruz ve bu yasa yapma çalışmalarının daha titizlikle
yürütülmesini yüce heyetinizden istiyorum. 
Hepinize
saygılar sunuyorum efendim, sağ olun. (CHP ve İYİ PARTİ sıralarından alkışlar) 
BAŞKAN
– Teşekkürler Sayın Şahin. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 44’üncü maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederiz.
 Ayhan
Erel Mehmet Metanet Çulhaoğlu Lütfü
Türkkan
 Aksaray Adana Kocaeli
 Fahrettin
Yokuş Feridun Bahşi Ayhan
Altıntaş
 Konya Antalya
 Ankara
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım.
BAŞKAN – Önerge
üzerinde Ankara Milletvekili Ayhan Altıntaş söz istemiştir.
Buyurun Sayın
Altıntaş. (İYİ PARTİ sıralarından alkışlar) 
Süreniz beş
dakikadır.
AYHAN ALTINTAŞ
(Ankara) – Sayın Başkan, değerli milletvekilleri; hepinizi saygıyla
selamlıyorum. 37 sıra sayılı Kanun Teklifi’nin 44’üncü maddesi üzerinde söz
almış bulunuyorum. Genel Kurulu saygıyla selamlıyorum.
Değerli
arkadaşlar, burada tartıştığımız konulara bakacak olursak günümüzü meşgul eden
temel konular içinde debelendiğimizi itiraf edelim. Tarımın ve hayvancılığın
bitişi, şehirlerimizin altyapı sorunları, insanlarımızın ilaca ulaşamaması,
elektrik, su, doğal gaz gibi temel ihtiyaç maddelerine ulaşım gibi gelişmiş
dünyanın son elli yılda konuşmadığı konuları konuşuyoruz. Hatta demin bir
milletvekilimizin bahsettiği gibi, kadınların topuklu ayakkabı giyip giymemesi
bile gündemimizi işgal ediyor. 
Bu maddede esas
olarak Cumhurbaşkanına birtakım mali yetkiler vermek hedefleniyor ama bunları
konuşarak ne kazanacağız belli değil. Peki, gelişmiş dünya neleri konuşuyor? 5G
iletişim teknolojilerini, dijital transformasyonu, yapay zekâyı, akıllı
şehirleri, Endüstri 4.0’ı, uzay teknolojilerini ve hatta Mars’ta koloni kurmak
gibi geleceği konuşuyor. Biz daha şehirlerimizde düzenli ve kaliteli su
bulamıyoruz. Bırakın kaliteli elektriği, kesintisiz elektriği sağlayamadık.
Elektrikte kayıp kaçakla uğraşıyoruz. Sayın Bakanımız Taner Yıldız demin
buradaydı, o çok iyi bilecektir; Avrupa, 20 milihertzden fazla frekans sapmasına
izin vermezken bizim elektrik kalitesine güvenmediği için tam olarak sistemine
entegre etmiyor. Kısacası, biz hâlâ altyapı sorunlarıyla boğuşuyoruz.
“Dijital
teknoloji bize ne getirecek? Bu teknolojilere biz katkıda bulunacak mıyız?
Hizmetleri nasıl alabileceğiz?” gibi sorunlara kafa yormuyoruz. Bir örnek
vereyim: Üç şeritli Eskişehir Yolu’nda bir şerit kapansa trafiğin nasıl
sıkıştığını, önemli ekonomik kayba yol açtığını biliyoruz. Dijital altyapı da
aynı şekilde insanların düzenli ve verimli hizmet almasını sağlamalıdır. Neden
daha çok hıza, neden daha verimli şebekelere ihtiyaç duyuyoruz, bir örnek
vereyim: Otonom yani sürücüsüz bir otomobil teknolojisi için çok hızlı ve
verimli bir altyapıya ihtiyaç vardır. Telefon bağlantısındaki gibi bir gecikmenin
sürücüsüz araba sisteminde tolere edilmesi mümkün değildir. Kısa sürede çevreyi
algılayıp uygun tepkiyi anında vermesi gerekir veya bir endüstriyel ortamdaki
robotların birbirleriyle iletişimi verimli sağlaması için hızlı altyapıya
ihtiyaç vardır. Başta Güney Kore, Amerika, Çin, Avrupa olmak üzere, bu yeni
altyapıları kurmaya başlıyorlar. Neden başlıyorlar? Her 3 liralık bir yeni
teknoloji altyapısıyla 97 liralık katma değer üretme imkânı vardır. Dolayısıyla
teknolojik değişimde büyük bir yarış içindeler. Hatta, Amerika, Kanada, Avrupa
Huawei gibi Çin şirketlerine savaş açmış durumdalar. Esas amaçları, kendi
gençlerini dijital dönüşüme hazırlayıp onların bu altyapılar üzerinde uygulama
geliştirmelerine imkân sağlamaya çalışıyorlar. Yine trafikten örnek verirsek,
bir yol için devlet 3 lira harcarsa, bu yolu kullanarak elde edilen ekonomik
katma değer bu bedelin onlarca katı olacaktır; devlet, harcadığı paranın
ekonomik katma değerinden elde edeceği vergi yoluyla geri alabilecektir. Tabii,
burada, devletin görevinin topluma hizmet olduğunu farz ediyorum, devletin, bir
kesimi zengin etmek amacıyla toplumun tümünden aldıklarını dar bir yandaş
kitlesine aktardığı bir sistemden bahsetmiyorum. 
Arkadaşlar,
bugün, hepimizin kapısında iş bulmak için insanlar bekleşip duruyorlar. Eğer
yeni teknolojilere yatırım yapmazsak gelecekte bu sayı çok daha artacak. Eğitim
sistemimizi, okullarımızı, üniversitelerimizi bu konulara uygun insan
yetiştirmeye adapte edemezsek geleceğimiz karanlık görünüyor. 
1998’de Kodak
firmasının 170 bin çalışanı vardı ve dünya genelinde tüm fotoğraf kâğıdının ve
filminin yüzde 85’ini satıyordu. Sadece birkaç yıl içinde iş modelleri ortadan
kalktı ve iflas etti, 170 bin kişi işsiz kaldı. Yapay zekâ, sağlık, otonom
elektrikli otomobiller, üç boyutlu baskı, tarım ve iş alanlarında benzer
dönüşümler yaşanacak görünüyor. Bugünün teknolojilerinde insan gücü hâlâ hatırı
sayılır ölçüde kullanılıyor. Örneğin, bir otomobil fabrikası üretim hattında
yüzlerce işçiyle parçaları bir araya getiriyor. Birkaç yıl içinde bu salonlarda
belki hiç işçi görmeyeceğiz, tüm işi robotlar yapacak, arada, birkaç mühendis
kumanda merkezinden sistemi monitör edecek dolayısıyla çok sayıda işçi issiz
kalacak, kapımızda daha da fazla iş arayan gençler ya da anne, babalar göreceğiz.

Değerli
arkadaşlar, bir an önce kendimize gelip günlük debelenmelerin dışına çıkıp
gençlerimize ve geleceğimize nasıl yatırım yapabileceğimize odaklanmamız lazım.

Saygılar
sunuyorum. (İYİ PARTİ sıralarından alkışlar)
BAŞKAN –
Teşekkürler Sayın Altıntaş. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
44’üncü maddeyi
oylarınıza sunuyorum: Kabul edenler… Kabul etmeyenler… 44’üncü madde kabul
edilmiştir. 
45’inci madde
üzerinde üç adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 37 sıra sayılı "Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi”nin 45’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Mehmet
Bekaroğlu Ömer Fethi Gürer Emine
Gülizar Emecan
 İstanbul Niğde İstanbul
 Aydın
Özer Fikret Şahin İrfan
Kaplan
 Antalya Balıkesir Gaziantep
 Cavit
Arı Rafet Zeybek
 Antalya Antalya
MADDE 45-
21/6/2006 tarihli ve 5523 sayılı Cumhurbaşkanlığına Bağlı Ofislere İlişkin Bazı
Düzenlemeler Yapılması Hakkında Kanun’un 10’uncu maddesinin birinci fıkrasında
bulunan "uzman personel ve destek personeli” ifadesi "personel”
şeklinde değiştirilmiş ve üçüncü fıkrasında yer alan "Başkan, veya uzman
personel olarak” ifadesi madde metninden çıkarılmıştır.
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN – Önerge
üzerinde Gaziantep Milletvekili İrfan Kaplan’ın söz talebi vardır. 
Buyurun Sayın
Kaplan. (CHP sıralarından alkışlar) 
Süreniz beş
dakikadır.
İRFAN KAPLAN
(Gaziantep) – Sayın Başkan, değerli milletvekilleri; hepinizi saygıyla
selamlıyorum.
Türkiye,
sendikal hak ve özgürlükler bakımından dünyanın en kötü 10 ülkesi arasında. AKP
Hükûmetiyle birlikte Türkiye'de sendikalaşma değil, sendikasızlaşma süreci
işliyor. AKP’nin Türkiye'yi devraldığı zamanki sendikalaşma oranı yüzde 57 iken
son on altı yılda işçi sayısı 3 kat arttı ve sendikalaşma oranı yüzde 12’ye
düştü. 15 milyon sigortalı çalışan var. Grev ve toplu sözleşmelerden faydalanan
çalışan sayısı 700. Her 100 işçiden sadece 12’si sendikalı, sendikalı işçilerin
de sadece yüzde 7’si toplu iş sözleşmesinden yararlanabiliyor. 
Sendikalaşmanın
önündeki engellerden bir diğeri de grev hakkının kısıtlanması. Gaziantep
Organize Sanayi Bölgesi’nde yaklaşık 50 bin kişi işten çıkarıldı. 
İşçi Bulma
Kurumu verilerine göre, işsizlik maaşlarından yararlanan kişi sayısı 11 bin
civarında. On altı yıllık AKP iktidarı döneminde toplam 16 grev yasaklandı, 60
bine yakın işçi bu yasaklardan etkilendi. 
Sendikalaşmanın
önündeki en önemli engellerden biri de özelleştirmedir. Son on altı yılda 11
liman, 90 elektrik santrali, 41 işletme, 11 otel, sosyal tesis, 37 maden sahası
özelleştirildi. Yapılan özelleştirmelerle cumhuriyetin birikimleri yok
edilirken emekçiler de mağdur edildi.
Medyayı,
bürokrasiyi, hukuku kendi tekeline dönüştüren AKP’nin sendikalarda da aynı
politikayı izlediğini görüyoruz. AKP iktidarı tüm bunların yanında kendi yandaş
sendikacılık anlayışını ilerletti, kendi bünyesinde ve güdümlü sendikacılık
anlayışını destekledi. 
Değerli
arkadaşlar, işçiler, AKP eliyle açlığa, yoksulluğa mahkûm edilmeye devam
ediliyor. Enflasyon oranının yüzde 25’leri gördüğü, açlık sınırının 2 bin TL’yi
aştığı, aylık elektrik, doğal gaz ve su faturalarının 500 TL’yi geçtiği, en
temel besin maddelerinin emekçi sofralarında âdeta lüks olduğu bir dönemde
2.020 TL asgari ücret, işçiye, emekçiye zammı değil, zulmü hedefliyor.
Cumhuriyet Halk
Partili belediyelerde asgari ücret 1 Ocaktan itibaren 2.200 TL oldu. Partimizin
asgari ücretin 2.200 TL olması ve asgari ücretten vergi alınmaması yönündeki
teklifi, Türkiye Büyük Millet Meclisi Başkanlığında hâlâ bekletiliyor.
Değerli
arkadaşlar, 2017’de resmî işsizlik oranı yüzde 11 iken, 2018’de bu yüzde
12’leri buldu. 5 milyon 300 bin gencimiz evde oturuyor. Kadın işsizliğin oranı
bu yıl yüzde 19’larda. Sadece 2018 yılının Eylül ve Ekim ayları içerisinde 10
bine yakın işçi işten çıkarıldı. “İşsizlik Fonu” adı altında verilen fon,
işsizlere değil işverene cömert davranıyor. Geçtiğimiz kasım ayında fondan
işsize 500 milyon, işverene 1 milyar 200 milyon TL ödendi.
Değerli
arkadaşlar, Türkiye iş kazalarında da dünyada 3’üncü, Avrupa’da ise 1’inci sırada.
Bu ayıp bize yeter, bunu değiştirmek insan olarak vicdani sorumluluğumuzdur.
2018 yılında 2 bine yakın işçi, çalışırken yaşamını yitirdi. Denetimsizlik,
güvencesizlik ve kâr hırsı bu yıl da işçilere ölüm olarak geri döndü. Adına da
“kader” ve “fıtrat” denildi. Eğitim görmesi gerekirken çalışmak zorunda kalan
en az 70 çocuğumuz iş kazalarında öldü. Yaşamını yitiren işçilerden yüzde 95’i
ise sendikasız işçilerden oluştu.
Değerli
arkadaşlar, taşeron işçilere kadro düzenlemesi, taşeron işçileri bir kez daha
güvencesizliğe mahkûm etti. 275 bine yakın işçi herhangi bir sebep
gösterilmeden kadro düzenlemesinin dışında kaldı. 450 bin belediye işçisine
kadro hakkı tanınmadı, bunun yerine işçiler belediye şirketlerine geçirildi.
Güvenlik soruşturmasına takılan işçiler ise işten atıldı. Daha önce yine
gündeme getirmiştim, Gaziantep’te kapatılan çadır kentlerdeki taşerondan
kadroya geçirilen işçilere verilen sözler tutulmadı.
(Mikrofon
otomatik cihaz tarafından kapatıldı)
BAŞKAN –
Tamamlayın sözlerinizi Sayın Kaplan. 
İRFAN KAPLAN
(Devamla) - Başka illere mecburi tayin edildiler. Asgari ücretle nasıl
geçiniyor bu insanlar, hiç düşündünüz mü?
KİT’lere kadro
sözü verildi ancak bu söz tutulmadı. 80 bin civarında KİT çalışanına kadro
hakkı tanınmadı.
Değerli
arkadaşlar, AKP’nin işçilere ve sendikalara olan tutumu ortada. Mensubu olduğum
Cumhuriyet Halk Partisinin bir vekili olarak her zaman işçilerimizin,
emekçilerimizin yanında olacağımızı bir kez daha buradan belirtmek istiyorum.
Emeği, emekçiyi, işçinin haklarını koruyan, yandaş değil vatandaş için görevini
yapan tüm sendikaların Cumhuriyet Halk Partisi olarak yanındayız.
Saygılar
sunuyorum. Teşekkür ediyorum. (CHP sıralarından alkışlar) 
BAŞKAN –
Teşekkürler Sayın Kaplan. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 45’inci maddesinde yer alan
“değiştirilmiş” ibaresinin “düzeltilmiş” ibaresiyle değiştirilmesini arz ve
teklif ederim.
 Ayhan
Erel  Mehmet Metanet Çulhaoğlu Lütfü
Türkkan
 Aksaray
 Adana  Kocaeli
 Ümit
Beyaz  Tuba Vural Çokal  Fahrettin
Yokuş
 İstanbul Antalya Konya
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN – Önerge
üzerinde Antalya Milletvekili Tuba Vural Çokal’ın söz talebi vardır.
Buyurun Sayın
Vural Çokal. (İYİ PARTİ sıralarından alkışlar) 
Süreniz beş
dakikadır.
TUBA VURAL ÇOKAL
(Antalya) – Sayın Başkan, değerli milletvekilleri; hepinizi saygıyla
selamlıyorum. 45’inci madde üzerinde söz almış bulunmaktayım. 
Geride
bıraktığımız 2018 yılı, ne kadar parlak politikalardan bahsedilirse edilsin,
gelecek adına sahip olunan umudun enkazına kanıt olabilecek birçok olay ve
soruna şahitlik etti. 2018 yılı aslında tek bir kelimeyle özetlenebilir. Bu yıl
bu kutsal Meclisin tüm yetkilerini tek bir kişiye teslim ettik. Evet, 2018 her
şeyden öte bir Meclisin yetkilerinin elinden alındığı bir yıl oldu. 2018
yılında “kabine” yerine “kabile” açıklandı. Bakanlarımız artık birilerinin
damadı, oğlu ya da derneğinde yönetici olan kişilerden seçiliyor. Geri kalmış
demokrasilerin ürünü gibi saray harcamalarının öne geçtiği, eşin dostun soy
ismine göre atandığı bir dönemi yaşıyoruz. 720 doktor güvenlik bahanesiyle
atanamazken ABD vatandaşı Cumhurbaşkanı danışmanlığına atanabiliyor. Atanamayan
Merve öğretmen intihar ediyor, büyükelçinin kızı danışman olarak atanıyor.
Pırıl pırıl çocuklar işsiz bu ülkede; umutsuz, amaçsız ve yarınsız. 
Dünyanın en
güçlü ekonomilerinden biri olma iddiasıyla başlamasına rağmen, tek adam
rejiminin devreye girmesiyle ekonominin dibe vurduğu bir yıl oldu 2018. Evet,
bu yıl iktidara yakın iş adamlarının marketlerinde hayat yüzde 50’den fazla
zamlandı. Önce yüzde 50 zam yaptılar, sonra “Enflasyonla mücadele ediyoruz.”
diye yüzde 10 ucuzlattılar. Zabıtayla pazarda esnaf denetleyen belediyeler suya
zam yaptı. Hükûmetimiz elektriğe, doğal gaza zam üstüne zam yaptı. Elektrik
faturalarına artık harcadığımız kadar dağıtım ve okuma bedeli de ödemeye
başladık. Evet, sayaç ödeme bedeli en düşük faturaya 30 lira yansıyor, taksi
tutup daha ucuza dağıtılabilir. 
Bir gazetenin
hesaplama kurnazlıklarını dile getirdiği enflasyon dürüstlerin canını yaktı,
düzgün hesaplayan TÜİK yöneticileri görevden alındı. Dünya ekonomi tarihinde
ilk kez, fiyatlar artarken enflasyon düştü; topyekûn mücadelenin hesap
kurnazlığı mücadelesi olduğunu anlamış bulunduk. 
“Sağlıkta şiddet
için bir yasa çıkaralım.” dedik, hazırlanan kanun sağlık çalışanlarına
yaşatılan en büyük şiddet oldu. 2018’de doktor dövmeyeni dövecek hâle geldik. 
2018 yılında
evlere şenlik bir baskın seçim yaptık. Seçimin s’sini ağzına alanları vatan hainliğiyle
suçlayanlar bir gecede seçim kararı aldı; yetinmedi, bizleri seçime sokmamaya
çalıştı; o da olmadı, yok saydı. 
Bizim teflon
tava gibi bir iktidarımız var, ne yapsa yapışmıyor. “Ne istediler de vermedik?”
“Gel artık özlem bitsin.” dedikleri FETÖ’yü kendilerinden başka herkese
yapıştırdılar. “Gelin, siyasi ayağını araştıralım.” dedik, onu da kabul
etmediler. “Açılım süreci” deyip Öcalan’a miting yaptıranlar, önüne gelene PKK
yaftası yapıştırdı. Emeklilikte yaşa takılanlarla ilgili kanun teklifi verdik,
kendi vatandaşımız neredeyse üçkâğıtçılıkla suçlandı.
TELEKOM’dan
yediğimiz kazık herhâlde dünya döndükçe anlatılacak. TÜRK TELEKOM’u su pahasına
verdiğimiz sülale varı yoğu sattı, 15 milyar dolar kârı ülkelerine taşıdı, bizi
4,7 milyar dolar borçla baş başa bıraktı. Batan, kaçan bunlarla sınırlı
kalmadı; onca köklü dev firma konkordato ilan etti. Bu yoklukta Çiftlik Bankın
tosuncuğu ahalimizden 400 milyon doları aşırarak Uruguay’a kaçtı. 
“Suriyeliler”
diye bir gündem var. Aslında bu, Türkiye Cumhuriyeti vatandaşlığının
karaborsaya düşme hâli. Mehmetçik Suriye cehennemine doğru adım adım ilerlerken
askerlik çağındaki Suriyeli gençler yeni yılı Taksim Meydanı’nda Suriye bayrağı
açarak kutladılar. Şam’da namaz kılacaktık, olmadı ama Suriyeliler Taksim Meydanı’nda
bayraklarıyla, zılgıtlarıyla halay çektiler. Yazıklar olsun! Burası Suriye
değil, burası Türkiye; burası Halep, Şam değil burası İstanbul Taksim Meydanı;
açılan bayrak, Türk Bayrağı değil Suriye Bayrağı; kutlamayı yapan, Türkler
değil Suriyeliler; kamerayla çeken kişi ise kendi ülkesinde yabancı kalmış bir
Türk.
2018
yılı, adı konulmadan Arapçanın resmî dilimiz olduğu bir yıl oldu, devlet
dairelerine Arapça tabela koyacak kadar pervasızlaştık. Hızlı tren sisteminde
sinyalizasyona ihtiyaç olmadığını da bu yıl öğrendik. Aile değerlerimiz ayaklar
altına alındı, çocuk yaşta evlilik doğallaştı, her gün 40 çocuğun hamile
kaldığını öğrendik. 
En yetkili ağzın
“Kriz mriz yok, inanmayın.” diyerek ısrarla yüksek refahımızı vurguladığı
ülkemizde, işsiz baba, okulun istediği pantolonu oğluna alamayınca kendini
astı. Türkiye'de bu yıl 363 kadın öldürüldü.
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın Sayın Vural Çokal.
TUBA VURAL ÇOKAL
(Devamla) – Teşekkür ederim. 
Sözlerimi tamamlarken,
daha birkaç gün önce “Kapitalizmin iktidarı orman morman ne var ne yok kesiyor,
atıyor, götürüyor.” cümleleriyle Çevre ve Şehircilik Bakanına talimat veren
Sayın Cumhurbaşkanımızın emrini uygulamak istiyorsak işte bir fırsat; ranta
kurban edilen Manavgat’taki Sorgun Ormanı katliamını, buradan, bir siyasetçi
olarak değil, betonlaşma ve çölleşmenin gölgesinde yaşamak zorunda bırakılan
evlatlarımızın kaygısında olan bir anne olarak sesleniyorum: Sorgun Ormanı
katliamına “Kıyamet kopsa bile elinizdeki fidanı dikin.” diyen Peygamber
Efendimiz’in sevdasıyla hep beraber karşı duralım.
Teşekkürlerimi
sunuyorum. (İYİ PARTİ sıralarından alkışlar) 
BAŞKAN –
Teşekkürler Sayın Vural Çokal.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 45’inci maddesindeki “yer alan”
ibarelerinin “bulunan” şeklinde değiştirilmesini arz ve teklif ederiz. 
 Ahmet
Özyürek Ümit Yılmaz Metin
Nurullah Sazak
 Sivas Düzce Eskişehir
 Sermet
Atay  Muharrem
Varlı
 Gaziantep  Adana
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN – Önerge
üzerinde Sivas Milletvekili Ahmet Özyürek konuşacaktır. 
Buyurun Sayın
Özyürek. (MHP sıralarından alkışlar) 
Süreniz
beş dakikadır. 
AHMET ÖZYÜREK
(Sivas) – Sayın Başkan, değerli milletvekilleri; 37 sıra sayılı Kanun
Teklifi’nin 45’inci maddesi üzerine Milliyetçi Hareket Partisi Grubu adına söz
almış bulunmaktayım. Bu vesileyle Genel Kurulu saygıyla selamlıyorum. 
Sivas’ımızdaki
TÜDEMSAŞ, Sakarya TÜVASAŞ ve Eskişehir TÜLOMSAŞ, bilindiği üzere, her 3 kurum
da Türkiye Cumhuriyeti Devlet Demiryollarına bağlı bir ortaklık olarak
faaliyetlerini sürdürmektedirler. 27 Ekim 2018 tarihinde Sayın Cumhurbaşkanımız
tarafından onaylanan 2019 Yılı Cumhurbaşkanlığı Yıllık Programı’na göre raylı
ulaşım sistemlerinin ihtiyaçlarının karşılanması için teknoloji kabiliyetinin
ve yerli üretimin geliştirilmesi amaçlanmakta, bu doğrultuda bu 3 kurumun
birleştirilmesi düşünülmektedir. 
Sivas,
cumhuriyetin kurulduğu ilk yıllardan bu yana bir demir yolu şehri olarak
konumlanmıştır. İl merkezinde 360 bin nüfusa sahip olan Sivas’ımızın ekonomi çarkları
büyük oranda demir yolu endüstrisi ve bağlı işletmeler üzerinde dönmektedir.
Sivas’ta birer devlet iştiraki olarak faaliyet gösteren TÜDEMSAŞ, Türkiye
Cumhuriyeti Devlet Demiryolları lokomotifi ve vagon bakım atölyeleri
bulunmaktadır ve Sivas Beton Travers Fabrikası’nın yanı sıra, ülke genelinde
demir yolu endüstrisine hizmet veren 10 özel şirketin 5 tanesi Sivas’ta
bulunmaktadır. 
Değerli
milletvekilleri, Sivas’ta yapımına başlanan, 40 bin kişinin istihdam edileceği
Demirağ OSB’nin altyapı protokolü Haziran 2018’de imzalanmış olup 814 hektarlık
bir alanda konumlanacak olan sanayi bölgesinin 4 Eylül 2019’da faaliyete
geçmesi planlanmaktadır. Demirağ Organize Sanayi Bölgesi, ulusal demir yolu
ağına bağlanacak olup büyük parsellerdeki fabrikalara kadar demir yolu
bağlantısı sağlanacaktır. İmar planına göre bölgede 226 adet sanayi parseli
bulunmakta olup Demirağ OSB’nin, demir yolu endüstrisi ağırlıklı çalışan
firmaların bulundurulması ve ana ihtisas alanı demir yolu olan bir OSB olması
planlanmaktadır. OSB’nin yanına kurulacak olan lojistik merkezin Türkiye
Cumhuriyeti Devlet Demiryolları tarafından projelendirme çalışmaları devam
etmektedir. Demirağ OSB, Bakü-Tiflis-Kars Hattı’nın da üzerinden geçtiği ulusal
demir yolu ağ bağlantısı, OSB’deki büyük parsellerin içine kadar giren iltisak
hatları ve kenarında yer alan lojistik merkeziyle birlikte Türkiye’de bir ilk
olacaktır. Hem Sivas’taki mevcut demir yolu altyapısı, bilgi ve teknoloji
birikimi ve iş kültürünün özel sektöre aktarılması açısından sağlayacağı
avantajlar hem de işsizlik ve göç sorununa dönük kalıcı bir çözüm olması
nedeniyle Demirağ OSB Sivas’a ve ülkemize büyük katma değer sağlayacak bir
projedir. 
Sınıfında
Avrupa’nın en iddialı yük vagonlarını üreten, yeni nesil yük vagonları Avrupalı
büyük lojistikçiler tarafından öncelikle tercih edilen bir şirket hâline gelen
TÜDEMSAŞ ve paydaşları üzerinden bölgemiz, yük vagonlarının üretimi ve bakımı,
onarımı açısından bir merkez hâline gelmiştir. Cumhurbaşkanlığı programına
giren yeni yapılanmayla birlikte yük vagonu üretim ve tamir imalatında
bölgemizin merkez konumunun göz ardı edilmesi, üretim ve bakım onarım
faaliyetlerinin TÜDEMSAŞ üzerinden yapılmaması Demirağ OSB’yi oldukça olumsuz
etkileyeceği gibi, henüz yatırım evresinde olan, 5 şehre büyük katkı sağlaması
beklenen bu projenin daha olgunlaşmadan ölmesine sebep olacağı gayet açıktır.
Değerli
milletvekilleri, TÜDEMSAŞ’ın birleştirilmesi, işlevsizleştirilmesi ya da
kapatılması TÜDEMSAŞ’la bağlantılı ülkemiz demir yolu yan sanayisinin yüzde
50’lik kısmını oluşturan küçük özel şirketlerin de yok olması anlamına
gelmektedir. Bu şirketlerin ayakta kalması hatta ülkemizin demir yolu vagon ve
altyapı ihtiyacını karşılamaya yönelik yeni özel şirketlerin kurulması ve
desteklenmesi için gerekli çabanın gösterilmesi ülkemiz için gerekli olduğu
gibi Sivas için de hayati bir konudur. Sivas’ta hâlihazırda yaklaşık 1.216
kişiye doğrudan iş imkânı sağlayan TÜDEMSAŞ, dolaylı olarak da binlerce insanı
geçindirmektedir. TÜDEMSAŞ’ın şehirde yarattığı ekonomik etki ile taşeron ve
diğer yan sanayinin istihdama katıldığında kurumun yaptığı çarpan etkisi
açıktır. 
TÜDEMSAŞ
ülkemizde kaynak eğitimi veren sayılı merkezlerden biridir. Merkezde eğitim
görenler arasında TÜDEMSAŞ personeli olduğu gibi özel sektör çalışanları, millî
eğitim ve AB destekli projeler…
(Mikrofon
otomatik cihaz tarafından kapatıldı)
BAŞKAN –
Tamamlayın Sayın Özyürek, devam edin.
Buyurun.
AHMET ÖZYÜREK
(Devamla) – Şimdi, buradan açıkçası TÜDEMSAŞ’ın diğer kurumlarla
birleştirilmesini istemiyoruz çünkü bu, Sivas’ta tedirginliğe yol açmıştır.
Sivas’ın gerçekten önemli bir değeridir TÜDEMSAŞ. Bundan dolayı da ben buradan
Sanayi Bakanımıza sesleniyorum. Aynı zamanda, TÜDEMSAŞ’ın gitmesiyle raylı
sistem de orada işlevsiz hâle gelecektir çünkü bizim Sivas’ta yeni inşa
ettiğimiz Demirağ Organize Sanayi Bölgesi’nde raylı sistem oluşturduk, burayı
da parsellere ayırdık ve yatırımcıları bekliyoruz. Ben buradan yine tekrar
ediyorum: Sayın Sanayi Bakanım, lütfen Sivas’a 6’ncı bölgeyi verin çünkü
yakınımızdaki bütün şehirler 6’ncı bölgeden faydalanırken Sivas da aynı
kriterlerde olmasına rağmen 4’üncü bölgeden faydalanıyor. 
Yine, buradan
Tarım ve Gıda Bakanımıza sesleniyorum: Sivas, coğrafi olarak ve konum olarak
kenevir yetiştirilmesiyle ilgili önemli bir coğrafyaya sahiptir. Lütfen bizi de
bu kapsama alın, Sivas’ı göz ardı etmeyelim. Sivas’ın işe, aşa ihtiyacı vardır.

(Mikrofon
otomatik cihaz tarafından kapatıldı)
BAŞKAN –
Sözlerinizi bağlayın Sayın Özyürek.
Buyurun.
AHMET ÖZYÜREK
(Devamla) – 650 bin nüfusu var, İstanbul’da da 2 milyon var, her yıl Sivas’tan
10 bin kişi göç etmektedir. Artık göçe dur demek istiyoruz. İstanbul’a, diğer
şehirlere göçü tersine çevirmek istiyoruz. Lütfen Sivas’ı tekrar göz ardı
etmeyelim. 2 Bakanımıza da buradan sesleniyorum: Sivas’ta unutulmasın ki Cumhur
İttifakı yüzde 75’tir; Allah’ın izniyle aynı başarıyı sağlayacaksak Sivas’a aş
lazım, iş lazım. Yiğidolar bunu bekliyor.
Hepinize saygı
ve sevgilerimi sunuyorum. (MHP sıralarından alkışlar)
BAŞKAN –
Teşekkürler Sayın Özyürek.
Önergeyi oylarınıza
sunuyorum: Kabul edenler… Etmeyenler… Önerge kabul edilmemiştir.
45’inci maddeyi
oylarınıza sunuyorum: Kabul edenler… Etmeyenler… Madde kabul edilmiştir.
60’a göre söz
talepleri var, bunların bir kısmını şimdi karşılayacağım.
Sayın Adıgüzel…
IV.- AÇIKLAMALAR (Devam)
28.- Ordu Milletvekili Mustafa Adıgüzel’in, Ordu ilinde meydana gelen
fırtına nedeniyle birçok kamu binasının, meskenin, iş yeri ve aracın hasar
gördüğüne, valilik, belediye, AFAD ekiplerinin durumu yakından takip ettiğine
ilişkin açıklaması
MUSTAFA ADIGÜZEL
(Ordu) – Teşekkür ediyorum Sayın Başkan.
Ordu ilimiz
genelinde 15 Ocak Salı günü akşam saatlerinden itibaren rüzgâr yer yer 120
kilometre hıza ulaşmış ve fırtınaya dönmüştür. Bunun sonucunda 12 ilçemizde 41
okul binası, 3 tane askerî bina, 2’si hastane olmak üzere 46 kamu binası ve çok
sayıda vatandaşımıza ait mesken, iş yeri ve araç hasar görmüştür. 5
vatandaşımız karbonmonoksit zehirlenmesinden, 1 vatandaşımız da çatı düşmesi
sonucu yaralanmıştır ve fırtınadan dolayı 1.243 trafodaki hasar nedeniyle 436
mahallede elektrik kesintisi oluşmuştur. 
Geçmiş olsun
dileklerimi sunuyorum. Ben de birazdan bölgeye gideceğim, valilik, belediye,
AFAD ekipleriyle beraber durumu yakından takip ediyoruz. Bilgilerinize sunuyor,
teşekkür ediyorum.
BAŞKAN –
Teşekkürler.
Sayın Özkan…
29.- Bursa Milletvekili Yüksel Özkan’ın, Gıda, Tarım ve Hayvancılık eski
Bakanı söz verdiği hâlde ataması yapılmayan veteriner hekim, ziraat, gıda ve su
ürünleri mühendislerinin atamalarının ne zaman yapılacağını öğrenmek istediğine
ilişkin açıklaması
YÜKSEL ÖZKAN
(Bursa) – Sayın Başkan, sayın milletvekilleri; Gıda, Tarım ve Hayvancılık
-şimdiki adıyla Tarım ve Orman Bakanlığı- eski Bakanı Sayın Fakıbaba, 19 Aralık
2017’de Meclis bütçe görüşmelerinde, 2018 yılı içerisinde en az 3.500 atama
yapacaklarını söylemişlerdir. Sayın Bakanın bu açıklamasının üzerinden on dört
ay geçmesine rağmen bir adım atılmamıştır. 150 bin işsiz ziraat mühendisi,
veteriner hekim, gıda mühendisi, su ürünleri mühendisleri bir hayal kırıklığı
içindedir. Bakan değişse de sözü veren Hükûmettir. Basında her gün, eksik
personel yüzünden Tarım ve Orman Bakanlığında bir şeylerin yanlış gittiğini,
projelerin uygulanamadığını görüyoruz. 150 bin işsiz, verilen sözün tutulmasını
bekliyor, KPSS sınavında yeterli puan almış, on dört aydır ümitle bekleyen
gençlerimizin atamaları ne zaman yapılacaktır?
BAŞKAN – Sayın
Güzel…
30.- Diyarbakır Milletvekili Semra Güzel’in, cezaevlerindeki açlık
grevlerine dikkat çekmek için Hakkâri Milletvekili Leyla Güven’in tutsak edildiği
cezaevine doğru başlatılan yürüyüşte maruz kalınan orantısız polis
müdahalesinin hukuki, siyasi ve ahlaki gerekçesinin olup olmadığını öğrenmek
istediğine, cezaevlerinden kötü haberler gelmeden önce açlık grevinde olan
tutsakların taleplerinin karşılanması gerektiğine ilişkin açıklaması
SEMRA GÜZEL
(Diyarbakır) – Teşekkür ederim Sayın Başkan.
Hakkâri
Milletvekilimiz ve bu Parlamentonun bir üyesi olan Sayın Leyla Güven,
Anayasa’ya aykırı bir şekilde tutuklu ve taleplerini buradan dile getiremediği
için cezaevinde dile getirmektedir. Tecridin kaldırılması talebiyle başlattığı
açlık grevi direnişinin 70’inci gününe girmiştir ve sağlık durumu kritik bir
aşamaya gelmiştir. Sayın Güven’le aynı taleple açlık grevine giren herkes,
hukuksuz bir şekilde gözaltına alınmış, il binalarımız aynı hukuksuzlukla
zırhlı araçlarla polis ablukasına alınmıştır. Diğer cezaevlerine de yayılan
açlık grevlerine dikkat çekmek amacıyla Leyla Güven’in tutsak edildiği
Diyarbakır E Tipi Kapalı Cezaevine doğru halkımızla birlikte başlattığımız
yürüyüş, kolluk güçleri tarafından orantısız güç kullanılarak engellenmiştir.
Yürüyüşümüz, başlattığımız andan itibaren milletvekilleri, uluslararası heyet,
hukukçular ve halkımızla birlikte sert bir polis müdahalesine maruz kaldı.
İradesini temsil ettiğimiz halkımızla birlikte maruz kaldığımız bu orantısız
polis müdahalesinin hukuki, siyasi ve ahlaki bir gerekçesi var mıdır?
Cezaevlerinden kötü haberler alınmadan, açlık grevinde olan tutsakların
talepleri derhâl karşılanmalıdır. 
BAŞKAN
– Sayın Yılmaz…
31.- Düzce Milletvekili Ümit Yılmaz’ın, Düzce Üniversitesinin
hazırladığı Ankara-İstanbul Arası Hızlı Tren Projesi’nin incelenip
incelenmediğini Ulaştırma ve Altyapı Bakanından öğrenmek istediğine ilişkin
açıklaması
ÜMİT
YILMAZ (Düzce) – Teşekkür ederim Sayın Başkan. 
Ulaştırma
Bakanına soruyorum: Düzce Üniversitesinin hazırlayıp Bakanlığınıza sunmuş
olduğu Ankara-İstanbul Arası Hızlı Tren Projesi incelenmiş midir?
Üniversitemizin yaptığı fizibilite çalışmasına göre, Bakanlığınızın tasarladığı
hattın kendini amorti etmesi otuz beş kırk seneyi bulurken Bolu-Düzce’den
geçecek hat kendini sekiz senede amorti etmektedir. Bunlar göz önünde
bulundurulmuş mudur? Bolu-Düzce üzerinden geçmesi gerektiğini düşündüğümüz
hızlı tren hattının ekonomiye katkısını göz önünde bulundurdunuz mu? Konuyla
ilgili, diğer bakanlıklardan görüş aldınız mı? 
Bolu-Düzce
üzerinden geçmesi gereken hızlı tren hattının yapılan çalışmalarında,
Bakanlığınızın tasarladığı hatta göre tünel sayıları ve viyadük açısından
oldukça az sayıda olduğunu tespit ediyoruz ve maliyetinin düşük olduğunu
düşünüyoruz. Bununla ilgili çalışmanız var mı? 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Maddeler üzerindeki görüşmelere devam ediyoruz. 
46’ncı
madde üzerinde iki adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 46’ncı
maddesinin aşağıdaki şekilde değiştirilmesini arz ve teklif ederiz. 
Saygılarımızla.

 Mehmet
Bekaroğlu Ömer Fethi Gürer Emine
Gülizar Emecan
 İstanbul Niğde İstanbul
 Rafet
Zeybek Aydın Özer Fikret
Şahin
 Antalya Antalya Balıkesir
 Cavit
Arı  Mahir
Polat
 Antalya
  İzmir
MADDE 46-
21/3/2007 tarihli ve 5607 sayılı Kaçakçılıkla Mücadele Kanununun 16/A
maddesinde bulunan üçüncü fıkra aşağıdaki şekilde değiştirilmiştir. 
"(3) Numune
analiz sonuçları teknik düzenlemelere uygun olmayan kaçak akaryakıt, il özel
idaresi veya defterdarlık tarafından en yakın rafinericiye satılır. Bu satışta
ürünlerin satış bedeli, beyaz ürünlerde benzin, motorin türleri, nafta, gaz
yağı, jet yakıtı ve solvent türleri, rafineride bir önceki ay sonunda oluşan
ham petrol/devir maliyet fiyatından, diğer ürünlerde ise yüzde altmışından az
olamaz. Satış bedeli genel bütçenin ilgili tertibine gelir olarak kaydedilir.
Rafineriler teknik düzenlemelere uygun olmayan, üretim süreçlerine zarar
vermeyecek evsafta olduğu numune analiz sonuçlarıyla kanıtlanan kaçak
akaryakıtı teslim almakla yükümlüdür. Yapılan analiz sonucunda rafineri işlem
süreçlerine zarar vereceği anlaşılan kaçak akaryakıt, bertaraf ve/veya enerji
geri kazanımı amacıyla geçici faaliyet belgesi ve/veya çevre lisansı almış olan
atık yakma ve beraber yakma tesislerinde bertaraf ettirilir.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
Önerge üzerinde
İzmir Milletvekili Mahir Polat konuşacaktır. 
Buyurun Sayın
Polat. (CHP sıralarından alkışlar)
Süreniz beş
dakikadır. 
MAHİR POLAT
(İzmir) – Sayın Başkan, Sayın Divan, yüce Meclisimizin değerli milletvekilleri;
hepinizi saygıyla selamlıyorum.
Konuşmamın
başında TÜİK’in dün açıklamış olduğu verilere değinmek istiyorum. TÜİK
verilerine göre, iş gücü istatistikleri bakımından geçtiğimiz dönemde 10,3 olan
işsizlik bu dönem için 11,6’ya yükselmiş yani 1,3 daha artmış. Bu 1,3 kanlı
canlı, 501 bin insanımızın daha işsiz olduğu anlamına gelmekte. Genç işsizlik
konusuna değinmek bile istemiyorum, oradaki durum daha kötü. Memleketimizde her
şey çok güzel, güllük gülistanlık, kriz yok, 501 bin yeni işsizimiz var. 
Sayın
milletvekilleri, görüşülmekte olan 37 sıra sayılı Kanun’un 46’ncı maddesi
üzerine söz almış bulunmaktayım. Burada kaçak akaryakıtın en yakın rafineri
tarafından satın alınacağı, rafinerinin de bunu alacağına dair kesin hüküm
varken bu hüküm değiştirilip bir keyfiyete bırakılmış. Dolayısıyla devletin
buradaki bir gelir kaybı söz konusu. Ayrıca alınmayan akaryakıtın bertarafıyla
ilgili de devletin bir gideri söz konusu olacaktır. 
Sayın
milletvekilleri, gümrükler bir ülkenin ekonomik ve siyasal sınırlarını
belirlerler. Tarih boyunca kurulmuş devletlerde de gümrük hakkı vardır,
kullanılmıştır; sınır vergileri, geçiş vergileriyle görürüz. Bu topraklarda da
Osmanlı’nın koymuş olduğu Bilecik dolaylarındaki ilk yazılı gümrük vergisi
bazâr rüsûmudur. O günden bugüne bir egemenlik hakkı olarak durur. Bunu, Ulu
Önder Mustafa Kemal Atatürk’ün “Bir devlet ki gümrük işlerini, vergilerini
ülkenin ve milletin ihtiyaçlarına göre düzenlemekten alıkonulmuştur, böyle bir
devlete bağımsız devlet denemez.” sözlerinden de anlıyoruz.
Doğal olarak,
bunu anlamak ve buna uygun politikalar geliştirmek, siyaset kurumunun başında
olan bakanın görevlerinden bir tanesidir. Sayın Bakan serbest piyasadan
gelmekte, iş dünyasından gelmekte, gümrük kökenli değildir; gümrükleri,
gümrüğün ruhunu ve tarihini anlamakta sıkıntı çekebilir. Biz biliyoruz ki
müşavir kadrolarında çok değerli gümrük tarihi hocaları var. Bu isimlerden bir
tanesini de söyleyeyim: Nurettin Çelik Hoca, ona başvurabilirler.
Sayın
milletvekilleri, Plan ve Bütçe Komisyonunda ve bütçenin Mecliste görüşülmesi
sırasında Bakanımıza seslenmiştim “Gümrüklere şaşı bakıyorsunuz.” diye.
Üzülerek söylüyorum ki Sayın Bakan beni şaşırtmamıştır. Bakanlığımızın teşkilat
yasası 3 kere Cumhurbaşkanına gidip döndükten sonra onaylanmış, bu onaylamayla
birlikte Gümrük teşkilatının Tasfiye Hizmetleri Genel Müdürlüğü, Avrupa Birliği
ve Dış İlişkiler Genel Müdürlüğü 1. Hukuk Müşavirliği gibi çok önemli kurulları
lağvedilmiş bulunmakta.
Hizmet verenler
ve hizmet görenler için gümrüklerin olağanüstü geniş mevzuat yelpazesine,
pratik ve donanımlara sahip olması gereken insanlar tarafından ve kurullar
tarafından yönetilmesi gerekirken bugün maalesef gümrüklerin kurumsal
kimlikleri bu kapatılan dairelerle, müdürlüklerle beraber biraz daha aşağıya
çekilmektedir. 
Yine, Sayın
Bakanın yakın çevresinde ifade ettiği üzere, başmüdür değişikliklerinde
kullanmayı düşündüğü insanları, bürokratlarını dış ticaret kökenlilerden ve
piyasadan tercih edeceğine dair duyumlar geliyor. Bunu düşünmek bile
ürperticidir. Bunun bir adım ötesi, gümrüklerin özelleştirilmesi, özel sektöre
devredilmesidir ki bu da devletin devlet olma özelliklerinden bir tanesini ve köklü
gümrük geleneğini tehlikeye atacak bir uygulamadır.
Yine, Sayın
Bakanın konuşmaları sırasında bireysel silahlanmaya karşı olduğunu beyan
etmesi, bünyesinde geçmişi çok eski tarihlere dayanan, kolluk gücü olan
Gümrükler Muhafaza teşkilatı açısından ciddi bir ironidir. Biz Sayın Bakanı
gümrük muhafaza memurlarının silah tazminatlarının verilmesi üzerine çalışma
yapmaya davet ediyoruz. 
Gümrüklerde iş
gören gümrük müşavirlerinin bir oda kanununun olmayışı -ki bunlar gümrüklerin
en önemli unsurlarından bir tanesidir- statüsü belli olmayan dernekler
tarafından yönetilmesi kabul edilemez. Yine, Sayın Bakanı, oda kanununun bir an
evvel yapılarak Meclisimize getirilmesi için davet ediyoruz.
Gümrüklerde
çalışan insanlar gece gündüz demezler, yağmur çamur demezler, çalışırlar,
mesaiye kalırlar, yolluk hak ederler. Bu yolluklardan silsile yoluyla ta
Bakanlık bürokrasisine kadar kesilir. Sayın Bakanı, hak eden insanların
haklarının kendi hesaplarına yatırılması konusunda düzenleme yapmaya davet
ediyoruz.
Yine
“Bilmemek ayıp değil, öğrenmemek ayıp.” demişler, Sayın Bakanımız piyasadan
geldiği için, iş dünyasından geldiği için gümrükleri bilmeyebilir fakat
yasakladığı bazı internet sitelerini, örneğin Etki Haber’den Aykut Onur
Kalaycı’yı dinlerlerse gümrüklerde birçok şeye hâkim olabileceklerini
düşünüyoruz. Bu uyarılarımızı dikkate alırlarsa eğer mutlu oluruz diyorum.
Genel
Kurulumuzu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Polat.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 46’ncı maddesinde yer alan
“değiştirilmiştir” ibaresinin “düzeltilmiştir” ibaresiyle değiştirilmesini arz
ve teklif ederiz.
 Lütfü
Türkkan Ayhan Erel Mehmet
Metanet Çulhaoğlu
 Kocaeli
 Aksaray Adana
 Feridun
Bahşi Ümit Beyaz Ayhan
Altıntaş
 Antalya İstanbul Ankara
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN – Önerge
üzerinde Ankara Milletvekili Ayhan Altıntaş’ın söz talebi vardır.
Buyurun Sayın
Altıntaş. (İYİ PARTİ sıralarından alkışlar)
Süreniz beş
dakikadır.
AYHAN ALTINTAŞ
(Ankara) – Sayın Başkan, değerli milletvekilleri; Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi hakkında söz almış
bulunuyorum. Genel Kurulu saygıyla selamlıyorum.
Endüstriyel
devrimle birlikte hızlı kentleşmenin yol açtığı sorunlar ve buna bağlı olarak
kamu gereksinimindeki artış yerel yönetimlerin işlevlerinde de bir değişim
ortaya çıkarmıştır. Bunlar, nüfusun artan oranlarda en büyük kentlerde
yığılması, bölgeler arasındaki dengesizliğin artması gibi önemli boyutta
eşitsizliklerin görülmesi çözümü güç sorunlar yaratmıştır. 
Devletin baskı
ve dayatma aracı olmaktan çıkıp hiç kimseyi ötekileştirmeden ve ayırmadan tüm
vatandaşlarına hizmet eden bir aygıta dönüşme zorunluluğu kaçınılmaz bir
gerçektir. Artık yeni bir yönetim anlayışını kabullenmek ve hayata geçirmek
siyasetin olmazsa olmazıdır. Bu anlamda, yerel yönetimlere bakış açımızı
değiştirmek gerekir çünkü belediye hizmetlerinde çıta yükselmiştir.
Vatandaşların hizmet ve kalite beklentisini, arzu ettiği siyaset ve yönetim
anlayışını, dünya ölçeğinden bakmadan karşılamak mümkün değildir. Yerel
yönetimler artık çağdaş dünya kentlerinin hizmet ve proje standardını
yakalamalı, teknolojik gelişme ve sistemleri kamu hizmetinde kullanmalı,
yönetimde ve karar mekanizmalarında katılımı ve ortak aklı oluşturmayı
başarmalıdır. 
Günümüz
belediyecilik anlayışı olan sosyal belediyecilik, toplumun tüm yoksul ve ezilen
kesimleri başta olmak üzere işçilerimizin, işsizlerimizin, köylülerimizin,
esnafımızın, kadınlarımızın, çocuklarımızın, gençlerimizin, engellilerimizin
sorun, ihtiyaç ve taleplerine öncelik veren, kentin sosyal yaşamının
düzenlenmesinde insanı merkeze alan, katılımcı, demokratik, emeğe ve sosyal
adalete saygılı olmayı amaç edinen, barış içinde kardeşçe birlikte yaşamayı,
dayanışma ve sevgiyi öncelikleri olarak gören, hizmetlerde eşitliği ilke
edinen, her düşünce ve eyleminde halkın çıkarlarını titizlikle gözeten bir
anlayıştır. Bu yeni anlayış, aslında çağı okuyan ve gereklerini hayata geçiren
yeni nesil belediyecilik demektir. Bu, kamu hizmet kalitesini artıran ve yerel
yönetimlere yeni ufuklar açan, kuramcıların geliştirdiği akıllı kent yönetim
sistemleri gibi postmodern yaklaşımlarına, Seferihisar’da olduğu gibi yavaş
kent uygulamalarına kadar teknolojik ve ekolojik yenilikleri sahiplenen, dünya
standardında ve kalitesinde hizmet üreten, dünya ölçeğinde hibe ve finansman
imkânları bulan, yönetime tüm paydaşların katılımını sağlayan, hesap veren yani
kararlarda ve bütçe kullanımında şeffaf olan yeni modelin adıdır. 
Dünya örnekleri
yerel yönetimlerin özel sektörü ve üniversiteleri de işin içine çektiği, iş
birliği yoluyla kent kalkınmasını sağladığı ve dünya çapında projeler ürettiği
sayısız örneklerle doludur. Son yıllarda yaşanan ekonomik ve politik deneyim
bir yandan devleti ekonomik işleyişin dışına iterken diğer yandan da siyasal
gücün merkezden çevreye aktarılmasını öngörmektedir. Yoksa üzerinde
konuştuğumuz maddede olduğu gibi tek taraflı hükmetme, halk adına karar verme,
her şeyi doğru yapma patolojisi yerleşir ve ulaşılmaz, kibirli yöneticiler
ortaya çıkarır. Belediyelere yapılacak proje karşılığı ödeneklerin özellikle
bir kişinin yani Cumhurbaşkanının onayına bırakılması, aynı zamanda partili
Cumhurbaşkanı olan bir otoritenin aynı partili olmayan belediyeleri
cezalandırması yolunu açacaktır. Bu nedenle, il özel idarelerine ve
belediyelere genel bütçe vergi gelirlerinden hakkaniyet ve adalet çerçevesinde
tüm ilçe ve il belediyelerimize nüfusuna orantılı biçimde pay verilmesini destekliyor
ancak yeni ilave edilen 2’nci maddede belirtilen partili Cumhurbaşkanının bu
payları kullandırmaya yetkili olmasını kabul etmiyoruz.
Saygılarımı
sunuyorum. (İYİ PARTİ sıralarından alkışlar)
BAŞKAN –
Teşekkürler Sayın Altıntaş.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir.
46’ncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
47’nci madde
üzerinde ikisi aynı mahiyette olmak üzere üç önerge vardır.
İlk okutacağım
iki önerge aynı mahiyettedir, önergeleri okutup birlikte işleme alacağım:
Türkiye Büyük
Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 47’nci maddesinin kanun teklifinden
çıkarılmasını talep ediyoruz.
 Musa
Piroğlu Tuma Çelik  Semra
Güzel
 İstanbul Mardin
 Diyarbakır
 Dilşat
Canbaz Kaya  Ebrü Günay Garo
Paylan
 İstanbul
 Mardin Diyarbakır
 Erol
Katırcıoğlu
 İstanbul
Aynı mahiyetteki
diğer önergenin imza sahipleri:
 Mehmet
Bekaroğlu Ömer Fethi Gürer  Emine
Gülizar Emecan
 İstanbul Niğde
 İstanbul
 Cavit
Arı  Aydın Özer Fikret
Şahin
 Antalya
 Antalya Balıkesir
 Rafet
Zeybek  Uğur
Bayraktutan
 Antalya  Artvin
BAŞKAN –
Komisyon aynı mahiyetteki önergelere katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN - Önergeler
üzerinde ilk söz, İstanbul Milletvekili Erol Katırcıoğlu’na aittir.
Buyurun Sayın
Katırcıoğlu. (HDP sıralarından alkışlar) 
Süreniz beş
dakikadır. 
EROL KATIRCIOĞLU
(İstanbul) – Sayın Başkan, değerli milletvekilleri; hepinizi saygıyla
selamlıyorum. 
37 sıra sayılı
Kanun Teklifi’nin 47’nci maddesiyle ilgili olarak görüşlerimizi belirtmek üzere
buradayım. Şimdi, efendim, bu maddeye baktığımızda, mevcut Sigortacılık
Kanunu’na bir ek öneriyor, uzunca bir ek esas itibarıyla ve bu ekin özü Hazine
ve Maliye Bakanlığına bağlı “Türk Reasürans Anonim Şirketi” adlı bir şirketin
kurulmasını içeriyor. Şimdi, doğrusunu isterseniz devlet katında yani devlete
bağlı bir reasürans şirketi konusunun yeterince konuşulmuş olduğunu ben sanmıyorum
Türkiye’de, biraz sürpriz gibi de geliyor ama aslında “Niçin böyle bir
düzenlemeye ihtiyaç var?” diye baktığımızda, bir ufak not, hepinizin bildiği
bir not esas itibarıyla: Sigorta şirketleri, biliyorsunuz, üstlendikleri
riskleri reasüre etmek zorundadırlar ve reasüre eden şirketler de daha büyük
sermayeli şirketler olmak durumunda çünkü daha büyük riskleri göğüslemek
durumundalar. Şimdi, dolayısıyla da böyle bir durumda biz Hazine ve Maliye
Bakanlığına bağlı bir reasürans şirketi kurmaya karar vermiş bulunuyoruz. 
Şimdi, sektöre
baktığımızda, sektörde gerçekten bir tuhaflık var yani tuhaflık dediğim şu: Bir
tane reasürans şirketi var, Millî Reasürans Şirketi, biliyorsunuz, İş Bankasına
bağlı, İş Bankasının sahibi olduğu bir şirket, diğeri bir Alman şirketi ama
onun da çok etkili olduğunu söylemek mümkün değil. Dolayısıyla da gerçekten
böyle bir durum var. Fakat “Peki, şimdi niye ihtiyaç oldu?” diye baktığımızda
arkadaşlar, görülen şu: Bugüne kadar sigorta şirketleri bu reasürans işini
yabancı şirketlere yaptırırlardı, daha çok Avrupalı şirketler bu işi
üstlenirlerdi fakat arkadaşlar, bu, bir zamandan beri diyeyim, daha doğrusu bu
Cumhurbaşkanlığı hükûmet sistemine geçtiğimizden bu yana diyebilirim, Batı
dünyasında, özellikle sermaye çevrelerinde, Türkiye'nin ekonomi yönetimiyle
ilgili olarak giderek artan bir güvensizlik var ki biz bunu çok konuştuk; hem
Komisyonda konuştuk hem de burada konuştuk. Dolayısıyla, bu sebeple de
reasürans şirketleri, artık eskisi gibi Türkiye'de sigorta şirketlerinin
üstlendikleri riskleri reasüre etmek istemiyorlar yani gelmiyorlar. Ama, öte
yandan, bizim çok büyük projelerimiz var bildiğiniz gibi, bu projeleri yapacak
olan şirketlerin sigortalanmaları söz konusu, tabii, o da sigorta şirketlerinin
reasüre ihtiyacını ortaya çıkarıyor ve dolayısıyla da bu eksikliği gören
Hükûmet, Hazine ve Maliye Bakanlığına bağlı böyle bir reasürans şirketi
kurulmasına karar veriyor.
Şimdi,
arkadaşlar, burada bir problem var esasında ve benim sık sık söylemeye
çalıştığım problemin bir ifadesi. Bu madde, esas olarak bu madde, Hükûmetin
uygulamakta olduğu ekonomi politikalarının dünya sermaye çevrelerine güven
vermemesi sebebiyle, esas itibarıyla başarısızlığın bir tür ifadesi olarak da
okunmalıdır çünkü bugüne kadar Batılı reasürans şirketleri gelip de reasüre
ediyorlarsa ve bugün itibarıyla etmiyorlarsa, bu meselenin esasında böyle bir
kayma olduğunu yani Hükûmete olan güvenin kaymakta olduğunu gösteriyor.
Şimdi, problem
nedir? Bence problem şu arkadaşlar, altını defalarca çizmeye çalıştığım şey: İktidar
partisi, daha doğrusu iktidar partisi demek de doğru değil, yürütme diyelim
isterseniz -yürütme ile sizleri ayırmak zorunda hissediyorum kendimi- yürütme,
bir anlamıyla devlete ait olması gereken kurumları kendine ait hâle getiriyor
yani hükûmetleştiriyor. Böyle bir laf yok esasında ama ben öneriyorum,
devletleştirmiyor ama hükûmetleştiriyor, hükûmetin kontrolüne alıyor. 
Arkadaşlar, bu,
bence doğru bir adım değil; defalarca uyarmaya çalıştığım, anlatmaya
çalıştığım, bu adım, esasında, benim gördüğüm kadarıyla, iktidarın, yürütmenin
bir parti devleti hâline dönüşmekte olduğunun işaretlerinden, en açık
olanlarından bir tanesi. Bir problem var. O problemi nasıl çözmeye çalışıyor?
Kendi uhdesindeki bir bakanlığa bağlı bir reasürans şirketi kurmak üzerinden
problemi çözmeye çalışıyor. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Katırcıoğlu.
EROL
KATIRCIOĞLU (Devamla) – Arkadaşlar, gerçekten, bu Hükûmetin, bu iktidarın, bu
yürütmenin güven vermeyen yanlış politikalarının işaretleri bunlar. 
Son
bir dakika içinde birkaç şey daha söyleyeyim: Bakın, geçenlerde açıklıyor,
bakan açıklıyor, Cumhurbaşkanı açıklıyor ve cari açıkta olumlu gelişmeler
olduğu söyleniyor. “Cari açık kapanıyor.” deniyor ve sizler de burada
“yürütmenin partisi olarak” diyelim, bunu çok önemli bir başarı olarak
görüyorsunuz. 
Arkadaşlar,
cari açığın bu koşullarda azalıyor olması, doğrudan doğruya üretim, ekonomide
üretim kesiminde ciddi bir krizin başladığını söylüyor esasında. Ekonomi
büyürken cari açığın büyümesi diye bir olayla karşı karşıya değiliz. Burada
altını çizeyim -herkesin bildiği bir şey bu- Türkiye ekonomisi esas itibarıyla
uyuşturucu bağımlısı bir ekonomidir. Uyuşturucu bağımlısı ekonomi şu demektir:
Dövize ve ithalata bağımlı bir ekonomidir. 
Hepinize
saygılar sunarım. (HDP sıralarından alkışlar)
BAŞKAN
– Teşekkürler Sayın Katırcıoğlu.
Aynı
mahiyetteki önergeler üzerinde ikinci söz, Artvin Milletvekili Uğur
Bayraktutan’a ait.
Buyurun
Sayın Bayraktutan. (CHP sıralarından alkışlar)
Süreniz
beş dakikadır. 
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Başkan, değerli milletvekilleri; görüşülmekte olan teklifin 47’nci maddesine ek
bir madde eklenmesine ilişkin söz almış bulunuyorum. Yüce heyetinizi saygıyla
selamlıyorum.
Bu
madde çok teknik bir madde. Bu maddenin içeriği şu: Bakanlığa bağlı bir
reasürans anonim şirketi kuruluyor. Türkiye’de böyle bir şirketin varlığına
rağmen, bir sigorta şirketinin varlığına rağmen böyle bir şirketin kurulmasına
ilişkin, hem de bakanlığa bağlı olan bir şirketin kurulmasına ilişkin bir
düzenleme. Bu konuda biz lafı evirip çevirmiyoruz, bu ek getirilen düzenlemenin
madde metninden çıkarılmasını talep ediyoruz. Buna ilişkin gerekçemiz nedir? 
Değerli
arkadaşlarım, avukat olduğum için, hukukçu olduğum için ben de sigorta sektörü
içerisinde uzun yıllar görev yaptım. En azından sektörün sorunlarının ne
olduğunu, teminata ilişkin olarak özellikle davalarda, yargılamalarda nelerle
karşılaşıldığını iyi bilen bir arkadaşınızım. Özellikle rücuen tazminat
davalarında ve sigorta şirketlerinden kaynaklanan anlaşmazlıklarda,
ihtilaflarda her iki tarafın hem şirketler açısından hem de yükleniciler
açısından nasıl sorunları olduğunu biliyorum değerli arkadaşlarım. 
Burada yapılan
düzenlemede asıl gaye şu; aslında sektördeki sorun şundan kaynaklanıyor: Bu
sektörde, doğal olarak, Türkiye’deki gelişmeleri nazarıitibara alacak, onu
takip edecek olan bir küçülme söz konusu. Doğal olarak Türkiye’de nasıl bir
ekonomik sıkıntı varsa sigorta şirketi içerisinde de böyle bir küçülmenin
varlığını inkâr edemeyiz değerli arkadaşlarım. Bu küçülmeye rağmen bir gerçek
de var; sigorta sektöründeki şirketlere baktığımız zaman görüyoruz ki
çoğunlukla yabancıların hâkim olduğu, yabancıların egemen olduğu bir sektörle
karşı karşıyayız. Burada, yabancıların kontrolünde olan bir sigorta şirketi
veya böyle bir sektörde teminatlarının karşılanması, risk oranlarının
giderilmesi açısından biz ne yapıyoruz? Bakanlığa bir yetki veriyoruz, bakanlık
nezdinde bir reasürans anonim şirketi kuruyoruz değerli arkadaşlarım. Bunu
kabul etmek mümkün değil. Bu şekildeki bir piyasaya müdahalenin veya bu
şekildeki bir piyasada devletin veya kamunun düzenleme yetkisinin çok objektif
ölçüler içerisinde olmadığını bir kere daha burada, yüce Parlamentoda ifade etmek
istiyorum. 
Değerli
arkadaşlarım, bu şekildeki bir düzenlemeyi Parlamentoya getirdiğimiz zaman,
Parlamentoda bu tartışıldığı zaman, bunu sadece bir torba yasa içerisinde
konuşmak, tartışmak veya bunu kısaca, beş dakikalık önergelerle Parlamento
gündemine getirmek çok doğru değil çünkü sigortayla alakalı düzenlemeler bir
temel yasa kapsamında ele alınırsa aslında sektördeki sorunların ne olduğu,
nelerle karşılaşıldığı da Parlamento tarafından dikkate alınabilir değerli
arkadaşlarım. 
Biraz önce ifade
ettim, biz, buradaki teminat oranlarıyla, teminatlara veya yüksek fiyatlı
teminat alanlarına ilişkin olarak teminat bulmakta zorlanan sigorta
şirketleriyle alakalı böyle bir sigorta düzenlemesini, özellikle yabancı
sektörün hâkim olduğu Türkiye’de çok doğru bulmadığımızı bir kere daha ifade
etmek istiyoruz. Eğer bu konudaki bu düzenleme ortadan kaldırılırsa, en azından
kör topal devam eden sigorta şirketleriyle alakalı düzenlemede de ayrıca temel
yasada bir düzenleme yaparsak sorun ortadan kalkar diye düşünüyoruz değerli
arkadaşlarım. Çünkü biraz önce de arz ettiğim gibi, sigorta şirketlerinde
sigortayla alakalı bu sorunun halledilmesinin temel argümanı, temel noktası,
sektör temsilcilerinin aynı masanın etrafında oturup geniş çaplı bir
konsensüsün, geniş çaplı bir uzlaşmanın olabilmesidir. Biz bunu yaptık mı
değerli arkadaşlarım? Hayır. Bu teklifin hangi koşullarda getirildiği, kimlere
sorulduğu… Ki buraya gelmeden evvel, gerekli muhalefet şerhimizde de teklifi
ayrıntılı olarak değerlendirdik değerli arkadaşlarım. Herhangi bir şekilde
kimseye sormadık, sektör temsilcilerinin görüşlerini almadık, sektör
temsilcilerine sormadık, sivil toplum örgütlerinin herhangi bir düşüncesini
almadık, geldik, bugün burada yasayı tartışıyoruz. O anlamda -biraz sonra
oylama yapılacaktır, muhtemelen oylarınızla bizim önergemizi reddedeceksiniz-
bu yeni bir sorun yaratacaktır. Önümüze, yine torba yasalar içerisinde, sigorta
mevzuatıyla alakalı olarak düzenlemeler getireceksiniz. 
Bu nedenle
değerli arkadaşlarım, sektörün içinde bulunduğu sorunlar açısından mutlaka bir
temel yasayla yapılması gereken düzenleme şarttır. Yabancı sektörün egemen
olduğu, özellikle sigorta şirketlerinin teminat bulmakta zorlanmış olduğu,
teminatları tamamlamakta fiiliyatta büyük sıkıntılar çekmiş olduğu bir sektörde
mutlaka ve mutlaka bu düzenlemeyi bir kere daha düşünmeniz gerekiyor. Özellikle
kamunun bu alana müdahale etmesi açısından, Bakanlar Kuruluna bağlı bir
yapının, bu sigorta sektöründe muhtemelen yeni sorunları ortaya koyacağı, yeni
sorunlardan kaçamayacağımız gerçeğini de bir kere daha değerlendirmenizi
istiyorum. 
Sigorta sektörü,
gerçekten, bu şekildeki palyatif çözümlerden, torba yasalar içerisindeki madde
düzenlemelerinden öte, temel yasalarda yapılacak düzenlemelerle ancak
sıkıntıdan kurtulabilir. Çünkü içinde yaşamış olduğumuz ekonomik düzenin,
ekonomik sıkıntıların en büyük mağduriyetini yaşadığı sektörlerden bir tanesi
de sigorta sektörüdür diyor, yüce heyetinizi saygıyla selamlıyorum. (CHP sıralarından
alkışlar) 
BAŞKAN –
Teşekkürler Sayın Bayraktutan. 
Aynı mahiyetteki
önergeleri oylarınıza sunuyorum: Kabul edenler…Etmeyenler… Önergeler kabul
edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 47’nci maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederim.
 Lütfü
Türkkan Feridun Bahşi Mehmet
Metanet Çulhaoğlu
 Kocaeli Antalya Adana
 Yasin
Öztürk Ayhan Erel Fahrettin
Yokuş
 Denizli Aksaray Konya
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN – Önerge
üzerinde Denizli Milletvekili Yasin Öztürk’ün söz talebi vardır.
Buyurun Sayın
Öztürk. (İYİ PARTİ sıralarından alkışlar) 
Süreniz beş
dakikadır.
YASİN ÖZTÜRK
(Denizli) – Sayın Başkan, kıymetli milletvekilleri; görüşülmekte olan torba
kanunun 47’nci maddesi üzerine İYİ PARTİ Grubu adına söz almış bulunmaktayım.
Bu konuşmamda
kanun teklifinin maddesinden farklı bir konuya değinmek istiyorum. Geçen günkü
konuşmamda uzman çavuşlarımızın sorunlarını dile getirmiştim. Bu defa, Türk
Silahlı Kuvvetleri içinde sayıları yaklaşık 20 bin olan mevcutta en alt rütbedeki
sözleşmeli erbaş ve erlerin görevleri süresince ve sonrasında yaşadıkları
sorunları dile getirmeye çalışacağım. 
Askerimiz gerek
sınırlarımız içinde gerekse sınır ötesinde birçok terör örgütüyle mücadele
etmektedir. Üstün mücadele yeteneği sergileyen güvenlik personelimiz sayesinde
bu mücadele etkin bir şekilde yürütülmektedir. Vatanı için gözünü kırpmadan
hayatını vermeye hazır olan vatan evlatlarımızın kendilerine yaraşır bir hayat
yaşamaları ve bu süreçte morallerinin yüksel tutulması da şüphesiz devletimizin
en önemli görevlerinden biridir. Sözleşmeli erbaş ve erlerle ilgili kanun, 2011
yılında ilk çıktığı hâliyle, askerlik hizmetini erbaş ve er olarak tamamlamış
olan ve terhislerinin üzerinden üç yıldan fazla süre geçmemiş, 26 yaşından gün
almamış olan vatandaşlarımıza sözleşmeli erbaş ve er olma imkânı sağlıyordu;
kritik ve uygun görevlerde yetişmiş personel ihtiyacını karşılamak maksadıyla
hizmet şartlarını, görev hakkını, yükümlülükleriyle ilgili usul ve esasları
düzenliyordu. En az üç yıllık sözleşmeyle göreve başlayan sözleşmeli erbaş ve
erler -29 yaşının bittiği yılın aralık ayı- yedi seneye kadar görev
yapabiliyorlar, her sözleşme süresinin sona ermesinden en az üç ay önce
sözleşmelerini yenileyeceklerine dair yazılı bildirimde bulunmadıkları takdirde
sözleşmeleri kendiliğinden sona eren 4/C kapsamında sigortalı görülen
sözleşmeli erbaş ve erlerin sözleşmeleri tek taraflı feshedilebiliyor. 
Profesyonel
askerliğe geçişin başlangıcı sayılabilecek bu düzenleme yapılırken kanunun
gerekçesinde Türk Silahlı Kuvvetlerinin bölücü terör örgütleriyle mücadelesinde
erbaş ve erler ortalama üç ay temel askerlik eğitimini müteakip birliklerine
gittiklerinde, bölgeye alışıp terörle mücadelede tam tecrübe kazandıklarında,
askerlik yükümlülüklerinin sona erdiği, bu nedenle mecburi hizmet yapan erbaş
ve er yerine iyi eğitimli ve profesyonel personelin belirli süreli istihdamına
ihtiyaç duyulduğu ifade edilmişti. Ama Ekim 2017’den itibaren temel askerlik
eğitimini almamış olan vatandaşlarımızı da sözleşmeli erbaş ve er olarak almaya
başladık. Sebebine biraz sonra değineceğim problemler dolayısıyla uygulamalar,
gerekçesinin dışına çıkmaya başladı. 
Bu çocuklar
terörle mücadelenin belkemiğini oluşturuyorlar. Kuzey Irak’ta, Suriye’de ve
sınırlarımızda yapılan operasyonlarda en ön safta mücadele ediyorlar.
Sözleşmeli erbaş ve erlerimiz, Türk Silahlı Kuvvetleri ailesinin bir ferdi
olduğunu hissetmek istiyorlar. “Profesyonel ordu” parolasıyla yola çıkılıp
“sözleşmeli er” adı altında Türk Silahlı Kuvvetleri personeli olarak istihdam
edilen sözleşmeli erler, Türk Silahlı Kuvvetlerinde taşeron işçi muamelesi
görmek istemiyorlar. 7/24 birlik içinde iskân edilen sözleşmeli erler aile
bütünlüğü olmadan görev yapıyorlar. Evli sözleşmeli erlerin aile bütünlüğünün
bozulmaması amacıyla evci izninin artırılması ya da güvenlik imkânlarının
elverdiği durumlarda vardiya sistemine geçilmesi olumlu bir iyileştirme
olacaktır. Aksi takdirde sözleşmeli erbaş ve erlerin aile hayatları ve
düzenleri bozularak aileler dağılmakta ve boşanma olayları yaşanmaktadır. Bu da
sözleşmeli erlerin moral ve motivasyonunu olumsuz yönde etkilemekte,
psikolojisini bozmaktadır. Bu evci izni veya vardiya sistemi sadece evli değil,
tüm sözleşmeli erlerin de motivasyonunu artıracaktır.
Hazine ve Maliye
Bakanlığının onayıyla geçtiğimiz yıl Türk Silahlı Kuvvetleri bünyesinde aktif
olarak görev yapan subay, astsubay ve uzman çavuşlara “iyileştirme” adı altında
400 liralık zam yapılırken sözleşmeli erler bu iyileştirmeden muaf tutulmuştu.
Onların da bu iyileştirmeden faydalanmasında fayda var. 
Ayrıca
sözleşmeli erleri yükümlü erlerden rütbe işaretiyle ayırmak gerekmektedir. 2011
yılındaki uygulamada konulan ve profesyonel askerliğe geçişin başlangıcı olarak
görülen bu uygulamadan yeteri kadar faydalanılamamasının nedeni çalışma
şartları ve özlük haklarındaki yetersizliklerdir. Doksan günden fazla rapor
alsalar ilişikleri kesiliyor. Sözleşmeli erbaş ve erliğe başvuru sayısının
yetersiz olması, süresi dolduğunda sözleşmelerinin yenilenememesi, sözleşmeli
erliğe başlayan birçok kişinin görev süresi dolmadan bırakmalarının veya
bırakmak istemelerinin sebepleri söz konusu çalışma şartlarıdır. Bu nedenle
askerî birliklerde anında profesyonel personel sayısında düşüş olmakta ve hudut
birliklerinde güvenlik zafiyeti oluştuğu değerlendirilmektedir. Hâlbuki
geçtiğimiz yıl, Millî Savunma Bakanı Sayın Hulusi Akar, profesyonel askerliğe
geçişin hız kazandığına dikkat çekerek 2020 yılından itibaren Jandarmanın
yükümlü er alımı yapmayacağını ifade etmişti. Bu demek oluyor ki ilerleyen
dönemde sözleşmeli er sistemini daha da yaygınlaştırmak istediğimiz askerî bir
politika güdüyoruz.
(Mikrofon
otomatik cihaz tarafından kapatıldı) 
BAŞKAN –
Buyurun, devam edin Sayın Öztürk. 
YASİN ÖZTÜRK
(Devamla) – Sayın milletvekilleri, önümüzde bir yerel seçim var. Hepiniz siyasi
olduğunuzdan dolayı biliyorsunuz ki yükümlü erbaş ve erler askerlik esnasında
oy kullanamazlar, sözleşmeli erbaş ve erler de yükümlü asker statüsünü
taşıdıkları için oy kullanamamaktadırlar. Sözleşmeli erbaş ve erlere, muvazzaf
subaylar gibi, seçimlerde oy kullanma hakkı verilmelidir. Türk Silahlı
Kuvvetlerinin ihtiyacı doğrultusunda uygulanmaya başlayan sözleşmeli er
uygulamasının daha verimli ve sistemli olabilmesi için sözleşmeli er statüsünün
kaldırılarak uzman erbaşlarla aynı statüde, aynı özlük haklarında görev
yapması, zor şartlar altında görev yapan sözleşmeli erbaş ve erlerin motive
olmalarına ve ailelerinin daha yaşanabilir bir hayat sürmelerine vesile
olacaktır. 
Genel Kurulu
saygıyla selamlıyorum. (İYİ PARTİ sıralarından alkışlar)
BAŞKAN –
Teşekkürler Sayın Öztürk. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Maddeyi
oylarınıza sunuyorum: Kabul edenler… Etmeyenler… 47’nci madde kabul edilmiştir.
48’inci madde
üzerinde aynı mahiyette olmak üzere üç önerge vardır, bu önergeleri birlikte
işleme alacağım. 
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 48’inci maddesinin kanun teklifinden
çıkarılmasını talep ediyoruz. 
 Garo
Paylan Tuma Çelik Ebrü
Günay
 Diyarbakır Mardin
 Mardin
 Musa
Piroğlu Semra Güzel Dilşat
Canbaz Kaya 
 İstanbul Diyarbakır İstanbul
 Erol
Katırcıoğlu
 İstanbul
Aynı mahiyetteki
diğer önergenin imza sahipleri:
 Aylin
Cesur Feridun Bahşi Lütfü
Türkkan
 Isparta Antalya Kocaeli
 Ayhan
Erel Mehmet Metanet Çulhaoğlu Arslan
Kabukcuoğlu
 Aksaray Adana Eskişehir
Aynı mahiyetteki
diğer önergenin imza sahipleri:
 Mehmet
Bekaroğlu Ömer Fethi Gürer  Emine
Gülizar Emecan
 İstanbul Niğde
 İstanbul
 Cavit
Arı  Fikret Şahin  Rafet
Zeybek
 Antalya
 Balıkesir  Antalya
 Bedri
Serter Aydın Özer Jale
Nur Süllü
 İzmir Antalya Eskişehir
BAŞKAN –
Komisyon aynı mahiyetteki önergelere katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN – Aynı mahiyetteki
önergeler üzerinde ilk söz Mardin Milletvekili Ebrü Günay’a aittir.
Buyurun Sayın
Günay. (HDP sıralarından alkışlar) 
Süreniz beş
dakikadır. 
EBRÜ GÜNAY
(Mardin) – Teşekkürler Başkan.
Sayın Başkan,
değerli milletvekilleri; hepinizi selamlıyorum.
48’inci madde
üzerine söz almış bulunmaktayım. Söz konusu madde “Belediyelerin ihtiyaç
duyduğu yatırım nitelikli projeleri gerçekleştirmesi amacıyla Strateji ve Bütçe
Başkanlığı bütçesine konulan belediyelere yardım ödeneğini belediyelerin talebi
üzerine kullandırmaya Cumhurbaşkanı yetkilidir.” hükmünü içermektedir. Eskiden
merkezî bütçe kanununa konulan maddelerle Maliye Bakanlığınca verilen, nüfus,
yerleşim biriminin Gelişmişlik Endeksi’ndeki yeri, belediyenin yüz ölçümü,
konut ve iş yeri sayısı gibi kıstaslarla dağıtılan kaynaklara ilişkin yetki bu
kez Cumhurbaşkanına verilmektedir. Cumhurbaşkanına tümüyle keyfî bir inisiyatif
tanıyan yeni düzenlemeye bütçe görüşmeleri sırasında Anayasa’nın 104’üncü
maddesine aykırılık gerekçesiyle karşı çıkılmasına rağmen madde olduğu gibi
Komisyondan geçirilmiş, Anayasa’nın 104’üncü maddesinde Cumhurbaşkanının görev
ve yetkileri detaylı bir biçimde tarif edilmiştir. Ve bu yetkiler arasında
Cumhurbaşkanının belediyelere dilediğince ödenek aktarabilmesi yer almamaktadır.

Cumhurbaşkanı
olmasının yanı sıra siyasi bir partinin “Genel Başkanı” sıfatını taşıyan bir
şahsa böylesi yetkilerin verilmesi, hem de tam seçim arifesinde verilmesi sizce
ne anlama gelmektedir? Ben size söyleyeyim: Bu düzenleme, AKP’li olmayan
belediyeleri tehdit etme düzenlemesidir; AKP’li belediyeleri diğer partilere
ait belediyelere karşı kayırma düzenlemesidir.
Değerli
milletvekilleri, bu madde, dünyanın birçok yerinde yerel dinamiklere yetki
devriyle demokrasinin işlevselliğinin artırılmaya çalışıldığı bir dönemde daha
fazla merkezîleşmeye çalışma, daha fazla otoriteleşmenin itirafı
niteliğindedir. Belediyelerin yatırım projelerinin onayının Cumhurbaşkanına
veriliyor olması, otoriteleşmenin üstüne, tek adam yönetimine doğru
gidildiğinin en net göstergelerinden biridir. Belediyelerin, bütçelerinden
idari kararlarına kadar oldukça geniş yelpazede yetkilerini artırmak katılımcı
demokrasinin en önemli şartlarından biriyken bazı yetkilerinin doğrudan bir
kişiye bağlanması katılımcı demokrasi ilkesinin yok sayılmasıdır. Su, altyapı,
kanalizasyon hizmetleri, çocuk bakımı, kadın merkezleri veya şehirlerin
herhangi bir alanıyla ilgili hizmetlerin bütçelerinin yerelde olması gerekirken
merkez onayına bağlanması kabul edilemez bir durumdur. 
DBP’li
belediyelerin halka dayalı, yerel ihtiyaçları esas alan belediyeciliği, ülke
belediyeciliğine bakış açısında bir anlamıyla büyük bir ufuk açtı. Ancak kayyum
atamalarıyla bu kazanımlar yok edilirken şimdi de gelecek dönemler açısından
yerelin özgünlüğünün görülmediği ve dikkate alınmadığını gösteren bir düzenleme
yapılmak istenmektedir. 
Biz gerek
merkezî yönetimin gerekse yerel yönetimin emek alanından ekonomi alanına,
ekoloji konusundan altyapı çalışmalarına ve tüm bunlarla iç içe olan cinsiyet
eşitliği bakış açısıyla radikal demokrasinin güçlendirilmesi gerektiğini
düşünüyoruz. Radikal demokrasi, toplumun tüm kesimlerinin yatay ve eşit bir
biçimde iş bölümünü sağlayan, karar alma mekanizmalarıyla yaşamın kendisini
gören bir yönetim biçimidir. Bu yönetim biçiminin aksi, daha fazla otoriteleşme
ve teklik rejimidir.
Yerel
yönetimlere dair yapılmak istenen anlayış aynı zamanda toplumsal dinamiklerin
tanınmaması anlamına gelmektedir. İktidarın asılsız iddialarla belediye
başkanlarımızı görevden aldığı belediyelerde onca zamandır iddialarınızın tek
biri bile kanıtlanamazken halklarımızın iradesi çiğnenerek atanan kayyumların
karnesi yolsuzluktan, usulsüzlükten, kamu kaynaklarını israf etmekten
geçilmiyor. Seçim bölgem olan Mardin’den örnek vereyim size: Sayıştay
Başkanının istifa ettirilmesiyle sonuçlanan rapordan haberdar herkes. Bu
raporda Mardin Büyükşehir Belediyesinde ihalede öngörülenden farklı 4 aracın
hizmete alındığı tespit edilmiş, yapım işlerinde aynı kalemlerde farklı birim
fiyatların belirlendiği anlaşılmıştır. Bunlar, raporda sözü geçen
usulsüzlüklerden sadece iki tanesi. Burada AKP’nin atadığı kayyumların tüm
usulsüzlüklerini sayarım ama buna ne sizin zamanınız yeter ne de benim sabrım
yeter. 
2016 yılından
başlayarak önce 98 DBP’li belediyeye kayyum atayan, sonra Ankara Büyükşehir
Belediyesi ve İstanbul Büyükşehir Belediyesi gibi belediyelerin belediye
başkanlarını zorla görevden el çektiren bir siyasi anlayış bugün Türkiye’nin
yüzde 50’lik bir kesimini kendi seçmediği belediye başkanlarıyla yönetilmek
zorunda bırakmıştır. 
Önümüzdeki madde
de bütçe ödeneklerindeki yetkiyi Cumhurbaşkanına vermek kaydıyla söz konusu
antidemokratik çizgiyi derinleştirmek istemektedir. Bu vesileyle Türkiye’deki
otoriteleşme eğiliminin durdurulmasının bir parçası olarak ilgili maddenin reddedilmesini
talep ediyoruz. (HDP sıralarından alkışlar) 
BAŞKAN –
Teşekkürler Sayın Günay. 
Aynı mahiyetteki
önergeler üzerinde ikinci söz Antalya Milletvekili Feridun Bahşi’ye aittir. 
Buyurun Sayın
Bahşi. (İYİ PARTİ sıralarından alkışlar) 
Süreniz beş dakikadır.

FERİDUN BAHŞİ
(Antalya) – Sayın Başkan, değerli milletvekilleri; 37 sıra sayılı Kanun
Teklifi’nin 48’inci maddesinde verdiğimiz önerge üzerine söz aldım. Hepinizi
saygıyla selamlıyorum. 
48’inci maddenin
gerekçesinde “belediyelerin gördükleri hizmetler itibarıyla
gerçekleştirilmesinde fayda görülen yatırım projelerinin desteklenmesi”
denilmektedir. Bu fayda neye göre belirlenecek, kıstasları neler olacak, hangi
nitelikli ekipler tarafından değerlendirilecek; hiçbirisi bu kanun teklifinde
net bir şekilde ortaya konulmamıştır. Madde gerekçesinin devamında belediyelere
yapılacak yardım ödeneğinin Strateji ve Bütçe Başkanlığı tarafından sağlanacağı
ifade edilmektedir. Belediyeler ile il özel idarelerinin nakit yönetim
sistemleri Hazine ve Maliye Bakanlığına bağlanmıştır. Bu şartlarda
Cumhurbaşkanlığı Strateji ve Bütçe Başkanlığı ile Hazine ve Maliye Bakanlığı
arasında bir yetki çatışması yaşanacaktır. Maliye Bakanlığında olan yetki,
teklif edilen maddeyle, Cumhurbaşkanlığı bünyesinde yeni kurulan Strateji ve
Bütçe Başkanlığına devredilmektedir. Belediye seçimlerine kısa bir süre kala
belediyelerin devletin adaletine yakışmayacak şekilde “Senin partin, benim
partim.” diye ayrıştırıldığı, bu dönemde ödeneklerin Cumhurbaşkanlığına, ödenek
onayının ise partili Cumhurbaşkanına verilmesi uygun değildir. Cumhurbaşkanının
hiçbir gerekçe göstermeksizin istediği belediyeye ödenek verip istemediği
belediyeye ödenek vermemesi imkânı doğacaktır ki bu durum hem Anayasa’nın
10’uncu maddesindeki eşitlik ilkesine hem de görev ve yetkilerini düzenleyen
104’üncü maddesine aykırıdır. 
Değerli
milletvekilleri, Hükûmet yetkilileri, son günlerde Türkiye’de ekonomik krizin
atlatıldığından, dengenin sağlandığından bahsetmektedir, rakamlarla oynayarak
Türk ekonomisinin büyüdüğünü söylemektedirler. Gerçekten öyle midir? Elbette
hayır. Ekonomik kriz, birkaç yandaş müteahhitlik firması dışında, olanca
cesametiyle orta, alt gelir grubu ile fakir fukara, garip gurebayı ezmektedir.
İnsanlarımız semt pazarlarına ancak akşamın alaca karanlığında gitmekte,
dökülen meyve ve sebzeyi toplayıp evine, çoluğuna çocuğuna götürmektedir.
Vatandaşın nefes alacak hâli kalmamıştır. 2019 yılı için yapılan maaş zamları
çalışanın cebine girmeden eriyip gitmiştir.
Peki, ne yapmak
lazım? Öncelikle ülkede adaleti ve hukukun üstünlüğünü hâkim kılmak şarttır.
Sonrasında adil bir vergi sistemi yerleştirilmeli, asgari ücret vergi dışı
bırakılmalıdır. İşsize iş yaratacak, istihdam yaratacak yatırımlara
yönelinmelidir. Dolaylı vergiler azaltılırken doğrudan verginin artırılması
için tedbirler alınmalı, vergi tavana yayılmalıdır. 
Değerli
milletvekilleri, daha önce de birçok konuşmamda dile getirdiğim gibi,
insanımızın yaşadığı önemli konuları bu kürsüden gündeme getirmeye devam
edeceğim, sorunların çözümü için verdiğimiz yasa tekliflerinin de takipçisi
olacağım.
Bu sorunlardan
bir tanesi de sosyal güvenlik öncesi doğum ve hamilelik süreçlerinin borçlanma
yoluyla emekliliğe saydırılmasıdır. Bu konuda yasa teklifimiz verilmiş,
komisyonda bekletilmektedir. İsteğimiz bu yasa teklifinin de bir an önce Genel
Kurula getirilerek beklentinin karşılanması, mağduriyetin giderilmesidir. 
Değerli
milletvekilleri, diğer bir konu ise öğretmen okulu mezunlarının başka
kurumlarda devlet memuru olarak çalıştırılmasıdır. Bunlar veri hazırlama
memuru, bilgisayar işletmeni, şef, zabit kâtibi, icra memuru gibi mezuniyet
dışı unvanlarda çalışmak zorunda bırakılmakta ve bir an önce öğretmenliğe
geçmek istemektedirler. 15/7/2016 sonrası olağanüstü hâl döneminde çıkarılan
KHK’lerle meslekten ihraçlar sonucu binlerce öğretmen açığı oluşmuştur. 
Yine, birçok
okulda çağ dışı bir yöntem olan ikili eğitim sistemi uygulanmaktadır. Açıktan
atama bekleyen ise yüz binlerce öğretmen vardır. Bütçe kısıtlılığı sebebiyle
yeteri kadar atama yapılamamaktadır. Millî Eğitim Bakanlığı ülkenin geleceği
için hiçbir harcamadan kaçınamaz. Millî Eğitimde fedakârlık yapılması gereken,
tasarruf yapılması gereken bir politika izlenemez. 
(Mikrofon
otomatik cihaz tarafından kapatıldı)
BAŞKAN –
Buyurun, devam edin, size bir dakika daha süre veriyorum Sayın Bahşi.
FERİDUN BAHŞİ
(Devamla) – Teşekkür ederim efendim.
Buna rağmen
açıktan atama yapılamıyorsa hazır devlet kadrolarında çalışan memurların
öğretmenlik kadrolarına geçirilmesi şarttır. Öğretmenlik hayalleriyle öğretmen okullarından
mezun olup zorunluluk sebebiyle yani aş, ekmek sebebiyle başka mesleklerde
çalışmak zorunda kalan insanlarımızın bir an önce Millî Eğitim Bakanlığı
öğretmenlik kadrolarına geçirilmesi gerekmektedir. 
Büyük Türk
Milletini ve Gazi Meclisi saygıyla selamlıyorum. (İYİ PARTİ sıralarından
alkışlar)
BAŞKAN
– Teşekkürler Sayın Bahşi.
Söz
sırası, Eskişehir Milletvekili Jale Nur Süllü’ye ait.
Buyurun
Sayın Süllü. (CHP sıralarından alkışlar)
Süreniz
beş dakikadır. 
JALE
NUR SÜLLÜ (Eskişehir) – Sayın Başkan, saygıdeğer milletvekilleri; grubum adına,
5779 sayılı İl Özel İdarelerine ve Belediyelere Genel Bütçe Vergi Gelirlerinden
Pay Verilmesi Hakkında Kanun’un “Denkleştirme ödeneği” başlıklı 6’ncı
maddesinde değişiklik yapılmasıyla ilgili teklifin 48’inci maddesi üzerinde söz
almış bulunuyorum. 
Maddenin
başlığı “Denkleştirme ödeneği” ve geçen “denkleştirme” sözcüğü aslında son
yıllarda hiç de yabancı olmadığımız bir sözcük. Asgari ücretli vatandaşımız,
memurumuz, emeklimiz her ay “Bütçemizi nasıl denkleştiririz?” diye kara kara
düşünüp duruyor; esnafımız belirsizlik ekonomisinde “Kiramı, vergimi, stopajımı
nasıl denkleştiririm de dükkânımı yarın sabah nasıl açarım?” diye tasalanıyor;
sanayici, iş adamı bu kriz ortamında bu girdi maliyetleriyle nasıl üreteceğini,
satacağını, parasını nasıl tahsil edeceğini, batmadan geleceğini nasıl
planlayacağını öngöremiyor. 
“Gelecek”
demişken, ümidimiz olan gençlerin gelecek için ufukları bir sonraki öğüne kadar
daraldı. Ay sonunu zar zor denkleştirebilen gençlerimizin umuduyla gelecek
kuruyor bu ülke. 
İşte,
sayın milletvekilleri, bir denkleştirme sorunudur sürüp gidiyor ülkemizde.
Vatandaşlarımız “Neyi, nasıl denkleştiririm?” diye düşünedursun, iktidar
partisi vatandaşın denkleştirme sorununa hiç kafa yormuyor, başka denkleştirmeler
peşinde. Değişikliğe söz konusu maddeyle, nüfusu 10 bine kadar olan belediyeler
için Maliye Bakanlığı bütçesine kesinleşmiş en son genel bütçe vergi gelirleri
tahsilatı toplamının binde 1’i olarak konulan denkleştirme ödeneği
düzenlenmektedir. Bu ödeneğin yüzde 65’inin eşit, yüzde 35’inin ise nüfus
esasına göre dağıtımında kriterler çok açık ve nettir. “Mahallî idarelere
yardım amacıyla bütçelerine ‘pay’ ‘fon’ veya ‘özel hesap’ gibi adlarla başka
bir ödenek konulamaz.” denilen (2)’nci fıkra “Belediyelerin ihtiyaç duyduğu
yatırım nitelikli projelerin gerçekleştirilmesi amacıyla Strateji ve Bütçe
Başkanlığı bütçesine konulan belediyelere yardım ödeneğini kullandırmaya
Cumhurbaşkanı yetkilidir.” şeklinde değiştirilmektedir. Bu değişiklikle, parti
mensubiyeti olan bir Cumhurbaşkanına yerel seçimlere iki buçuk ay kala bu
ödenekten keyfî para aktarma yetkisi tanınmaktadır. Bu ödeneğin kullanılmasını
düzenleyen hiçbir nesnel dayanak yoktur. Bu keyfîliğin yaratacağı eşitsizlik
Anayasa’nın eşitlik ve ayrımcılık yasağını düzenleyen 10’uncu maddesinin (a)
fıkrasına aykırı olduğu gibi, bu yetki keyfiyeti Cumhurbaşkanının görev ve
yetkilerini düzenleyen 104’üncü maddesine de aykırıdır. Ayrıca, bu değişiklik
Avrupa Yerel Yönetimler Özerklik Şartı’nın mali bakımdan zayıf olan yerel
makamların korunması, mali yükün eşitsiz dağılımını önlemeye yönelik mali
eşitleme yöntemlerinin de açıkça ihlalidir. 
Sayın
milletvekilleri, bu ihlallerle hiçbir şeye yatırım yapılacağı, denkleşeceği,
yardım edileceği falan yok; sizler, vekili olduğunuz şehirlerden bunu gayet iyi
bilirsiniz. Ben bunu kendi şehrim olan Eskişehir’den de gayet iyi biliyorum.
Allah’a şükür, Eskişehir merkezinde Büyükşehir Belediyesi ve ilçe belediye
başkanlarımız Cumhuriyet Halk Partili. Merkezî yönetim hiç yardım etmese de,
her şeyin en iyisine layık vatandaşlarımıza hizmetin en iyisini merkezde ve
ilçelerimizde Cumhuriyet Halk Partili belediyelerimiz veriyor. Ama ne yazık ki
Eskişehir’de AKP ilçe belediyelerinin hiç yardım aldığını görmedim ben.
Vatandaşların sorunlarını çözen yine Cumhuriyet Halk Partili belediyeler.
Bırakın ilçelere yatırımı, yardımı; yollar yapmakla övünen merkezî yönetim,
Eskişehir’de kendi sorumluluğu altında yapması gereken iki ölüm yolunu bile
yıllardır yapamıyor: Seyitgazi-Kırka yolu ve
Eskişehir-Alpu–Beylikova-Mihalıççık yolu. Biz bu yollarda yüzlerce
vatandaşımızı kaybettik. Daha geçen hafta 3 kardeşin ölümüne neden olan bu
yolda geçtiğimiz pazar hemşehrilerimiz ve şehrimizin muhalefet vekilleriyle
birlikte haykırdık. Bırakın başka şeyleri denkleştirmeyi, kendi sorumluluğunuz
altındaki işleri yapın önce. El kaldırıp indirerek hiçbir şey denkleşmez. 
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın Sayın Süllü.
JALE NUR SÜLLÜ
(Devamla) – Teşekkür ederim Sayın Başkan.
Kısacası,
bayanlar, beyler, dişleriniz arasındaki et parçalarını kürdanla temizlerken bu
ülkede hiçbir şeyi denkleştiremezsiniz siz. Siz denkleştirme işini asgari
ücretle ev geçindiren anneden babadan, bir öğün sonrasını düşünen gençten,
üretim yapmayı hedefleyen sanayiciden iyi yapamazsınız. Vatandaşımız da artık
bunu görüyor, biliyor; sizin yönetiminizde iki yakasının bir araya gelip
bütçesini denk getirebileceğine inanmıyor; şehirlere ihanet edenlere inanmıyor,
yaşadığı yerlerde hiçbir sorununa derman olamayacağınızı biliyor. Ancak
unutmayınız ki bizim milletimiz çalışkandır, zekidir. Görüyoruz ki
vatandaşlarımız başka bir denklemin peşinde. Çok değil, iki buçuk ay sonra o
denklem sizin görmek istemediğiniz ama yüzleşeceğiniz bir gerçektir. 
Genel Kurulu
saygıyla selamlıyorum. (CHP sıralarından alkışlar)
BAŞKAN –
Teşekkürler Sayın Süllü.
Aynı mahiyetteki
önergeleri oylarınıza sunuyorum: Kabul edenler… Etmeyenler… Önergeler kabul
edilmemiştir. 
48’inci maddeyi
oylarınıza sunuyorum: Kabul edenler… Etmeyenler… 48’inci madde kabul
edilmiştir.
Değerli
milletvekilleri, böylece ikinci bölümde yer alan maddelerin oylamaları
tamamlanmıştır. 
Birleşime on
dakika ara veriyorum. 
Kapanma Saati: 18.19
ÜÇÜNCÜ OTURUM
Açılma Saati: 18.38
BAŞKAN: Başkan Vekili Mithat SANCAR
KÂTİP ÜYELER: Şeyhmus DİNÇEL (Mardin), Rümeysa KADAK (İstanbul)
-----0-----
BAŞKAN – Türkiye
Büyük Millet Meclisinin 46’ncı Birleşiminin Üçüncü Oturumunu açıyorum.
37 sıra sayılı
Kanun Teklifi’nin görüşmelerine kaldığımız yerden devam edeceğiz.
Komisyon
yerinde.
Şimdi, üçüncü
bölümün görüşmelerine başlıyoruz.
Üçüncü bölüm 49
ila 71’inci maddeleri kapsamaktadır. 
Üçüncü bölüm
üzerinde söz isteyenlerin adlarını okuyorum: İYİ PARTİ Grubu adına Ankara
Milletvekili Şenol Bal, Milliyetçi Hareket Partisi Grubu adına Erzurum
Milletvekili Kamil Aydın, Halkların Demokratik Partisi Grubu adına Ankara
Milletvekili Filiz Kerestecioğlu, Cumhuriyet Halk Partisi Grubu adına İstanbul
Milletvekili Mehmet Bekaroğlu.
Ayrıca, Kamil
Aydın şahsı adına beş dakika süreyle konuşacaktır, şahıslar adına diğer konuşma
hakkı İYİ PARTİ’ye aittir. 
Şimdi, ilk söz
İYİ PARTİ Grubu adına Ankara Milletvekili Şenol Bal’da.
Buyurun Sayın
Bal. (İYİ PARTİ sıralarından alkışlar)
Süreniz on
dakikadır. 
İYİ PARTİ GRUBU
ADINA ŞENOL BAL (Ankara) – Sayın Başkan, sayın milletvekilleri; görüşülmekte
olan 37 sıra sayılı çuval Kanun Teklifi’nin üçüncü torba bölümü üzerine İYİ
PARTİ Grubu adına söz almış bulunmaktayım. Hepinizi saygıyla selamlıyorum. 
Çok
değerli milletvekilleri, muhalefet milletvekilleri artık torbalıktan çıkıp
çuval hâline gelen bu yasanın kanun yapma tekniğine uymadığını, Anayasa’ya
aykırı olan maddeler içerdiğini, ihtisas komisyonlarında görüşülmediğini, kanun
tekliflerinin milletvekillerinin ellerine tutuşturulduğunu, teklif verenlerin
konuya bile yeterince hâkim olmadıklarını anlatıp duruyorlar. Bu muhalefet de
çok fazla konuşuyor yine. “Bütün yetkiler tek adama verildiğine göre bu tek
adam rejimidir.” diyor muhalefetteki bu art niyetliler. Ayıptır, günahını
alıyorsunuz. Her geçen gün bizim Cumhurbaşkanının maşallah tevazusu giderek
artıyor. Tüm vatandaşların Cumhurbaşkanı olduğunu her hareketi ve sözleriyle
gösteriyor. 
Sadece
bu torba yasayla bile Cumhurbaşkanına verilen yetkileri gördükçe onun adına
endişe duydum, sizlerle paylaşmak istiyorum. Ben bu kadar yükün bir insanın
sırtına yüklenmesinin büyük bir insan hakları ihlali olduğunu düşünüyor,
partili Sayın Cumhurbaşkanına gerçekten üzülüyorum. Cumhurbaşkanı beraber
ıslandıkları, yol yürüdükleri tarafından hep aldatıldığı için, kendi de milleti
aldattığı için tüm görevleri uhdesinde tutmak istiyor, isteye de bilir ama ben,
siz yakın milletvekillerine sesleniyorum: Güven tazeleyin, Sayın
Cumhurbaşkanını biraz rahatlatın. 
Sayın
Cumhurbaşkanı her konuyu dinlemeye, çetrefil hâline gelmiş meseleleri anlamaya,
imzalamaya ne zaman, zaman ayıracak? Dünya liderimizin yurt dışı gezileri
aksayacak, sağlığı bozulacak, sinirleri bozulacak. Sinirleri bozulunca herkese
hiç istemese de hakaretamiz kaba sözler ağzından çıkacak. Bakınız, Cumhurbaşkanı,
AK PARTİ Genel Başkanı, Başkomutan unvanlarının yanına Varlık Fonu’nun Yönetim
Kurulu Başkanı sıfatını ekleyeli daha kaç ay oldu? Çok girişimci maşallah!
Hemen kolları sıvadı Sayın Cumhurbaşkanı, konu Askerî Tank Palet Fabrikası.
“Askerî Tank Palet Fabrikasını satamazsınız, nerede millî ve yerli olmak?”
diyor muhalefet. Cumhurbaşkanı bastıra bastıra “Satılmadı, özelleştirilmedi,
işletme hakkını yirmi beş yıllığına verdim.” diyor. Yani ihale için bile zaman
harcamadım diyor. Bir yandaşla ortak olan ve bize kol kanat geren koskoca uçan
sarayı yani VIP uçağını bize hediye eden Katarlı dostuma yirmi beş yıllığına
verdim diyor. Niye anlamıyorsunuz sayın muhalefet, size ne? Bakın, tek yetkili
o, istediğini alır, istediğini satar. Sayın Cumhurbaşkanının sarayları bol ama
bir şeyi eksik, dikkatimi çekti, bir de yüzen saraya ihtiyacı var. Düşünüyorum,
acaba böyle parça parça yetkilendirmek yerine, “Sayın Cumhurbaşkanı tüm
kurumların asli başkanıdır, kararları sadece o verir, onun dışında kimse karar
yetkisini haiz değildir." diye bir madde ihdas edelim hep birlikte.
Sayın
milletvekilleri, bu kanun maddelerinin birinde partili Cumhurbaşkanı Erdoğan,
bütçenin vergi gelirlerinden dilediği partinin belediyesine dilediği kadar para
aktarabilecek. Yerel seçime üç ay kalmış ve seçimi kazanmayı bir beka meselesi
olarak görüyor kendileri. Beka, çok önemli bir konu ve çok önemli bir kavram
ülkemizde. Kazanmazsa beka elden gidecek. Ne yapacaktı? Türkiye o olmadan nasıl
yönetilecek? 
Efendim,
yine, muhalefet milletvekilleri, vize başvuru işlemlerinde aracı firmaların
hizmetinden yararlanma, bu hizmetlerde Kamu İhale Kanunu’nun uygulanmamasının
nedenini anlayamıyor. Ya, niye anlayamıyorsunuz sayın muhalefet
milletvekilleri? Yeni iş alanları açıyor, yandaş birçok kişi ağzını açmış
bekliyor, kazansın yavrucuklar, büyüsünler biraz daha. 
Cumhurbaşkanı
tarafından özel bir misyonla görevlendirilen bazı kişilerden “büyükelçilik”
unvanının Cumhurbaşkanınca geri alınmadığı müddetçe devamını öngören
düzenlemenin ne manaya geldiğini yine muhalefet anlayamamış. Dışişleri
Bakanlığının teamülleri nedir ki? Monşerler kazındı ama yine de izleri kalmış
olabilir. Koskoca Cumhurbaşkanının öngörüleri ortadayken istediğini atar,
istediğini alır görevden; size ne? Öyle değil mi sayın milletvekilleri?
Evet, 57’nci
madde var bu bölümde. Hazine ve Maliye Bakanlığı bir tebliğ yayınladı kira
artış oranlarıyla ilgili 10’uncu ayın 6’sında “TÜFE’ye göre değerlendirilir.”
diye ama Borçlar Kanunu’na aykırı olduğu için ben damat Berat Albayrak’a
sormuştum: “Kanuna aykırı bir tebliğ olur mu? Bu tebliğ, kanun hükmünü yok
sayar mı? Bu tebliğ sizin görüşleriniz doğrultusunda liyakatli bürokratlar
tarafından mı hazırlanmıştır? Bizzat sizin onayınızdan geçmiş midir? Bu,
Bakanlığınız için hukuki bir skandal değil midir?” demiştim ama tabii cevap
gelmedi. Anlaşıldı, utanmışlar böyle bir yanlıştan, o yüzden cevap vermemişler.
Neyse, dikkatlerini çekmişiz, hukuki olarak maddeyle yanlışlarını düzelttiler.
Ama bugün, tüketici fiyat endeksi daha düşük olduğu için kanun değişti, yarın
üretici fiyat endeksi daha düşük olduğunda yine oynarız kanunlarla, yeter ki
günü kurtaralım. 
Evet, 66’ncı
maddeyle borçlarını yapılandıran ancak kanun hükümlerine göre ödeme
yapamayanlara, kanundan yararlanma hakkını kaybeden borçlulara yeni bir imkân
veriliyor. Muhalefet yine “Kaçıncı vergi affı, 7 mi, 9 mu? Hani vergi affını
bir daha çıkarmayacaktınız?” diye soruyor ama tabii seçimler yakın, beka
meselesi! Daha önce yapılanmadan olumlu bir sonuç alınmadı ama özellikle,
tabii, alınmamasının sebebi, son dönemlerde dış güçlerin alayı bize savaş
açtığı için yaşanan ekonomik kriz nedeniyle vatandaş yapılandırma taksitlerini
ödeyemedi. İnşallah, vatandaşlarımız, düzelen, uçan ve büyüyen bu ekonomik
süreçte rahatlıkla borçlarını öder. 
Şimdi, kıymetli
milletvekilleri, soruyorum sizlere… Tabii ülkemizle ilgili değil, A Haber’i
izliyorsunuzdur -tabii kimse de yok ama buradan sesleniyorum- ülkemizde her şey
tıkırında ve güllük gülistanlık. Ben ülkemiz için sizlere sormuyorum -tabii
içinizden cevap verin, burası bir sınıf değil- Patagonya için soruyorum: Evet,
değerli milletvekilleri, kayıt dışı ekonomiyle mücadelede gelir idaresi ve
vergi denetimi yeterli mi Patagonya’da? 
Çok düşük sayıda
olan kişisel vergi mükellefi sayısında artan nüfusa oranla kayda değer bir
artış olmuş mudur Patagonya’da? 
Kurumlar vergisi
mükellef sayısında ise artan iş gücü, nüfus sayısı, büyüyen ekonomi dikkate
alındığında artış yeterli midir Patagonya’da? 
Vergiler
alınması gerekenlerden alınmakta mıdır, vergi yükü adil dağıtılmakta mıdır
Patagonya’da? 
Vergi affı ve
benzeri uygulamalar vergiye gönüllü uyumu artırmakta mıdır Patagonya’da? 
Gelir vergisi
mükelleflerinin ödediği ortalama verginin bir asgari ücretlinin ödediği vergi
kadar olmadığı sistemde başarı var mıdır Patagonya’da? 
Toplam vergi
gelirleri tahsilatının yaklaşık yüzde 20’sinin gelir vergisinden oluşması ve
gelir vergisinin de yaklaşık yüzde 93’ünün tevkif suretiyle toplanması ve
çoğunluğunun ücretlerden kesilen vergilerden oluşması başarılı performans mıdır
Patagonya’da? 
Toplam vergi
gelirlerinin yaklaşık yüzde 70’inin vatandaşların tüketimini oluşturan mal ve
hizmetler üzerinden, fiyatın içinden, kaynağından kesilen dolaylı vergilerden
oluşması başarılı bir performans mıdır Patagonya’da? 
Verginin tabana
yayılması ve vergi adaleti sağlanmış mıdır Patagonya’da? 
Sahte ve
muhteviyatı itibarıyla yanıltıcı belge düzenleme ve kullanma fiili
engellenebilmiş midir Patagonya’da?
Maalesef, vergi
kaçırmak çok normal bir davranış hâline gelmiş ve vergi kaçırmayanlara anormalmiş
gibi yaklaşılmaya başlanmış mıdır Patagonya’da?
Sayın
milletvekilleri, eminim, 10 soruya “Hayır.” en son soruya “Evet.” dediniz.
Vergi reformu şart bu Patagonya’da.
Sayın
milletvekilleri, burada hiciv ve ironi bitti. 
(Mikrofon
otomatik cihaz tarafından kapatıldı)
BAŞKAN – Buyurun
Sayın Bal, sözlerinizi bağlayın.
ŞENOL BAL
(Devamla) – Parlamentonun yetkilerinin giderek budandığı “Ben yaptım, oldu.”
anlayışının neticeleridir bu yaşadıklarımız. Kanunsuzluk ülkesi hâline
getirilen bir Türkiye tablosuyla karşı karşıyayız.
İktidar
mensupları, ülkeyi getirdiğiniz durumla övünün artık diyor, hepinizi saygıyla
selamlıyorum. (İYİ PARTİ sıralarından alkışlar) 
BAŞKAN –
Teşekkürler Sayın Bal.
Sayın Turan,
buyurun.
IV.- AÇIKLAMALAR (Devam)
32.- Çanakkale Milletvekili Bülent Turan’ın, Ankara Milletvekili Şenol
Bal’ın 37 sıra sayılı Kanun Teklifi’nin üçüncü bölümü üzerinde İYİ PARTİ Grubu
adına yaptığı konuşmasında Cumhurbaşkanını eleştiren, tiye alan bir yaklaşım
içerisinde olmasını esefle kınadığına ilişkin açıklaması
BÜLENT TURAN
(Çanakkale) – Sayın Başkan, teşekkür ediyorum söz verdiğiniz için. 
Konuşmayı
dikkatle dinledim. Tabii, şahsi olarak sayın vekilimizin bu konuşmayı kendisine
layık bulması bulmaması başka bir tartışma konusu fakat on dakikanın içerisinde
71 maddelik bu kanuna değinmek yerine sadece Cumhurbaşkanını eleştiren, tiye
alan, sözüm ona dalga geçen bir yaklaşımla konuşmasını esefle kınıyorum. Bunun,
bu Meclisin mehabetine, yasama faaliyetlerinin niteliğine yakışmadığını ifade
etmek istiyorum. Burada bırakayım Sayın Başkan.
Teşekkür
ediyorum.
ENGİN ALTAY
(İstanbul) – Cumhurbaşkanı eleştirilebilir, ne var bunda ya?
ŞENOL BAL
(Ankara) - Hiciv ve ironi yaptım Sayın Başkan; başka türlü olmuyor, anlatmaya
çalıştım.
BAŞKAN –
Teşekkürler Sayın Bal. 
BÜLENT TURAN
(Çanakkale) – Çok yakıştı Sayın Başkan. Böyle devam etsinler.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN – Söz
sırası, Milliyetçi Hareket Partisi Grubu adına Erzurum Milletvekili Kamil
Aydın’a aittir. (MHP sıralarından alkışlar) 
Sayın Aydın,
sizin ayrıca şahıslar adına beş dakikalık bir konuşma süreniz vardı, ikisini
birleştiriyorum. 
Konuşma süreniz
on beş dakikadır.
MHP GRUBU ADINA
KAMİL AYDIN (Erzurum) - Sayın Başkan, değerli milletvekilleri; 37 sıra sayılı
Kanun Teklifi’nin üçüncü bölümü üzerinde partim Milliyetçi Hareket Partisi
adına söz almış bulunmaktayım, yüce heyetinizi saygıyla selamlıyorum.
Saygıdeğer
milletvekilleri, adına “süper güç” diyelim, “emperyal güçler” diyelim,
“gelişmiş ülkeler” diyelim, ne dersek diyelim, gerçekten bu bağlamda şu anda
dahi yapılan mücadelelerde konjonktürel olarak mücadele alanlarının, mücadele
enstrüman ve yöntemlerinin hızlı bir değişime uğradığına tanıklık etmekteyiz.
Yani İkinci Dünya Harbi’nden bu tarafa soğuk savaş yıllarında çok etkin olan o
konvansiyonel alan mücadeleleri yerini yavaş yavaş kimyasal silahlanmalara,
biyolojik silahlanmalara ve bugün geldiğimiz nokta itibarıyla, maalesef
söylüyorum, nükleer silahlanmalara kadar uzanmıştır. 
Şimdi, tabii,
bu, bir yönüyle böyle ama bu mücadele, değişim ve dönüşümün, maalesef, olumsuz
bir yansıması olarak yeni alanlar, yeni enstrümanları da devreye sokmuştur.
Bunları çok kısaca ifade etmek gerekirse, özellikle bilişim teknolojilerinin ve
iletişim ağının gelişmesiyle medya üzerinden ya da sosyal medya üzerinden –daha
sınırlandırarak söylemek gerekirse- yeni bir yapay mücadeleler ve siber
saldırılar sürecine de girmiş bulunmaktayız. Öte yandan, yine, bu bilişim
teknolojilerine bağlı olarak bir algı operasyonu da çok azımsanmayacak, çok
küçümsenmeyecek bir mücadele alanına dönüşmüştür. Bunu atfen, somut bir örnekle
ifade etmek gerekirse, son dönemde özellikle Avrupa’daki seçimlerde, hatta
Amerika Birleşik Devletleri’ndeki 2016 seçimlerinde de müdahil bir etken
olduğuna tanıklık ettik, bugün bütün dünya medyası bu konular üzerinde
yoğunluklu olarak tartışmalar yapmaktadır. 
Efendim, diğer
etkin bir mücadele alanı ise özellikle sosyal hareketlilik, kaos ve sokak
hareketlerine yönelik varlığını bulmaktadır. Öte yandan, küreselleşen terör
faaliyetleri ve beraberinde büyük çapta artık gündemde varlığını kabul ettiren
bir vekâlet savaşlarından bahsetmekteyiz. Yine bunlara paralel olarak hepsiyle
beraber bir finans kaynağı oluşturma adına özellikle uyuşturucu ve insan
trafiği de çok küçümsenmeyecek farklı bir sorunsal alandır. 
Bütün bunları
bir arada düşündüğümüzde, gerçekten çok boyutlu bir savaş, çok boyutlu bir
yöntem, çok boyutlu bir alan söz konusu. Bunları, tabii, söylerken, özellikle
alan konusunda Orta Doğu’nun çok spesifik olarak bir paranteze ihtiyacı
olduğunu hepimiz biliyoruz. Şimdi, son zamanlarda bu değişkenlik arz eden savaş
alanları, savaş yöntemleri bağlamında bir şey daha ilave edildi; “tweet”
savaşları başladı. Efendim, bu “tweet” savaşları bağlamında da bunu en ustaca,
hızlı bir şekilde kullanan Amerika Birleşik Devletleri Başkanı Donald Trump
dikkatleri çekmekte. 
Şimdi, tabii,
bunu söylerken aslında konuya dikkatinizi çekme adına, biraz da kinaye yaparak,
biraz da esprili bir şekilde, gerçekten gündemin ne kadar ciddi olduğunu
belirtmeye çalışıyorum. Niye? Gerçekte, aslında “tweet” üzerinden ya da sosyal
medya üzerinden ya da algı oluşturma adına sürekli basın-yayın, medya üzerinden
uluslararası birtakım rekabet içinde olduğu uluslara mesajlar atmasını biraz
ciddiye almakta yarar var diyorum. Niye? Çünkü Koca Ragıp Paşa’nın bir beytine
atfen söylenilmiş, dilimize de pelesenk olmuş çok güzel bir özdeyiş var:
“Şecaat arz ederken merdikıpti sirkatin söyler.” Yani son zamanlarda Türkiye
gündeminde olduğu gibi Amerika Birleşik Devletleri’nin kendi iç gündeminde de
olan ve dünyanın birçok yerinde gündem oluşturan, ülkelere, milletlere,
devletlere, hatta topluluklara birtakım dayatmalarda bulunan Sayın Trump’ın
“tweet”leri çok ehemmiyet taşımaktadır. Bunu dikkate almak zorundayız. En son
bize yönelik “tweet”inde ne demişti? “Ekonomik olarak sizi yerle bir ederiz.”
Şimdi, bunu gerçekten böyle ciddiye almazsak sanki altı boş, boşuna söylenmiş
bir laf gibi algılanır. Hâlbuki şu anda Amerika Birleşik Devletleri’nde
yönetime hâkim şahin ekibin doğasını birazcık irdelediğimiz zaman bu “tweet”in
altının çok da boş olmadığını görürüz. Bu mesaj sadece biz odaklı bir mesaj
değil, aynı zamanda daha önce bunun benzerlerini gerçekten kendine potansiyel
rakip ya da düşman gördüğü diğer uluslara da yaptığına tanıklık ettik. Bunu
daha önce Çin’e de yaptı, özellikle gümrük vergilerinin artırılması noktasında.
İran’a zaten sürekli yapıyor. Öte yandan, Avrupa Birliği ülkelerine tek tek aba
altından sopa göstererek yine mesajlar üzerinden aynı tehditkâr üslubunu
gösterdi. Tabii, neydi bunlar? Efendim, Almanya’nın Rusya’yla bir Kuzey Akım
Projesi imzalamasıydı, Fransa’nın yavaş yavaş NATO içerisindeki varlıktan
rahatsız olup Avrupa’ya özgü bir güç oluşturma noktasında attığı adımları
dikkate alarak Fransa’ya bir gözdağı vermek vardı. Ne demişti? “NATO içerisinde
artık biz kimsenin polisi değiliz, sizin güvenliğinizi sağlamakla mükellef
değiliz. Herkes, oranında maddi katkıda bulunacak.” Bunun da rayiç bedelini
belirlemişti, “Gayrisafi millî hasılanın yüzde 2’si civarında bir oranını
herkes savunmaya ayıracak.” dedi ve Macron’un buna küçük bir itirazı olunca da
hakaretamiz bir cümleyle cevap aldı maalesef. 
Şimdi, tabii,
bunları unutmadık. Bunların gerçekten çok net bir şekilde kullanıldığına
tanıklık ediyoruz. Daha seçimlerden önce Meksika’ya aynı ayarı çekti, dedi ki:
“Sizin sınırınıza bir duvar çekeceğiz ve maliyetini de siz ödeyeceksiniz.” Ve
bugün Amerikan iç kamuoyunda da en çok tartışılan meselelerden bir tanesi,
hatta şu anda hükûmet yani yürütme tamamen kilitlenmiş bu mesele üzerine. 
Şimdi bunları
niye söyledik? Saygıdeğer milletvekilleri, gerçekten, bunlar hafife alınacak,
şaka babında kabul edilecek birtakım şeyler değil. Niye? Çünkü son günlerde
özellikle bizi de ilgilendirmesi hasebiyle bölgede yaşananları birazcık dikkate
aldığımızda, çok ciddi sonuçlara matuf birtakım gelişmeleri gözden
kaçırmamalıyız. 
Efendim, Amerika
Birleşik Devletleri’nin Suriye’den çekilme kararından sonra, aralık ayı
ortalarında, bir anda bölgede bir hareketlilik oldu ve Türkiye dışında bu karara
hiç kimse olumlu bakmadı. İnanın, Suudi Arabistan başta olmak üzere, Birleşik
Arap Emirlikleri, Mısır, Kuveyt dâhil hepsi: “Nereye gidiyorsunuz?” Aslında
verilen bir ayardı ve karşılığında ne vardı? Karşılığında, işte o meşhur,
uluslararası ilişkilerde çok klişe olarak kullanılan, birazcık havuç birazcık
sopa gösterilmesiydi. Karşılığında o zaman, “Çekilmeyeceksek bunun bir bedeli
var.” dendi ve cep harçlığı babından birtakım paralar alındı bir dönem. Bunun
tekrarı tekrar söz konusu oldu. Bu defa daha ciddi bir karşılık, daha ciddi
bir, Türkiye’ye muhaliflik bölgede gelişti ama Allah’a şükür, bu, Orta Doğu
coğrafyasında bu tür aba altından sopalar ya da dayatmalar bin yıllık Anadolu
coğrafyasında sıklıkla karşılaştığımız bir şeydi. Yüz yıl önce de bununla net
bir şekilde karşılaşmıştık, görmüştük ama teslimiyetçi, kabullenici bir yapıda
olmadığımız için, Allah’a şükür, dün olduğu gibi bugün de kararlılıkla kendi
dinamiklerimizi kullanarak buna gerekli cevabı bütün Türk milleti adına yetkili
organlar vermiştir. 
Biz de
Milliyetçi Hareket Partisi olarak bu bağlamda, Genel Başkanımız çok net bir
tavır koyarak… Artık bu aba altından sopa göstermeler, tehditkâr ifadeler bizim
için çok da kıymetiharbiyesi olmayan ifadelerdir. Dolayısıyla bugün içinde
bulunduğumuz şartları göz önünde bulundurduğumuzda, Allah’a şükür, bu, Orta
Doğu coğrafyasında “Lübnan’laştırma projesi” adı altında bizim gerçekten değer
saydığımız, bizim birlikteliğimizin harcı saydığımız birtakım zenginlikleri bir
ayrışma unsuru gibi göstererek, buraları kaşıyarak, buraları tetikleyerek bir
sonuç alınamayacağı kanaatini ısrarla taşıyoruz ve bu kanaatimizin de arkasında
güçlü, dimdik bir şekilde, birlik beraberlik içerisinde, kardeşlik hukukumuza
halel getirmeden gerekli atılımları da gerekli hamleleri de yapacağımızdan
herkes emin olsun. Bunu yaparken artık, savunma stratejilerinin içeride değil,
tehlikenin ilk defa hissedildiği yerde başladığı noktasından hareketle biz de
bir millî devlet refleksiyle tehlikenin ileride daha büyük sorunlara yol açmaması
adına nerede tezahür ettiyse orada mücadeleyle, müdahaleyle üstesinden
gelineceği kanaatini taşımaktayız. Çünkü, evet, biraz önce şecaatini arz eden
bir “tweet”ten hareketle söylediğimiz bir şeyin altının dolu olduğunu ifade
ettik. Kimdi? Bakın, geçen The New York Times’ta yayınlanan bir makalesi geçti
Sayın Amerika Birleşik Devletleri Güvenlik Başdanışmanı Bolton’un. Türkiye
ziyareti öncesi İsrail ziyareti ayrı bir mesajdı ama o makalede asıl ifade
edilen şey -daha Obama’ya güvenlik konusunda birtakım mesajlar verirken-
Amerika Birleşik Devletleri adına Sayın Bolton’un kafasındaki plan şu… Daha
sonra Pompeo’ya da geçti bu, Sayın Dışişleri Bakanı da aynı ekolden geldiği
için. Onun da yine, Mısır’daki Kahire Amerikan Üniversitesinde yaptığı konuşmada
da satır aralarında çok net görüyoruz. Ne diyorlar saygıdeğer milletvekilleri?
Diyorlar ki: “Artık Orta Doğu’da en büyük tehdit İran’dır. Efendim, biz
evanjelistler olarak… Beni Tanrı bir evanjelist Hristiyan olarak, bir temsilci
olarak o coğrafyaya gönderdi, biz de gereğini yapmak zorundayız. Efendim, İsa
yeniden gelecek, bir ‘armageddon’ savaşı gerçekleşecek, dolayısıyla ondan
önceki bütün sıkıntıların bertaraf edilmesi lazım.” İnanın, böyle bir makale
yayınlanması esef verici bir şey. Böyle bir inanç olabilir ama bunu bir makale
hâline getirmek çok ürkütücü, çok korkutucu bir şey ve şunu söylüyorlar… Eylül
ayında hatırlarsanız, Bağdat’ta Amerikan Büyükelçiliğine yakın boş bir araziye
atılan bir füze için diyorlar ki: “Mazeretimiz de hazır, bu füzeyi bahane
ederek İran’ı bir oldubittiye getirip o bölgedeki bizim evanjelist çıkarlarımız
yararına yeni bir oluşuma ön ayak olmak zorundayız.” Aynı tavrı maalesef
“Neocon” adı altında yine bir sürü kadroyu yok sayıp Amerika’da bir Pence’le,
Pompeo’yla ve Bolton’la devam eden bir zincirin halkaları babından Dışişleri
Bakanı da Kahire’de aynı cümleleri kuruyor. İlginçtir, yine o da bölgede İran
merkezli bir istikrarsızlık, bir tehdit söz konusu olduğunu, bunun da bir an
önce bertaraf edilmesi gerektiğini söylüyor. Tabii, bunu yapınca da bir sonraki
durak elbette ki Türkiye olacaktır. Bugün bölgede olanları biraz da böyle
okumaya çalıştım. Dolayısıyla, böyle de okuyup böyle de tavır alma noktasında
kararlılığımızı ifade etme adına inşallah biz o bölgede her zamanki gibi,
diplomasi başta olmak üzere, ne tür önlemler alacaksak bunu metanetle, sabırla
güvenli bir şekilde alıp gereğini yapma mükellefiyeti…
(Mikrofon
otomatik cihaz tarafından kapatıldı)
BAŞKAN –
Tamamlayın Sayın Aydın.
Buyurun. 
KAMİL AYDIN
(Devamla) – …bunun bütün artısı eksisi hesaplanarak gerekli tavırların
takınılması noktasında azim ve kararlılığımızın olabildiğince üst düzeye
çıkarılması ve bu anlamdaki, ilgili kurumlarımızın da moral motivasyonunun
yüksek tutulması adına yüce Mecliste de bu bağlamda tek vücut, tek yürek, tek
ağız birlikteliği içerisinde gerekli kamusal desteği, lojistik desteği
sağlamalıyız diyorum, bu duygularla yüce Meclisi saygıyla selamlıyorum. (MHP
sıralarından alkışlar)
BAŞKAN –
Teşekkürler Sayın Aydın. 
Söz sırası,
Halkların Demokratik Partisi Grubu adına Ankara Milletvekili Filiz
Kerestecioğlu’na aittir. 
Buyurun Sayın
Kerestecioğlu. (HDP sıralarından alkışlar)
Süreniz on
dakikadır. 
HDP GRUBU ADINA
FİLİZ KERESTECİOĞLU DEMİR (Ankara) – Teşekkürler Sayın Başkan.
Değerli
milletvekilleri, sevgili halkımız; öncelikle karanfil kokulu bileziğim için
sevgili Hakkâri Milletvekilimiz Selma Irmak’a ve boncuklu bilezik için de Bolu
F Tipindeki mahpus arkadaşlara teşekkür ediyorum ve çalışmalarının devamını
diliyorum çünkü görüp de kıskanan çoktur, haberleri olsun. 
Evet,
ocak ayı hüzünlü bir aydır arkadaşlar. Uğur Mumcu, Muammer Aksoy, Onat Kutlar,
Gaffar Okkan, Metin Göktepe ve Hrant Dink, hepsi maalesef bu ay içerisinde
kaybettiğimiz Türkiye’nin en değerli insanlarıydı ve hepsini karanlık cinayetlerde
kaybettik. Hepsini saygı ve özlemle anıyorum. 
Onlar
gibi değerli insanları cinayetlerde kaybetmediğimiz, gazetecilerin,
düşünürlerin, hak savunucularının yazılarıyla, haberleriyle bizlere yol
gösterdiği bir geleceği kurmak, bunun için de öncelikle bu cinayetlerin
aydınlatılmasını sağlamak bizlerin görevi. Bunun yolu da başka Cumartesi
Annelerinin ve tüm kayıp yakınlarının sözlerine kulak vermektir. 
Evet,
tek adam sistemine geçmeden önce en azından Hükûmet tasarısı
hazırlanabiliyordu. Şimdi Cumhurbaşkanı bürokratlarının hazırladığı teklifler
milletvekilleri eliyle Meclise sunuluyor. Milletvekillerinin teklifle ilgili ne
bilgisi ne de haberi var. Meclisi temelinden sarsan bu sulta mantığına karşı
farklı sesleriyle, fikir farklılıklarıyla, hâlen burayı halkın Meclisi kılma
inadıyla bu teklifin üçüncü bölümü üzerine söz aldım. 
İçinde
oldukça farklı düzenlemeler olmasına rağmen bu teklifin tek bir amacı var;
ekonomik krize karşı piyasada maliyetleri düşürmek, yerel seçime kadar da
gidişatı kurtarmak. Her zaman olduğu gibi sermayenin tarafında bir teklif.
Ülkemizde, biliyorsunuz gelenektir, hükûmetler sermayeyle arasını hiçbir zaman
bozmaz. Deniz kurumuş, Hükûmet halkı kuraklığa terk etmiş, yine sermayeye
kovayla su taşıyor. 
İthalata
dayalı bir ekonomi, tüketime dayalı bir model kurarsanız bir gün tüm kaynakları
işte böyle tüketirsiniz, üstüne bir de inşaat projeleriyle beton dökersiniz. 
58’inci madde,
değerli arkadaşlar, belki de bu teklifin en tehlikeli maddesi. Tıpkı İstanbul
Fikirtepe’de yapıldığı gibi, bir bir konkordato ilan eden inşaat firmalarının
projelerine belediyelerin firmaları ortak olup kaynak aktaracak. Bu projelere
kaynağı da kim sağlayacak? İller Bankası sağlayacak.
Dönemin bakanı,
bugünün Ankara Belediye Başkan Adayı Özhaseki’ye soruyoruz: 2016’da talimatıyla
20 milyon 722 bin lira KİPTAŞ’ın hesabına havale edildi mi? Kanuna uydurmak
için bu paraya “avans” dendi mi? Böylece kamu kaynaklarıyla özel şirketler
kurtarıldı mı? 
İller Bankası
Kanunu’nda büyükşehir belediyelerinin kentsel dönüşüm projelerine, hele hele
özel şirketlerin işlerine kaynak aktarmak yoktur. İller Bankası ne yapar?
Geliri olmayan köyler ile küçük belediyelerin altyapı, üstyapı projelerine
kaynak ayırır. İşte, bu 58’inci maddeyle bu kısıt tamamen ortadan kaldırılıyor.
İller Bankası da sermayeye kovayla su taşıyan müteahhit bankasına
dönüştürülüyor. Neden? Çünkü belediyelerde para yok, çünkü inşaat projeleri
batıyor. Ne yapalım? Yurttaşlardan aldığımız vergileri patronların cebine
koyalım. Üstelik de yatırımı yine bir kişiye, iş ve aş kapısı olmayacak bir
yatırıma, betona yapalım. 
Bakın
arkadaşlar, Ankara’da kişi başına çeyrek ton buğday düşüyor ve kişi başına 1
ton çimento, 1,5 ton da asfalt düşüyor yani beton belediyeciliği yapıyorsunuz.
Yapmayı taahhüt ettiğiniz, hayal ettiğiniz şey de yine bunun devamı olan bir
belediyecilik. 
Bir de 48’inci
madde var. Cumhurbaşkanı belediyelere ödenek verebilecekmiş yani İller
Bankasının –bu 58’inci maddede- kurtaramadığını Cumhurbaşkanı kurtaracak. Bir
belediyeye vergi gelirlerinden kaynağı neye göre aktardığınız bellidir. Nüfus,
o il veya ilçenin gelişmişlik durumu ve altyapı özellikleri gibi özellikler
dikkate alınarak yapılır bu paylaştırma. Tek bir kişinin hiçbir kural
tanımadan, istediğine para verdiği bir düzen olabilir mi arkadaşlar?
Cumhurbaşkanı partili, belediyeler de partili; varın, gerisini siz düşünün. O
kaynağın hangi belediyelere gidebileceğini tahmin edersiniz.
Evet, bu yasayla
uluslararası acil yardım özel hesabından yapılan harcamaların nereye yapıldığı
da saklanacak. Çünkü bu hesap da Kamu İhale Kanunu ve 5018 sayılı Kamu Mali
Yönetimi ve Kontrol Kanunu’ndan muaf hâle getiriliyor. Şimdi ne oldu da
denetimi kaldırıyorsunuz; nerede, nasıl planlarınız var da neleri
saklıyorsunuz; buyurun, çıkın söyleyin.
ÜFE, TÜFE meselesi
kiracıları bir nebze rahatlatmış olsa da günü kurtarma hamlesinden başka bir
şey değildir. Üreticilerin fiyatları mutlaka bir gün tüketiciye yani TÜFE’ye de
yansıyacak ve o zaman ne yapacaksınız? Yine TÜİK Başkanını mı görevden
alacaksınız? TÜİK’e BİM’deki fiyatları hesaba katarak baskı yapıp enflasyonu
düşük mü göstereceksiniz? Enflasyonla mücadele için mermiye yüzde 7,5 indirim
yapmakla mı krizi önleyeceksiniz? Evet, şaka değil arkadaşlar, gerçekten
mermiye indirim yaptınız. “Ucuza cinayet! Ey insanlar, hayatlarınız çok ucuz.”
diyorsunuz. Peki, bireysel silahlanmanın neden olduğu ölümlere ve kadın
cinayetlerine karşı ne diyeceksiniz? Tüm bu yaşadığımız şiddetin en büyük
ortaklarından birinin siyasi atmosfer olduğunu düşünüyorum. 
Henüz iki hafta
önce Ceren Damar isimli gencecik bir hukukçu akademisyen kadın öldürüldü. Bir
üniversite öğrencisinin eski özel harekâtçı babasının tabancasını alarak
cinayet işlediği bir ülke hâline geldiğimiz için içimiz acıyor. Birbirimize bu
denli düşman olmak niye?
Bakın, geçen gün
bir önergede verdiğimiz bir örnek daha: Millî Eğitim Bakanlığının Beşiktaş’taki
Anadolu liseleri arasında düzenlediği deneme sınavında bir soru sorulmuş, soru
metninde “Beşiktaş, Moda, Kadıköy’de yaşayan çocuklar ezan sesi duymaz,
Türklüklerini yaşayamazlar.” diyorlar. Aslında Yahya Kemal Beyatlı’nın bir
makalesinden, bir yazısından alıntılanmış bu. Ancak bu, gerçekten sorgulanması
gereken bir şey. Bu düşmanlık kime? Onca düşmanlık yetmedi, şimdi de semtler mi
birbirine düşman olacak? Örneğin Ankara belediye başkan adayı Özhaseki “Hainler
üniversite mezunlarından çıkıyor, imam-hatiplilerden değil.” derken bu
düşmanlık ve şiddet ortamında hiç mi payı yok? Erdoğan, yaşadığımız bazı
semtler için “O semtler kaymağını yiyorlar.” derken hiç mi payı yok bu şiddet
ortamında? Evet, “Hiç payımız yok.” diyebilir misiniz? Bize çocukluğumuzda kötü
sözlere karşı “Dilini eşek arısı soksun.” derlerdi. Gerçekten o eşek arıları
biz olmalıyız, özellikle de kadınlar olmalı, bu tür ötekileştirici nefret
söylemlerine karşı biz mücadeleyi daha fazla yükseltmeliyiz.
Evet, bitirirken
Ceren Damar’ın cenazesinde eşinin söylediklerine kulak verelim: “Çok büyük bir
acımız var, bu tarz olaylar kötülüğü kötülükle yenemeyeceğimizi hissettiriyor,
biz her zaman iyi olmalıyız, her zaman iyilikle hareket etmeliyiz. Benim genç
arkadaşlarımdan küçük bir istirhamım var: Arkadaşlar, bunu söylemek benim
haddime düşmez ama iyi bir hukukçu, iyi bir mühendis, iyi bir doktor değil, iyi
bir insan olmaya çalışın; en önemlisi bu. İnsanları sevin ve hiçbir zaman
kötülüğe kötülükle cevap vermeyin. Bu olayla da inşallah bu ülkede eğitim
sistemindeki bazı yanlışlıklar konusunda ve pek çok konuda bir duyarlılık,
farkındalık oluşacaktır.” Evet, eşini kaybeden birisi bunu söylüyor ve
siyasetçiler bunu yapamıyorlar arkadaşlar. 
(Mikrofon
otomatik cihaz tarafından kapatıldı) 
BAŞKAN –
Bağlayın sözlerinizi Sayın Kerestecioğlu.
Buyurun. 
FİLİZ
KERESTECİOĞLU DEMİR (Devamla) - “Bebekten katil yaratanlar” demişti Rakel Dink,
sevgili eşi Hrant Dink’in ardından böyle söylemişti. Bebekten katil
yaratılmasın diye bu ayrımcı, ayrıştırıcı, şiddeti körükleyen dillere birlikte
“hayır” demeliyiz. Bu Mecliste de her mecliste de insanlar bizden bunu bekliyor
ve bunun için çok somut bir adım atabiliriz. 
Örneğin,
yine, kızını kaybeden, Helin Palandöken’in babası Nihat Palandöken’in, bireysel
silahlanmanın önlenmesi ve insanların ateşli silahlara ulaşmasının
zorlaştırılması için yaptığı, başlattığı kampanyayı destekleyebiliriz. Bunun
için kanun tekliflerimiz var, bunun için kalıcı çözümler getirebiliriz.
Ben
talihsiz bir açıklaması dolayısıyla aslında sayın ombudsmana, Şeref Malkoç’a da
bir çağrı yapmak istiyorum çünkü yaptığı bir açıklama gerçekten çok talihsiz. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Tamamlayacağım Sayın Başkan, çok özür dilerim.
BAŞKAN
– Tabii, tabii, buyurun, bir dakika daha verelim.
FİLİZ
KERESTECİOĞLU DEMİR (Devamla) – “Eşler tartıştığında, kadın karakola telefon
açıp şikâyette bulunduğunda koca evden uzaklaştırma alıyor. Bu da öfkeyi ve
kadına şiddeti körüklüyor. Biz eşleri barıştırmak yerine ayrılsın diye kanun
çıkarmışız.” diyor, bunu ombudsman söylüyor. 
Sayın
Malkoç, eşler tartışmıyorlar, kadınlar şiddete uğruyorlar, öldürülüyorlar.
Eşler tartıştığında, karakola telefon açıp “Eşim çağırılsın, uzaklaştırma
verilsin.” diyen kadın yok bu ülkede. Kadınların buralarına kadar geliyor ve
-kendiniz de bir hukukçusunuz, ben de bir hukukçuyum, otuz yıl boşanma
davalarına baktım- nasıl o miadın, dolma noktasının geldiğini ve nasıl şiddete
uğradıktan sonra ancak bu başvuruyu yaptıklarını çok iyi biliyorum. Bunu
ülkenin en tepesindeki insanlar söylerse o zaman gerçekten kadınlar şikâyet
etmekten çekinirler. 
Kadınların
bu kadar fazla katledildiği bir ülkede bunu söylemeye hakkınız yoktur diyorum,
hepinizi saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Kerestecioğlu.
Söz
sırası, Cumhuriyet Halk Partisi Grubu adına İstanbul Milletvekili Mehmet
Bekaroğlu’nda. 
Buyurun
Sayın Bekaroğlu. (CHP sıralarından alkışlar) 
Süreniz
on dakikadır.
CHP
GRUBU ADINA MEHMET BEKAROĞLU (İstanbul) – Sayın Başkan, değerli
milletvekilleri; 37 sıra sayılı Kanun Teklifi’nin üçüncü bölümü üzerine grubu
adına söz aldım, hepinizi saygıyla selamlıyorum.
Değerli
arkadaşlar, bu teklif, Plan Bütçe Komisyonunda görüşülürken şu anda Mecliste
bulunan bütün siyasi partilerin seçim vaadi olan, şu meşhur 3600 ek gösterge
verilmesiyle ilgili -Emniyet sınıfına, eğitime, Diyanete ve sağlığa- beşinci
kez önerge verdik ve reddedildi MHP’li ve AK PARTİ’li üyeler tarafından, bunu
dile getiriyorum. Şimdi öğreniyoruz ki sarayda -bu da iyi ama- seçim öncesi
yine böyle bir düzenleme için çalışılıyormuş, umarım en kısa zamanda gelir, biz
de katkı sağlarız, buradan geçer.
Değerli
milletvekilleri, bu yasa, aynen daha önce çıkan meşhur torba yasalardan bir
tanesi, temel kanun diye çıkıyor, ilgisi yok. Temel kanunun ne olduğu
Anayasa’da, İç Tüzük’te çok açık olmasına rağmen… İç Tüzük, Anayasa ihlali
artık sizin için ya da Adalet ve Kalkınma Partisi için normal bir hâle geldi,
aynı şeyi yapıyorsunuz şu anda. Şimdi, burada 40 kanun, 2 kanun hükmünde
kararnameyle ilgili değişiklik yapılıyor. Daha önce 2 tane maddesi başka bir
torbaya transfer edildi. Çok ilginç bir şey oldu bu arada değerli arkadaşlar, 1
maddesi de Cumhurbaşkanlığı kararnamesine transfer edildi. Ne oldu biliyor
musunuz arkadaşlar? Bu çok vahim, yani “tiyatro, oyun” filan deyince
kızıyorsunuz işte, “Meclisi ciddiye almıyorsun, nasıl Mecliste böyle tiyatro,
oyun…” Ya siz oynuyorsunuz, size söylüyoruz. Bakın, Türkiye Büyük Millet
Meclisinde bir kanun maddesi görüşülüyor -zaten ek madde olarak sonradan
önergeyle getirildi- Sayın Cumhurbaşkanının dış görev verdiği insanlara
Cumhurbaşkanı bu görevi almadıktan sonra ömür boyu kırmızı pasaport kullanma
hakkı veren bir değişiklik düzenlemesi vardı. Değerli arkadaşlarım, bunu burada
biz, hepimiz, 9 Ocakta kabul ettik ama 10 Ocakta -koordinasyon bozukluğu mu
yoksa bir gün sabredilemedi mi- Cumhurbaşkanı kararnamesiyle bunu yasalaştırdı
değerli arkadaşlarım. Gerçekten çok vahim, komik bir durumdayız.
Cumhurbaşkanlığı sistemi diye bir sistem yok, biz uydurduk bunu ve
yürüyemiyoruz değerli arkadaşlar. Ya gerçekten tasarı olarak gelmesi gerekli
ciddi düzenlemeler milletvekili arkadaşlarımıza yükleniyor; dolaşıyorlar,
buraya getiriyorlar teklifi, olmuyor, savunamıyorlar. Gerçekten çok komik
duruma düşürüyoruz Parlamentoyu. Gerçekten demokrasiye, Parlamentoya, Türkiye
Büyük Millet Meclisine, hani “millet iradesinin tecelligâhı” dediğimiz bu
Meclise, Gazi Meclise ayıptır değerli arkadaşlarım. Böyle şeyler yapmayalım,
bunlardan vazgeçelim.
Değerli
arkadaşlar, bu düzenlemeye, 31 Martta yapılacak yerel seçim yatırımı diyelim,
rüşvet dediğimiz zaman yine kızıyorlar “Biz rüşvet vermeyiz, halkımız da rüşvet
almaz.” filan diyorlar; tamam, onları çıkarıyorum. Son iki yılda Adalet ve
Kalkınma Partisi uçlarda dolaşıyor. Biz psikiyatride ambivalans diyoruz buna
değerli arkadaşlarım. Bir tarafta kriz geliyor, mali disipline filan uymamız
gerekiyor; öbür taraftan seçim geliyor, seçimi almamız gerekiyor. Bu ikilem
içinde gidiyor, geliyor ve dünya kadar yasa teklifi getiriyor. Bugün burada
konuştuğumuz maddelere benzer maddeler 16 Nisan referandumu ve 24 Haziran
seçimleri öncesinde de geldi değerli arkadaşlarım. Vergi, sigorta primlerinin
afları, imar affı, bedelli askerlik, teşvikler, Kredi Garanti Fonu, can suyu;
dünya kadar şey geldi ama bunlar bir işe de yaramadı, krizi de durduramadı.
Şimdi elimizdeki paketle buna benzer tekrar imar affı geliyor, tekrar prim ve
vergi affı geliyor, tekrar teşvikler, KOBİ’lere para, köprü yasağını ihlal
edenlere af, trafik cezalarına af, yoksula elektrik indirimi, kredi kartlarına
yapılandırma, Cumhurbaşkanına yandaş belediyeleri ihya etme yetkisi, dünya
kadar müteahhidi kurtarma, dünya kadar düzenleme geliyor değerli arkadaşlarım.
Ben size soruyorum: Peki ama kaynak nerede? Hani soruyordunuz ya siz; “Kaynak
nerede?” Var mı bir kaynak? E vergi ve prim affından gelenler bitti, imar
barışından gelen 15,5 milyar da bitti, biraz daha gelsin diye Boğaz’ı da,
Boğaziçi’ni de imar affına ya da barışına dâhil ettiniz, bitti bunlar; ne
olacak, bundan sonra ne yapacaksınız değerli arkadaşlarım, nereden gelecek?
Yeni cambazlıklar, yeni tekeden süt çıkarma girişimlerinde bulunacaksınız. 
Sayın
Albayrak, Maliye Bakanı diyor ki: “Biz mali disiplinden asla taviz
vermeyeceğiz.” Bir bakalım veriliyor mu, verilmiyor mu? Bakın, 2018 bütçe açığı
72,1 milyar TL. Eğer imar barışı ve bedelli askerlik olmasaydı 97,1 milyar TL
olacaktı değerli arkadaşlarım. 2017’de 47,8’di, 1 misli artmış. 2019’da 80,6
diyorsunuz ama bunun 2 misli artacağı çok açık, ortada. Nerede disiplin değerli
arkadaşlarım? Hayır, siz popülizm yapıyorsunuz, panik hâlinde gerçekten gidip
geliyorsunuz, bir taraftan krizle ilgili ne yapabiliriz, öbür taraftan seçimi
nasıl alabiliriz ikilemi içinde gidip geliyorsunuz. 
Bakın, değerli
arkadaşlarım, çok ciddi sıkıntılar var, sizin rakamlarınızla göstereyim bunu.
Enerji maliyetlerindeki düşüşe yani petrol fiyatlarındaki düşüşe rağmen
ihracatın ithalatı karşılama oranı yüzde 77,8 oldu değerli arkadaşlarım. Bu
oran 2017’de yüzde 66,9’du, Cumhurbaşkanının diline doladığı o 1994 yılında,
kriz yıllarında yüzde 77’ydi değerli arkadaşlarım. 
Şimdi, bakın,
işte gerçek burada, burada ciddi bir gerçek yatıyor. Bu gerçek ne biliyor
musunuz? Bu rakam ülkedeki sanayi, üretim yapısındaki çarpıklığı gösteriyor.
İşte, Türkiye’nin yaşadığı krizin temelinde bu var. Krizin nasıl aşılacağı ve
nasıl önleneceği de burada yatıyor değerli arkadaşlarım.
Başka
çarpıklıklar da var. Siz sadece sanayiyle ilgili değil, siz tarımla ilgili de
ciddi problemler oluşturdunuz özellikle 2001 sonrası IMF programlarıyla. Bakın,
birkaç tane rakamla size bunu anlatayım. En son, kuru soğan ithalatında yüzde
49,5 olan gümrük vergisini sıfırladınız. Daha dün 25 bin ton domatesin sıfır
gümrükle ithal edilmesi için kontenjan tanıdınız. Kime tanıdınız bunu da
soralım. Ette, canlı hayvanda durum aynı. Hadi diyeceksiniz ki “Biz fiyat
istikrarı için, vatandaşı korumak için, enflasyonu önlemek için bunları bunları
yaptık.” Peki şu ne: Bugün Resmî Gazete’de yayınlanan bir Cumhurbaşkanlığı
kararıyla Toprak Mahsulleri Ofisine sıfır gümrükle hububat ve bakliyat ithalatı
izni verildi değerli arkadaşlar. Bunun anlamı şudur: “Biz çiftçiyi, kendi
çiftçimizi yok etmek istiyoruz.” İthalat olsun; kimler ithalat yapıyor, hangi
firmalar, bunlar da ayrı bir konuşma durumudur. Ama netice itibarıyla milleti
düşünmediğiniz, çiftçiyi düşünmediğiniz ortada. 
Daha önemlisi
bakın, değerli arkadaşlarım, bütün bunlarla siz yıllardan beri yandaşa para
aktardınız. İddia ediyorum burada değerli arkadaşlarım, KİK yani Kamu İhale
Kanunu’nu delerek ve KÖİ’yle yani kamu-özel iş birliğiyle on yılda 10 tane
şirkete, 10 tane şirkete 200 milyar dolar para transfer ettiniz değerli
arkadaşlarım. Bunu burada hepinizle tartışmaya varım. Bu krizin sebebi budur
değerli arkadaşlarım. “İşler yanlış gitti.” “Şu oldu…” işte “Dışarıda Trump
şöyle dedi…” “Bu kızdı.” değil, siz paylaştınız, yandaşa dağıttırdığınızdan
dolayı bütün bu problemler ortaya çıktı. 
Şimdi soruyorum
değerli arkadaşlarım: Bu seçim popülizminin kaynağı gerçekten nerede? “Peki ama
kaynak nerede?” diyorsunuz ya… Bakın, Merkez Bankası kârı 37 milyar. Merkez
Bankasının kârını aktarıyorsunuz, erkene alıyorsunuz. İmar barışından,
Boğaziçi’nden 10 milyar dolar gelir, vergi prim affından ek olarak tekrar 10
milyar. Bunlar finans cambazlığı arkadaşlar. Bu, bir kaynak oluşturmak filan
anlamına gelmiyor. Bununla belki seçimi alırsınız, diyelim ki aldınız,
başardınız. Sonra ne olacak? 1 Nisanda ne olacak arkadaşlar, soruyorum buradan,
1 Nisanda IMF kapısına gidecek miyiz gitmeyecek miyiz? 1 Nisanda Türkiye
Cumhuriyeti tarihinde görülmemiş sertlikte, ağırlıkta bir ekonomik paket kemer
sıkma uygulayacak mıyız uygulamayacak mıyız ve bunun bedelini kim ödeyecek
değerli arkadaşlarım? Her krizde, her kemer sıkmada bedeli en aşağıdaki
insanlar ödemiştir değerli arkadaşlarım.
Bakın, SOS
rakamları geliyor. Kasım ayı Sanayi Üretim Endeksi bir önceki yıla göre yüzde
6,5 düştü. Ekim ayı işsizlik oranı 11,6, genç işsizlik oranı 22,3. Dördüncü
çeyrekte negatif büyüme geliyor değerli arkadaşlarım. Bütün bunların faturasını
gerçekten kim ödeyecek? Gerçekten yaptıklarınız cambazlıktır. Bakın, aslında
ortada bir kaynak filan yok. Merkez Bankası ve devlet bankalarını seçimlerin
sponsoru yaptınız değerli arkadaşlarım. Henüz para basmadınız. Devlet
bankalarına görev zararı yazdığınıza dair de resmî bir açıklama yok. Gerçekten
öyle mi, para basıyor musunuz? Bu konuda soru soranlar da var. Ama bu
yaptıklarınız çok tehlikeli değerli arkadaşlarım. Merkez Bankasının kârını üç
ay öne alıp seçim sponsorluğunda kullanacaksınız. Sahi, bu Merkez Bankasına
para nereden geliyor arkadaşlar, nedir Merkez Bankası kârı? 37 milyar TL Merkez
Bankasının kârının olmasıyla övünecek miyiz değerli arkadaşlarım? 
(Mikrofon
otomatik cihaz tarafından kapatıldı)
MEHMET BEKAROĞLU
(Devamla) – Başkanım…
BAŞKAN – Bir
dakika ek süre veriyorum.
Buyurun, devam
edin Sayın Bekaroğlu. 
MEHMET BEKAROĞLU
(Devamla) - Övünecek miyiz gerçekten de? Merkez Bankası diğer bankalara verdiği
paraların faizleriyle kazanıyor değerli arkadaşlarım ve bunlar kriz döneminde
artar. Nitekim 2004’te başlayan kriz ile 2014’te başlayan kriz sonrası, daha
evvel 1-3 milyar TL’de geçen Merkez Bankası kârları en son 37 milyar TL’ye
kadar ulaşmıştır değerli arkadaşlarım. Siz bütün bunları yaparken borçlanmaya
da devam ediyorsunuz, bu paralara rağmen borçlanmaya da devam ediyorsunuz. İlk
üç aylık borçlanma rakamlarını açıkladınız, 42 milyar TL borçlanacaksınız. Dış
borçlar gene 450 milyar dolar civarında seyrediyor. Gayrisafi millî hasıla dış
borç oranı neredeyse gayrisafi millî hasılanın üçte 2’si durumunda. Sıkıntı
gerçekten geliyor. Bu arada popülizme de devam ediyorsunuz, kredi kartlarına af
getireceksiniz. 133 milyar TL değerli arkadaşlarım, gerçekten böyle bir kaynak
var mı? Yok. Burada yaptığınız da hazineden Ziraat Bankası aracılığıyla özel
bankalara para ayırıyorsunuz. Buradan bir yere gidemeyiz değerli arkadaşlarım,
buradan kriz önleyemeyiz.
(Mikrofon
otomatik cihaz tarafından kapatıldı)
BAŞKAN –
Bağlayın sözlerinizi Sayın Bekaroğlu.
Buyurun.
MEHMET
BEKAROĞLU (Devamla) – Değerli arkadaşlarım, felaket tellallığı yapmıyorum.
Muhalefet olarak bizim yaptığımız şey sizi uyarmaktır. Buradan gelen ne kaynak
var değerli arkadaşlarım ne bunlar izah edilebilir şeyler. Bunlar gerçekçi
şeyler değil. Cambazlıklarla siz 31 Marta erişmek istiyorsunuz. 31 Marttan
sonra bir karanlık gözüküyor. Bu konuda sizi uyarıyoruz, yaptığımız şeyler
budur yoksa felaket tellallığı yapmak değildir. Bir de vatandaşı da uyarıyoruz.
Bunun sonucunda ortaya çıkacak tablonun maliyetini bu on senede 200 milyar
dolar aktarılan 10 şirket ödemeyecek, en aşağıda işsizlerden başlayarak,
emeklilerden başlayarak, işçilerden, çiftçilerden başlayarak geniş toplum
kesimleri ödeyecek. Dolayısıyla herkes düşünerek taşınarak 31 Martta karar
versin. 
Saygılarımı
arz ediyorum. (CHP sıralarından alkışlar)
BAŞKAN
– Teşekkürler Sayın Bekaroğlu.
Şimdi,
şahıslar adına İYİ PARTİ İstanbul Milletvekili Hayrettin Nuhoğlu konuşacaktır. 
Buyurun
Sayın Nuhoğlu. (İYİ PARTİ sıralarından alkışlar)
Süreniz
beş dakikadır. 
HAYRETTİN
NUHOĞLU (İstanbul) – Sayın Başkan, değerli milletvekilleri; sizleri
selamlayarak sözlerime başlıyorum. 
Görüşülmekte
olan bu kanun üzerinde söyleyecek çok şey olabilir ama bir hususu belirtmek
istiyorum: Kanun teklifi geldiği gibi geçecek, ne söylersek söyleyelim. Bana
göre, konuştuklarımızın kayda geçmesi her şeyden daha önemlidir, bize göre de
yeterlidir belki. Ben onun için yine bugün Anayasa konusunda konuşacağım ama
bugün soğanı konuşmayacağım. 
Anayasa’nın
94’üncü maddesine göre “yapılması gerekenler” yerine getirilinceye kadar bu
konu önemini korumaya devam ediyor, ben de konuşmaya devam edeceğim. Anayasa’ya
bağlı kalmak ve onu korumak bana göre seçim kazanmaktan çok daha önemlidir.
Anayasa’ya bağlı kalmak hukuka saygıdan gelir, hukuk ise devlet demektir,
devlet de milletin emanetidir, emanete sahip çıkmak Türk Milleti adına Türkiye
Büyük Millet Meclisine aittir, bu böyle bilinmelidir. 
Değerli
milletvekilleri, son ayların en önemli konularından biri de Doğu Türkistan’da
yaşanan zulümdür. 21’inci yüzyılın ilk çeyreği Türk dünyası için çok sıkıntılı
geçmektedir. Genel Başkanımız Sayın Akşener grup konuşmalarında bu konuya
dikkat çekmektedir. Ülkemizde yaşayan Doğu Türkistanlılar, kurdukları dernekler
ve vakıflar vasıtasıyla, Ankara’ya yürüyüş dâhil, birçok eylem yapmalarına
rağmen seslerini duyuramıyorlar. Son eylemde, İçişleri Bakanı, sadece telefonla
görüşmek suretiyle yürüyüşlerini de durdurmuştur. Hükûmetin bu konuya inanılmaz
şekilde duyarsız ve sessiz kalması kabul edilecek bir durum değildir. Sarayın
tam kontrolüne girmiş olan ulusal medyanın da duyarsız kalması vicdanları
yaralamaktadır. Türk dünyası ve İslam âlemi de sessiz kalmaktadır. İnsan
haklarından yana olan bütün uluslararası kuruluşlar da gerekli ilgiyi
göstermekten çok uzaktır. Acaba herkes Türkiye’nin sesini mi beklemektedir?
Fakat dünyada iki ülke var ki onları zikretmek gerekiyor: Birincisi Kanada;
Doğu Türkistan’ın sürgündeki Hükûmetine ofis açmış, dayamış döşemiş. Diğeri
Japonya; o da fahri konsolosluk açmış, dayamış döşemiş.
Bu
kürsüde, Meclis açıldığından bu yana birçok milletvekili konuyu gündeme getirdi
ama Hükûmetin davranışında hiçbir değişiklik görülmedi. Konuyu görüşmek için,
geçen hafta sonu İstanbul’da, sürgündeki Doğu Türkistan Cumhurbaşkanı
Yardımcısı Sayın Hızırbek Gayretullah’la bir araya geldik. Anlattığı önemli
konuları sizlerle paylaşmak ve vahim durumu ortaya koymak istiyorum. Aslında
önümüzdeki haftalarda çok daha geniş bir şekilde bunu Türkiye Büyük Millet
Meclisine getirmeyi de kendime bir görev addediyorum. İşte, Çin devletinin zor
kullanarak uyguladığı insanlık dışı olaylar: 
Bir:
Doğum yasağı uygulanmaktadır. 
İki:
Zorunlu kürtaj yapılmaktadır. 
Üç:
Bölgede nükleer denemeler yapılmaktadır. 
Dört:
Bölgeye planlı olarak Çinli göç ettirilmektedir. 
Beş:
Yargısız infazlar yapılmaktadır. 
Altı:
Keyfî tutuklamalar olmaktadır. 
Yedi:
Planlı idamlar yapılmaktadır. 
Ve
Çin, devlet olarak Birleşmiş Milletler Sözleşmesi’ne imza atarak taraf olmasına
rağmen, insan hak ve özgürlüklerine hiçbir şekilde uymamaktadır. Sayın Hızırbek
Gayretullah’ın bir de sitemi var, diyor ki: “Barzani ve adamlarına kırmızı
pasaport verenler bize de versinler. Ayrıca Türkiye'de hiç olmazsa bir enstitü
açmamıza izin verilsin.” 
BAŞKAN
– Tamamlayın lütfen Sayın Nuhoğlu, buyurun.
HAYRETTİN
NUHOĞLU (Devamla) – Ben de Hükûmeti Türk dünyası ve özellikle Doğu Türkistan
konusunda duyarlı olmaya ve sesini çıkarmaya davet ediyorum. 
Aslında
söyleyecek birkaç sözüm daha vardı ama süre yetmediği için burada kesiyorum.
Hepinize
saygılar sunuyorum. (İYİ PARTİ sıralarından alkışlar)
BAŞKAN –
Teşekkürler Sayın Nuhoğlu.
Böylece bölüm
üzerindeki konuşmalar tamamlanmış oldu. 
Şimdi soru-cevap
bölümüne geçiyoruz. Burada soru ve cevaplar için toplam on beş dakika süre
ayrılmıştır. Bu sürenin yarısı sorulara, yarısı cevaplara tahsis edilecektir. 
Şimdi sisteme
giriş sırasına göre milletvekillerine söz vereceğim.
Sayın Bülbül…
SÜLEYMAN BÜLBÜL
(Aydın) – Teşekkür ederim Sayın Başkan.
Aydın’ın
Karacasu ilçesinde yaklaşık 9 milyon liraya mal olacağı ve 150 hektar alanı
sulama kapasitesine sahip olacağı belirtilen Ataköy Göleti’nin yapımı yirmi
yıldır gündemde. Artık yılan hikâyesine dönen yapım işi 2017 yılının sonunda
“Ödenek bitti.” gerekçesiyle durdurulmuş, 2018 yılının başında ise yeni
ödenekle başlayan çalışmalar mayıs ayında tekrar bırakılmıştı. Yıllardır
Karacasu’da çiftçilik yapan yurttaşlarımız, bu göletin tamamlanmasını ve
bölgede yaşanan sulama sorununun çözümünü bekliyor. Tek geçim kaynağı tarım olan
çiftçi, para kazanamayınca yaşam alanını terk ediyor. Tarım ve Orman Bakanına
soruyorum: Ataköy Göleti’nin bitirilmesi için belirlenen tarih nedir? 
Ayrıca
Karacasu’ya geçtiğimiz yıl 10 yataklı devlet hastanesi sözü verilmiş ancak bu
söz yerine getirilmemiştir. Sağlık Bakanına soruyorum: Karacasu halkına hizmet
verecek modern, tam teşekküllü devlet hastanesi hangi tarihte hizmete
girecektir?
Teşekkür ederim.
BAŞKAN – Sayın
Sarıaslan…
FARUK SARIASLAN
(Nevşehir) – Gençlik ve Spor Bakanımıza soruyorum: Türkiye’deki üniversite
mezunlarının işsizlik oranı yüzde 20’yi geçmiştir. Üniversiteyi bitirdiği hâlde
iş bulamayan gençlerimiz ailelerinden aldıkları harçlıklarla hayatını idame
ettirmektedirler. Bu gençlerin öğrenciyken almış oldukları kredi borçlarını işe
girene kadar faizsiz olarak ertelemeyi düşünüyor musunuz? 
Yetkililere
soruyorum: Yaklaşık dört aydır kapalı ve atıl durumda olan Nevşehir İl Özel
İdaremize bağlı NEVPETAŞ bünyesindeki petrol istasyonu ihalesi yapılmasına
rağmen 4 kez iptal edilmiştir. Vatandaşlar arasında dedikodulara yol açan bu
durumla ilgili yetkili kurumlardan açıklama beklemekteyiz.
Nevşehir
Derinkuyu ilçesinde 2004 yılından beri patates ekimi yasak. Çiftçiler zor
durumda, banka borçlarını ödeyemiyor; ya patates ekimi yasağı kaldırılmalı ya
da alternatif ürünler ekimi yapılmalıdır. Örneğin, kenevir eken iller listesine
bölge çiftçisinin istihdamı için Nevşehir ili de dâhil edilmelidir. 
Teşekkür
ederim. 
BAŞKAN
– Sayın Arslan…
KAZIM
ARSLAN (Denizli) – Cumhurbaşkanı Yardımcısına soruyorum: 
Cumhurbaşkanlığı
649 sayılı Kararı’yla Toprak Mahsulleri Ofisine gümrüksüz olarak 2 milyon 600
bin tonluk bakliyat ve hububat ithal izni kararı çıkarılmıştır. 
1)
Türkiye bir tarım ülkesi olduğu hâlde tarım üretimini desteklemek yerine sıfır
gümrükle bakliyat ve hububat ithali izninin verilmesinin sebebi nedir? 
2)
Türkiye, buğday ve tahıl üretiminde dünyada önde gelen ülkelerden birisidir. Bu
durum göz ardı edilerek gümrüksüz olarak 1 milyon ton buğday, 700 bin ton arpa,
700 bin ton mısır, 100 bin ton pirinç, 100 bin ton kuru baklagil ithal etmenin
sebebi nedir? 
3)
Bu karar çerçevesinde Türk çiftçisinin ürettiği ürünler ne olacaktır?
4)
Kuru soğan, ay çekirdeği ve domates gibi ürünler bol miktarda üretildiği hâlde
yerli üretimi desteklemek yerine gümrüksüz ay çekirdeği, kuru domates, kuru
soğan ithalinin sebebi nedir? 
Çiftçinin
elindeki satılamayan ay çekirdeği ne olacaktır? 
Çiftçimizi
tamamen bitirmek mi istiyorsunuz?
Teşekkür
ederim. 
BAŞKAN
– Sayın Şevkin…
MÜZEYYEN
ŞEVKİN (Adana) – Olağanüstü hal kapsamında çıkarılan 669 sayılı KHK’nin 104 ve
105’inci maddeleriyle, 675 sayılı KHK’nin 6’ncı maddesinin kapsamına girip
öğrencilik ve kursiyerlik haklarını kaybetmek suretiyle astsubay olamayan
yaklaşık 38 bin kişi o tarihten bu yana ağır bir travma yaşamaktadır. 
Herhangi
bir terör örgütüyle irtibatı, iltisakı veya üyelik ilişkisi bulunmayan, mesleğe
kabullerinde sakınca görülmeyen, dönem itibarıyla sırf okulları kapatıldığı ya
da askeriyeye alınma tasarrufları henüz tamamlanmadığı için ilişkileri
kesilenlerin kazanılmış hak ve eşitlik ilkeleri gözetilerek atamaları
yapılmalıdır. Anayasa’nın “Temel hak ve hürriyetlerin kullanılmasının
durdurulması” başlıklı 15’inci maddesiyle, İnsan Hakları Avrupa Sözleşmesi’nin
“Olağanüstü Hâllerde Yükümlülükleri Askıya Alma” başlıklı 15’inci maddesi
gereğince hukuk devleti, hukukun üstünlüğü ilkesinin askıya alınamayacağı
hatırlanmalı söz konusu arınma ve yeniden yapılanma sürecinde alınan
tedbirlerin hiçbir mağduriyete sebebiyet…
(Mikrofon
otomatik cihaz tarafından kapatıldı)
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – Tarım Bakanına soruyorum: Çiftçi borç yükü altında
ezilmektedir ama Ziraat Bankası çiftçisine fahiş fiyatla faizli kredi verirken
spor kulüplerine âdeta sponsor olmaktadır. Spor kulüplerinin borçlarının düşük
faizle uzun vadeye yayılarak devlet bankası tarafından kurtarılması istekleri
artınca diyorlar ki: “Biz çiftçiye karşı sorumluluğumuzu yapıyoruz.” Hayır,
yapmıyorsunuz. 1 milyon 100 bin çiftçi, yüzde 30’la tarım krediden kredi
kullanan çiftçi açıkça kandırılıyor. Yüzde 8’le kullandırılması gereken
indirimli tarımsal krediler bile yüzde 30’dan çiftçiye veriliyor. Neden? Çünkü
spor kulüplerinin borçlarını düşük faizle kurtaran Ziraat Bankası tarım krediye
kullandırdığı kaynağı yüzde 8’den değil de yüzde 30’dan kullandırdığı için
Ziraat Bankası tarım krediye yüzde 8’le kaynak kullandırmaya yanaşmıyor çünkü
işine gelmiyor. Piyasa faiziyle tarım krediye toplu kaynak kullandırarak müthiş
kâr elde ediyor, bunu kaybetmek istemiyor. Tarım krediden devletin indirimli
tarımsal kredisini yüzde 8 faizle kullandığını düşünen çiftçi aslında yüzde 30
faizle bu krediyi kullanmaktadır. Bu tarım kredi de buradaki faiz oyununun
ortaya çıkmaması için çiftçiye bunu açık açık söylemiyor. Evrakın üzerinde
resmî olarak faiz oranı yüzde 8 olarak görünüyor ama diğer taraftan kaynak…
(Mikrofon
otomatik cihaz tarafından kapatıldı)
BAŞKAN
– Sayın Ünsal…
SERVET
ÜNSAL (Ankara) – Yine sağlık, yine sağlık… Sağlık Bakanlığı ve SGK
yetkililerine: Maalesef bu dönemin en büyük sorunlarından biri hâline gelen
atama sıkıntısı nedeniyle her iş kolunda, her sektörde ve her meslekte
yurttaşlarımız mağdur oluyor. Sağlık hizmetinin sağlanmasında kritik bir öneme
sahip olan acil tıp teknisyenleri gerçekleştirilemeyen atamalar nedeniyle kendi
mesleklerini yapamıyor. Acil müdahaleler konusunda uzmanlığa sahip bu
kardeşlerimizin uzun zamandır beklediği atamaların gerçekleştirilmemesi hem bu
ekonomik koşullarda onları mağdur ediyor hem de personel azlığı nedeniyle
sağlık hizmetlerini olumsuz etkiliyor. Sayıları 80 bine ulaşan acil tıp
teknisyenlerinin mesleklerini icra edebilmeleri için gerekli kontenjanların
açılması ve çok sayıda ATT’nin görevine başlaması sağlanmalıdır. 
Arkadaşlar,
sağlık ertelenemez. On binlerce sağlık emekçisinin mağduriyetini gidermek için
yurttaşların…
(Mikrofon
otomatik cihaz tarafından kapatıldı)
BAŞKAN
– Sayın Aydoğan…
TURAN
AYDOĞAN (İstanbul) – Teşekkürler Sayın Başkanım.
Ekonomik
krizin ülke genelindeki etkilerini görmek ve vatandaşlara moral olmak için
yurdun dört bir tarafını dolaşıyoruz. İktidar yetkilileri her ne kadar krizin
atlatıldığını söyleseler de derinleşerek arttığını görüyoruz. Geçen hafta
Tunceli’deydim. Tunceli’nin neredeyse tek sanayi tesisi olan Munzur Su on beş
günden beri dolum yapamıyor. Fabrikaya ulaşım sağlayan Ovacık-Tunceli kara yolu
günlerdir kapalı, bölgede uzun süredir elektrik kesintisi yaşanıyor. Fabrika
sahiplerinin durumu defalarca yetkililere bildirmesine karşın mevcut durum
değişmiyor. 
Krizin
etkisini vatandaşlara bankalar üzerinden kredi vererek, durumu iyice
ağırlaştırarak çözemezsiniz. Kriz, ancak üretim yaparak, üretim teşvik ederek
aşılabilir. 
Buradan
yetkililere soruyorum: Ovacık-Tunceli kara yolu ne zaman açılacak? Bu bölgeye
kesintisiz elektrik ne zaman verilecek?
Teşekkür
ediyorum.
BAŞKAN – Sayın
Sümer...
ORHAN SÜMER
(Adana) – Teşekkür ederim Sayın Başkan.
Adana’da kuduz
aşısı yokluğu yaşandığı iddia edilmektedir. Geçen cuma günü Seyhan ilçemizdeki
adliyenin hemen arkasında bir vatandaşımız köpeklerin saldırısına uğramıştır.
Çeşitli hastanelere başvurmasına rağmen, aşının olmadığı gerekçesiyle geri
gönderilmiş olan bu vatandaşımız son çareyi Mersin’e giderek aşıyı yaptırmakta
bulmuştur. İl sağlık müdürlüğü yetkilileri on gün önce Türkiye genelinde aşının
olmadığını ancak bu sorunun giderildiğini belirtmiştir. Hayati niteliği olan bu
konuya dikkat çekerek Sağlık Bakanına sormak istiyorum: Aşı sorunu neden
kaynaklanmıştır? Bu süreçte kaç hasta aşılanmamıştır? Son iki yılda ülkemizde
kaç kuduz vakası yaşanmıştır? Ölümle sonuçlanmış olan var mıdır? Aşı ithalatına
son bir yılda ne kadar para ödenmiştir?
Teşekkür ederim.
BAŞKAN – Sayın
Barut...
AYHAN BARUT
(Adana) – Sayın Başkan, ülkemizde kişi başı 15 kilogram et tüketildiğini ve
“Paramız var ki ithalat yapıyoruz.” diyen Tarım Bakanına sesleniyorum:
Bölgemizde yetişen tarım ürünlerinden üreticinin zarar etmesi ve aşırı yağışlar
sebebiyle oluşan afetlerden dolayı üreticiler 31 Aralık 2018 tarihine kadar
sulama bedellerini ödeyememiştir. Uygulanan indirimlerin iptal edildiğini...
DSİ tarafından atanan memurlarla yönetilen sulama birlikleri tarafından
üreticilere “Sayın üyemiz, 2018 yılı su kullanım hizmet bedelini ödeyemeyen
çiftçilerimizin en kısa sürede borcunu ödemesini, aksi takdirde borcun faiz ve
ferileriyle birlikte tahsili için yasal yollara başvurulacağı...” şeklinde
mesajlar gönderilmiştir. Şimdi, soruyorum parası çok Sayın Tarım Bakanına: Bu
borçların ertelenmesi, faizlerin silinmesi ve anaparaların daha uzun vadeye
yayılarak ödenmesi için gerekeni yapacak mısınız? Çiftçilerimize bu fazla
paradan gereken desteği verecek misiniz?
Teşekkür
ediyorum.
BAŞKAN – Sayın
Arkaz… 
HAYATİ ARKAZ
(İstanbul) – Teşekkür ederim Sayın Başkan. 
Değerli
milletvekilleri, Yıldızeli, Sivas’ın 46 kilometre batısında yer alan ve çevresiyle
Sivas’ın en büyük ilçelerinden biridir. Yaz mevsimi kısa süreli olup kışları
sert ve soğuktur. Deniz seviyesinden 1.400 metre yükseklikte, ısının düşüklüğü
nedeniyle kar bazen aylarca yerden kalkmaz; tam anlamıyla bir kış memleketi.
Sivas merkez ve birçok ilçesine doğal gaz şebekesi gelmesine rağmen, defalarca
da söz verildiği hâlde Yıldızeli’ne doğal gaz şebekesi maalesef yapılmamıştır.
Yöre halkı ve esnaf mağdurdur. Vatandaşlar ev ve iş yerlerinde kömürlü sobayla
ısınmak zorunda bırakılmış, bu durum bir çile hâline gelmiştir. 
Ben buradan
yetkilileri görevlerini yapmaya davet ediyorum. 
Genel Kurulu
saygıyla selamlıyorum. 
BAŞKAN – Sayın
Güzel…
SEMRA GÜZEL
(Diyarbakır) – Teşekkür ederim Sayın Başkan. 
Yasaların
yapıldığı bir kurum olan Türkiye Büyük Millet Meclisinde, danışmanlara sırf
kıdem tazminatı ödememek için sözleşmelerinin her yıl 31 Aralıkta sonlandırılıp
2 Ocakta yeniden başlatılması çalışma ve sözleşme yapma hakkının açıkça
ihlalidir. Bir yasama dönemi beş yılı kapsıyorken bu sözleşmelerin yıllık
yapılması alenen hak gasbıdır. Yıllarca bu alanda çalışmış olan bir danışmanın
iş akdinin siyasi parti grubunun yahut milletvekillinin Parlamentodaki
varlığına bağlı biçimde sonlandırılma riskine karşın, çalışmasının karşılığı
olan iş sonu tazminatı alamamasının hiçbir izahatı bulunmamaktadır. Söz konusu
ihlallere dair Kamu Emekçileri Sendikası Konfederasyonuna bağlı Büro Emekçileri
Sendikasının Meclisin Dikmen Kapısı’nda yapmak istediği basın açıklamasının
polislerce zor kullanılarak engellenmesinin gerekçesi nedir? Binlerce üyesi
olan bir sendikanın son derece anayasal bir hak olan gösteri ve yürüyüş hakkı
zor kullanılarak engellenmiş… 
(Mikrofon
otomatik cihaz tarafından kapatıldı)
BAŞKAN – Evet,
teşekkürler. 
Şimdi, sıra
cevaplarda. 
Farkındayım,
biraz fazla süre kullandırdım. İhtiyaç duyarsanız ek süre vereceğim. 
Buyurun. 
PLAN VE BÜTÇE
KOMİSYONU SÖZCÜSÜ AYŞE KEŞİR (Düzce) – Teşekkür ediyorum. 
Sayın Başkan,
değerli üyeler; malumunuz, Genel Kurulun ve Komisyonun gündemi 37 sıra sayılı
Kanun Teklifi. Ben de o kanunun teklifinin özellikle üçüncü bölümüyle ilgili
bazı hususları burada ifade etmek istiyorum. 
Öncelikle,
devlet katkılı konut hesabı uygulamasında devletin katkı ödemesinin, katılımcı
bazında 20 bin TL’den 25 bin TL’ye çıkarılması öngörülmektedir bu kanun
teklifiyle. 
Yine, yurt
dışında meydana gelen afetlerde acil durumlar ve insani krizler sırasında
uluslararası acil yardımın yapılabilmesi için AFAD bütçesine uluslararası acil
yardım faaliyetleri ödeneği tefrik edilmektedir.
Dışişleri Bakanlığı
personeli ve emekçilerinin özlük haklarına ilişkin bazı iyileştirici
düzenlemeler yine bu kanun bünyesinde bulunmaktadır.
Daha önce bütçe
kanunundaki hükümlerde bulunan vize başvuru işlemlerinin aracı firmalar
tarafından yapılabilmesi, artık, bir kanun hükmüne bağlanmaktadır. 
Kira
artışlarında TÜFE kullanılması öngörülmektedir. Bununla birlikte, kiracının
tacirlerle özel hukuk, kamu hukuku tüzel kişiliği olduğu iş yeri kiralarının
yenilenmesinde TÜFE’nin dikkate alınması öngörülmektedir. 
İller Bankasının
yüzde 51 safi kârının nüfus ve altyapı kıstası olmaksızın yerel yönetimlere
kullandırılabilmesi, ayrıca İller Bankası nezdinde uluslararası finansmana,
yurt dışı finansmana erişime imkân sağlanması da öngörülmektedir.
Başkasını
kendisinin yerine sınava sokan öğrenci, malumunuz, ceza alabiliyordu ama
başkasının yerine sınava giren öğrencilere bir müeyyide bulunmuyordu. Bunun
için, ÖSYM’nin iki yıl süreyle, bir başkasının yerine sınava giren öğrencinin
sınav başvurusunu almayacağı yine bu teklifin içerisindedir. 
Doğal Afet
Sigortaları Kurumu (DASK) bünyesinde daha iyi hizmet… Biliyorsunuz, Doğal Afet
Sigortaları Kurumu (DASK) 1999 yılında, benim şehrimde, Düzce’nin de içinde
bulunduğu hattın yaşadığı deprem felaketinden sonra oluşturulan bir kurum. Daha
iyi bir kurumsal hizmet verebilmesi için ve çağa ve insana yakışır bir hizmet
verebilmesi için bir anonim şirket kurulması öngörülmektedir. Yine, bu anlamda,
reasürans ve sigorta alanları da genişletilmektedir.
Türkiye
Cumhuriyeti Devlet Demiryollarının yatırım finansmanının da Hazine ve Maliye
Bakanlığı bütçesinden karşılanması yine bu kanun teklifi içerisinde öngörülen
maddelerden biri.
Diğer yandan,
Helal Akreditasyon Kurumunun alanında akreditasyon yetkisine tek yetkili kurum
olması noktası da yine bu kanunda ifade edilmektedir.
Bir diğer husus
da Jandarma ve Sahil Güvenlik personelinin -biliyorsunuz yeni hükûmet
sistemiyle Jandarma ve Sahil Güvenlik personeli İçişleri Bakanlığı bünyesinde
görev yapmaktadır kolluk kuvveti olarak- cezalarıyla ilgili, aldıkları disiplin
cezalarıyla ilgili açık bulunan bir hükmün, özellikle bu cezaları alanların da
lehine olacak şekilde para cezasına çevrilmesi hususu yine bu teklifin
maddeleri arasındadır. 
Şunu da ifade
etmem lazım: Teklifin 48’inci maddesi geçti ama bir tartışma konusu oldu ve az
önceki konuşmacılar da ifade ettiği için bir cümle orada söylemek istiyorum.
Bahsi geçen ödenek, aslında bütçe kanunları kapsamında daha önceki yıllarda
zaten mutat olarak verilen bir ödenek. 1990 yılından itibaren tam otuz yıldır
kullanılan bir uygulama. 
(Mikrofon
otomatik cihaz tarafından kapatıldı) 
BAŞKAN – Buyurun
devam edin.
PLAN VE BÜTÇE
KOMİSYONU SÖZCÜSÜ AYŞE KEŞİR (Düzce) - Bütçe kanunu kapsamında her yıl bunun
konuşulması yerine buna bir kanuni düzenleme getirilmesi gerekçesiyle bu
düzenleme 48’inci maddede geçti ama konuya atıf yapıldığı için ben de burada
bir cümle ifade etmek istedim.
Teşekkür
ediyorum Sayın Başkan.
BAŞKAN –
Teşekkürler Sayın Keşir.
Birleşime yirmi
dakika ara veriyorum.
Kapanma Saati: 19.54
DÖRDÜNCÜ OTURUM
Açılma Saati: 20.26
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Rümeysa KADAK (İstanbul)
-----0-----
BAŞKAN – Türkiye
Büyük Millet Meclisinin 46’ncı Birleşiminin Dördüncü Oturumunu açıyorum.
37 sıra sayılı
Kanun Teklifi’nin görüşmelerine kaldığımız yerden devam edeceğiz.
Komisyon
yerinde.
Değerli
milletvekilleri, üçüncü bölüm üzerindeki görüşmeleri tamamlamıştık. Şimdi
üçüncü bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım. 
49’uncu
madde üzerinde üçü aynı mahiyette olmak üzere dört önerge vardır. İlk
okutacağım üç önerge aynı mahiyettedir. Önergeleri okutup birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 49’uncu maddesinin kanun teklifinden
çıkarılmasını talep ediyoruz. 
 Garo
Paylan Tuma Çelik Ebrü
Günay
 Diyarbakır Mardin
 Mardin
 Musa
Piroğlu Semra Güzel Serpil
Kemalbay Pekgözegü
 İstanbul Diyarbakır İzmir
Aynı mahiyetteki
diğer önergenin imza sahipleri:
 Ayhan
Erel  Mehmet Metanet Çulhaoğlu Lütfü
Türkkan
 Aksaray
 Adana  Kocaeli
 Feridun
Bahşi Fahrettin Yokuş Ayhan
Altıntaş
 Antalya Konya Ankara
Aynı mahiyetteki
diğer önergenin imza sahipleri:
 Mehmet
Bekaroğlu  Ömer Fethi Gürer  Emine
Gülizar Emecan
 İstanbul
 Niğde  İstanbul
 Aydın
Özer Fikret Şahin Cavit
Arı
 Antalya
 Balıkesir  Antalya
 Rafet
Zeybek
 Antalya
BAŞKAN –
Komisyon aynı mahiyetteki önergelere katılıyor mu?
PLAN VE BÜTÇE
KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım.
BAŞKAN –
Önergeler üzerinde ilk söz İzmir Milletvekili Serpil Kemalbay Pekgözegü’ye
aittir.
Buyurun Sayın
Kemalbay. (HDP sıralarından alkışlar) 
Süreniz beş
dakikadır.
SERPİL KEMALBAY
PEKGÖZEGÜ (İzmir) – Teşekkürler Sayın Başkan.
Değerli
milletvekilleri, bu yasayla uluslararası acil yardım özel hesabından yapılan
harcamaların nereye yapıldığı denetlenmeyecek. Yasanın amacı bu. Çünkü bu hesap
Kamu İhale Kanunu’ndan ve 5018 sayılı Kamu Mali Yönetimi ve Kontrol Kanunu’ndan
muaf hâle getiriliyor yani denetim kaldırılıyor. Sormak istiyoruz, neden? 
Tek adam sistemi
Türkiye’yi bir şirket gibi yönetmek istiyordu ve bu da, yapılan bu uygulama da
tam da böyle bir şirket gibi yönetmenin bir sonucu. Konu yandaş sermaye
gruplarının çıkarları olunca anında yasalar hazırlanır, bütçeler ayrılır,
teşvikler uzatılır, vergiler silinir ama konu emekçiler, köylüler, işçiler
olunca, emeğiyle geçinenler olunca ya para yoktur ya da bunlar boş işlerdir.
Böylece ipe un serilmeye çalışılır. Bunu biz dün EYT meselesinde gördük.
Bakın, bu
yaklaşım yani yasaların yok sayılması, Anayasa’nın yok sayılması hukuka aykırı;
aslında, bu, Türkiye Büyük Millet Meclisine, devletin ilkelerine, esaslarına
aykırı. Bizim odalarımıza bu kitapçık getirilip bırakılıyor -Anayasa kitapçığı-
fakat biz her gün burada Anayasa’nın çiğnendiğine tanıklık ediyoruz. Bunu
nerede kullanacağız, ne için kullanacağız, gerçekten ciddi bir sorun çünkü
Anayasa Mahkemesinin kararlarına hiçbir şekilde uyulmuyor, Anayasa’ya da
uyulmuyor. Bakın, bu Türkiye Büyük Millet Meclisinin Başkanı belediye başkan
adayı oluyorsa eğer, Anayasa’ya göre istifa etmesi gerekirdi, değil mi? Fakat
her iki durumu da sürdürüyor, hem bu Meclisin Başkanlığına devam ediyor hem bir
partinin belediye başkan adaylığına devam ediyor. Bu hukuksuzluk, bu
anayasasızlık durumunu yaşıyoruz hep birlikte. Bu yasa teklifi de tam da bunun
göstergesi. 
Yine size Leyla
Güven’i göstermek istiyorum. Sevgili Leyla Güven bugün açlık grevinin 70’inci
gününde. Bu Parlamentonun bir parçası, hepimiz kadar, benim kadar, sizler
kadar; milletvekili, halkın oylarıyla, halkın iradesiyle seçildi, halkı temsil
ediyor. Fakat bugün Anayasa’yı yok sayanlar, halkın iradesini yok sayanlar
Leyla Güven’i de görmezlikten geliyorlar. Bu kabul edilebilir bir şey değil.
Ama hepsi birbirine bağlı, büyük bir diyalektik işliyor burada. Eğer siz
Anayasa’yı yok sayarsanız o zaman tecridi de kabul edersiniz. Tecrit insanlık
suçudur, Leyla Güven bu insanlık suçuna karşı açlık grevinde. Tecrit yapmaya
hakkınız var mı? Hiç kimseye tecrit uygulamaya hakkınız yok. Uluslararası
sözleşmelere göre, insan hakları mahkemelerine ve uluslararası evrensel hukuk
normlarına göre, yapılan bir suçtur, anayasal bir suçtur. Bu suçu ortadan
kaldırın, barışa bir el uzatın, kalıcı bir barışı hep beraber getirelim,
demokratik bir Türkiye'de yaşayalım diye Leyla Güven bu açlık grevinde.
Anayasa’yı, ki bu Anayasa 12 Eylül faşizminin Anayasası’dır, bu kötü Anayasa’yı
dahi uygulayın çağrısıdır aynı zamanda. Türkiye halklarının barışa ihtiyacı yok
mu, insana yakışır bir yaşama ihtiyacı yok mu? İşte Sevgili Leyla Güven böyle
bir çağrı yapıyor. O aynı zamanda, burada olması gerekirken Diyarbakır
Hapishanesinde. Hukuksuz bir şekilde Anayasa’yı çiğneyenler baş tacı edilmiş.
Tek adam rejimi, bildiği gibi, istediği gibi Anayasa’yı çöpe atabiliyor fakat
bu Parlamentonun bir parçası olan, üyesi olan Sevgili Leyla Güven hukuksuz bir
şekilde Diyarbakır Hapishanesinde tutuluyor. Buna bir son vermek gerekiyor.
Cezaevlerinde
bini aşkın açlık grevi var, 256 civarında dönüşümsüz, süresiz açlık grevi
yaşanıyor. Yine, bu Parlamentoda milletvekili olmuş 2 arkadaşımız, önceki dönem
milletvekillerimiz Selma Irmak ile Sebahat Tuncel de açlık grevine başladı.
(Mikrofon
otomatik cihaz tarafından kapatıldı)
BAŞKAN –
Buyurun, sözlerinizi bağlayın Sayın Kemalbay.
SERPİL KEMALBAY
PEKGÖZEGÜ (Devamla) – Teşekkürler.
15 Ocakta açlık
grevine başladılar. Ne bekliyorsunuz, ne bekliyoruz? 
Tabii, ben kime
sesleniyorum burada? Artık partiler bir, iki, üç diye sıralanıyor. Artık “AKP
iktidar partisi” demeli miyiz, dememeli miyiz; bu konuda da aslında tartışmaya
da gerek yok çünkü AKP sarayın noteri olarak çalışan bir parti, 1’inci parti,
sarayın noterliğini yapıyor ya da postacılığını yapıyor; bakanlar arasında
kanunları gezdirenler ya da saraydan geleni olduğu gibi geçirenler. Tıpkı işte
bu 49’uncu maddedeki gibi. Bu madde Anayasa’ya aykırı arkadaşlar, bu madde
geçirilemez. Bu Meclisin Başkanı Anayasa’ya aykırı bir şekilde belediye başkan
aday olamaz. Saray Anayasa’yı çiğneyemez, halka hesap vermek zorunda. Leyla
Güven’in talebi taleplerimizdir. Tecrit kaldırılmalıdır, tecrit insanlık
suçudur.
BAŞKAN –
Tamamlayın lütfen Sayın Kemalbay.
SERPİL KEMALBAY
PEKGÖZEGÜ (Devamla) – Türkiye Cumhuriyeti Anayasası işkenceyi yasaklamıştır,
tecridi yasaklamıştır; dolayısıyla işkence ve tecrit suçtur, bu suçu işlemeyi
bırakın. Cezaevlerinden eğer tabutlar çıkmaya başlarsa bu halka siz hesap
veremezsiniz, biz hesap veremeyiz, kimse hesap veremez. Bu anlamsız
suskunluğun, anlamsız yok saymanın artık bitmesi gerekiyor. Bu çatışmacı,
savaşçı politikaların, kutuplaştırıcı, ötekileştirici, yok sayıcı politikaların
artık bitmesi gerekiyor. Herkesin elini taşın altına koyması gerekiyor,
herkesin cesaretle demokrasiyi ve kalıcı barışı savunmak için Leyla Güven’in sesine
kulak vermesi gerekiyor. Bakın, dünyanın her yerinden Leyla Güven’e ses
veriliyor, sesine ses katılıyor fakat bu Meclisten hâlâ çıt çıkmadı.
Teşekkür
ediyorum. (HDP sıralarından alkışlar)
BAŞKAN –
Teşekkürler Sayın Kemalbay.
Aynı mahiyetteki
önergeler üzerinde ikinci söz Ankara Milletvekili Ayhan Altıntaş’ındır. 
Buyurun Sayın
Altıntaş. (İYİ PARTİ sıralarından alkışlar)
Süreniz beş
dakikadır.
AYHAN ALTINTAŞ
(Ankara) - Sayın Başkan, değerli milletvekilleri; 37 sıra sayılı Kanun
Teklifi’nin 49’uncu maddesi hakkında söz almış bulunuyorum. Genel Kurulu
saygıyla selamlıyorum. 
Suriye savaşı 14
Nisan 2011 tarihinde Amerika’nın ülkeye asker çıkarmasıyla başladı. Bu tarihten
günümüze kadar yaklaşık 4 milyon Suriyeli ülkemize giriş yapmıştır. Bu göçle 2
milyon Suriyeli çocuk şu anda ülkemizde yaşamaktadır. Bunlar, problemler yumağı
içinde olan çocuklardır. En önemli sorunları şunlardır: Yüzde 74’ü ailesinden
birisini kaybetmiştir, yüzde 30’u silahla veya fiziksel şiddet görmüştür.
Normal popülasyonun 10 katı, posttravmatik stres bozukluğu yaşamaktadır. Şu
anda okulda olması gereken Suriye göçmeni çocukların yüzde 50’si ilkokulda
değil, yüzde 70’i ortaokulda değil, yüzde 90’ı lisede değil. Bu çocuklar
problemleriyle baş başa yaşıyorlar. Bu çocukların akıbeti ne olacak? Dünyadaki
örneklerine bakarsak bu sorunları yaşayan çocukları Pakistan-Afganistan
sınırında Taliban, Afrika’da Boko Haram olarak görüyoruz. Orta Doğu’daki
çocukların ne olduğunu hepimiz biliyoruz. Şu anda bu çocuklar daha iyi bir
yaşam umudu içindeler, daha iyi bir dünya umuyorlar. Yani bu çocuklara yardım
etmek için üç dört yıl gibi bir süremiz var. Eğer o tarihe kadar gereği
yapılmazsa bu çocuklar, uluslararası suç organları, çeteler, fuhuş çeteleri
için malzeme olacaktır. 
Ülkemiz G20’de
yer almaktadır ve dünyanın 17’nci büyük ekonomisidir. Nüfusumuzun yarısı 30
yaşın altındadır. Ancak, eğitim değerlendirme testi PISA’da durumumuz içler
acısıdır. Son dokuz yılda millî gelirimiz yerinde sayıyor. Orta gelir tuzağına
takıldık. Kabaca, kişi başı millî gelir 10 bin dolar civarında olursa orta
gelir düzeyi oluyor. Son yıllarda, Güney Kore başta olmak üzere Macaristan,
Polonya gibi 9 ülke orta gelir tuzağının dışına çıkmıştır. Katma değer
üretemiyoruz. Sahip olduğumuz ekonomiye inşaatla, yol yaparak, fındık, fıstık
satarak sahip olunabilir. 
2023 hedefinizin
millî gelirin 2 trilyon dolar olacağını söylüyorsunuz. Şimdi 2019 yılındayız,
millî gelirimiz yaklaşık 750 milyar dolar. Şimdi soruyorum, dört yılda 750
milyar dolardan 2 trilyon dolara çıkmak için yıllık ne kadar büyümemiz
gerekiyor ortalama olarak? Arkadaşlar, yıllık ortalama yüzde 30 büyümemiz
gerekiyor. Türkiye, hayatı boyunca hiç yüzde 30 büyüdü mü? Dolayısıyla,
gerçekleşmeyecek bir hedef koyuyoruz. 10 bin dolardan 20 bin dolara gelebilmek
için katma değer gerekiyor; akıl, zekâ, hayal gerekiyor. Bugün bir taksi
şirketi, hiçbir taksi sahibi olmadan, bilgisayar programıyla 50 milyar dolar
değere ulaşabiliyor. Bizim, ülke olarak öncelikle orta gelir tuzağından
çıkmamız lazım; kendi evlatlarımız için çıkmamız lazım, Suriye’den gelip
kaderlerini bize bağlayan çocuklar için çıkmamız lazım. 
Bir
teknik üniversitenin isminin başına “İslam” kelimesinin gelmesi belki siyasi
iktidara oy getiriyor olabilir ancak dünyanın herhangi bir yerindeki çocuklarla
rekabet konusunda bir avantaj sağlamıyor hatta dezavantaj oluşturuyor. 
Şu
kadar derslik, şu kadar öğretmen, bütçeden en çok pay ayırmak ülkenin eğitim
sorunlarına çözüm getirmemiştir. Akıllı tahtalara, ikinci sınıf tabletlere
harcanan paralar boşa gitti. Belki de bunca büyük maddi kaynaklar ayırarak
eğitimde istenen sonuçları alamamak, en hafif tabiriyle, beceriksizliklerin
başta geleni olabilir. Kanımca, girdileri artırmakla övünmek yeterli değil,
aslolan çıktı bazlı değerlendirmelerdeki başarılarımızdır. 
Sayın milletvekilleri,
başta kendi çocuklarımızın ve sonra da Suriyeli çocukların problemlerine çözüm
getirmek bizim başta gelen görevimiz olmalıdır.
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın Sayın Altıntaş. 
AYHAN ALTINTAŞ
(Devamla) – Probleme el atmak bence şu anda Türkiye Büyük Millet Meclisinin
birinci önceliğidir. 
Durumu
dikkatlerinize sunuyor, saygılarımla sözlerime son veriyorum. (İYİ PARTİ
sıralarından alkışlar)
BAŞKAN –
Teşekkürler Sayın Altıntaş. 
Söz sırası,
Hatay Milletvekili Suzan Şahin’de. 
Buyurun Sayın
Şahin. (CHP sıralarından alkışlar) 
Süreniz beş
dakikadır. 
SUZAN ŞAHİN
(Hatay) – Sayın Başkan, değerli üyeler; yüce Meclisi saygıyla selamlıyorum. 
Hatay’da son
haftalarda etkili olan aşırı yağışlar nedeniyle birçok ilçemiz zarar görmüştür.
Öncelikle, Hataylı hemşehrilerime geçmiş olsun dileklerimi iletiyorum. 
Yağışlar
sonrası, kurutulan eski Amik Gölü neredeyse yeniden oluştu. Sel nedeniyle
bölgede yaklaşık 130 bin dönüm ekili tarım alanı sular altında kalarak zarar gördü.
Bu bir doğal afettir ve bölge afet bölgesi ilan edilerek zarar gören çiftçiye
devlet desteği sağlanmalıdır. 
TEMA, Hava
Kuvvetleri, Devlet Su İşleri ve halkın itirazlarına rağmen yeri yanlış seçilen
ve kurutulan Amik Gölü’nün en derin noktasına 2007 yılında inşa edilen Hatay
Havalimanı şu an sular altında ve kullanılamaz hâlde. Her yağış olduğunda
havalimanını su basıyor, suyun boşaltılması için milyonlarca lira harcanıyor.
Teknik ve bilimsel anlamda yanlış yere kurulan havalimanı sorununun çözümü için
öneriler var ancak hayata geçirilmesi için hiçbir adım atılmıyor. Gerçek bir
liman görüntüsünü andıran bu durum dönemin öngörüsüz AKP siyasetçilerinin,
mühendislik bilgisinden yoksun bürokratların ve çevre bilincinden uzak
yöneticilerin eseridir. Tüm bu yanlış karar ve uygulamaların faturasını
milletimiz ödememelidir. Hükûmet “Ben yaptım oldu.” anlayışını terk etmelidir.
Her tarafta afet var, ülkede afet var. “İmdat” çığlıklarını duyun ve yandaş
anlayışını bırakıp her kesimi kucaklayın. 
Değerli üyeler, ülkemizin
içinde bulunduğu ekonomik durum İskenderun Körfezi, demir çelik fabrikaları ve
sanayi tesislerinde de durgunluk yaratmış, sanayi sektörünü olumsuz
etkilemiştir. Özellikle ham maddeyi kendisi üretemeyen tesisler, fabrikalar tek
tek kapanmaktadır. Son iki ay içerisinde yaklaşık 1.500 kişi işsiz kalmıştır.
Bölgede bulunan tesisler teker teker kapanmaktadır. Kapanmayanların da
bankaların kredi faizleri altında ezildiği görülmektedir. Yandaşlara kamu
bankası kredileri serbestken yandaş olmayanlara “Sana kredi yok.” deniyor ve
iflasa sürükleniyor. Geçmiş yıllarda yüzlerce kişinin çalıştığı fabrikalar
çürümeye terk edilmiş durumda. Yandaş olmayan tesisler baskıyla sindiriliyor,
çeşitli suçlamalarla çalışamaz hâle getiriliyor. Yandaş olmayan sanayiciye kredi
vermek için kredi tutarının en az 5 katı ipotek isteniyor. Bu uygulamalar
keyfiyetten çıkarılıp bir standarda oturtulmalıdır. Hatay’ın sanayicisi bu
ülkeye hizmet etmek istiyor, fabrikaları kapanmasın, işçileri bu kış mevsiminde
sokakta kalmasın, mağduriyetler yaşanmasın istiyor. Maliyenin baskı unsuru
olarak kanunsuzca uyguladığı ihtiyati haciz ve tahakkuk uygulamalarından
çekinen sanayici, sorunlarını ilgili mercilere aktarmaktan korkuyor. Üretim
yapan tesislerin açılması için acil destek gerekmektedir. İstihdamın olmadığı
yerde kargaşa çıkar, anarşi çıkar, sosyal olaylar patlar; Allah korusun,
ülkemizin birliği, beraberliği, düzeni bozulur. Elbette işsizlik ve yoksullukla
mücadele, önceliğimiz olmalıdır ancak bir tarafı ondururken diğer tarafı öldürmemeliyiz.
İşveren ve sanayicimizi de desteklememiz gerekmektedir.
Hatay’daki
bu sorunlar, Hatay’ın 5’inci teşvik bölgesine alınması, sınır kapılarının
tekrar açılması, sanayiciye düşük faiz ve uzun vadeli kredi imkânı sağlanması
ve SGK ile vergi indirimi kolaylıklarının sağlanmasıyla giderilebilir. AKP
Hükûmeti sanayiciye destek olmadığı ve üretim ekonomisine dönmediği sürece bu
ekonomik buhran döneminden çıkmak mümkün olmayacaktır.
Sanayi
üretimi Kasım 2018 verilerine bakıldığında, önceki yılın aynı ayına göre yüzde
6,5 oranında sert bir gerileme göstermiştir. Yaz aylarında yaşanan finansal
kriz reel sektöre son üç ayda üretim azalışı olarak yansımıştır ve üretim yüzde
4,9 oranında azalmıştır. Zamanında ödenmediği için takibe alınan krediler ise
Ocak 2019 itibarıyla 98 milyar liraya çıkmıştır. Bankaların bir yıl vadeli TL
cinsinden mevduata uyguladığı yıllık faiz oranı ise 23’lere ulaşmıştır.
Ülkemizin
içinde bulunduğu bu karamsar ekonomik tablo içerisinde ticareti vuran en önemli
sorunlardan biri de malum kur farklarıdır ve şirketlerin mali yapısını derinden
sarsmaktadır. 
(Mikrofon
otomatik cihaz tarafından kapatıldı)
BAŞKAN –
Buyurun, tamamlayın Sayın Şahin.
SUZAN ŞAHİN
(Devamla) – Döviz kurlarındaki artıştan kaynaklı lehte ve aleyhte kur farkları,
şirketlerin mali tablolarına kâr veya zarar olarak yansımaktadır. Bu durumda
şirketlerin vergi yükümlülükleri artmakta veya mali tablolarına zarar olarak
yansıyarak öz kaynaklarda negatif göstergeler oluşmaktadır. Bu durum kurumlar
vergisi yönünden kabul edilebilir seviyede iken bu olumsuzluk bugüne kadar var
olan bir sorun olarak gündemde olan KDV yönünden kabul edilemeyecek bir durum
yaratmaktadır. Ürün teslim tarihinden sonra doğan kur farkının, KDV’ye tabi
olmadığı Danıştay Vergi Dava Daireleri Genel Kurulu kararlarına göre sabittir.
Bu kararların atıfta bulunduğu üzere, kur farkının, kanunda yer almayan kur
farklarının uygulama tebliğiyle KDV’ye dâhil edilmesi mümkün bulunmamaktadır.
Bu nedenle kur farkının KDV matrahına ilave edilmemesi gerekmektedir. Bu konuda
da yasal düzenleme ve açıklık getirilerek, yeni bir düzenleme yapılarak,
ticaret sektörü rahatlatılarak ekonomi canlandırılmalı, tebliğ ise
düzeltilmelidir.
Yüce Meclisi
saygıyla selamlıyorum.
Saygılarımla.
(CHP sıralarından alkışlar) 
BAŞKAN –
Teşekkürler Sayın Şahin. 
Aynı mahiyetteki
önergeleri oylarınıza sunuyorum: Kabul edenler... Kabul etmeyenler... Önergeler
kabul edilmemiştir.
Diğer önergeyi
okutuyorum:
16/01/2019
Türkiye Büyük Millet Meclisi Başkanlığına
Görüşülmekte
olan 37 sıra sayılı Bazı Kanun ve Kanun Hükmünde Kararnamelerde Değişiklik
Yapılmasına Dair Yasa Teklifi’nin 49’uncu maddesinin (2)’nci fıkrasındaki
“…başlatılabilir” ibaresinin “…başlatılır” şeklinde değiştirilmesini arz ve
teklif ederiz.
 Ümit
Yılmaz Sefer Aycan Sermet
Atay
 Düzce Kahramanmaraş Gaziantep
 Metin
Nurullah Sazak Mehmet Celal Fendoğlu
 Eskişehir Malatya
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım. 
BAŞKAN – Önerge
üzerinde Kahramanmaraş Milletvekili Sefer Aycan konuşacaktır. 
Buyurun Sayın
Aycan. (MHP sıralarından alkışlar) 
Süreniz beş
dakikadır. 
SEFER AYCAN
(Kahramanmaraş) – Sayın Başkan, değerli milletvekilleri; verdiğimiz önerge
üzerinde söz almış bulunuyorum.
Afetler
yurdumuzun bir gerçeği, tüm dünyada da afetler görülmektedir, bu yüzden afet
yönetimi önemli bir konudur ve afetlerde uluslararası dayanışma da önemli bir
konudur. “Afet yönetimi” denince olayı üç boyutlu, üç aşamalı almak lazım;
afetten önce yapılması gereken işler, afet sırasında yapılacak işler ve afet
sonrasında yapılacak işler diye olaya bakmak lazım. Türkiye, afet olduğunda
bunu yönetmekte, müdahale etmekte oldukça başarılıdır. Fakat Türkiye’de sorun
afet öncesi dönemdedir, afete hazırlık döneminde ya da afet öncesi alınması gereken
önlemler konusunda sıkıntı vardır. 
Bildiğiniz
gibi son zamanlarda yurdumuzda birçok ilde sel felaketi yaşıyoruz. Şehrim
Kahramanmaraş’ta da geçen yaz aylarında sel felaketleri yaşadık. Şimdi, burada,
sele hazırlıklı olmak lazım. Normalde hazırlıklı olsak aslında selin zarar
verecek bir durumu yok. Dünyanın birçok ülkesinde günlerce, haftalarca yağmur
yağıyor ama bir damla su göremiyorsunuz fakat Türkiye’de yanlış yapılaşma,
riskli bölgelerde yapılaşma, dere yataklarında yapılaşma ve aşırı betonlaşmanın
getirdiği sıkıntıları yaşıyoruz, altyapının yetersizliğinden dolayı iki damla
yağmur yağdığında selle karşılaşıyoruz. Onun için, sorun selden değil, selden
önce alınması gereken tedbirlerde, imar planlarında ve yapılaşmada yaşanan
sorunlardan kaynaklanmaktadır. Bu da tabii ki düzeltilebilir, önlenebilir bir
durumdur. Sel aslında olmaması gereken bir felakettir, bizim tedbirsizliğimiz
veya yanlışlarımız yüzünden yaşadığımız bir sorundur. 
Türkiye’de
yaşanan ikinci önemli afet depremlerdir. Deprem kuşağında olan bir ülkeyiz ve
sık sık deprem yaşıyoruz. Türkiye’de on bir ayda bir büyük deprem yaşanıyor.
Aslında burada da depreme tabii ki yapabileceğimiz bir şey yok fakat Türkiye’de
deprem öncesinde alınması gereken tedbirlerde hatamız var. Deprem normalde öldürmez
ama esas, kalitesiz binalar, çürük binalar öldürür. Sorun da burada, defalarca
bu deprem felaketlerini yaşamamıza rağmen bir türlü buna dikkat etmiyoruz.
Sakarya 3 kez yıkılmasına rağmen aynı bölgeye gidip yapılaşıyoruz ve yapı
kalitemizde sorunlar var. Hâlâ, işte, İstanbul’da yaşadığımız riskli binalar
sorunu var, bir türlü bunların yenilerini de yapamıyoruz yani kentleşmede,
yapılaşmada sorunumuz var. 1999 Marmara depremi sırasında Sağlık Bakanlığında
kriz koordinatörü olarak çalışmış bir kişi olarak aslında deprem olduğunda
alınması gereken önlemler konusunda ya da kurtarma konusunda çok başarılı idik
ama yine de 18.500 kişi ölmüştü. Niye? İşte deprem bölgesinde kalitesiz bina
yapmaktan kaynaklanan bir durumdu yoksa kurtarmada hiçbir sıkıntımız yoktu. O
günkü şartlarda bir gün içerisinde 57’nci Hükûmet çok büyük başarılar elde
etti, 20 bine yakın yaralıyı taşıdı, ameliyat etti, operasyon yaptı, bir yıl
içerisinde 50 bin konut yaptı. Tabii ki bu başarı, o zaman, Türkiye’ye karşı
tepki oluşturdu ve arkasından bir finans krizi oluşturuldu. O finans krizi topu
topu 6 milyar doların bankalardan çekilmesiyle oluşan bir krizdi, onun
arkasından Türkiye’de bir dolar krizi yaşandı ama sadece bankaların 6 milyar
dolar açığından kaynaklanan bir krizdi ve amaç tabii ki Hükûmeti yıkmaktı.
Depremin yıkamadığı 57’nci Hükûmeti yıkmak için çaba göstermişlerdi ama o zaman
57’nci Hükûmet hem depremin altından hem de o krizin altından kalktı ve
Bankacılık Düzenleme ve Denetleme Kurumu ve Merkez Bankasının yaptığı düzenlemelerle
o zamanki krizi atlatmış bir Hükûmet vardı. 
Bu deprem
konusunda yaşanan sıkıntı şu: Aynı 7,3 şiddetindeki deprem bizden başka diğer
ülkelerde de oluyor fakat bizde 18.500 kişi ölürken diğer ülkelerde 5-10 kişi
ölüyor.
(Mikrofon
otomatik cihaz tarafından kapatıldı)
BAŞKAN – Buyurun
tamamlayın Sayın Aycan.
SEFER AYCAN
(Devamla) – Onun için depremde önemli olan kurtarmaktan önce depreme hazırlıklı
olmaktır, bu da sağlıklı ve kaliteli binalar yapmakla alakalıdır. 
Bir diğer konu
da depremde uluslararası yardımlar konusudur. Bu konuda da Türkiye üstüne
düşeni fazlasıyla yapan bir ülkedir. Bunu da yanlış kullanmamak lazım. Depremde
Dünya Sağlık Örgütünün önerisi ülkelerin ihtiyacına göre yardım yapmak,
özellikle de nakit aktarmaktır yoksa kullanılmış eşyaları, kullanılmış
ilaçları, toplanmış ilaçları yardım diye göndermemektir. İnşallah, deprem
yaşamadığımız günler gelir; hep birlikte daha sağlıklı, depremsiz bir şekilde
yaşamımızı sürdürürüz diye düşünüyorum. 
Hepinize
teşekkür ediyorum, saygılar sunuyorum. (MHP sıralarından alkışlar) 
BAŞKAN –
Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir.
49’uncu maddeyi
oylarınıza sunuyorum: Kabul edenler... Etmeyenler... Madde kabul edilmiştir.
FİLİZ
KERESTECİOĞLU DEMİR (Ankara) – Sayın Başkan...
BAŞKAN – Buyurun
Sayın Kerestecioğlu.
IV.- AÇIKLAMALAR (Devam)
33.- Ankara Milletvekili Filiz Kerestecioğlu Demir’in, Ankara’nın
Altındağ ilçesi Ulubey Mahallesi’ndeki mobilyacılar sitesinde çıkan yangında
hayatını kaybeden Suriyeli işçilerin yakınlarına başsağlığı dilediğine,
güvencesiz çalışan gençlerin ya hayatlarını kaybettiğine ya da maaşlarını
alamadıklarına, betona değil insana yatırım yapılması gerektiğine ilişkin
açıklaması
FİLİZ
KERESTECİOĞLU DEMİR (Ankara) – Sayın Başkan, bugün akşam üzeri Ankara’da,
Altındağ Ulubey Mahallesi’nde, mobilyacılar sitesinde 4 katlı bir mobilya
fabrikasında çıkan yangında maalesef, şu ana kadar tespit edilen, 5 Suriyeli
işçi hayatını kaybetmiş bulunuyor. Onların yakınlarına başsağlığı diliyoruz. Muhtemelen,
az önce dile getirildi, Suriyeliler burada gerçekten, okumak yerine
çalışıyorlar ve aslında bir lokma ekmek için buradalar, savaştan kaçıp
buradalar ama bir de güvencesiz çalışma koşullarında hayatlarını kaybediyorlar
ki bu sadece onlar için geçerli değil, iş güvencesi olmayan bir ülkedeyiz ve
gençler öğrencilik yerine çok fazla çalışmak zorunda kalıyorlar.
(Mikrofon
otomatik cihaz tarafından kapatıldı) 
BAŞKAN –
Tamamlayın Sayın Kerestecioğlu.
FİLİZ
KERESTECİOĞLU DEMİR (Ankara) – Öğrencilere yapılan burs zammı bugün sadece 500
liraya tekabül ediyor, yüzde 20 enflasyon varken, günlük 1 lira zam demek bu.
Dolayısıyla gençler, ister Suriyeli olsun ister Türkiyeli, hakikaten güvencesiz
çalışma koşullarında ya hayatlarını kaybediyor ya da maaşlarını alamıyorlar. Bu
nedenle, betona değil insana yatırım diyoruz ve bir kez daha, ölenlerin
yakınlarına başsağlığı diliyoruz. Umarız daha fazla can kaybı olmayacaktır.
Teşekkürler.
BAŞKAN –
Teşekkürler Sayın Kerestecioğlu.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN – 50’nci
madde üzerinde üç adet önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 50’nci
maddesinin aşağıdaki şekilde değiştirilmesini arz ve teklif ederiz.
Saygılarımızla. 
 Mehmet Bekaroğlu Ömer
Fethi Gürer Rafet Zeybek
 İstanbul Niğde Antalya
 Emine
Gülizar Emecan Aydın Özer Fikret
Şahin
 İstanbul Antalya Balıkesir
 Cavit
Arı Ahmet
Ünal Çeviköz
 Antalya İstanbul
MADDE 50-
7/7/2010 tarihli ve 6004 sayılı Dışişleri Bakanlığı Personeline ilişkin Bazı
Düzenlemeler Hakkında Kanunun 10 uncu maddesinin birinci fıkrasının (b) bendine
"psikoloji," ibaresinden sonra gelmek üzere "çalışma
ekonomisi," ifadesi eklenmiş, “lisans diplomasına sahip bulunanlar
için" ifadesi ile "lisansüstü eğitim diplomasına sahip bulunanlar
için otuz yedi yaşını” ifadesi madde metninden çıkarılmış, aynı fıkraya aşağıdaki
(g) bendi eklenmiş ve ikinci fıkrasının (b) bendinde yer alan
"açıldığı" ifadesi "yapıldığı" şeklinde, "otuz"
ifadesi "otuz beş" şeklinde değiştirilmiş, aynı bentte yer alan
“lisans diplomasına sahip bulunanlar için” ifadesi ile “lisansüstü eğitim diplomasına
sahip bulunanlar için otuz iki yaşını” ifadesi madde metninden çıkarılmış ve
maddeye aşağıdaki fıkra ilave edilmiştir.
"g)
Konsolosluk ve ihtisas memuru olarak görev yapmış olan meslek memurları,
başkatiplik ve konsolosluk yeterlik sınavında başarılı olmaları şartıyla,
konsolosluk ve ihtisas memurluğu statüsünde bulundukları sürenin yarısını,
meslek memurluğu statüsündeki dördüncü, üçüncü ve ikinci unvan gruplarında
geçirmiş sayılabilirler. Dördüncü unvan grubundaki bekleme süresi azami bir
yıl, üçüncü unvan grubundaki bekleme süresi ise azami iki yıl kısaltılabilir.
Bu kapsamda, meslek memurluğu statüsündeki unvan gruplarında geçirilmiş sayılan
süre dört yıldan, halihazırda Başkatip unvanını kazanmış konsolosluk ve ihtisas
memurları için ise altı yıldan fazla olamaz.”
"(11)
Meslek memurları ile konsolosluk ve ihtisas memurlarının Bakanlığa
alınabilmeleri için tam teşekküllü bir Devlet hastanesinden verilen, her türlü
iklim şartında görev yapabileceklerine dair rapor ibraz etmeleri gereklidir.
Hukuk müşavirleri ile danışmanlardan da Bakanlığa alınmaları sırasında bu
raporu ibraz etmeleri istenebilir."
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım. 
BAŞKAN – Önerge
üzerinde İstanbul Milletvekili Ahmet Ünal Çeviköz konuşacaktır. 
Buyurun Sayın
Çeviköz. (CHP sıralarından alkışlar) 
Süreniz beş
dakikadır. 
AHMET ÜNAL
ÇEVİKÖZ (İstanbul) – Sayın Başkan, değerli milletvekilleri; Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi’nin 50’nci
maddesi hakkında Cumhuriyet Halk Partisi adına söz almış bulunuyorum. Bu
vesileyle yüce Meclisi saygıyla selamlıyorum. 
Sözlerime
başlamadan önce, yasa yapma sanatını sanatın ölümüne dönüştüren torba
kanunlarla ilgili düşüncelerimi ifade etmek isterim. Roma hukukunda
hukukçuların bildiği bir Latince deyim vardır “…”(x) Yani Türkçesi “Her konu için tek
bir yasa teklifi yapılmalı ya da her konu tek bir yasa teklifiyle olur.”
anlamına gelir. Bu deyim yasa yapma sanatının bir gereğidir fakat Parlamentoyu
itibarsızlaştırma gayretleri yasama faaliyetlerinde de özensizlik göstererek
sürdürülmek istenmektedir. Yasama organının işleyişindeki özensizlik toplum
yapısını, dokusunu, yaşayışını ve yargının işleyişini etkilemektedir. Torba
yasalarla yasama tekniği açısından sakıncalı metinler yasalaşmaktadır. Bunun
yansıması olarak toplum düzeni ve yaşamını etkileyecek, ülke yönetimine güveni
sarsacak bir tartışma ortamı yaratılmaktadır. İktidar, torba yasalarla Meclisi
ve komisyonu seri üretim yapan fabrikalara dönüştürmüştür. Başka bir ifadeyle,
iktidar, istisnai olarak başvurulması gereken torba yasaları artık yasama
sürecinin demirbaşları hâline getirmiştir. 
Değerli
milletvekilleri, öncelikle Dışişleri Bakanlığının dünyadaki temsil gücünü son
derece önemsediğimizi belirtmek isterim. Emekli bir büyükelçi olarak burada
bulunan tüm meslektaşlarımı da saygıyla selamlıyorum. Dışişleri Bakanlığı, her
zaman liyakate önem veren, kendine özgü gelenekleri olan bir kurum olarak
bilinir. Bu özelliğiyle Türkiye hariciyesi, uluslararası toplum nezdinde de en
güçlü diplomasi geleneği ve yeteneğine sahip bir kurum olarak tanınmıştır.
Dışişleri Bakanlığındaki personel sadece Türkiye’de değil, dünyada herkesin
saygısını ve takdirini kazanmıştır. 
Bugün,
Türkiye’nin yurt dışındaki büyükelçilerinin yüzde 10’undan fazlasını meslekten
olmayan kişiler oluşturuyor. Demek ki Dışişlerinin liyakat kıstası yüzde 90’ın
altına düşmüş durumda. İktidar, dış politikada Türkiye’nin kurumlarını ve
teamüllerini hiçe sayan bir diplomasi uygulaması yaratmıştır. Kararnamelerle
bertaraf edilmeye çalışılan neredeyse bir asırlık diplomatik geçmişimiz şimdi
de torba yasalarla bertaraf edilmeye çalışılmaktadır. Mevcut iktidar, Dışişleri
Bakanlığını tehlikeye atmak istemektedir. 
Dışişleri
Bakanlığı, 2018 yılına gelindiğinde Türkiye’nin dış politikasını kuran bir
kurum olma niteliğinden çıkarak gündelik çıkarları önceleyen bir kurum hâline
getirilmiştir. Yeni sistem değişimiyle birlikte Dışişleri Bakanlığının uzman
kadrosu dağıtılmıştır. Adına “Cumhurbaşkanlığı Hükûmet sistemi” denilen
sistemin ilk kararnamelerinde Dışişleri Bakanlığı teşkilatının temelini
oluşturan liyakat esası korunmamıştır. Kısaca, Dışişleri Bakanlığında mesleğin
gereği olan liyakatin yerine belli bir sadakat anlayışı egemen kılınmıştır. Bir
devletin dış politikasını şekillendiren kurumların çalışanları liyakate göre
seçilmezlerse bunun olumsuz faturasını o ülke mutlaka öder. Dün yüce Meclisin
çatısı atında yaptığım bir konuşmada da vurguladım. Sayın Dışişleri Bakanı bu
olumsuz koşullar yetmiyormuş gibi bir de Dışişleri mensuplarıyla dışarıdan
atanan büyükelçiler arasında bir ayrımcılık söylemi yaratmış, Bakanlık
çalışanlarını bir bakıma başarısızlıkla suçlamıştır. 
Değerli
milletvekilleri, teklifte yer alan 50 ile 56’ncı maddelerle ilgili mevzuat
değişikliklerinin asıl komisyon sıfatıyla Dışişleri Komisyonunda tüm
boyutlarıyla tartışılarak ele alınmadan acele bir şekilde Plan ve Bütçe
Komisyonunda torba yasa mantığıyla hazırlanmış bulunan kanun teklifi metni içerisinde
yasalaştırılma gayretini uygun bulmuyoruz. Dışişleri ve devlet geleneğimize de
aykırı bulunan söz konusu düzenlemeyi acele bir şekilde Plan ve Bütçe
Komisyonunda torba yasa mantığıyla hazırlanmış bulunan kanun teklifi metni
içerisinde yasalaştırma gayretini de uygun bulmuyoruz. Türkiye Büyük Millet
Meclisinde konunun sahibi olan ilgili komisyonlarda yeteri kadar tartışılmayan
kanun tekliflerinin sadece Plan ve Bütçe Komisyonundan geçirilmek suretiyle
yasalaştırılma alışkanlığının genelgeçer, demokratik ilkelere ve Türkiye Büyük
Millet Meclisi geleneklerine aykırı olduğunu düşünüyoruz. Dolayısıyla teklifin
bu şekilde kanunlaşmasını da uygun bulmuyoruz. 
Yüce Meclisi
saygıyla selamlıyorum. (CHP ve İYİ PARTİ sıralarından alkışlar)
BAŞKAN –
Teşekkürler Sayın Çeviköz. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı "Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin” 50’nci maddesinin 1’inci
cümlesinde yer alan "eklenmiştir” ibaresinin "ilave edilmiştir”
ibaresi ile değiştirilmesini arz ve teklif ederiz.
 Aylin
Cesur Mehmet Metanet Çulhaoğlu Aydın
Adnan Sezgin
 Isparta Adana Aydın
 Lütfü
Türkkan Fahrettin Yokuş Ayhan
Erel
 Kocaeli Konya Aksaray
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ UĞUR AYDEMİR (Manisa) - Katılmıyoruz Başkanım.
BAŞKAN
- Önerge üzerinde Aydın Milletvekili Aydın Adnan Sezgin söz almıştır. 
Buyurun
Sayın Sezgin. (İYİ PARTİ sıralarından alkışlar)
Süreniz
beş dakikadır. 
AYDIN
ADNAN SEZGİN (Aydın) – Sayın Başkan, değerli milletvekilleri; Türkiye
Cumhuriyeti Dışişleri Bakanlığı, Osmanlı İmparatorluğu’ndan ilham alan ve
Cumhuriyet Dönemi’ndeki deneyimlerle olgunlaşan, zenginleşen bir diplomasi
geleneğine sahiptir ve dünya çapında büyük saygı duyulan bir diplomasi ekolünü
temsil etmektedir. Diplomasi mesleği uzmanlık gerektiren bir meslektir ve
usta-çırak ilişkisi son derece büyük önem taşımaktadır. 
Cumhurbaşkanlığı
hükûmet sistemine geçiş sürecinde Dışişleri Bakanlığının yapı ve işleyişine
ilişkin birçok düzenleme ve uygulama esasen Türkiye’nin ulusal gücünün parçası
olan bu geleneğe darbe niteliğindedir. Dünyanın yakın tarihi de göstermektedir
ki, siyasi rejimlerde yaşanan otoriterleşme süreçleri genellikle köklü
kurumların içinin boşaltılması sonucunu doğurmaktadır. Devlet geleneğimizin
hafızası olma özelliğini de taşıyan Dışişleri Bakanlığının teşkilat yapısında
ve işleyişinde yapılan değişiklikler, meslek dışından büyükelçi atamalarındaki
artış ve keyfilik maalesef böyle bir yıkma ve yok etme anlayışını
yansıtmaktadır. 
Bir
de şimdi Cumhurbaşkanlığı bünyesindeki kurum ve kurullar var. İYİ PARTİ olarak
bu kaygılarımızı defaatle gündeme getirdik. 
Değerli
arkadaşlar, 9 Ocak 2018 günü yapılan Dışişleri Komisyonu toplantısında Sayın
Dışişleri Bakanını ağırladık. Kendisine bu ziyareti için müteşekkiriz.
Komisyonun muhalefet partilerine mensup üyeleri, başlıca siyasi konuların yanı
sıra, dışarıdan büyükelçi atamalarından duydukları haklı kaygıyı dile
getirdiler. Ben de siyasi konular haricinde bilhassa merkezdeki sorumluluk
görevlerine dışarıdan yapılacak atamaların sakıncalarına değindim ve Sayın
Bakanın “Türkiye’nin en başarılı 2 büyükelçisi meslek dışından atanan Tokyo ve
Pekin büyükelçileridir.” ifadesine çok şaşırdığımı vurgulayarak kıstasları
sorguladım. Komisyon tutanakları hakkında resen gizlilik kararı alındı; bunu
tartışmıyorum ama bu konuyu, toplantının hemen akabinde kamuoyuna mal olduğu
için, huzurunuzda biraz ayrıntılandırmak gereğini de duyuyorum. 
Öncelikle,
Sayın Bakanın bu beyanının çok talihsiz bir beyan olduğunu ve başında bulunduğu
kurumun asıl mensuplarına karşı saygı eksikliği içerdiğini belirtmeliyim. Bu
ifade, aynı zamanda, toplamı 21 civarında olan, dışarıdan atanmış diğer
büyükelçilerin Sayın Bakanın “performans” kıstaslarının altında kaldığını da
ortaya koymaktadır; mesela Kuala Lumpur Büyükelçisi Sayın Merve Kavakçı bu
meyandadır.
Sayın
Bakan Komisyon üyelerinin önünde bir büyükelçiyi örnek göstererek “Filanca
büyükelçi çok kötüydü.” de diyebilmiştir. Kötüydüyse niye o büyükelçiyi
yıllarca görevde tutmuştur?
Sayın
Bakana ayrıca soruyorum: Tokyo ve Pekin büyükelçilerini hangi kıstaslara göre
en başarılı büyükelçi olarak addediyor? Bu büyükelçiler ülkemiz ile bu iki ülke
arasında çıkarlarımıza hizmet eden hangi fevkalade gelişmeleri sağlamışlardır?
Veya Dışişleri Bakanlığına çok ciddi sayıda ve olağanüstü önemli
değerlendirmeler ve bilgiler mi aktarmışlardır? Bu arkadaşlar, görevlerinde bir
yıldan biraz fazla bir süreden beri bulunmaktadırlar. Bu süre bir büyükelçinin
performansını bunu Dışişleri Komisyonu önünde beyan edecek ölçüde güvenli bir
şekilde ölçmeye yeterli midir? 
Pekin
Büyükelçimizin Çin’le derin ticari faaliyet geçmişinin ayrıntılarına
değinmeyeceğim. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Sezgin.
AYDIN
ADNAN SEZGİN (Devamla) – Teşekkür ederim.
Ancak
Çin’in Doğu Türkistan bölgesinde Uygur Türklerine karşı bu denli ağır ve
kitlesel insan hakları ihlalleri işlenirken, Uygur Türkleri Çin rejimi
tarafından tam bir zulme tabi tutulurken Sayın Bakanın Pekin Büyükelçisini “en
başarılı büyükelçi” ilan etmiş olmasındaki tuhaflığı takdirlerinize sunuyorum.
Komisyonda bu konuda sorduğum soruyu da kendisi cevapsız bırakmıştır. 
Değerli
arkadaşlar, diplomasi geleneğine, kuvvetli bir tarihsel birikime sahip ülkelere
baktığımızda bunların bazılarında dışarıdan büyükelçi ataması yapılmaktadır,
geçmişte bizde de olmuştur. Ancak ABD ve “çadır devletler” olarak
adlandırabileceğimiz kategori dışında bu tayinler istisnaidir ve ciddi
kıstaslara tabidir. Türkiye'deyse ölçü kaçmaktadır ve yapılan atamalar,
çıkarılan düzenlemeler âdeta kurumu yıkma amacını ima etmektedir.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Sezgin.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan
37 sıra sayılı Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 50’nci maddesindeki “şartıyla” ibaresinin
“koşuluyla” şeklinde değiştirilmesini arz ve teklif ederiz.
 Ümit
Yılmaz Metin Nurullah Sazak Baki
Şimşek
 Düzce Eskişehir Mersin
 Ali
Muhittin Taşdoğan Sefer Aycan
 Gaziantep Kahramanmaraş
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ UĞUR AYDEMİR (Manisa) – Katılamıyoruz Başkanım.
BAŞKAN – Önerge
üzerinde Mersin Milletvekili Baki Şimşek söz istemiştir.
Buyurun Sayın
Şimşek. (MHP sıralarından alkışlar)
Süreniz beş
dakikadır.
BAKİ ŞİMŞEK
(Mersin) – Sayın Başkan, değerli milletvekilleri; sözlerime başlamadan önce
yüce Meclisi saygıyla selamlıyorum.
Görüşülmekte
olan kanun teklifi üzerinde söz aldım ama bugün seçim bölgem olan Mersin’de
yaşanan sel afetiyle ilgili konuşmak istiyorum. Öncelikle buradan, bütün Mersin
ve ilçelerinde yoğun yağışlardan dolayı yaşanan sel ve dün geceki lodos ve
fırtına nedeniyle Mersin merkez ve yine Mersin’in bütün ilçelerinde yaşanan
afetten dolayı bütün hemşehrilerime geçmiş olsun diyorum. 
Afetin
boyutu gerçekten buradan bakıldığında görülenlerden çok daha fazla. Henüz ocak
ayı olmasına rağmen hem Adana Barajı’nın hem Mersin’i besleyen diğer en önemli
kaynak Berdan Barajı’nın doluluk seviyesi yükseldi. Doğal bir afetle yılda
yağacak yağmur belki son on-on beş gün içerisinde yağdı. Dolayısıyla özellikle
Tarsus’ta hem Adana Seyhan Barajı hem Tarsus Berdan Barajı kapaklarının
açılmasıyla yaklaşık 30 bin dönüm arazi ve çok sayıda köy sular ve seller
altında kaldı. 
Tabii,
valilik, belediyeler, bütün kurumlar, Devlet Su İşleri, TEDAŞ yoğun bir
mücadele veriyor ama tabii bu kadar yağışla bu mücadelenin sonuç vermesi mümkün
değil. Ben emeği geçen herkese teşekkür ediyorum. En azından şu ana kadar bir
can ve mal kaybı yaşanmadı. Birçok hayvan çiftliğindeki hayvanlar boşaltıldı,
köyler boşaltıldı ama insanlarımız, çiftçilerimiz zaten çok zor durumdaydı.
Özellikle Tarsus’ta Halitağa köyü, Akarsu köyü, Egemen köyü, Kelahmet, Baharlı
ve Ağzıdelik köyler, Mersin merkezde de dünkü lodostan sonra o güzelim Adnan
Menderes Bulvarı ve Mersin sahilleri bir savaş meydanı görüntüsünü andırıyor.
Yani çok büyük ağaçlar yerle bir oldu, saatte 100-110 kilometreyi bulan büyük
bir lodos yaşandı. Şehrin bütün ilçelerinde ve şehir merkezinde birçok noktada
elektrik kesintileri yaşandı, Erdemli’de dereler ve Limonlu’daki Lemas çayı
taştı. Bu bölgedeki buğday arazileri, sebze ve meyve seraları ve birçok
narenciye bahçesi hem lodostan hem yağıştan seller altında kaldı.
Ben
buradan Hükûmete çağrıda bulunuyorum. Zaten çok zor durumda olan Mersin geç
kalınmadan, acilen Bakanlar Kurulu kararıyla doğal afet bölgesi ilan edilmeli
ve valilik kanalıyla altyapıda çok büyük zararlar gören Mersin’deki 13 ilçe ve
merkez belediyenin tamamına mutlaka altyapıdaki tahribatı, zararı karşılamak
adına acil bir yardım gönderilmeli ve bir nebze olsun Mersin bir nefes
almalıdır. 
Bir
de, ayrıca, geçtiğimiz yıl gerçekten Mersin’de 3-4 defa sel afeti yaşandı.
Tabii, Hükûmetimiz belli dönemlerde çiftçilerimizin borçlarıyla ilgili
ertelemeler yaptı ama maalesef çiftçinin ertelenen borçları da ödeme şansı yok.
Yani şu anda tarım yapılan bölgenin yüzde 80’i sular altında Mersin’de. Ki
Mersin Türkiye'nin yaş sebze, meyve ihracatının yaklaşık yüzde 40’ını
karşılayıp ihracatta Türkiye'de 1’inci sırada olan, Antalya’nın bile önüne
geçmiş olan bir kent. Tarımdaki zararın boyutunu buradan ben Hükûmete tekrar
aktarıyorum ve acilen hem Ziraat Bankasına hem tarım krediye hem de diğer
bankalara olan kredi borçlarının mazeret sunulmaksızın, gerekçe istenmeksizin…
Zaten Mersin’in tamamında bir afet olmuş, bunu bütün Mersin biliyor.
Türkiye'nin başka illerinde de afetler var, mutlaka buralarla ilgili de
tedbirler alınacak ama Mersin gerçekten çok zor durumda. Ben gerek Tarım
Bakanımızın gerekse sosyal yardımlardan sorumlu bakanımızın ivedi bir tedbir
almasını, acil bir kaynak aktarmasını talep ediyorum. Bakanlar Kurulunda da
Mersin’in doğal afet bölgesi ilan edilerek Mersinliye bir müjde verilmesini
talep ediyorum. 
Bu
duygu ve düşüncelerle yüce Meclisi saygılarımla selamlıyor, kanun teklifinin
hayırlı uğurlu olmasını temenni ediyorum. (MHP sıralarından alkışlar) 
BAŞKAN
– Teşekkürler Sayın Şimşek.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
50’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
51’inci
madde üzerinde iki adet önerge vardır. Önergeleri aykırılık sırasına göre
işleme alacağım. 
Türkiye Büyük
Millet Meclisi Başkanlığına
Görüşülmekte
olan 37 sıra sayılı “Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi”nin 51’inci
maddesinin aşağıdaki şekilde değiştirilmesini arz ve teklif ederiz.
 Mehmet
Bekaroğlu  Ömer Fethi Gürer  Emine
Gülizar Emecan
 İstanbul
 Niğde  İstanbul
 Aydın
Özer Fikret Şahin Cavit
Arı
 Antalya
 Balıkesir  Antalya
 Rafet
Zeybek Ahmet Ünal Çeviköz
 Antalya İstanbul
MADDE 51 - 6004
sayılı Kanunun yürürlükten kaldırılmış 11 inci maddesi başlığı ile birlikte
aşağıdaki şekilde yeniden düzenlenmiştir.
“Mali hizmetler
uzmanları ile merkez memurlarının yurt dışı teşkilatında görevlendirilmeleri
MADDE 11- (1)
Dışişleri Bakanlığı mali hizmetler uzmanları ile merkez memurlarının yurt
dışında sürekli görevlere atanabilmelerine ilişkin hususlar yönetmelikle
düzenlenir.
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım.
BAŞKAN – Önerge
üzerinde İstanbul Milletvekili Ahmet Ünal Çeviköz’ün söz talebi vardır.
Buyurun Sayın
Çeviköz. (CHP sıralarından alkışlar) 
Süreniz beş
dakikadır.
AHMET ÜNAL
ÇEVİKÖZ (İstanbul) – Sayın Başkan, değerli milletvekilleri; Bazı Kanun ve Kanun
Hükmünde Kararnamelerde Değişiklik Yapılmasına Dair 37 sıra sayılı Kanun
Teklifi’nin 51’inci maddesi hakkında Cumhuriyet Halk Partisi adına söz almış
bulunuyorum. Bu vesileyle yüce Meclisi yeniden saygıyla selamlıyorum. 
Sayın Başkan,
değerli milletvekilleri; biraz önce başka bir madde hakkında söz aldığım zaman
da değindiğim gibi, Cumhurbaşkanlığı kararnamesiyle Dışişleri Bakanlığı
teşkilatını değiştiren önemli değişiklikler yapıldı. Bu değişikliklerin belki
de en dikkat çekeni herhangi bir kurumda beş yıllık devlet memurluğu yapan bir
görevlinin Dışişleri Bakanlığında dış politikaya yön veren birimlerin başına
büyükelçi olarak atanabilecek olmasıdır. Dışişleri Bakanlığı artık, Türkiye’nin
dış politikasını yapıcı değil, uygulayıcı bir kurum hâline dönüştürülmüştür.
Dışişlerini uzmanlık gerektiren bir meslek grubu olarak görmeyen yönetim
anlayışı köklü bir geleneği de sona erdirmiştir. Tek adam yönetimi yasa, torba
yasa ve yönetmelik değişikliğiyle hatta şu anda da Cumhurbaşkanlığı
kararnameleriyle kamu alanını kendi siyasal ideolojik hedefleri doğrultusunda
biçimlendirmektedir. İktidar, kamu personel rejimini kendi siyasal ideolojik
hedefleri doğrultusunda düzenlemektedir ve bunu düzenlerken devletin geleceğini
hiçe saymaktadır. Dışarıdan atamalar konusu kadrolaşma faaliyetlerinin
Dışişleri Bakanlığı teşkilatına kadar uzanan halkasıdır. 
Değerli
milletvekilleri, torba yasanın kabul edilen 12’nci maddesi de büyük riskler
içermektedir. Kabul edilmiş olsa da kayıtlara geçmesi adına endişelerimi dile
getirmek isterim. 12’nci madde aynen şöyle diyor: 
“5/5/1969
tarihli ve 1173 sayılı Milletlerarası Münasebetlerin Yürütülmesi ve
Koordinasyonu Hakkında Kanunun 3 üncü maddesinin üçüncü fıkrası aşağıdaki
şekilde değiştirilmiştir.
Cumhurbaşkanı
tarafından, dış ülkelerde veya uluslararası kuruluşlar nezdinde büyükelçi gibi
akredite edilmeksizin, büyükelçi unvanı verilerek özel bir misyonla
görevlendirilenlerin büyükelçilik unvanı Cumhurbaşkanınca geri alınmadığı
müddetçe devam eder.” 
Maddenin
gerekçesinde “Cumhurbaşkanı tarafından dış ülkelerde veya uluslararası kuruluşlar
nezdinde büyükelçi gibi akredite edilmeksizin özel bir misyonla
görevlendirilenlerin büyükelçilik unvanının Cumhurbaşkanınca geri alınmadığı
müddetçe devam edeceği öngörülmektedir.” açıklamasına da yer verilmiş. Söz
konusu maddenin aniden Komisyon gündemine taşınarak yasalaştırılmak
istenmesinin nedenini ben anlayamadım, benim gibi birçok kişi de anlayamadı.
Söz konusu maddenin kapsamına girenlerin kimler olduğu konusundaki sorularımız
da yanıtsız kaldı. Söz konusu değişikliğin nedeni konusunda yöneltilen ısrarlı
sorularımıza da tatminkâr cevaplar alamadık. Bu maddede, öncelikle
“Cumhurbaşkanı tarafından görevlendirilenler” ifadesi açık değildir dolayısıyla
Cumhurbaşkanı kimi isterse onu büyükelçi olarak görevlendirebilir anlamı
çıkmaktadır. “Özel bir misyon” ifadesindeki “misyon” da tanımlanmamıştır.
Cumhurbaşkanı tarafından verilen büyükelçilik unvanı, kanun hükmünde
kararnameyle yapılan değişiklikte kişinin görevi süresince geçerliydi fakat
bugün bu maddeye göre Cumhurbaşkanı tarafından verilen büyükelçilik unvanı yine
sadece Cumhurbaşkanı tarafından geri alınabilmektedir, başka bir ifadeyle,
kişinin ilgili görevi bitse bile büyükelçilik unvanı devam edecektir. Bu
durumda, istediği kişiyi özel misyonla görevlendirerek büyükelçi yapan
Cumhurbaşkanı, bu unvanı isterse geri alabilecek ya da kişinin tüm yaşamı
boyunca onun bu unvanı korumasını sağlayacaktır. 
Değerli
milletvekilleri, her şeyden önce şunun altını çizmek isterim: Burada tarifi ve
tanımı yapılan görev bir büyükelçilik görevi değildir, burada tarif edilen bir
özel temsil görevidir dolayısıyla görevi yerine getirecek kişiye de “özel
temsilci” denir. Bir özel temsilcinin de mutlaka “büyükelçi” unvanına sahip
olması gerekmez. Bu durumda şu sonuçlar çıkarılır: Büyükelçilik makamı bizzat
Cumhurbaşkanı tarafından ucuzlatılmaktadır. “Büyükelçilik” unvanının
Cumhurbaşkanı tarafından dağıtılan bir hediye olduğu algısı
güçlendirilmektedir. Türkiye'nin itibarına ve dış politikaya bir kez daha
niteliksel bir zarar verilmektedir. Dışişleri Bakanlığı hiçe sayılmaktadır.
Cumhurbaşkanının dış politika yapım süreçlerinde kurduğu otoriter düzen
derinleşmektedir. 
Değerli
milletvekilleri, 51’nci maddeyi daha önce de dile getirdiğim torba yasa
uygulaması nedeniyle kabul etmediğimizi belirtiyor, yüce Meclise saygılarımı
sunuyorum. (CHP sıralarından alkışlar) 
BAŞKAN –
Teşekkürler Sayın Çeviköz. 
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte olan
(2/1369) esas numaralı “Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifinin” 51’inci maddesinin birinci cümlesinde yer
alan “yeniden düzenlenmiştir” ibaresinin “değiştirilmiştir” ibaresiyle
değiştirilmesini arz ve teklif ederim.
 Arslan
Kabukcuoğlu  Aylin Cesur Mehmet
Metanet Çulhaoğlu
 Eskişehir Isparta Adana
 Lütfü
Türkkan Ayhan Erel
 Kocaeli Aksaray
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım.
BAŞKAN – Önerge
üzerinde Aksaray Milletvekili Ayhan Erel konuşacaktır.
Buyurun Sayın
Erel. (İYİ PARTİ sıralarından alkışlar) 
Süreniz beş
dakikadır.
AYHAN
EREL (Aksaray) – Sayın Başkan, değerli milletvekilleri, kıymetli Komisyon
üyeleri, yüce Türk milleti; Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 51’inci maddesi üzerinde İYİ
PARTİ adına söz almış bulunmaktayım. Hepinizi saygıyla selamlıyorum.
AK
PARTİ iktidarının en çok övündüğü ve vatandaşa en üst düzeyde hizmet sunduğu
sağlık sektöründe seçim bölgem olan Aksaray bu hizmetlerden nasibini
alamamıştır. Aksaray’ın 2015 yılında temeli atılan ancak 2018 yılının
Cumhuriyet Bayramı’nda hizmete giren yeni hastanesinde sorunlar diz boyudur.
Hastanenin fiziksel özelliklerinin tamamı yapılmadan taşınmasından dolayı bir
yığın sıkıntı çekilmekte ve Aksaraylı hemşehrilerimiz bu konuda çile
çekmektedirler.
Biz
o zamanlar yapılan bu hastanenin yerinin yanlış olduğunu defalarca söylememize
rağmen, ağzımızda tüy bitmesine rağmen bir türlü anlatamadık. Hastanenin
yapıldığı yer Aksaray şehrinin çöplerinin toplandığı alana yaklaşık bin metre,
yine hayvan barınağına ve at çiftliğine 600-700 metre uzaklıkta, çukur bir
alandadır. 
Kapasite
olarak bu hastanenin Aksaray’ın ihtiyacına cevap veremeyeceğini bas bas
bağırmamıza rağmen, maalesef, yine yetkililer sesimizi duymadılar. Zira
kapatılan hastane 512 yataklıyken yeni yapılan hastane 400 yataklıdır. Yani bir
aile 4 odalı bir evden 3 odalı bir eve taşınınca yaşanan sıkıntılar neyse Aksaray
Devlet Hastanesi de yeni hastaneye taşınırken bundan çok daha fazla sıkıntılar
yaşadı.
Ben
bu durumu gerek bütçe görüşmeleri sırasında gerekse ilgili bakanlara yazılı
soru önergesiyle sorduğum hâlde, maalesef, bugüne kadar arzu edilen bir çözüm
yolu sunulmamış, sorunlar çözüme kavuşturulmamıştır.
Yine,
Aksaray’ın yaklaşık 400 bin nüfusu ve doğuyu batıya, kuzeyi güneye bağlayan
yollar üzerinde bulunmasından dolayı yoğun bir trafikten ötürü oldukça fazla
insana hizmet sunduğu hâlde hastanemizde her alanda yeterli doktor
bulunmamaktadır. Yeni yapılan hastanemizde laboratuvarlarda mantarlar türemiş,
yine tavanlarda kartonpiyerler dökülmüştür. Tahlil atıklarının bir kısmı ise
tuvalet ve lavabolara dökülmektedir. 
Bu
hastane, 29 Ekimde hizmete giren hastane ve granitler -yer kaplaması granitleri
ben bizzat gittim gördüm- oradaki temizlik emekçileri günlerce burayı
temizlemek adına bir mücadele vermişlerse de granitin onların söylemiyle
kanserli olmasından dolayı, maalesef, büyük bir görsel kirliliğe sebep olmaktadır
ve bu kadar emek verilen, para ödenen bu hastane sanki kırkyıllık bir
hastaneymiş gibi görünmektedir. Yine, daha iki ayı dolmadan tavandaki
kartonpiyerler düşmeye başlamış ve bu kartonpiyerlerin düşmesinden dolayı da
hem hastaların can güvenliği tehlikeye girmiş hem de hastanenin yapılış
kalitesi ortaya çıkmıştır. Yeni yapılan hastanenin bir tuvaletine baktığımızda,
kullanılan malzemenin kalitesini ve işçiliğini ortaya koymaktadır. Yeni
yapılmasına rağmen, bölümler arasındaki otomatik kapılar maalesef
çalışmamaktadır. Dolayısıyla bu bölümler arasındaki geçişler uzun mesafelerden
sağlanabilmektedir. Lavabolar çalışmamakta, musluklardan sular akmamaktadır. Ve
yeni yapılan hastanemizde maalesef asansörlerin bir kısmı daha hizmete girmeden
bozulmuştur. Burada da gördüğümüz gibi, su sızdırmalarından dolayı boya ve
badanalarda tahribatlar meydana gelmiştir.
Geçici
kabulü yapılan bu hastanenin mart ayı içerisinde kesin kabulü yapılacağı
söyleniyor. Biz buradan ilgilileri ve yetkilileri uyarıyoruz. Burada yetimin
hakkı var, devletin hakkı var, tüyü bitmemiş insanımızın hakkı var. Lütfen, bu
eksiklikler giderilmeden ve hastane şartnameye göre tamamlanmadan teslim
almayınız diyorum.
Hepinizi
saygı ve sevgiyle selamlıyorum. (İYİ PARTİ ve CHP sıralarından alkışlar) 
BAŞKAN
– Teşekkürler Sayın Erel. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
51’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
52’nci
madde üzerinde iki adet önerge vardır, önergeleri aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 52’nci maddesinin aşağıdaki
şekilde değiştirilmesini arz ve teklif ederim. 
“Madde 52 – 6004
sayılı Kanun’un 15’inci maddesinin üçüncü fıkrasında yer alan “Meslek
memurlarına” ibaresi “Meslek memurları ile konsolosluk ve ihtisas memurlarına”
şeklinde olmak üzere değiştirilmiştir. 
 Aylin
Cesur Mehmet Metanet Çulhaoğlu Lütfü
Türkkan
 Isparta
 Adana  Kocaeli
 Fahrettin
Yokuş Ayhan Erel
 Konya Aksaray
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım.
BAŞKAN – Önerge
üzerinde Aksaray Milletvekili Ayhan Erel konuşacaktır.
Buyurun yine
Ayhan Bey. (İYİ PARTİ sıralarından alkışlar) 
Beş dakika
süreniz var.
AYHAN EREL
(Aksaray) – Sayın Başkanım, çok teşekkür ediyorum.
Az önceki
konuyla bağlantılı olduğu için grubum bu konuda bana tekrar söz verdi, teşekkür
ediyorum.
Az önce arz
ettiğim gibi, eski devlet hastanesinin bazı bölümleri Aksaray’da hayırsever iş
adamları tarafından yapılmıştı. Hepimizin bildiği gibi, insanoğlu öldüğü zaman
bütün amellerinin sevabı da sona erer. Şu üç şey bundan müstesnadır: Sadaka-i
câriye, istifade edilen ilim, kendisine dua eden hayırlı evlat. Ölüm, bu
dünyada yaşanan geçici hayatın sona ermesi, varlığı kesin olan ebedî hayata
geçişin başlangıcıdır. Ölümle hayat durduğu gibi yapılan hayırlar da, işlenen
günahlar da sona erer. Ancak ilahi hikmetin bir sonucu olarak bazı işlerin
sevabı, bazı işlerin günahı ölümden sonra da devam eder. Hadiste sevabı ölümden
sonra devam eden üç amelden bahsedilmektedir. Bunlardan bir tanesi sadaka-i
câriye yani hayrı devam eden iyiliktir. Herkesin faydalandığı ve varlığı devam
ettiği müddetçe sevabı da devam eden hayırlardır. Camiler, mescitler, mektep ve
medreseler, yollar ve köprüler, çeşmeler ve sebiller, hastaneler ve her çeşit
hayır vakıfları bunların örneğidir. Bunları yapanların, yapımına katkı
sağlayanların amel defteri kapanmaz, sevapları sürekli olur. İşte, bu inançla,
bu düşünceyle bazı hayırsever vatandaşlarımız veya bu hayırsever vatandaşların
aileleri Aksaray’da Mustafa Yazıcı Göğüs Hastanesi, Şammas Vehbi Ekecik Kadın
Doğum Hastanesi ve Kamber Demir Kanser Teşhis Ünitesi şekliyle sağlık
kuruluşları meydana getirmişlerdir. Ancak Aksaray Devlet Hastanesi yeni yapılan
hastaneye taşındığından dolayı, hayırsever vatandaşlar tarafından yapılan bu
binalar şimdi atıl vaziyettedir. Yani insanlar bir hayır yapmışlardır, bir
güzellik yapmışlardır, insanlara faydalı olmak için bir çaba ve gayret
içerisinde olmuşlardır ama maalesef, yaptıkları bu binalar şu anda hiçbir işe
yaramamaktadır. Ben buradan başta Sayın Aksaray Valisi olmak üzere tüm
ilgilileri uyarıyorum: Bu binaları hangi kurum ve kuruluşlara verecekseniz bu
isimlerin yaşatılmasına dikkat ediniz, onların isimlerinin yaşatılmasını
sağlayınız. Eğer oralarda yaşatmak mümkün değilse yeni yaptığınız hastanenin bazı
ünitelerine bu hayırsever insanların isimlerini veriniz. 
Yine, Aksaray’ın
ilk yükseköğrenim yurtlarından biri olan Nuri Yazıcı Yüksek Öğrenim Yurdu Kredi
ve Yurtlar Kurumuna bağışlanmış, Kredi ve Yurtlar Kurumu geçen yıl “İhtiyacım
yok.” diyerek bu yurdu Aksaray Belediyesine bağışlamıştır. Aksaray Belediyesi
de bugün burayı ihaleyle satışa çıkarmıştır. Yani bir insanın hayır için, sevap
kazanmak için yapmış olduğu binayı birileri arada eritip gitmiştir. 
Sayın Başkan,
değerli milletvekilleri; yine, hepinizin malumu olduğu üzere, sağlıkta yüz
binlerce gencimiz iş beklemektedir. Biz milletvekili oluncaya kadar, açıkçası,
sağlık sektöründe bu kadar çok insanın, bu kadar çok gencin iş beklediğini
bilemiyorduk. Mesela, 100 bine yakın ortaöğretim mezunu pırıl pırıl gencimiz iş
beklemektedir, atama beklemektedir ama Sağlık Bakanlığı maalesef bu
gençlerimizin ümitlerine, hayallerine, beklentilerine bir türlü istenilen
oranda cevap verememektedir. Oysa bu gençler başarılı öğrenci oldukları hâlde,
anne ve babalarının ekonomik durumları iyi olmadığı için bir an önce okulu
bitirip garanti meslek düşüncesiyle sağlık meslek liselerine gitmişler ve büyük
bir başarıyla bu okulları bitirerek ailelerinin ekonomisine katkı sağlamak
adına mezun olmuşlar ama maalesef bugüne kadar bu gençlerimizin atamaları
yapılamamıştır. Sadece onlar mı? Evde hasta bakım teknikerleri Sayın
Cumhurbaşkanımızın müjdelediği atamaları bekliyorlar. Fizyoterapistler, acil
tıp teknisyenleri, diş protez teknikerleri, anestezi teknikerleri ve teknisyenleri,
elektronörofizyoloji mezunları, tıbbi dokümantasyon ve tıbbi sekreterlik
mezunları hâlâ binbir ümitle kendilerine görev verilmesini, iş verilmesini
sabırsızlıkla bekliyorlar. Bu kadar…
(Mikrofon
otomatik cihaz tarafından kapatıldı)
BAŞKAN – Buyurun
tamamlayın Sayın Erel.
AYHAN EREL
(Devamla) – Ben yüce Meclisi saygıyla selamlıyorum.
Daha fazla
vaktinizi almak istemiyorum.
Çok teşekkür
ederim. (İYİ PARTİ sıralarından alkışlar) 
BAŞKAN –
Teşekkürler Sayın Erel.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamede Değişiklik Yapılmasına İlişkin Kanun Teklifi’nin 52’nci maddesinin
aşağıdaki şekilde değiştirilmesini arz ve teklif ederiz. 
Saygılarımızla.
 Mehmet
Bekaroğlu Ömer Fethi Gürer Emine
Gülizar Emecan
 İstanbul Niğde İstanbul
 Aydın
Özer Cavit Arı Fikret
Şahin
 Antalya Antalya Balıkesir
 Ahmet
Ünal Çeviköz Rafet Zeybek
 İstanbul Antalya
MADDE 52- 6004
sayılı Kanun’un 15’inci maddesinin üçüncü fıkrasında bulunan “Meslek
memurlarına” ifadesi “Meslek memurları ile konsolosluk ve ihtisas memurlarına”
şeklinde değiştirilmiştir.
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Başkanım.
BAŞKAN – Önerge
üzerinde İstanbul Milletvekili Ahmet Ünal Çeviköz konuşacaktır.
Buyurun Sayın
Çeviköz. (CHP sıralarından alkışlar) 
Beş dakika
süreniz var.
AHMET ÜNAL ÇEVİKÖZ
(İstanbul) – Sayın Başkan, çok teşekkür ederim.
Sayın Başkan,
değerli milletvekilleri; 37 sıra sayılı Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin 52’nci maddesi
hakkında yine Cumhuriyet Halk Partisi adına söz almış bulunuyorum. Bu vesileyle
yüce Meclisimizi bir kez daha derin bir saygıyla selamlıyorum.
Değerli
milletvekilleri, dış politikada uluslararası krizler patlak verip
derinleştikten sonra geriye dönüp “Şöyle davransaydık daha iyi olurdu.” diye
hayıflanmanın anlamı yoktur. Önemli olan, bu krizlerin ortaya çıkardığı
riskleri ve yol açacağı sorunları öngörebilmek ve buna göre zamanında akıllı
politikalar üretebilmektir. Bugün ülkemizin ve Orta Doğu bölgesinin içinde
bulunduğu koşullar akıllı politikaların üretilmesini gerektirmektedir. Aslında
elbette akıllı politikaların üretimi için de akıllı, işinin uzmanı diplomatlara
ihtiyaç vardır. Bu da liyakat esasına uygun bir şekilde seçilmekten ve
yerleştirilmekten geçmektedir. 
Değerli
milletvekilleri, “stratejik derinlik” denilerek girişilen her adım Türk dış
politikasını âdeta bir rüzgârgülüne çevirmiştir. Şüphesiz bu da stratejik
öngörünün ne denli önemli olduğunu, içinde bulundukları coğrafyayla uyumlu olan
akıllı politikalar üretemeyen ülkelerin ise hangi sorunlarla
karşılaşabileceklerini ortaya çok açık bir şekilde koymaktadır. Türkiye'nin dış
politikasının AKP hükûmetlerine kadar titizlik içerisinde uygulanması da
Dışişleri Bakanlığının bu prensiplere sıkı sıkıya bağlı olmasından
kaynaklanıyordu. Türkiye, Atatürk döneminde olduğu gibi uluslararası
ilişkilerini ulusal çıkarlarını ön planda tutarak yeniden değerlendirmek ve
tanımlamak durumundadır.
Değerli
milletvekilleri, Türkiye'nin izlediği dış politikanın hiç değişmeyen temel
özelliği Batı’ya yönelik olmasıdır. Bu temel yöneliş, güvenlik ve toprak
bütünlüğüne yönelik bir tehdidi karşılamak gibi sınırlı geçici bir olay değil,
sürekli bir politika tercihidir. Türkiye'nin dış politikası temelde Batı’ya
yönelik bir şekilde bölgesel ve evrensel değişikliklere en akılcı çözüm üretmek
üzere kurulu olmalıdır. Bugün iktidarda bulunan yönetim zihniyeti dış
politikada bugün içinde bulunduğumuz sorunlara çözüm üretmek yerine çözüm
üretme mekanizmasını tırpanlamaya çalışmaktadır. Bir kez daha yinelemek
istiyorum: Dış politika uzmanlık isteyen bir alandır, özel bir eğitim
sürecinden geçmeyi ve sürekli öğrenmeyi gerekli kılar. “Meslek içi eğitim”
denilen kavramın belki de en güçlü uygulamasını Dışişleri Bakanlığı kadroları
yaşarlar. Bu da zaman içinde bir olgunlaşma ve uzmanlaşmayı beraberinde
getirir. Bir devletin dış politikasını şekillendiren kurumların çalışanları
liyakate göre seçilmezlerse bunun olumsuz faturasını o ülke mutlaka öder. Öte
yandan, yeni düzenlemeler, Dışişleri Bakanlığının son yıllardaki büyük tahribata
rağmen hâlâ görevlerini en iyi şekilde, fedakârca yapmaya gayret eden
mensuplarının tasfiye edilmelerinin önünde artık bir engel bırakmamıştır. Doğal
olarak bu durum, Dışişleri mensupları arasında, meslek memurlarında,
konsolosluk ve ihtisas memurlarında haklı bir kaygı yaratmaktadır. Ülkemizin
güvenliği ve geleceği için bu tür stratejik kurumların işleyişiyle oynanarak,
ekipçilikle, kadrolaşmayla hiçbir yere varılmaz. Bu anlayış, günü kurtarmaya
bile çare olmayan bir anlayıştır. 
Değerli
milletvekilleri, 52’nci maddede de Türkiye Büyük Millet Meclisinde ilgili
komisyonlarda tartışılmadan getirilen kanun teklifleriyle, sadece Plan ve Bütçe
Komisyonundan geçirilmek suretiyle, yasa yapma alışkanlığının devamıyla karşı
karşıyayız. Dolayısıyla, Türkiye Büyük Millet Meclisi geleneklerine aykırı
bulduğumuz teklifin bu şekilde kanunlaşmasına karşı olduğumuzu bildirir,
hepinize derin saygılarımı sunarım. (CHP ve İYİ PARTİ sıralarından alkışlar)
BAŞKAN –
Teşekkürler Sayın Çeviköz.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
52’nci maddeyi
oylarınıza sunuyorum: Kabul edenler… Etmeyenler… Madde kabul edilmiştir.
53’üncü madde
üzerinde iki adet önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 53’üncü
maddesinin aşağıdaki şekilde değiştirilmesini arz ve teklif ederiz. 
 Mehmet
Bekaroğlu Rafet Zeybek Cavit
Arı
 İstanbul Antalya Antalya
 Ömer
Fethi Gürer Aydın Özer Emine
Gülizar Emecan
 Niğde Antalya İstanbul
 Fikret
Şahin  Bedri
Serter
 Balıkesir
 İzmir
“MADDE
53- 6004 sayılı Kanunun 16 ncı maddesinin birinci fıkrasına aşağıdaki cümle
eklenmiş, ikinci fıkrasının (a) bendine “belgelendirilmesi” ibaresinden sonra
gelmek üzere “ve Bakan oluru alınması” ibaresi eklenmiş, ikinci cümlesi
yürürlükten kaldırılmış, aynı fıkranın (b) bendinde yer alan “% 25’i” ifadesi
“% 30’u” şeklinde değiştirilmiş, (c) bendinde yer alan “%10’unu” ifadesi
“%15’ini” şeklinde, “%5’ini” ifadesi “%10’unu” şeklinde değiştirilmiş ve
“ilkokul, ortaokul ve lise öğrenimi görenler için” ifadesi madde metninden
çıkarılmıştır.
“Bakanlığın yurt
dışı teşkilatı ile ihtisas birimlerinde istihdam edilen Türk uyruklu sözleşmeli
personel de bu haktan aynı oranda yararlanır. Bu ödeneğin hesaplanmasında,
görev yapılan ülke için belirlenen yurt dışı sözleşmeli sekreter pozisyonu
tavan ücreti esas alınır.”
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Başkanım. 
BAŞKAN – Önerge
üzerinde İzmir Milletvekili Bedri Serter’in söz talebi vardır. 
Buyurun Sayın
Serter. (CHP sıralarından alkışlar) 
Süreniz beş
dakikadır. 
BEDRİ SERTER
(İzmir) – Sayın Başkan, teşekkür ederim. 
37 sıra sayılı
Kanun Teklifi’nin 53’üncü maddesi üzerine söz almış bulunuyorum. Yüce Meclisi
saygıyla selamlıyorum. 
Milletvekili
olarak görev yapmaya başladığım günden beri bu Genel Kurulda yaşadığım
şaşkınlıkları anlatamam. Bunlardan biri de şu an tartıştığımız torba kanun.
Senelerdir yönetimlerinde ve icra makamlarında bulunduğum İzmir’in odalarının
ve borsalarının yüce Meclise kıyasla çok daha profesyonel bir yapıya sahip
olduğunu görmekten büyük rahatsızlık duyuyorum. 
Uzmanlarıyla
aylarca konuşulması gereken bunca konunun tek bir torbaya sığdırıldığı bir
Meclis gündemiyle hiç karşılaşmadım. Türkiye Cumhuriyeti’nin bu Meclisini bu
kadar amatör bir hâle getirmeye hiçbirimizin hakkı yoktur. Başka ülkelerde şu
71 madde günlerce konuşulur ve tartışılırdı. Çok ciddi bir örnek, Brexit sekiz
gün tartışılmış ve 200 konuşmacıyla ancak İngiltere sonuca varmış. 
Evet değerli
milletvekilleri, sarayın çok sevdiği “ödenek” kelimesinin geçtiği bir madde
üzerinde daha konuşuyoruz ve bu torba kanunun en kritik maddelerinden biri. Bu
madde, belediyelerin ihtiyaç duydukları yatırım nitelikli projelerin
gerçekleşmesi amacıyla saraya bağlı Strateji ve Bütçe Başkanlığı bütçesine
belediyelere yardım ödeneği konulmasını öngörüyor. Her ne kadar AKP bu maddenin
gerekçesini bu kürsüden “Belediyelere hibe vereceğiz.” diyerek savunsa da biz
bu maddenin düpedüz bir siyasi rüşvet maddesi olduğunun herkes gibi çok
farkındayız. 
Bu yardım
ödeneğini kullanmaya yetkili kim peki? Tabii ki Cumhurbaşkanı, AKP Genel
Başkanı. “Durmak yok, yola devam” diye boşuna demiyorsunuz. Doğru, durmak yok,
Varlık Fonu’yla para toplamaya devam, tek adam iradesiyle hesapsız para
dağıtmaya da devam. Zamanlama ise manidar. Seçime kaldı iki buçuk aydan az bir
müddet, AKP’li Cumhurbaşkanı tek imzayla ve dilediği kadar para ve göz boyama
yatırımlarıyla seçim kazanmayı planlıyor. Bunu yaparken belediyeler arasında
“seninki, benimki” ayrımcılığının yapılmayacağını düşünmek aklımızla alay etmek
demektir. Sözünü ettiğimiz bu yetkinin de Cumhurbaşkanına verilmesi biliyoruz
ki Anayasa’ya aykırı. Bir de AKP olarak bugüne kadar yaptıklarınıza bakınca
hepten çelişki dolu. Bugüne kadar ne yaptı AKP? Belediyelerin alması gereken
vergileri belediyelere vermedi. Son çıkarılan imar barışı kanunuyla da yerele
ayrılması gereken kaynakları zaten merkeze aktardı. Neden? Çünkü hazinede para
kalmadı, AKP iktidarı hazineyi de sömürmekte. En önemlisi, kendinden olmayan
belediyelere resmen el koydu. Kendi belediye başkanlarını bile görevden aldı,
sorgu sual yok. Bugün ne yapıyor? Para da vermeyerek olduğu gibi güçlerini
ellerinden almaya çalışıyor. Parayı da tek adam sınırsız yetkiyle dağıtacak.
Hangi belediyelere ne kadar dağıtılacağı belli değil. Halkın iradesini her
geçen gün yok etmeye devam ediyorsunuz, sonra da demokrasi havarisi gibi
geçiniyorsunuz. Seçime ne gerek var? Belediye başkanlarını da atayın geçin,
bizi uğraştırmayın o zaman. Ama siz de çok iyi biliyorsunuz ki Türk halkı
demokrattır, akıllıdır, özgürlüklerine sahip çıkar, seçme ve seçilme
özgürlüğünü gasbetmenize hiçbir şekilde izin vermeyecektir. (CHP sıralarından
alkışlar)
On yedi yılda
Türkiye’yi öyle bir hâle getirdiniz ki ne hazinede para bıraktınız ne de
planlanacak bir devlet bütçesi. Elde olmayan kaynaklarınızla suni
kahramanlıklar yapıp Türk halkını kandıracağınızı zannediyorsunuz ama artık
Türk halkı bu seçimde “Yetti gayrı!” diyecek size ve on yedi yıldır size
verdiği yetkileri 31 Mart seçimlerinde elinizden alacak. Çünkü halk sizin
geldiğiniz noktayı görüyor, bastonsuz bile yürüyemeyecek hâldesiniz.
Bugün bildiğimiz
tabloyu özetlemek gerekirse, bugüne kadar iyi kötü Sayıştay tarafından
denetlenen “Maliye Bakanlığı” denilen kurumun altına bombayı koydunuz, tertemiz
ettiniz, “Hazine ve Maliye Bakanlığı” adı altında oluşturulan yapıyı tam bir
aile şirketi hâline getirdiniz ve bugün, Ağustos 2018’de belediyelerin ve il
özel idarelerinin bütçelerine dair Hazine ve Maliye Bakanlığına verilen
yetkilerin tümünü bu maddeyle AKP Genel Başkanına bağlıyorsunuz.
BAŞKAN – Buyurun,
tamamlayın sözlerinizi Sayın Serter.
BEDRİ SERTER
(Devamla) – Teşekkür ederim Başkanım.
Bunlar
bildiklerimiz, gördüklerimiz; bilmediğimiz ise o kadar çok şey var ki.
Soruyorum: Türk
halkına ait olan bütçenin kasasının anahtarının nerede olduğunu aranızda bilen
var mı? Yoksa sadece aile şirketinin mensupları mı biliyor? Bu madde tam bir
“Ya Allah’ınsın ya benim.” maddesi. Buna itirazı olan var mıdır? “Benden yana
olmazsan hizmet de yok, para da yok.” Bu nasıl bir anlayıştır?
Yerel seçimler
kapıya geldi. Şunu bilin ki 31 Mart akşamı yine İzmir Marşı’yla Kordon’u
inleteceğiz; seğmenlerle, Ankara halkıyla Kızılay Meydanı’nda özgürlük
şarkıları söyleyeceğiz. (CHP sıralarından alkışlar) Türkiye’nin her yerinden,
her kültüründen insanımızın yaşadığı İstanbul’umuzun İstiklal Caddesi’nde
zeybek, horon, halaylarla halkımıza barış getirmek için yollara düşeceğiz. (CHP
sıralarından alkışlar) Halkın içinden, halkı temsil eden belediye
başkanlarımızla batısından doğusuna, kuzeyinden güneyine ülkemizin her yerine
huzur ve mutluluk dağıtacağız.
Yüce Meclisi
saygıyla selamlıyorum. (CHP sıralarından alkışlar)
BAŞKAN –
Teşekkürler Sayın Serter.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 53’üncü maddesinde yer alan
“eklenmiş” ibaresinin “ilave edilmiş” ibaresiyle değiştirilmesini arz ve teklif
ederiz.
 İsmail
Koncuk Aylin Cesur Ayhan
Erel
 Adana Isparta Aksaray
 Mehmet
Metanet Çulhaoğlu  Lütfü
Türkkan
 Adana  Kocaeli

BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Başkanım. 
BAŞKAN – Önerge
üzerinde Adana Milletvekili İsmail Koncuk konuşacaktır. 
Buyurun Sayın
Koncuk. (İYİ PARTİ sıralarından alkışlar) 
Süreniz beş
dakikadır. 
İSMAİL KONCUK
(Adana) – Sayın Başkan, değerli milletvekilleri; yüce Meclisi saygıyla selamlıyorum.

37 sıra sayılı
Kanun Teklifi’nin 53’üncü maddesi üzerinde İYİ PARTİ Grubunun görüşlerini
açıklamak üzere söz almış bulunmaktayım. 
Bu kanun, tabii,
aslında bir tezadı, bir yanlışı ortadan kaldıran bir kanun teklifi; kabul
edilebilir, hatta geç kalmış bir düzenleme ama tabii, burada çalışma hayatını,
işte, “kadrolu” “sözleşmeli” diye ne hâle getirdiğinizi de aslında siz bu
düzenlemeyle bir anlamda kabul etmiş oluyorsunuz. Daha önce yurt dışında görev
alan devlet memurlarının aile yardımı hakkı vardı, bu devam ediyor, yalnız
sözleşmeli olanların bu hakkı yoktu, bu kanunla sözleşmeli olanlara da bu hak
tanınıyor ve ayrıca, yurt dışında çocukları okuyan bu görevlilerin çocuklarına
yapılan eğitim yardımı 5’er puan artırılıyor. Bu da doğru bir adımdır, yurt
dışındaki eğitim masraflarını düşününce böyle bir destekleme doğrudur. Ancak
tabii, keşke bu desteklemeleri Türkiye’de çalışan insanlar için de yapmayı
düşünebilseydiniz. Tabii, sizin için doğru mudur, boş iş midir bilmiyorum ama
bu rakamları sizlerle paylaşmak istiyorum: Çocuk yardımı Türkiye’de 0-6 yaş
grubuna 65,2 TL ödeniyor yani 0 yaş ila 6 yaş arasına 65,2 TL, 6 yaşından büyük
çocuklara 32,6 TL. Yani 3 çocuğunuz varsa -hani Sayın Cumhurbaşkanı sık sık
tavsiye ediyor ya “3 çocuk yapın, 3 çocuk yapın.” diye- o 3 çocuğa da Sayın
Cumhurbaşkanının tavsiyesi dikkate alındığında 97 lira 8 kuruş ödeme yapılıyor.
Evet, inşallah bu yurt dışı teşkilatında çalışan memurlarımızla ilgili bu
düzenlemenin Türkiye’ye yansıması gerektiğini de Hükûmetiniz düşünür. 
Değerli
milletvekilleri, tabii, bu 71 madde içerisinde aslında çok farklı şeyler
bekledik. Mesela “En düşük emekli maaşı bin TL olsun.” maddesi buradan geçti.
Aslında son derece yanlış bir kanun teklifi. En düşük devlet memuru emekli
maaşının asgari ücret kadar olması lazım yani bunu vicdan sahibi hiç kimse
kabul edemez yani asgari ücretten daha düşük bir maaşın verilmesi kabul
edilemez. 
Şimdi,
bakın, intibak yasası nedir? Onu mutlaka biliyorsunuzdur ama ben size burada
intibakın ne olduğunu izah etmek istiyorum, bilmeyen arkadaşlarımız ola ki
vardır diye. Prim kazancı ve prim ödeme gün sayısı aynı olmasına rağmen farklı
maaş alan emeklilere yapılan uygulama intibaktır. Yani prim kazancı aynı, prim
ödeme gün sayısı aynı ama maaşları farklı farklı. 
Bakın,
2000 yılından önce emekli olmuş vatandaşlarımıza intibak düzenlemesi yapıldı.
Bu son derece doğru bir adımdı ama aradan geçen on sekiz yılda bir intibak
düzenlemesi olmadı. Ve şu anda belki de 2000 yılından 2018’e kadar kaç kişi
emekli oldu bilmiyorum, böyle bir sayı elimde yok ama herhâlde 1 milyonun
üzerinde bir rakamla karşı karşıya olduğumuzu düşünüyorum. Yani TBMM’de daha
önceki hükûmetler tarafından 2000 yılı öncesinde emekli olanlara böyle bir
düzenleme yapılıyor ama o tarihten bu yana emekli olan vatandaşlarımız 300
lira, 500 lira, 600 lira az maaş alıyorlar. Şimdi, değerli milletvekilleri,
bunu sizin vicdanınız kabul ediyorsa bir sözüm yok ama herhâlde Türkiye Büyük
Millet Meclisine milletvekili olma iddiasıyla gelmiş, azıcık vicdanı olan,
azıcık bilgisi olan bir milletvekilinin…
(Mikrofon
otomatik cihaz tarafından kapatıldı) 
BAŞKAN
– Buyurun bağlayın sözlerinizi Sayın Koncuk.
İSMAİL
KONCUK (Devamla) - …çalışma hayatıyla ilgili birazcık bilgisi olan, birazcık
çalışma hayatından haberdar olan ve bu tenakuzları gören, anlayan bir
milletvekilinin böylesine bir haksızlığı kabul etmesi mümkün değildir.
Şimdi,
bakın, sizi emekliler vuracak, sizi emekliler vuracak. Yaşlılık aylığını bin TL
yaptığınız, asgari ücret bile ödemediğiniz o emekliler vuracak. Böyle palyatif
tedbirlerle insanların ne zamana kadar oyunu alabileceksiniz, ikna
edebileceksiniz? Onun için, burada yapılması gereken, keşke bu 71 madde
içerisinde size yakışan, milletvekillerine yakışan ve devlete yakışan intibak
yasasıyla ilgili bir düzenleme de olsaydı diyor, hepinizi saygıyla
selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Koncuk.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
53’üncü
maddeyi oylarınıza sunuyorum: Kabul edenler... Etmeyenler... Madde kabul
edilmiştir.
54’üncü
madde üzerinde iki adet önerge vardır, önergeleri aykırılık sırasına göre
işleme alıyorum.
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 54’üncü maddesinin aşağıdaki
şekilde değiştirilmesini arz ve teklif ederiz.
“MADDE 54- 6004
sayılı Kanunun 17 nci maddesinin birinci fıkrasının (a) bendinde yer alan “%
15’ini” ibaresi “% 20’sini” şeklinde değiştirilmiştir.”
 Aylin
Cesur Mehmet Metanet Çulhaoğlu Ayhan
Erel
 Isparta Adana Aksaray
 Lütfü
Türkkan Fahrettin Yokuş Hasan
Subaşı
 Kocaeli Konya Antalya
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Başkanım.
BAŞKAN – Önerge
üzerinde Antalya Milletvekili Hasan Subaşı konuşacaktır.
Buyurun Sayın
Subaşı. (İYİ PARTİ sıralarından alkışlar)
Süreniz beş
dakikadır.
HASAN SUBAŞI
(Antalya) – Sayın Başkan, değerli milletvekilleri; Genel Kurulu saygıyla
selamlıyorum.
37 sıra sayılı
Yasa Teklifi’nin 54’üncü maddesi hakkında söz almış bulunuyorum.
71 maddelik yasa
teklifinin torba yasa olması, uygulama usul ve üslubunun yasalarımızın
sistematiğini bozduğu ve hukuk devleti ilkelerini zedelediği şahsım ve birçok
hatip tarafından dile getirilmişti, tekrar etmeye gerek görmüyorum. 
Anayasa
Mahkemesi kararlarında, hukuk devleti olmanın gereği, adaletli hukuk düzeninin
kurulması ve bunun sürdürülmesi olup bu bağlamda devlet yönetiminde keyfîliğin
değil, hukuk kurallarının egemen olmasıdır. Oysa tartışılan 71 maddelik bu
torba yasanın en sakıncalı yanı da AİHM kararlarında tanımlanan hukuk
kurallarının egemen olması yerine, aksine, keyfîliğin yaygın hâle gelmesidir ki
işte asıl sorunlu olan husus budur. Bütün bunlar zorluklarla ilerlediğimiz
hukuk devleti yolculuğumuza nokta koyan, yoldan çıktığımızı gösteren
belirtilerdir. 
Yasa
teklifinde bazı durumlarda vergi muafiyet sınırının yüzde 0’dan yüzde 100’e
kadar indirilme ve çıkarılma yetkisi Sayın Cumhurbaşkanına verilerek insanların
kaderi Cumhurbaşkanının insafına bırakılıyor. Kamu İhale Yasası
Cumhurbaşkanının tasarruf alanına giren konularda yine ihalesiz satın alma
yapılabilmesi için bir kere daha değiştiriliyor. Tam da yerel seçimler
yaklaşırken belediyelere yardım ödeneği adı altında, belediyelerin talebi
üzerine Cumhurbaşkanı dilediği gibi kaynak aktarmaya yetkili kılınıyor.
Seçimler yaklaşırken bunun ne anlama geldiği herhâlde açıklamaya muhtaç
değildir. 
Rahmetli
Özal da yerel seçimlerden önce başka partilere oy verirseniz belediye
başkanının elini kolunu bağlarım mesajını vermişti ama halk da kendi ili
Malatya dışında tüm il belediyelerinde muhalefetin kazanmasını sağlamıştı. Yani
etik ve hukuk dışı zorlamalar karşısında bizim halkımız ne kadar mülayim olsa
da tümüyle tepkisiz olmadığını göstermişti. Rahmetli Özal “Halk kantarın
topuzunu kaçırdı.” demişti, aslında halk kantarın topuzunu kaçırmamıştı, hukuk
ve etik dışı eylem ve söylemlerle iktidar kantarın topuzunu kaçırmıştı, halk da
bunun yol olmasını oylarıyla önlemişti. 
Bugün
geldiğimiz noktada Sayın Cumhurbaşkanı Meclis Başkanına İstanbul Büyükşehir
Belediye Başkanlığına aday olmasını ve Meclis Başkanlığından istifasına gerek
olmadığını söylüyor. Sayın Meclis Başkanı “Hukukun olduğu yerde etik olmaz,
istifaya gerek yok.” diyebiliyor ve Anayasa’nın 4’üncü maddesinin açık hükmüne
rağmen Yüksek Seçim Kurulu ise sessiz kalabiliyor. Bütün bu olana bitene ne
söylenebilir, kimi kime şikâyet edebiliriz, bilmiyorum ama Anayasa’ya, hukuka
ve etik kurallara uymayanlar devleti ve Meclis iradesini temsil makamında olan
ve tarafsızlık yemini etmiş kişilerse bize sadece bu kürsüden bu çarpıklığı
dile getirmek yolu kalıyor. 
Sayın Meclis
Başkanına sesleniyorum: Lütfen, Meclis Başkanlığı görevinden istifa ediniz.
Genel Kurulu
saygıyla selamlıyorum. (İYİ PARTİ sıralarından alkışlar) 
BAŞKAN -
Teşekkürler Sayın Subaşı. 
Önergeyi
oylarınıza sunuyorum… Kabul edenler… Etmeyenler… Önerge kabul edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 54’üncü
maddesinin aşağıdaki şekilde değiştirilmesini arz ve teklif ederiz. 
Saygılarımızla.
 Mehmet
Bekaroğlu Ömer Fethi Gürer Emine
Gülizar Emecan
 İstanbul Niğde İstanbul
 Aydın
Özer Cavit Arı Fikret
Şahin
 Antalya Antalya Balıkesir
 Rafet
Zeybek Çetin Arık 
 Antalya Kayseri
“MADDE 54 - 6004
sayılı Kanunun 17 nci maddesinin birinci fıkrasının (a) bendinde yer alan
"%15'ini” ifadesi "%19'unu” şeklinde değiştirilmiştir.” 
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Başkan.
BAŞKAN – Önerge
üzerinde Kayseri Milletvekili Çetin Arık konuşacaktır. 
Buyurun Sayın
Arık. (CHP sıralarından alkışlar) 
Süreniz beş
dakikadır. 
ÇETİN ARIK
(Kayseri) - Teşekkür ediyorum Sayın Başkan.
Torba yasanın
54’üncü maddesi üzerinde söz almış bulunuyorum. Aziz milletimizi ve yüce
Meclisimizi saygıyla selamlıyorum.
Söz konusu madde
Dışişleri Bakanlığımızı ilgilendiriyor. Sayın milletvekilleri, Trump’ın
Türkiye’yi tehdit eden küstah “tweet”ine sadece üzüntüsünü dile getiren, Türk
askerinin başına çuval geçirildiğinde “Nota verin.” dediğimizde “Ne notası,
müzik notası mı?” diyerek âdeta Türkiye’nin onuruyla dalga geçen, Barzani’nin
bayrağını Atatürk Havalimanı’na asıp sözde bağımsızlık referandumuna göz yuman,
YPG’nin başındaki ismi Türkiye’de kırmızı halıyla karşılayıp lahmacunlarla
besleyen, Şam’da cuma namazı hayali kurup 4 milyon Suriyeliye Türkiye’nin
kapılarını açan, Süleyman Şah Türbesi’ni arkasına bakmadan kaçıran, bayrak
dikmeyi televizyonlarda sadece reklam programlarına veren, bir taraftan
Filistin için ağlarken diğer taraftan İsrail’le iş tutan AKP’nin iki yüzlü dış
politikası için ben ne söyleyebilirim? (CHP ve İYİ PARTİ sıralarından alkışlar)
Buradan şunu da peşinen söylemek isterim ki: Bayrak dikmek öyle televizyonlara
reklam vererek olmaz, Gazi Mustafa Kemal Atatürk gibi gidip kurtardığın yere
dikilir bayrak. Şunu da söylemek isterim ki: Hiçbir egemen güç Türkiye’ye ayar
veremez, Türkiye’yi tehdit edemez. 
Değerli
milletvekilleri, ben bugün FETÖ, AKP’nin gözünde muhterem hoca efendiyken
Kayseri’de vatandaşa yaşatılan dramı ve AKP’nin muhterem hoca efendisi FETÖ
olduğunda yine Kayseri’de vatandaşlara yaşattıkları dramı anlatmak istiyorum.
Ben bugün FETÖ Kayseri’de üniversite kurmak isteyince “Kayseri’de FETÖ’ye 1
kuruş arsa vermedim, menfaat sağlamadım.” diyerek televizyon televizyon
gezenlerin, vatandaşın elinden evini, arsasını nasıl alıp da FETÖ’ye
verdiklerinden bahsetmek istiyorum. 
Sayın
milletvekilleri, FETÖ üniversite kurmak isteyince vatandaşın Talas’ın Kertmelik
Mahallesi’ndeki konutlarına ve arsalarına göz koyar. Orada yaşayan sakinlerin
tüm itirazlarına rağmen siyasi baskı kurularak zorla konutları ve arsaları
ellerinden alınarak Burç Eğitim Vakfına devredilir. Karşılığında ise bu
yurttaşlar Talas’ta Anayurt Mahallesi’ndeki konutlara yerleştirilir. Gün gelir
ortaklık bozulur, 15 Temmuz hain darbe girişimi gerçekleşir, Burç Eğitim
Vakfının tüm mal varlıklarına el konulup Vakıflar Genel Müdürlüğüne devredilir.
Şimdi bu vatandaşlara “Tapunuzu almamışsınız, oturduğunuz konutlar da Burç
Eğitim Vakfına ait, bu vakfın mal varlıklarına da el konuldu, derhâl evinizi
boşaltın.” deniliyor. Yani, sonuçta, FETÖ muhterem hoca efendiyken vatandaşın
elinden Kertmelik’teki evini, arsasını alıp FETÖ’ye verdiniz, muhterem hoca
efendi “FETÖ” olduğunda da vatandaşın Anayurt’taki evini devlet olarak siz
alıyorsunuz. Burada vatandaşın suçu ne? FETÖ’ye aşkınızın da, kavganızın da
bedelini vatandaşa ödetiyorsunuz. Yani, FETÖ’yle iş tutan siyasi iktidar ama
bedelini ödeyen her koşulda vatandaş oluyor. Vatandaşın bu sorununu derhâl
çözün, mağduriyetini giderin. 
Değerli milletvekilleri,
hani, sık sık, yeni bir devlet kurulmuşçasına, “yeni ve eski Türkiye”
kıyaslamasını yapıyorsunuz ya, ben size AKP’nin yeni Türkiye’sinde Kayseri’de
bir vatandaşımızın yaşadığı dramı anlatmak istiyorum. Zekeriya Şerefoğlu “özgül
öğrenme güçlüğü” tanısı almış evladıyla birlikte TEİAŞ 11. Bölge Müdürlüğü
lojmanlarında yaşıyor bu vatandaş. Çocuğunun engelli raporu bu. “Özgül öğrenme
güçlüğü” almış. Zekeriya Şerefoğlu, engelli çocuğu olduğu için, resmî yazıyla,
oturduğu devlete ait lojmandan çıkarılıyor. Evet, yanlış duymadınız, bir kez
daha tekrarlıyorum: Zekeriya Şerefoğlu isimli vatandaşımız, oturduğu lojmandan,
hem de resmî yazıyla kovuluyor. İşte, devletin resmî yazısı da, kovduğu yazı da
bu sayın milletvekilleri. İşte, AKP’nin yeni Türkiye’si bu, AKP’nin yeni
Türkiye’si Zekeriya Şerefoğlu. 
(Mikrofon
otomatik cihaz tarafından kapatıldı)
BAŞKAN –
Buyurun, tamamlayın Sayın Arık. 
ÇETİN ARIK
(Devamla) – Bu topraklar, Mevlâna’nın, Hacı Bektaş-ı Veli’nin, Yunus Emre’nin,
Atatürk’ün sevgi tohumlarıyla yoğurulmuş topraklar. Bu topraklarda AKP’den
önce, sizden önce hoşgörü vardı, komşuluk vardı, anlayış vardı, kutuplaşma
yoktu, ötekileştirme yoktu, yok sayma yoktu. İnsanlar birbirlerine yardım
etmeyi, müşküllerini gidermeyi görev bilirlerdi. 
Şimdi, empati yapmanızı
istiyorum sayın milletvekilleri: Yuvanızdan engelli çocuğunuz nedeniyle
çıkartılmanız durumunda siz olsanız ne yaparsınız? Ne yaparsınız, sayın müftüm,
siz olsanız? Devleti, vicdanı, hayatı sorgulamaz mısınız? Eminim ki
sorgulayacaksınız. Bu vatandaşımızın çocuğu “özgül öğrenme güçlüğü” tanısı
almış bir çocuk. Belki birazdan çıkıp engelliler için neler yaptığınızı, kaç
lira harcadığınızı açıklayacaksınız ama yaşadığımız gerçek Zekeriya
Şerefoğlu’nun yaşadığı gerçek. 
(Mikrofon
otomatik cihaz tarafından kapatıldı)
ÇETİN ARIK
(Devamla) - Çok özür diliyorum, toparlamak üzereyim.
ÖMER FETHİ GÜRER
(Niğde) – Çok önemli bir konu Sayın Başkan, açıklasın. 
BAŞKAN – Buyurun
Sayın Arık, bağlayın sözünüzü.
ÇETİN ARIK
(Devamla) – Zekeriya Şerefoğlu’nun lojmandan çıkartılmasının nedeni: Özgül
öğrenme güçlüğü olan oğlunun top oynarken cam kırması, komşunun oğlunun
bisikletine binmesi, çocukların birbiriyle kavga etmesi. 
Ben buradan
Zekeriya Şerefoğlu’nu lojmandan atan bölge müdürüne seslenmek istiyorum: Siz
hiç çocuk olmadınız mı sayın müdür? Siz hiç arkadaşınızın bisikletine binip,
çektiğiniz topla cam kırmadınız mı? Siz hiç sudan sebeplerle yaşıtlarınızla
kavga edip beş dakika sonra barışmadınız mı? Bu zalimlik, bu hoşgörüsüzlük, bu
vicdansızlık niye? Buradan ilgililere sesleniyorum: Yaşanan bu mağduriyeti
derhâl giderin.
Hepinizi
saygıyla selamlıyor, teşekkür ediyorum. (CHP ve İYİ PARTİ sıralarından
alkışlar)
BAŞKAN –
Teşekkürler Sayın Arık.
HAYDAR AKAR
(Kocaeli) – Karar yeter sayısı istiyoruz.
BAŞKAN –
Önergeyi oylarınıza sunacağım ve karar yeter sayısı arayacağım.
Kabul edenler…
Etmeyenler… Karar yeter sayısı yoktur.
Birleşime beş
dakika ara veriyorum. 
Kapanma Saati: 22.11
BEŞİNCİ OTURUM
Açılma Saati: 22.24
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), Şeyhmus DİNÇEL
(Mardin)
-----0-----
BAŞKAN – Türkiye
Büyük Millet Meclisinin 46’ncı Birleşiminin Beşinci Oturumunu açıyorum.
54’üncü madde
üzerinde Kayseri Milletvekili Çetin Arık ve arkadaşlarının önergesinin
oylamasında karar yeter sayısı bulunamamıştı. 
Şimdi önergeyi
yeniden oylarınıza sunacağım ve karar yeter sayısı arayacağım: Kabul edenler…
Etmeyenler… Önerge kabul edilmemiştir, karar yeter sayısı vardır.
37
sıra sayılı Kanun Teklifi’nin görüşmelerine kaldığımız yerden devam edeceğiz. 
Komisyon?
Yerinde. 
54’üncü
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
55’inci
madde üzerinde dört adet önerge vardır, önergeleri aykırılık sırasına göre
okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi”nin 55’inci
maddesinin aşağıdaki şekilde değiştirilmesini arz ve teklif ederiz. 
Saygılarımızla.
 Ömer
Fethi Gürer Fikret Şahin Emine
Gülizar Emecan
 Niğde Balıkesir İstanbul
 Alpay
Antmen Cavit Arı Mehmet
Bekaroğlu
 Mersin Antalya İstanbul
 Aydın
Özer
 Antalya
MADDE 55- 6004
sayılı Kanun’un 18’inci maddesinin ikinci fıkrasında bulunan “Yurt dışında
sürekli görevle bulunan memurların” ifadesi “Bakanlığın yurt dışı teşkilatında
görevli Türk uyruklu personelin” şeklinde değiştirilmiş, üçüncü fıkrasına
"olağanüstü hâller” ifadesinden sonra gelmek üzere “yerel sağlık
hizmetlerindeki yetersizlikler” ifadesi, "yaralanmalar” ibaresinden sonra
gelmek üzere “tıbbi komplikasyonlar” ibaresi, "ölümle sonuçlanmayan
durumlarda,” ifadesinden sonra gelmek üzere "birinci derecenin dördüncü
kademesindeki meslek memurunun” ifadesi eklenmiş, aynı fıkrada yer alan
"sürekli” ifadesi madde metninden çıkarılmış, üçüncü ve dördüncü
fıkralarında yer alan "memurlara” ifadesi "Bakanlığın yurt dışı
teşkilatında görevli personele” şeklinde değiştirilmiştir.
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Başkan. 
BAŞKAN – Önerge
üzerinde Mersin Milletvekili Alpay Antmen’in söz talebi vardır.
Buyurun Sayın
Antmen. (CHP sıralarından alkışlar)
Süreniz beş
dakikadır. 
ALPAY
ANTMEN (Mersin) – Teşekkür ederim Sayın Başkan.
Sayın
Başkan, değerli milletvekilleri; öncelikle, dün Mersin’de yaşanan şiddetli
fırtına dolayısıyla bütün Mersinli vatandaşlarımıza geçmiş olsun dileklerimi
iletmek istiyorum. Aklım ve bedenim burada fakat yüreğim Mersin’de atıyor. En
kısa zamanda Mersin’in merkez ve ilçelerinin afet bölgesi ilan edilmesi
gerekiyor. Meclis çalışmalarımız tamamlanır tamamlanmaz Mersin’e giderek ben de
yerinde incelemelere katılacağım ve bu afetin yaralarının sarılması için
bizatihi elimden geleni yapmaya çalışacağım. 
Değerli
milletvekilleri, “Bazı kanunlarda değişiklik yapılmasına dair kanun.” Herhâlde
son dönemlerde en çok duyduğumuz, okuduğumuz ve üzerinde tartıştığımız konunun
ana cümlesi. Yani Parlamentoyu etkisizleştiren, çağdaş kanun yapma
tekniklerinin önünü alan ve ölümü olan torba kanunlar. AK PARTİ’nin ilk
döneminde yani 2002-2007 arasında sadece 2 torba yasa yapılmışken, Kasım
2015’ten Kasım 2017’ye kadar olan dönemde bu sayı 23’e yükselmiş. Kasım
2015’ten 2017 Kasım sonu itibarıyla iki yıllık dönemde Meclisten çıkarılan 53
tane yasanın 23’ü maalesef torba yasa. Roma’da geçerli olan Latince bir deyim
var“…”(x) Yani “Her
konu için tek bir yasa teklifi yapılmalı ya da her konu tek bir yasa teklifiyle
olur.” Roma hukukunda torba kanun milattan önce 98 yılında yasaklanmıştı. Bugün
de çeşitli ülkelerde torba yasalar çıkarmak mümkün değildir. Hatta örnek
aldığınız Amerika’da bile 43 eyalette torba yasa yasaktır. 
Özgün
bir metin hazırlayarak yasa yapmak bir sanattır. Her sanat gibi yasa yapma
sanatının da teknik ilke ve kuralları vardır. Yasaların dil, anlatım ve terim
birliği açısından kusursuz olması gereklidir. Yasaların iyi hazırlanmamış
metinlerle ve sağlıklı sayılmayacak görüşme yöntemleriyle yasalaşması hukuk
devletini tartışılır hâle getirmektedir. (CHP sıralarından alkışlar) Yasama
organının işleyişindeki özensizlik toplum yapısını, dokusunu, yaşayışını ve en
önemlisi yargının işleyişini etkilemektedir. Maalesef, AKP iktidarındaki “yok
kanun, yap kanun” sistemi hukuk devletimizi acımasızca zedelemektedir. Biz, bugün
bir torba yasayı daha görüşüyoruz. Yani çağdaş kanun yapma uygulamasının ölümü
anlamına gelen bir teknikle yapılan torba kanunu görüşüyoruz. İki bin yıl
öncesinde bile sakıncalı görülen bir uygulamayı bugün burada asıl kanun yapma
tekniği olarak kullanıyoruz. Torba kanunlar söz konusu olduğunda kanunun
ruhundan, özünden yani kendisinden söz etmek neredeyse imkânsız hâle geliyor.
Birbiriyle konu yönünden ilgisi olmayan ve çok fazla sayıda başka kanunda ek ve
değişiklikler yapıp iktidar partisi sayın vekillerinin dahi bilmediği,
içerisinde belirli sermaye odaklarının sipariş yasalarının ve daha fazla yetki
isteyen Sayın Cumhurbaşkanının isteklerinin de doldurulduğu teklifler
demokrasimize uygun değildir, demokrasimizi zafiyete uğratmaktadır. 
Öte
yandan, çok sayıda kanun, çok sayıda bakanlığı ve kuruluşu ilgilendirdiğinden
yasa yapım süreci sağlıksız hâle gelmekte ve birbiriyle çelişen hatalı maddeler
ortaya çıkmaktadır. 
Sayın
milletvekilleri, torba kanun, sadece yasama süreci açısından değil, teklif
yasalaştıktan sonra uygulama sürecinde de sorunlar yaşatmaktadır. Muhalefetin
ve sivil toplum kuruluşlarının yasa yapım süreçlerine etkili biçimde
katılmaması, katılımının sağlanmaması için sayın iktidar partisi durmadan torba
kanunları buraya getirmektedir çünkü bu torbalar içerisinde halkın olmadığını,
halkın çıkarlarının olmadığını çok iyi bilen iktidar sahipleri, bu konu
eleştirilince de hızlı kanun yaparak vatandaşlara hizmet ettiklerini iddia
etmektedirler. AK PARTİ iktidarlarının on yedi yıllık uygulamaları, deneme
yanılma, yapma bozma, bir bakanın yaptığı düzenlemeyi diğerinin ortadan
kaldırması, bir kişinin duygusal ve popülist tercihleriyle vücut bulan
düzenlemelerden öteye geçmemiştir. Bu süreçte kaynaklar, zaman ve haklar
keyfiyete, bir kişiye kurban edilmiştir. 
(Mikrofon
otomatik cihaz tarafından kapatıldı) 
ALPAY
ANTMEN (Devamla) – Tamamlayayım Sayın Başkan.
BAŞKAN – Tabii,
buyurun, tamamlayın Sayın Antmen.
ALPAY ANTMEN
(Devamla) – Teşekkür ederim Sayın Başkan.
Değerli
milletvekilleri, özensizlikten, hazırsızlıktan ve gelecek öngörüsünden uzak
yaklaşımın sonuçları olarak ortaya çıkan ve yeni sorun alanları yaratan
düzenlemeleri içeren torba yasalar dönemi bir hukuk cinayetleri şeklinde
gelecekte hukuk fakültelerinde kötü örnek olarak okutulacak ve anılacaktır.
Hepinize
saygılar sunarım. (CHP sıralarından alkışlar) 
BAŞKAN –
Teşekkürler Sayın Antmen.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 55’inci maddesinde geçen “fıkrasında yer
alan” ibaresinin “fıkrasındaki” şeklinde değiştirilmesini arz ve teklif ederiz.

 Hayati
Arkaz Ayşe Sibel Ersoy Ali
Muhittin Taşdoğan
 İstanbul Adana
 Gaziantep 
 Sefer
Aycan  Nevin Taşlıçay 
 Kahramanmaraş Ankara

BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ YAŞAR KIRKPINAR (İzmir) – Katılamıyoruz Başkan. 
BAŞKAN – Önerge
üzerinde Gaziantep Milletvekili Ali Muhittin Taşdoğan konuşacaktır. 
Buyurun
Sayın Taşdoğan. (MHP sıralarından alkışlar)
Süreniz beş
dakikadır. 
ALİ MUHİTTİN
TAŞDOĞAN (Gaziantep) - Sayın Başkan, sayın milletvekilleri; Milliyetçi Hareket
Partisi Grubu olarak Ankara Mobilyacılar Sitesi’nde çıkan yangında ölenlere Allah’tan
rahmet, yaralılara acil şifalar diliyor, esnaflarımıza da geçmiş olsun
dileklerimizi iletiyoruz. 
Sayın
milletvekilleri, sağlıkta şiddet ülkemizde giderek artmaktadır. Hemen hemen
bütün hastanelerimizde onlarca sağlık çalışanı her gün şiddete maruz
kalmaktadır. Hastanelerimizde meydana gelen şiddet olaylarının yüzde 83’ü
poliklinikler, acil servisler ve kliniklerde gerçekleşmektedir. Hastanelerimiz,
şiddetin kol gezdiği, şiddet olaylarının teröre döndüğü ortamlar hâline
gelmiştir. Bu durum, sağlık çalışanlarımızın olduğu kadar hastalarımızın da can
güvenliğini tehdit ederek sağlık hizmetinin arzını da engeller hâle gelmiştir.
Böyle bir ortamda sağlık hizmetinin sürdürülebilmesi mümkün değildir. 
2017 yılındaki
verilere göre, ülke genelinde 100 milyonu aşan hasta tedavi için acil
servislere müracaat etmiştir. Bu kadar yoğun talebin yaşandığı hastanelerimizde
bu hizmeti gerek az sayıda personelle ve gerekse yıllar içinde eriyen minimum
seviyede almış olduğu döner sermayeye rağmen özverili bir şekilde fedakârca
sürdüren sağlık görevlilerimiz, ölüme kadar varan şiddet olaylarına maruz
kalmaktadır. Hepinizin bildiği gibi, en son, seçim bölgem Gaziantep’te
doktorumuz Ersin Arslan görevi başında şehit edilmiştir. 
Sağlık
çalışanları, toplumda infial oluşturan terör saldırılarında, doğal afet
olaylarında mesai mefhumu gözetmeden ve hatta tüm özel günlerinden fedakârlık
ederek hiçbir beklentisi olmadan ve görev yeri dışında özverili hizmetleri
neticesinde milletimizin yaralarını sarmaktadır.
Bu şiddet
sarmalını önlemek için bir an önce şiddeti önleme daire başkanlığının Sağlık
Bakanlığımız bünyesinde kurulması gerekmektedir.
Şiddet
olaylarına genel ve lokalize baktığımızda, şiddetin en önemli ayağı toplumsal
dejenerasyondur. Şiddet içeren diziler, oyunlar ve filmler şiddeti bir hak
olarak göstermekte, bunu da doğal olarak yansıtmaktadır. 
Sağlıkta şiddeti
medya örneğinden ele aldığımızda “Yanlış iğne öldürdü.” “Beş hastane dolaştı,
daha fazla dayanamadı, öldü.” gibi saçma sapan söylemler tamamen sağlık
çalışanlarını insanların bilinçaltında hedef göstermektedir. Kurulması gereken
şiddeti önleme daire başkanlığı, medyada çıkacak bu tür algı yönlendiren
haberlerin önüne geçmeli, bu tür haberlerin sağlık konusunda ehil basın
mensuplarınca hazırlanıp yayınlanması sağlanmalıdır. Radyo ve Televizyon Üst
Kurulu tarafından dizilerde canlandırılan ve sağlıkla ilgili bölümlerde şiddete
ve kine teşvik sahneleri dikkatle incelenmeli ve bunu önlemek için gerekli
adımlar atılmalıdır. Sağlıkta şiddeti önlemek için ulusal sağlık disiplini
oluşturmak gereklidir. Uygulanacak disiplinin konusu, sağlık hizmetlerinde
çalışan personele karşı şiddetin kabul edilemez olduğunu halkımıza ve tüm
sağlık çalışanlarımıza anlatmak olmalıdır. 
Sağlık
Bakanlığında kurulması gereken şiddeti önleme daire başkanlığı bünyesinde
sağlık personelleri, medya ve iletişim uzmanları istihdam edilmelidir. Sosyal
medya çok özenli bir şekilde yönetilmelidir. Hasta hakları olduğu kadar hasta
sorumlulukları da anlatılmalıdır. Hastalar ve hasta yakınları bilgilendirilmelidir.
Sağlık
çalışanlarına yönelik şiddetin engellenebilmesi için sağlıkta şiddetin temel
nedenlerinin iyi tespit edilip ona yönelik çözüm önerilerinin geliştirilmesi
gerekmektedir. 
Sayın
milletvekilleri, sağlıkta şiddet olaylarını toplumsal şiddetten ayırmamak
gerekir. Bu yüzden sağlıkta şiddeti ve toplumsal şiddeti önlemek için ilgili
diğer bakanlıklarla birlikte hareket etmek gerekir. Sağlık Bakanlığımızın
sağlıkta şiddeti önleme eylem planı hazırlamakta olduğunu kamuoyundan
duyuyoruz. İnşallah bu eylem planını hazırlayanlar bu konuştuklarımızı da
dikkate alırlar. 
Gaziantep gibi
gazi olan Gazi Meclisimizi saygıyla selamlıyorum. (MHP sıralarından alkışlar) 
BAŞKAN –
Teşekkürler Sayın Taşdoğan. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 55’inci maddesinde yer alan
“eklenmiş” ibaresinin “ilave edilmiş” ibaresiyle değiştirilmesini arz ve teklif
ederim.
 Lütfü
Türkkan  Fahrettin Yokuş  Mehmet
Metanet Çulhaoğlu
 Kocaeli
 Konya  Adana
 Ayhan
Erel  Aylin Cesur  Aydın
Adnan Sezgin
 Aksaray
 Isparta  Aydın

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Başkan.
BAŞKAN
– Önerge üzerinde Aydın Milletvekili Aydın Adnan Sezgin söz talebinde
bulunmuştur. 
Buyurun
Sayın Sezgin. (İYİ PARTİ sıralarından alkışlar)
Süreniz
beş dakikadır.
AYDIN
ADNAN SEZGİN (Aydın) – Sayın Başkan, değerli milletvekilleri; dün, partimiz
tarafından Suriye’de ABD’yle ilişkilerimiz ve diğer konularda Meclis
araştırması açılması için verilen önerge maalesef iktidar bloğunun oylarıyla
reddedildi. 
İYİ
PARTİ, iktidarın yanlış politikaları nedeniyle Suriye’de ulusal çıkarlarımıza
karşı oluşan yakın risk ve tehditleri önlemek için iktidarın girişeceği harekât
ve hamleleri destekleyeceğini defaatle açıklamıştı. Israrlı talebimiz, bunların
geniş bir ulusal mutabakat ve Meclisten güç alarak gerçekleştirilmesiydi.
Muhalefetin ulusal çıkar ve güvenliğimizi ilgilendiren konularda ve bu
konularda alınacak tedbirler hakkında bilgilendirilmesi lütuf değil, bizatihi
ulusal çıkar ve güvenliğimizin bir gereğidir. Maalesef iktidar bundan imtina
etmektedir, sadece demokrasi adına değil, ulusal güvenlik bakımından da elzem
olan bir vazifeyi yerine getirmekten kaçınmaktadır. 
Fırat’ın
doğusunda güvenli bölge oluşturulması gündemde. İdlib şu anda çok ciddi bir
risk ve tehdit kaynağı. Ülkemiz fevkalade vahim bir süreçten geçiyor. Fırat’ın
doğusunda uçuş yasağı gibi gayet hassas bir tedbiri de içereceği rivayet olunan
tampon bölge konusu olsun, İdlib olsun çok büyük belirsizlikler mevcut.
İktidarın geçmişte olduğu gibi ciddi hatalar yapma ihtimali de var. Ancak
Türkiye’ye olabilecek en galiz tehdidi savuran ABD Başkanına “Türkiye, ABD’ye
her türlü yardımı yapmaya hazır.” cevabını verdikten sonra, tehdidi ve salvoyu
göz ardı edip Trump’la en kısa yoldan uzlaşı arayan iktidar muhalefeti devre
dışı tutmakta kararlı. Bir defa daha söylüyoruz: Bu konular hakkında muhalefeti
bilgilendirin. Bizler sizlere ancak yardımcı oluruz, gerekli sorumluluğu da
üstleniriz. Bugün Menbic’te yaşanan vahim olayın bölgenin nelere gebe olduğunu
ifade etmesi çok önemli. Çok ciddi risklerin yeniden altını çizmek istiyorum. 
Elbette kanun
teklifinin 55'inci maddesine de değineceğim. Maddede öngörülen düzenlemeyle,
görev yapılan ülkelerde olağanüstü durumlar nedeniyle zarar gören Türkiye
Cumhuriyeti büyükelçiliği personelinin tazmininin kapsamı genişletilmektedir.
Düzenlemeyi İYİ PARTİ olarak yerinde buluyoruz. Türkiye Cumhuriyeti, kendisini
yurt dışında en iyi şekilde temsil etmeye çalışan Dışişleri Bakanlığının her
kademedeki personeline sahip çıkmalıdır.
Sayın
milletvekilleri, biliyorsunuz bir dönem FETÖ terör örgütünün yurt dışındaki
okullarıyla paralel bir şekilde iktidar bu okulların bulunduğu yerlere büyük
bir hevesle Türk Hava Yolları seferleri koyma yarışına girişmişti. Ayrıca, yine
aynı ülkelerde hızlı ve hazırlıksız bir şekilde temsilcilikler açılmıştı.
Büyükelçiliklerden ve diğer temsilciliklerden de FETÖ terör örgütünün bu okul
ve kuruluşlarına azami yakınlık göstermeleri isteniyordu. Bugün, iktidar,
Almanya’yı geçerek dünyada en çok temsilciliği olan 5’inci ülke konumuna
gelişimizle övünüyor. Peki, bu temsilciliklerin etkin şekilde çalışmasını
sağlayacak yeterli sayıda personel ve kaynak da tahsis edilebiliyor mu? Yoksa
birçok temsilciliğimiz sadece simgesel ve istatistiksel amaçlarla mı açık
tutuluyor? Temsilciliklerimizin personel, imkân ve kaynak açısından
yetersizliği yoğun şekilde tartışılıyor. Hükûmetin bu konuda bizleri
aydınlatmasını rica ediyoruz.
Daha önceki
konuşmalarımda da belirttim, Dışişleri Bakanlığı Türkiye'nin ulusal gücünün bir
parçasıdır. Bu kurumu yıpratmak, geleneklerini tahrip etmek Türkiye’ye zarar
verir. Ankara Milletvekilimiz Sayın Durmuş Yılmaz finansal istikrarın öneminin
istikrar bozulunca anlaşıldığını, Merkez Bankasının işlevini ve önemini izah
ederken pek güzel şekilde aktarıyor. 
(Mikrofon
otomatik cihaz tarafından kapatıldı)
BAŞKAN –
Sözlerinizi bağlayın Sayın Sezgin.
Buyurun.
AYDIN ADNAN
SEZGİN (Devamla) – Aynı husus dış politikada Dışişleri Bakanlığı için
geçerlidir. Bu işlerin fanteziye gelmediği anlaşılmalıdır. 
Daha önceki
konuşmamda değinme fırsatımın olmadığı bir konuyu da vurgulamak istiyorum.
Dışişleri Komisyonunda bazı AK PARTİ’li arkadaşlar herhâlde acelecilikten
“Dışarıdan büyükelçi atanmayacaksa biz de büyükelçilere milletvekilliğini
yasaklayalım.” ifadesini kullanmıştır. Şunu söylemek istiyorum: Milletin
vekilliği ve Türkiye Büyük Millet Meclisinin sahibi sizler değilsiniz, mukayese
edilmeyecek konumları mukayese etmeye kalkışmayın. 
Genel Kurulu
saygıyla selamlıyorum. (İYİ PARTİ sıralarından alkışlar)
BAŞKAN –
Teşekkürler Sayın Sezgin. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin çerçeve 55’inci maddesinin aşağıdaki
şekilde değiştirilmesini arz ve teklif ederiz.
 Cahit
Özkan Mehmet Doğan Kubat  Fehmi
Alpay Özalan
 Denizli İstanbul İzmir
 İmran
Kılıç Metin Yavuz Abdullah
Güler
 Kahramanmaraş Aydın İstanbul
 Eyüp
Özsoy
 İstanbul
"MADDE 55-
6004 sayılı Kanunun 18 inci maddesinin ikinci fıkrasında yer alan "Yurt
dışında sürekli görevle bulunan memurların” ibaresi "Bakanlığın yurt dışı
teşkilatında görevli Türk uyruklu personelin” şeklinde değiştirilmiş, üçüncü
fıkrasına "olağanüstü haller” ibaresinden sonra gelmek üzere, “yerel
sağlık hizmetlerindeki yetersizlikler” ibaresi, "yaralanmalar” ibaresinden
sonra gelmek üzere “tıbbi komplikasyonlar” ibaresi, "ölümle sonuçlanmayan
durumlarda,” ibaresinden sonra gelmek üzere "birinci derecenin dördüncü
kademesindeki meslek memurunun” ibaresi eklenmiş, aynı fıkrada yer alan
"sürekli” ibaresi madde metninden çıkarılmış, "memurlara” ibaresi
"Bakanlığın yurt dışı teşkilatında görevli personele” şeklinde, dördüncü
fıkrasının ilk cümlesinde yer alan "memurlara” ibaresi "misyon
şeflerine altı aya kadar, Bakanlığın yurt dışı teşkilatında görevli personele
ise” şeklinde değiştirilmiş, aynı fıkranın ikinci cümlesi yürürlükten
kaldırılmış ve fıkraya aşağıdaki cümleler eklenmiştir.
"Bu süreler
Bakan oluruyla aynı süreler için bir kez daha uzatılabilir. İhtiyaç duyulması
halinde Bakanın teklifi ve Cumhurbaşkanının onayı ile bu süreler tekrar
uzatılabilir.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ YAŞAR KIRKPINAR (İzmir) – Takdire bırakıyoruz Sayın Başkanım.
BAŞKAN – Önerge
üzerinde söz talebi yoktur, gerekçeyi okutuyorum:
Gerekçe:
Ülkemiz ile dış
temsilciliklerimizin bulunduğu ülkeler arasında yaşanan gelişmeler ve savaş, iç
karışıklık, tabii afet, salgın hastalıklar ve can güvenliğini tehdit eden diğer
olağanüstü hâller nedeniyle misyon şeflerimizin ve personelimizin zaman zaman
vaktinden önce merkeze dönmeleri gerektiği durumlarda yurt dışı maaşının
ödenmeye devam edilebilmesine yönelik düzenlemenin madde metnine dercedilmesi
öngörülmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda 55’inci maddeyi oylarınıza sunuyorum: Kabul edenler… Kabul
etmeyenler… 55’inci madde bu önergeyle birlikte kabul edilmiştir.
56’ncı madde
üzerinde iki adet önerge vardır, aykırılık sırasına göre okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 56’ncı
maddesinin teklif metninden çıkartılmasını arz ve teklif ederiz.
Saygılarımızla.
 Mehmet
Bekaroğlu Ömer Fethi Gürer Emine
Gülizar Emecan
 İstanbul Niğde İstanbul
 Aydın
Özer Cavit Arı Fikret
Şahin
 Antalya Antalya Balıkesir
 Candan
Yüceer Rafet Zeybek 
 Tekirdağ Antalya
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Başkanım.
BAŞKAN – Önerge
üzerinde Tekirdağ Milletvekili Candan Yüceer konuşacaktır. 
Buyurun Sayın
Yüceer.(CHP sıralarından alkışlar)
Süreniz beş
dakikadır.
CANDAN YÜCEER
(Tekirdağ) – Sayın Başkan, değerli milletvekilleri; bu torba teklifle iktidarın
daha önceki seçimlerde olduğu gibi bir seçim rüşveti dağıttığına tanık
oluyoruz. Gönül isterdi ki aslında, sadece seçimlerden önce değil, seçim
sonrasında da bu beklentiler gündeme gelsin; gönül ister ki aslında bugün
kaşıkla verilen bu haklar sonrasında kepçeyle götürülmesin; gönül ister ki
seçim öncesinde verilen sözler seçim sonrasında unutulmasın; EYT’liler, KHK
mağdurları, ekmek peşinde koşan emekçilerin sorunları çözülsün. Ama maalesef,
ne yazık ki öyle olmuyor, öyle olmadığı için de vatandaşlar size güvenmiyorlar.

Üç gün önce
Tekirdağ’da insanlar, hemşehrilerimiz toplandılar, Tekirdağ’ın kalbine
saplanmak istenen termik santral hançerinin iptaliyle ilgili oluşan
konuşmaları, beyanatları değerlendirdiler. Hepsinin aklında şu soru vardı,
diyorlardı ki: “Acaba bu, seçim öncesi bir aldatmaca mı? Şimdi, bugün ‘iptal’
diyenler acaba sonrasında yeniden gündeme getirirler mi?” Çünkü baktığınızda
yetkili ağızlarda mühür var, Bakanlıktan tek kelime, net bir şekilde resmî
açıklama maalesef yapılmadı. İnsanlar o kadar çok aldatıldılar ki inanmıyorlar,
söylenenlere güvenmiyorlar. Haklılar çünkü şeffaf bir yönetim yok. O kadar ki
Ergene ve Dilovası için kirlilik araştırması yapıldı biliyorsunuz ve bunlar
maalesef hâlâ halkımızdan gizleniyor. Araştırma yapılalı üç yıl oldu ama hâlâ
halka söylenen bir rapor yok. Hatta bu araştırmaya katılan ve bu kirliliğin
kanserle olan ilişkisini tartışan, araştıran bilim adamlarından biri Bülent
Şık, bu bilgileri paylaştığı için dava açıldı, şimdi yargılanıyor. Bu gizlilik
niye? Sayın milletvekilleri, neyi gizliyorsunuz? Niye açıklamıyorsunuz? Bölge
halkımız zaten gerçekten tedirgin, korkuyorlar. Bölgemizde kanser sıradan ve
yaygın bir hastalık hâline geldi. Açıklayın bunu, bilelim. En azından sizler
önlem almıyorsanız biz kendi çapımızda önlemleri alalım. Sorumlu devlet
yönetimi böyle olmaz. Aslında, hangi devlet vatandaşından gerçekleri saklar
biliyor musunuz? Totaliter devletler yaparlar bunu. Totaliter devletler ya
gerçekleri halktan saklarlar ya da kurgulanmış gerçekler yaratırlar. Mesela ne
yapıyorlar biliyor musunuz? Bir taraftan saraylar dikmek için on binlerce ağacı
keserken diğer taraftan da çıkıp “Denizlerimizin etrafına, ormanlık alana beton
yığmak isteyenler var.” diyorlar, “Öyle ya da böyle doğayı hiç umursamayanlar.”
var diyorlar. Yıllardır ülkeyi kendileri yönetmiyormuş gibi, diyorlar ki: “Bu
betonlaşmadan siz sorumlusunuz.” Gerçeği deforme ederler, mesela ülkede paranın
değeri düşer ama sorumlu kendileri değildir, kendi beceriksizlikleri değildir,
sorumlu dış güçlerdir. Mesela, ülke dış politikada mahvolur, dış politikamız
yerle bir olur, yüzlerine bulaşır ama sorumlu muhakkak kendileri değildir, işte
üst akıl filan olabilir. 
Tabii,
dediklerim yanlış anlaşılmasın, bunlar totaliter devletler ve yöneticilerin
olduğu yerlerde olur, yoksa bizim ülkemizde maşallah, her şey güllük
gülistanlık! O kadar ki, işsizlik tarihin en düşük seviyesinde, enflasyon hiç
yok, varla yok arasında! Bizim ülkemizde babalar çocuklarına pantolon
alamadıkları için canlarına kıymıyorlar! Adaletsizlik, hukuksuzluk söz konusu
bile değil! Hele Anayasa bizzat Meclis Başkanı tarafından çiğnenmiyor; maşallah
diyelim. Ülkemizde insan hakları da birinci sınıf! Ülkemizde, ülkeyi yönetenler
büyük bir kibirle kimseyi ötekileştirmiyorlar, kimseyi ayrıştırmıyorlar,
kimseyi hedef göstermiyorlar! 
Değerli
milletvekilleri, ANAP diye bir parti vardı hatırlar mısınız? ANAP, 1989 yerel
seçimlerinden sonra bu seçim sürecini değerlendirmek için Ankara’da bir
toplantı yapıyor, Rahmetli Özal da başkanlık yapıyor o toplantıya. Bu
seçimlerde kaybeden bir belediye başkanı söz istiyor ve diyor ki: “Başbakanım,
öyle havalanmıştık ki millet havamızı aldı.” Ve gerçekten de yönetimlere eğer
kibir bulaşırsa, beceriksizlik, basiretsizlik virüsü bulaşırsa artık o
yönetimlerin iflah olması mümkün değildir ve o zamanın ANAP’ı da bu kibrin
esiri olmuştu. Ve halkın sağduyusu o zamanın ANAP’ına unutamayacağı bir ders
verdi ve ben biliyorum ki önümüzdeki yerel seçimlerde de halkımız yine
sağduyuyla hareket edecek ve gereken dersi verecektir diyor, hepinize saygılar
duyuyorum. (CHP sıralarından alkışlar)
BAŞKAN –
Teşekkürler Sayın Yüceer.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 56’ncı maddesinin aşağıdaki
şekilde değiştirilmesini arz ve teklif ederim. 
 Aylin
Cesur Mehmet Metanet Çulhaoğlu Ayhan
Erel
 Isparta Adana Aksaray
 Lütfü
Türkkan Fahrettin Yokuş Ahmet
Kamil Erozan
 Kocaeli Konya Bursa
"MADDE 56-
6004 sayılı Kanuna aşağıdaki ek madde eklenmiştir.
EK MADDE 1-
Dışişleri Bakanlığı tarafından gerekli görülen durumlarda ve belirlenen
ülkelerde, vize başvurularında azami üç yıl geçerli sözleşmelerle ve vize
aracılık hizmet bedelinin % 25'inin genel bütçeye aktarılması kaydıyla, vize
aracılık hizmeti sunacak kuruluşlar/firmalar Bakan onayıyla
görevlendirilebilir. Buna ilişkin işlemlerde 8/9/1983 tarihli ve 2886 sayılı
Devlet İhale Kanunu ile 4/1/2002 tarihli ve 4734 sayılı Kamu İhale Kanunu hükümleri
uygulanmaz. Buna ilişkin usul ve esaslar Dışişleri Bakanlığı tarafından
çıkarılan yönetmelikle belirlenir. Alınacak payın genel bütçeye özel gelir
olarak kaydedilmesine ve bakanlık bütçesinin ilgili tertiplerine özel ödenek
yazılmasına Cumhurbaşkanı yetkilidir.” 
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkanım. 
BAŞKAN – Önerge
üzerinde Bursa Milletvekili Ahmet Kamil Erozan konuşacaktır. 
Buyurun Sayın
Erozan. (İYİ PARTİ sıralarından alkışlar) 
Süreniz beş
dakikadır. 
AHMET KAMİL
EROZAN (Bursa) – Sayın Başkan, değerli milletvekilleri; öncelikle bu kanun
teklifi Genel Kurula geldiğinden beri arkadaşlarımız torba kanun aşağı, torba
kanun yukarı laflarıyla bu konuya değindiler. Ben buna torba kanun demiyorum.
Torba kanun dediğiniz 5, 10, 15 maddeyle olur; 71 maddeye geldi mi bunun adı
artık torba kanun değildir, bunun adı çuval kanundur. Niye çuval diyorum? Çünkü
bunun içinde mızraklar var, mızraklar çuvala sığmıyor; bu, birinci söylemek
istediğim husus. 
İkincisi: Bu
-biraz evvel Cumhuriyet Halk Partisinden bir arkadaşımız söyledi- sipariş
edilmiş bir tekliftir. Niçin bu sipariş edilmiş bir tekliftir? Çünkü,
bilmiyorum hiç fark ettiniz mi, Dışişleri Bakanlığının bir e-Konsolosluk
sayfası vardır, onun içinde bir e-Vize sayfası vardır. Siz eğer Mozambik’te,
Maputo’da oturuyorsanız internet sayfasına girerseniz Dışişleri Bakanlığının,
vize kolonunu tıklarsanız içine girdiğinizde size almak istediğiniz vizenin
tipini sorar, kendi şahsi bilgilerinizi girersiniz -adınız, adresiniz,
soyadınız, pasaportunuzun tarihi vesaire- kaç günlük istiyorsunuz onu da
yazarsınız, ondan sonra der ki: “Şu kadar parayı ödeyin.” Onu da kredi
kartınızdan ödersiniz, vize birkaç saat içinde, bilemediniz bir gün içinde
gelir. Bu gelebiliyorken böyle bir firmaya ki İhale Kanunu dışında
belirleneceği belli -“belirleneceği belli” diyorum, aslında firması belli- olan
bir yasa teklifinin buraya getirilmesi ister istemez insanı trajikomik bir
durumla karşı karşıya getiriyor. Yani bu biraz Kanal İstanbul hikâyesine
benziyor. Boğaz’dan bedava geçilirken yani e-Konsolosluk’la bu vizeyi alabilmek
mümkünken niye bir firmaya gidip, yüzde 20 komisyon da verip aynı harçları
ödeyerek başka bir hizmet satın alacaksınız ki? Ha, bunun arkasında şu mu olur
diye de düşünüyorum: Biliyorsunuz, şehir hastanelerinde hasta garantisi var,
köprülerde, tünellerde araç garantisi var “Burada da herhâlde bir vize
garantisi mi var?” demek durumunda kalacağız birkaç gün sonra, bu yasalaştıktan
ve yürürlüğe girip uygulamaya geçildiğinde. 
İş burada da
bitmiyor. Niye? Çünkü siz devletin güvenlik taraması dediğimiz vize işlemini
bir özel şirket himayesine sunuyorsunuz. Yani o şirketin fertlerinin devletin
güvenlik sistemine duhul etmesine imkân tanıyorsunuz, bu da bir risktir. 
Başka bir sorun
daha var. Yabancılar vize almak istediklerinde kişisel bilgilerini bir devlete
kolaylıkla verebilirler, güvenirler ama bir özel şirkete vermekte pek çok
sakıncaları vardır.
Niye bunları
sayıyorum? Çünkü bu teklifi getiren pek çok arkadaşımız bunun sonuçlarını büyük
ihtimalle bilmiyorlar. Çünkü birisi size “bunu önerin, gerisine karışmayın.”
dediler. Şimdi, bu da kabul edilecek biraz sonra. 50’nci madde de böyle kabul
edildi. 50’nci maddede ne diyor? Diyor ki: “Bir devlet memuru -yani Dışişleri
Bakanlığına girecek kariyer memuru- her türlü iklim şartı altında görev
yapılacağına ilişkin devlet hastanesinden rapor alır.” Şimdi, aranızda
doktorlar da vardır büyük ihtimalle, bizde var. Bir devlet memurunun, Dışişleri
Bakanlığı memurunun eksi 40 derecede iki ay çalışabileceğini hangi devlet
hastanesi tevsik edebilir? Veyahut artı 60 derecede, Suudi Arabistan’ın
çöllerinde görev yapılacağını kim tevsik edebilir? Mümkün değil. Üstelik bu
raporu 25 yaşındaki birisinden istiyorsunuz. Hâlbuki bu insan büyüyor, 35
yaşında oluyor, 45 yaşında oluyor, 55 yaşında oluyor, neomonşerler gibi.
Biliyorsunuz, neomonşerler tayin ettiniz. Onlardan bu raporu istediniz mi?
İstemediniz. Halbuki bir Dışişleri Bakanlığı mensubundan istenmesi gereken
rapor “Her türlü ahval ve şerait altında çalışır.” raporudur. Onu da hiçbir
devlet hastanesi veremez.
Buradan son bir
konuya geçeceğim yine Dışişleri Bakanlığıyla ilgili olarak. Sayın Çavuşoğlu
-üzülerek söylüyorum- utanılacak bir cümle sarf etti iki gün evvel. Dışişleri
Bakanlığının en meziyetli, en başarılı, en üstün memurlarının dışarıdan
atananlar olduğunu söyledi ve isim de verdi, “Bir tanesi Japonya’da, bir tanesi
Pekin’de.” dedi. Bu, bir Dışişleri Bakanının kendi kadrolarına yapabileceği en
büyük hakarettir. Bunu eski bir Dışişleri Bakanlığı mensubu olarak kınıyorum, 3
defa kınıyorum. Üstelik şu sebeple kınıyorum: Yirmi, yirmi beş sene hizmet
ettikten sonra büyükelçi olmak isteyen birinin önüne “tak” diye birisi tepeden
iniyor.
Başka bir sebep
var. Bizde, Dışişleri Bakanlığında bir usta-çırak ilişkisi vardır. Bu
neomonşerlerin yanına memurlar gitmek istemezler çünkü onlardan
öğrenebilecekleri hiçbir şey yoktur. Dolayısıyla onlar “Nereye gitmek
istiyorsunuz?” dediklerinde hep ustalarının yanına gitmek isterler. Ustası
olmayan birinin meslekte bir nitelik kazanması mümkün değildir.
Ayrıca, başka
bir sorun daha var. Her bakanlıkta iki sicil vardır. Bizde de…
(Mikrofon
otomatik cihaz tarafından kapatıldı)
BAŞKAN –
Sözlerinizi bağlayın lütfen Sayın Erozan.
Buyurun.
AHMET KAMİL
EROZAN (Devamla) – Bizim bakanlıkta da derken eski bakanlığımdan bahsediyorum.
İki türlü sicil vardır: Bir tanesi gizli olan sicil, devletin sicili; bir
tanesi koridor sicili. Koridor sicili bakanlıkta memurun gerçek gradosunu
belirler. Çaycının bile koridor sicili vardır. Ben Sayın Çavuşoğlu’nun koridor
sicilini biliyorum ama söylemeyeceğim bu akşam. 
Teşekkür ederim,
saygılarımı sunarım. (İYİ PARTİ ve CHP sıralarından alkışlar)
BAŞKAN –
Teşekkürler Sayın Erozan.
Önergeyi oylarınıza
sunuyorum: Kabul edenler… Etmeyenler… Önerge kabul edilmemiştir.
56’ncı maddeyi
oylarınıza sunuyorum: Kabul edenler... Etmeyenler... 56’ncı madde kabul
edilmiştir.
Değerli
milletvekilleri, İç Tüzük’ün 60’ıncı maddesine göre söz talepleri var, şimdi onları
karşılayacağım. 
Sayın Güzel…
IV.- AÇIKLAMALAR (Devam)
34.- Diyarbakır Milletvekili Semra Güzel’in, Diyarbakır Valisi Hasan
Basri Güzeloğlu’nun “31 Mart seçim güvenliği” gündemiyle düzenlediği toplantıya
Halkların Demokratik Partisinin davet edilmediğine ilişkin açıklaması
SEMRA GÜZEL
(Diyarbakır) – Teşekkür ediyorum Sayın Başkan.
Dün Diyarbakır
Valisi Hasan Basri Güzeloğlu 31 Mart seçim güvenliği gündemiyle bir toplantı
düzenlemiş ve toplantıya Diyarbakır Büyükşehir Belediyesine atanan kayyum, AKP
adayı Cumali Atilla, Cumhuriyet Başsavcısı Kamil Erkut Güre, Jandarma Bölge
Komutanı Tümgeneral Halis Zafer Koç, Emniyet Müdürü Tacettin Aslan, ilçe
kaymakamları, kurum müdürleri ile kentte bulunan diğer siyasi parti
temsilcileri katılmıştır. Ancak söz konusu toplantıya, son yapılan genel
seçimde yüzde 65 oranında oy alarak kentin 1’inci partisi olan Halkların
Demokratik Partisi davet edilmemiştir. Son zamanlarda seçmen kayıtlarında
AKP’nin yaptığı kirli oyunlar kamuoyunda bu denli teşhir olmuşken partimizin
söz konusu toplantıya davet edilmemesi son derece manidar olmakla birlikte
haksız ve başarısız olmanın verdiği korkunun en somut göstergesi olmuştur. 
(Mikrofon
otomatik cihaz tarafından kapatıldı) 
BAŞKAN – Sayın
İslam…
NAZIR CİHANGİR
İSLAM (İstanbul) – Söz istememiştim efendim ben. 
BAŞKAN –
Sistemde görünüyorsunuz Sayın İslam, istiyorsanız konuşun, yoksa…
NAZIR CİHANGİR
İSLAM (İstanbul) – İstememiştim, o yüzden başka bir arkadaşım değerlendirsin.
Sağ olun
efendim. 
BAŞKAN – Tamam.
Teşekkürler
Sayın İslam.
Sayın Elitaş…
35.- Kayseri Milletvekili Mustafa Elitaş’ın, Kayseri Milletvekili Çetin
Arık’ın 37 sıra sayılı Kanun Teklifi’nin 54’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
MUSTAFA ELİTAŞ
(Kayseri) – Teşekkür ediyorum Sayın Başkan. 
Biraz önce
54’üncü madde üzerindeki önergede Cumhuriyet Halk Partisi adına konuşan sayın
milletvekilinin Kayseri’yle ilgili bir ifadesi olmuştu, o kısmı aynen okuyorum:
“Zekeriya Şerefoğlu’nun lojmandan çıkarılmasının nedeni, özgül öğrenme güçlüğü
olan oğlunun top oynarken cam kırması, komşunun oğlunun bisikletine binmesi,
çocukların birbiriyle kavga etmesi. Ben buradan Zekeriya Şerefoğlu’nu lojmandan
atan bölge müdürüne seslenmek istiyorum…” diye devam ediyor. Bu, önemli bir
hadise, özgül öğrenme güçlüğü çeken evladının bu engeli münasebetiyle bir
babanın lojmandan atılması hakikaten ahlaki bir durum değil ama doğru olmayan
bir şeyi buradan ifade etmek de milletvekili etiğine yakışmayan bir konu. Ben
derhâl Kayseri Valimizi aradım. Kayseri Valimiz bu konuyla ilgili araştırmasını
yaptı. 
(Mikrofon
otomatik cihaz tarafından kapatıldı) 
BAŞKAN
– Tamamlayın bilgi aktarma amacıyla.
MUSTAFA
ELİTAŞ (Kayseri) – Zekeriya Şerefoğlu’nun özgül öğrenme güçlüğü çeken oğluyla
ilgili bir durum söz konusu değil. Sadece TEİAŞ 11. Bölge Müdürlüğünde oturan
bu şahsın komşularıyla ilgili irtibatları münasebetiyle komşuların olağanüstü
derecede şikâyetleri sonucu ve özgül öğrenme güçlüğü çeken evladından dolayı,
“Komşularınızla ilgili davranışlarınızı değiştirmediğiniz takdirde haziran
döneminde lojmanınızı boşaltmak zorunda kalacaksınız.” diye bir uyarı yazısı
gönderilmiş. Şu anda Zekeriya Şerefoğlu, Kayseri Valimizin verdiği bilgi
çerçevesinde, lojmanında hâlâ oturmakta ve çocuğuyla alakalı bir durum söz
konusu değil, tamamen komşuluk ilişkilerinden ortaya çıkan bir durum söz
konusu. Özgül öğrenme güçlüğüyle ilgili konuyu da eski Millî Eğitim
Bakanımızdan öğrendim. Anlama kabiliyeti, biraz zorlandığı, kiminin bir saat
çalışması yerine bu gençlerimizin üç dört saat çalıştığı… Uyum sağlama
konusunda problem olup olmadığını sorduk, öyle bir durumun söz konusu
olmadığını fakat ilgiyle, ihtimamla bu gençlerimizin, bu yavrularımızın hayata
kazandırılmasının, öğrenme güçlüğünün atılmasıyla ilgili bir imkân olduğunu
ifade ettiler. Umuyorum, diliyorum ki Sayın Şerefoğlu’nun çocuğuna da Millî
Eğitim teşkilatı önemli ihtimamı gösterecek, o yavrumuzun özgül öğrenme
güçlüğünden çektiği ızdırabı da hızlı bir şekilde, hayata geçirip
düzeltecektir. Bu mealde tekrar diyorum ki Zekeriya Şerefoğlu lojmanından
atılmamıştır, haziran ayına kadar uyarma yazısı gönderilmiştir. Haziranda
umuyorum komşularıyla iyi ilişkilerine devam eder ve lojmanda oturmaya devam
eder. 
Teşekkür
ediyorum. 
BAŞKAN
– Teşekkürler Sayın Elitaş.
ÇETİN
ARIK (Kayseri) – Sayın Başkan, ben söz almak isterim.
BAŞKAN
– Tabii, buyurun Sayın Arık, yerinizden söz vereceğim. 
36.- Kayseri Milletvekili Çetin Arık’ın, Kayseri Milletvekili Mustafa
Elitaş’ın yaptığı açıklamasındaki bazı ifadelerine ilişkin açıklaması
ÇETİN
ARIK (Kayseri) – Teşekkür ediyorum Sayın Başkan. 
Evet,
biraz önce Sayın Elitaş’ın söylediği ifadelerin aynısını söyledim. Burada
çocuğun raporu var, özgül öğrenme güçlüğü adını aldığı raporu var. Ve bu da
orada, konutta oturan Sayın Zekeriya Şerefoğlu’nun okulun bitiminde konutu
boşaltmasına dair -süre değil yani- denilmiş ki, aynen okuyorum: “Öğretim
yılının sonu itibarıyla dikkate alınarak lojmanı tahliye etmeniz hususunda
gereğini rica ederiz. Hadi Bingöl Bölge Müdürü, Memiş Akdeniz” vesaire. Aynen
okuyorum -muhakkik tayin edilmiş, bu konuda çocuğuyla ilgili- hepsini
okuyamayacağım, son cümlesini okuyorum: “‘Çocukları gelip gidenleri rahatsız
edenler…’ şeklinde tanımlanan g) bendi ve ilgili yazılı gereğince çocukların
okul durumunu da öğretim yılının sonu itibarıyla dikkate alarak lojmanın
tahliye edilmesi hususunda...” 
(Mikrofon
otomatik cihaz tarafından kapatıldı) 
BAŞKAN –
Tamamlayın Sayın Arık.
ÇETİN ARIK
(Kayseri) – Yani muhakkik görevlendiriliyor, muhakkikin söylediği de aynen şu:
Çocuğun komşu çocuğunun bisikletini kullandığı, çocuğun top oynarken cam kapıyı
kırdığı ve bu münasebetle de muhakkikin bunu tespit ettiğine; 89 lira cam
parasını ailenin ödemesine rağmen okul sonunda yani eğitim yılının sonunda
boşaltılmasına dair Bölge Müdürünün gönderdiği yazı. Gerekçesi komşuluk
ilişkilerinin kötü olması değil, tamamen ve tamamen çocuğun davranış
problemlerine bağlı olarak yani çocuğun diğer çocuğun bisikletini kullanması,
çocuğun top oynarken o binadaki camı kırmasına bağlı olaraktan boşaltılması;
komşuluk ilişkileri değil Sayın Başkan, bunu bir kez daha okuyorum buradan.
BAŞKAN –
Teşekkürler.
MUSTAFA ELİTAŞ
(Kayseri) – Sayın Başkan, şöyle bir şey var…
BAŞKAN – Konu
anlaşılmıştır kanımca Sayın Elitaş.
ÖMER FETHİ GÜRER
(Niğde) – Elitaş’a yanlış bilgi vermişler.
MUSTAFA ELİTAŞ
(Kayseri) – Şimdi, “çıkarılmış” diye bir ifade kullandı…
HAYDAR AKAR
(Kocaeli) – Devletin valisi değil, AKP’nin valisi olunca böyle olur, Elitaş.
BAŞKAN – Tamam,
bir dakika süreyle lütfen…
37.- Kayseri Milletvekili Mustafa Elitaş’ın, olmayan bir şeyi var gibi
göstermenin yanlış olduğuna ilişkin açıklaması
MUSTAFA ELİTAŞ
(Kayseri) – Buradaki metni aynen okuyorum, Zekeriya Şerefoğlu’nun lojmandan
çıkarılmasının nedeni. Hukukçusunuz, henüz icra olmuş bir şey yok, “haziran sonu”
diye kendisi de okudu zaten. “Buradan Zekeriya Şerefoğlu’nu lojmandan atan
bölge müdürüne seslenmek istiyorum.” Sitem ediyor. Burada, olmayan bir şeyi,
gelecekte olabilecek veya düzeltilecek bir şeyi ajite etmesini ben burada
eleştiriyorum. Sordum Vali Bey’e “Var mı böyle bir şey?” diye, Vali Bey de
araştırdı, “Böyle böyle bir tutanak var, bu konuyla ilgili, okul döneminin
bitiminde icra edilmek üzere...” Eğer bu konuyla ilgili, icra edilmek üzere bir
mesele varsa onlar komşuluk ilişkileri içerisinde hallolacak bir meseledir.
Bunu arz etmek istedim. Yani olmayan bir şeyi var gibi göstermek yanlıştır.
BAŞKAN
– Teşekkür ederim.
ÇETİN
ARIK (Kayseri) – Sayın Başkan...
BAŞKAN
– Buyurun Sayın Arık.
38.- Kayseri Milletvekili Çetin Arık’ın, Kayseri Milletvekili Mustafa
Elitaş’ın yaptığı açıklamasındaki bazı ifadelerine ilişkin açıklaması
ÇETİN
ARIK (Kayseri) – Olmayan bir şeyi yanlış gösteren Elitaş’ın ta kendisidir.
Burada devletin resmî yazısı var, diyor ki: “Okul bitimi göz önüne alınarak
tahliyesinin kararına...” Yani “Tekrar komşuluk ilişkileri değerlendirilecek ve
ona göre karar verilecek.” demiyor. Ve gerekçesi de -muhakkikin raporunu Sayın
Elitaş okusun- çocuğun diğer çocuğun bisikletini kullanması, o çocuğun, özgül
öğrenme güçlüğü olan çocuğun kapının camını kırmasının tespit edilmesi ve bu
gerekçeyle de okulun bitiminde tahliye edilmesi diyor. Yazı burada, resmî yazı
burada Sayın Elitaş. Yani “Tekrar değerlendirilecek, komşuluk ilişkileri
düzelince yerinde kalacak.” demiyor. Bizim de isteğimiz, arzumuz zaten bu. Kış
günü “Hadi sokağa.” diyemezsiniz ki. Hadi şimdi ev bulayım dese zaten iki üç
ayını bulacaktır bu. Yani karar verilmiş burada Sayın Başkan.
BAŞKAN
– Teşekkürler.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Değerli milletvekilleri, 57’nci madde üzerinde dört adet önerge vardır,
aykırılık sırasına göre okutup işleme alacağım.
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 57’nci maddesinin kanun teklifinden
çıkarılmasını talep ediyoruz.
 Serpil
Kemalbay Pekgözegü Ebrü Günay Tuma
Çelik
 İzmir Mardin Mardin
 Mahmut
Celadet Gaydalı Necdet İpekyüz Filiz
Kerestecioğlu Demir
 Bitlis Batman Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Başkanım.
BAŞKAN
– Önerge üzerinde Mardin Milletvekili Tuma Çelik’in söz talebi vardır. 
Buyurun
Sayın Çelik. (HDP sıralarından alkışlar) 
Süreniz
beş dakikadır. 
TUMA
ÇELİK (Mardin) – Sayın Başkan, değerli milletvekilleri; 57’nci maddeye ilişkin
söz almış bulunmaktayım. 
Bugün
70’inci gününe giren açlık grevinde bulunan Başkan Leyla Güven arkadaşımızın
durumu hakkında Meclisin içinde bulunduğu bu durum, bu duyarsızlık beni
rahatsız ediyor; ki sadece beni değil, aslında burada bulunan herkesi rahatsız
etmesi gerekirdi çünkü yarın devran döner, aynı haksızlık herhangi birimizin
başına gelebilir. Ben, tekrar, bu Meclisin bir üyesi olan ve haksız hukuksuz
bir şekilde hapiste tutulan Hakkâri Milletvekili Leyla Güven’in talebine kulak
verilmesini bekliyor ve Leyla Güven’in talebi talebimizdir diyorum. 
Sayın
Genel Kurul, bölgemizde yaşanan gelişmeler var. Benim de seçim bölgem olan
Mardin’e ilişkin geçtiğimiz günlerde Cumhurbaşkanı tarafından bir konuşma
yapıldı ve denildi ki “Bölgenin çehresi değişiyor, 4 şeritli otobanlar
yapılıyor.” Ve benzeri gelişmelerin yaşandığını dile getirdi. Ancak Mardin’de
bahsi geçen yolları biz maalesef göremedik. Biz Mardin’de henüz asfaltlanmamış
köy yolları, yandaşlara verilen ihalelerle yapılan mıcır kaplı çukurlarla dolu
yollar ve yağan ilk yağmurda çamurla dolan yolları gördük. Ayrıca Mardin’de
güvenlik bahane edilerek asker ve polis tarafından kapatılmış yollar var.
Örneğin, 6 farklı giriş çıkış yolu bulunan Kerboran Dargeçit ilçesinde bu
yolların beşi kapatılıp sadece bir yoldan giriş ve çıkış sağlanıyor. Bu durum
gündelik hayatı zorlaştırırken bu şekilde burada, bu ilçede yaşayan insanlar da
sürekli baskı altında tutuluyor.
Mardin’in
bir başka ilçesinde, Derik ilçesinde bulunan ve yine yandaşlar tarafından
yapılan Yıldız Barajı geçtiğimiz aralık ayında oluşan ilk su birikintisinde
patlamış ve çevre köyler, tarımsal malzemelerden tutalım evlere, ağıl ve
köprülere kadar ciddi anlamda zarar görmüştür. Olayın üzerinden bir ay
geçmesine rağmen hâlen bu köylerin zararları karşılanmamıştır. Yaptığımız
araştırmada, zarara uğrayan 49 aile için 65.775 lira; tekrar ediyorum, 49 aile
için 65.775 lira gibi komik bir rakam hasar tespiti yapılmıştır ve bunlar da
henüz ailelere verilmedi.
Midyat
ilçesinde ise şu anda kaymakam görevini yürüten şahıs bir parti militanı gibi
hareket edip “AKP’ye oy çıkmadı.” diye birçok köyde yaşayan insanların
yaşlılık, emeklilik maaşlarını ödetmiyor, engelli maaşları ödenmiyor, insanlara
yapılan sağlık ve eğitim yardımları hiçbir gerekçe gösterilmeden verilmiyor. 
Biliyorsunuz,
seçim bölgem de olan Mardin’de başta büyükşehir belediyesi olmak üzere
belediyelerimize kayyum atanmıştır. Halkımızın iradesi gasbedilerek yapılan bu
atamalar sonucu işbaşına gelen kayyumlar, tecrübeli ve yetkili birçok görevliyi
ihraç etmiş, liyakat durumu dikkate alınmadan Türkiye’nin birçok bölgesinden
getirdikleri yandaşlarını büyükşehir ve ilçe belediyelerine yerleştirmişlerdir.
Tabii, bunun sonucunda Sayıştay raporlarına da yansıyan, halklarımıza ait
milyonlarca lira haksız bir şekilde birilerinin cebine aktı. 
Cümlelerimi
tamamlamadan önce Süryanilerin yaşadığı mülkiyet sorunlarına da değinmek
istiyorum. Buna ilişkin daha önce de konuştum ancak hâlâ sorun çözülmedi.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Çelik.
Buyurun.
TUMA
ÇELİK (Devamla) – Teşekkür ederim Başkanım.
Dolayısıyla
sorun çözülene kadar her fırsatta bu durumu gündeme getirmeye çalışacağız.
Çünkü daha önce verilen sözlere rağmen, el konulan azınlık vakıflarına ait
mülkler hâlâ iade edilmemiştir. Yine, tapu kadastro çalışmalarının yeni
yapıldığı yerlerde Batman, Mardin, Şırnak ve Hakkâri’de azınlıklara ve
özellikle Süryanilere ait pek çok kilise, manastır, mezarlık ve bağlı arazi ya
kişi ya da hazine adına kaydediliyor. Mülkiyetle ilgili yaşanan bu
mağduriyetlere bir an önce son verilmeli, gasbedilen mülkler iade edilmeli ve
konuya ilişkin kapsamlı bir çözüm geliştirilmelidir. 
Sayın
Başkan, değerli milletvekilleri; değiştirilmek istenen 57’nci maddeye ilişkin
söylemek istediğim bir nokta var. Bu maddeyle, bugüne kadar Üretici Fiyatları
Endeksine göre…
(Mikrofon
otomatik cihaz tarafından kapatıldı)
TUMA ÇELİK
(Devamla) – Başkanım…
BAŞKAN –
Sözlerinizi bağlayın.
TUMA ÇELİK
(Devamla) – …belirlenen kira artışları daha az çıkıyor diye günümüzde Tüketici
Fiyatları Endeksine göre belirlenmeye çalışılması konusunda bir değişiklik
geliştirildi. Peki, yarın bu değişiklik yine Üretici Fiyatları Endeksinin
lehine göre değişirse ne yapılacak? Yeniden bir madde getirilip değiştirecek
misiniz? Sanıyorum günümüzde yaşadığımız ekonomik sorunları ve ortaya çıkan
enflasyon artışını gizlemek için yapılmış bu madde hiç kimseye yarar
getirmeyecektir dolayısıyla da değiştirilmesi gerekmektedir. Bize göre
yurttaşların hem kiralayanların hem de kiracıların yararını
sağlayacak bir değişiklik olması gerekiyor. Bunun da hem ÜFE hem de TÜFE’nin
artışının ortalamasına göre bir oran belirlenmesi olduğu yönünde olduğunu
düşünüyoruz. 
Genel Kurulu
saygıyla selamlıyorum. (HDP sıralarından alkışlar)
BAŞKAN –
Teşekkürler Sayın Çelik. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı "Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi”nin 57. maddesinin
aşağıdaki şekilde değiştirilmesini arz ve teklif ederiz.
Saygılarımızla. 
 Mehmet
Bekaroğlu  Rafet Zeybek  Ömer
Fethi Gürer 
 İstanbul
 Antalya  Niğde
 Emine
Gülizar Emecan  Özgür Ceylan 
 İstanbul
 Çanakkale
MADDE 57-
11/1/2011 tarihli ve 6098 sayılı Türk Borçlar Kanunu’nun 344 üncü maddesinin
birinci, ikinci ve üçüncü fıkralarında yer alan "üretici” ifadeleri
"tüketici” şeklinde değiştirilmiş ve maddenin dördüncü fıkrasına "kararlaştırılmışsa,”
ifadesinden sonra gelmek üzere "20/2/1930 tarihli ve 1567 sayılı Türk
Parasının Kıymetini Koruma Hakkında Kanun hükümleri saklı kalmak şartıyla;”
ifadesi eklenmiştir. 
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan. 
BAŞKAN – Önerge
üzerinde Çanakkale Milletvekili Özgür Ceylan konuşacaktır. 
Buyurun Sayın
Ceylan. (CHP sıralarından alkışlar)
Süreniz beş
dakikadır. 
ÖZGÜR CEYLAN
(Çanakkale) – Sayın Başkan, değerli milletvekilleri; kanun teklifinin 57’nci
maddesindeki önergemiz üzerinde söz almış bulunuyorum. Hepinizi saygıyla
selamlıyorum. 
Daha önce kira
artışlarında üretici fiyat endeksi uygulanırken, maddeyle, tüketici fiyat
endeksinin esas alınmasıyla kiracı lehine bir düzenleme yapılmaktadır. 
Cumhuriyet
tarihimizin belki de en ağır ekonomik krizini yaşarken bir dizi önlem almaya
çalıştığınızı görmekteyiz. Ancak alınan önlemler yeterli değildir. Esnafın,
sanayicinin iş yapamadığı bir piyasada; memurun, işçinin maaşının enflasyon
karşısında her gün eridiği bir ortamda bu tedbirler gereken ekonomik iyileşmeyi
sağlayamayacaktır.
Değerli
milletvekilleri, öncelikle, gerçekten samimiyseniz milletin fabrikalarını
satmayı bırakmalısınız. Çiftçinin mazot, gübre ve yem fiyatlarını düşürerek
ithalata dayalı tarım politikanıza son vermelisiniz. Sanayiciye gerçek
teşvikler vermeli; dışarıdan ham madde getirerek üretimi değil, ham maddesini
de ürettiğimiz, katma değeri yüksek ürünlerin üretilmesini sağlamalısınız.
Müşteri garantili yol, köprü, havalimanı, hastane yatırım anlaşmalarını Türk
lirasına çevirmeli, ödeme garantilerini iptal ederek tasarruf sağlamalısınız.
Yalnızca bunlar da değil, bu zor dönemde tüm devlet harcamalarında tasarrufa
geçmelisiniz; araç saltanatına son vermeli, koruma ordusuyla dolaşmaktan
vazgeçmelisiniz; devleti, yandaşlarınızın binalarında kiracı olmaktan
kurtarmalısınız. Tasarruf ettiğiniz bütçeyi de emeklilerimizin maaş ve
ikramiyeleri, emeklilikte yaşa takılanların talebinin karşılanması, çiftçinin
desteklenmesi; işçinin, memurun hak ettiği ücreti alması için kullanmasınız.
Yaşadığımız sorunlar kredi kartlarını yapılandırmakla; can suyu, nefes
kredileri vermekle; birikmiş, zamanında ödenmemiş tarımsal desteklemeleri apar
topar ödemeye çalışmakla çözülemeyecektir; bunlar yalnızca aspirin tedavisidir.
İnsanlar çaresizlikten canına kıyıyor. Geçen hafta Çanakkale Biga’da 4
vatandaşımız, ekonomik çaresizlikten canına kıydı. Bu örnekler her gün artıyor.
Halkın yaşam standardı düşüyor. Sayenizde herkes kimyager oldu, finans uzmanı
oldu. “Kredimi nasıl öderim? Kredi kartıma nasıl takla attırırım?” diye
düşünüyor. Bir karttan çekip diğerini ödeyenler, onun asgarisini yatırıp,
limitini artırıp devam edenler… Durum vahim. Herkes iktisatçı oldu; “limit”
“ödeme garantisi” “kredi faizi” “KMH” “ipotek” “konkordato” kavramlarını
öğrenmeyen kalmadı. Vatandaş yoksullaştı, iktidara sırtını dayamış bir avuç
yandaş zenginleşti. Aslında vatandaş sizleri uyarıyor sayın milletvekilleri.
Tek başına iktidardan, MHP’yle koalisyon sayesinde yasa çıkarabilen bir noktaya
geldiniz. Bu gerçeği görmek gerekiyor. Sonuçları tartışmalı bir referandumla
kişiye özel icat ettiğiniz yeni sistem imdadınıza yetişmemiş olsaydı
iktidarınızı sürdüremezdiniz. Ama bu ülkenin geleceği birilerinin ihtirasından
çok daha önemlidir. Bu cennet ülkeye ve cefakâr milletimize yakışır bir yönetim
sergilemeye mecbursunuz. Hukukun üstünlüğünü ve adaleti yeniden sağlamalısınız.
Kapattığınız Devlet Planlama Teşkilatını acilen yeniden açarak ülkemizin
eğitiminin, sanayisinin, tarımının gelecek elli yılını planlamalısınız. 
Bir ülke
düşünün; planlama yapmadığı için öğretmenleri, doktorları, mühendisleri işsiz.
Gelin, bu ülkenin hangi meslekte ne kadar insana ihtiyacı var bunu planlayalım;
ona göre öğretmen, mühendis, hâkim, doktor, veteriner yetiştirelim; kimse
evinde atama beklemesin, kimse “Hamili kart yakınımdır.” yazan kartvizitler
peşinde koşmasın. Devlette torpili ve cemaatleri değil, liyakati esas alalım;
mezun olan iş bulsun, gençlerimiz ve aileleri perişan olmasın. Önce insan
kaynağını planlamakla başlayalım. Tarıma ve tarıma dayalı sanayiyi planlamakla
başlayalım. Kendine yeten bir ekonomi için sanayi hedeflerimizi ortaya koyup
ulaşmak için yol haritamızı belirleyelim. Mustafa Kemal Atatürk ve arkadaşları
cumhuriyeti kurarken işe insana yatırım yaparak ve üretmekle başlamış, biz de
öyle yapmalıyız. İçinde bulunduğumuz ekonomik krizden tek çıkış yolu üretim,
üretim, üretim. 
Saygılarımla.
(CHP sıralarından alkışlar)
BAŞKAN –
Teşekkürler Sayın Ceylan.
Önergeyi oylarınıza
sunuyorum: Kabul edenler… Etmeyenler… Önerge kabul edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 57’nci maddesinde yer alan
“eklenmiştir” ibaresinin “ilave edilmiştir” ibaresi ile değiştirilmesini arz ve
teklif ederim.
 Aylin
Cesur Mehmet Metanet Çulhaoğlu Lütfü
Türkkan
 Isparta Adana Kocaeli
 Ayhan
Erel Fahrettin Yokuş Aydın
Adnan Sezgin
 Aksaray Konya Aydın
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Başkanım. 
BAŞKAN
– Önerge üzerinde Aydın Milletvekili Aydın Adnan Sezgin konuşacaktır.
Buyurun
Sayın Sezgin. (İYİ PARTİ sıralarından alkışlar)
Süreniz
beş dakikadır. 
AYDIN
ADNAN SEZGİN (Aydın) – Sayın Başkan, değerli milletvekilleri; 57’nci maddenin
içeriği malum. Görüntüde son dönemde TÜFE oranlarının ÜFE’ye göre daha düşük
olması nedeniyle kiracının korunmasını amaçlayan bir düzenleme yapma niyeti
var. 
Daha
önce de belirtildi, TÜFE ve ÜFE rakamlarının geçmiş seyrine bakıldığında bazen
TÜFE’nin bazen de ÜFE’nin düşük olduğu görülüyor. Örneğin, son iki yılda TÜFE
daha düşükken 2014-2016 yılları arasında ağırlıklı olarak ÜFE daha düşük
gerçekleşmiştir. Bir yıl sonra ÜFE daha düşük gerçekleşmeye başlarsa ne olacak?
O zaman tekrar bir kanun değişikliği yapılarak kira artışlarında TÜFE yerine
ÜFE’nin baz alınmasına mı karar verilecek? Meçhul. 
Yasamanın
amacı günü kurtarmak değildir. Yasama faaliyetinin misyonu, ileri görüşlü ve
uzun vadeli kararlar almak ve bu doğrultuda düzenleme yapmaktır. Dolayısıyla
yerel seçim sürecinde kiracıları cezbetmek amacıyla böyle bir düzenleme yapmak
yerine daha kalıcı bir yöntem tercih edilebilirdi, rüzgâra göre savrulan bir
yasal düzenleme yerine TÜFE ve ÜFE oranlarından düşük olanı baz alan bir
düzenleme daha makul olabilirdi. Ancak önümüzde böyle palyatif tedbirlerle
ortadan kaldırılamayacak çok daha ciddi ve kaygı verici bir gerçek vardır, o da
2018’in son aylarında ÖTV ve KDV indirimi gibi yöntemlerle gizlenmeye çalışılan
ama gün geçtikçe daha da büyük bir sorun olarak önümüze dikilen yüksek
işsizlik, yüksek enflasyon ve ekonomik küçülmedir yani stagflasyon. İktidar
2018’de büyük bir seferberlikle enflasyonu sadece yüzde 20’ye indirebilmiştir.
Buna rağmen dünyanın en yüksek 4’üncü enflasyon oranına sahibiz, Venezuela,
Arjantin ve İran’ın ardından. Dünkü konuşmamda da söylemiştim, bu ülkelerle
kıyaslanıyor olmak çok üzücü. İhtiyaç duyulan yapısal reformları yapamamak da
çok üzücü. 2019 yılında daha da büyük sıkıntılara muhatap olacağımız kesin.
İktidar ise sadece krizin adını koymaktan kaçınmakla kalmıyor, âdeta toplumsal
gerginliği ve kutuplaşmayı artırarak krizin etkilerini görmemizi önlemeye
çalışıyor. Hukuk ve demokrasiden gittikçe uzaklaşılıyor. Türkiye aynen
Venezuela gibi ne olduğu belirsiz bir hibrit rejimden otoriterliğe kayıyor. 
Dün
de ifade ettim, özel sektörün gayretine borçlu olduğumuz övünülecek sanayi
tesisleri tehlikede. Ülkemizden sermaye de, yetişmiş insan gücü de kaçıyor,
üretim gücümüz düşüyor. Bugün İYİ PARTİ’nin bu konularla alakalı önergesi de
maalesef yine iktidar bloğu tarafından reddedildi.
Bir
zamanlar Sırbistan’dan -Rusya dâhil- Hindistan’a kadar sahiden üreten, gerçekten
üretim gücü olan tek ekonomi Türk ekonomisiydi, Türkiye ekonomisiydi. Bu
konumumuzu yeniden kazanmak zorundayız, üretim gücümüzü korumalıyız.
Unutmayalım ki endüstri 4.0 düzeyinde tesislerimiz var. Bunların bazılarının
Avrupa’da dahi emsalleri yok. Yüzlerce yöneticimiz ve mühendisimiz dünyanın her
ülkesinde üst düzey idarecilik yapacak kapasitededir. Bunları yanlış iktisadi
politikalarla, hukuksuzlukla, hukuku iğdiş ederek heba etmeyelim.
Genel
Kurulu saygıyla selamlıyorum.
BAŞKAN
– Teşekkürler Sayın Sezgin.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer
önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 37 sıra sayılı Kanun Teklifi’nin çerçeve 57’nci maddesinde yer alan “‘üretici’
ibareleri ‘tüketici’” ibaresinin “‘üretici fiyat endeksindeki artış’ ibareleri
‘tüketici fiyat endeksindeki oniki aylık ortalamalara göre değişim’” şeklinde
değiştirilmesini arz ve teklif ederiz.
 Cahit
Özkan Mehmet Doğan Kubat Fehmi
Alpay Özalan
 Denizli İstanbul İzmir
 İmran
Kılıç Abdullah Güler Metin
Yavuz
 Kahramanmaraş İstanbul Aydın
 Eyüp
Özsoy
 İstanbul

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Takdire bırakıyoruz Sayın
Başkanım.
BAŞKAN
– Önerge üzerinde söz talebi yoktur, gerekçeyi okutuyorum:
Gerekçe:

Kira
artışlarında esas alınacak orana ilişkin düzenleme yapılmaktadır.
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmiştir. 
Kabul
edilen önerge doğrultusunda 57’nci maddeyi oylarınıza sunuyorum: Kabul
edenler... Etmeyenler... Önerge doğrultusunda 57’nci madde kabul edilmiştir. 
58’inci
madde üzerinde üç önerge vardır. Aynı mahiyetteki bu önergeleri birlikte işleme
alacağım.
Önergeleri
okutuyorum:
Türkiye Büyük
Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 58’inci maddesinin kanun teklifinden
çıkarılmasını talep ediyoruz.
 Serpil
Kemalbay Pekgözegü İmam Taşçıer Mahmut
Celadet Gaydalı
 İzmir Diyarbakır Bitlis
 Tuma
Çelik Necdet İpekyüz Filiz
Kerestecioğlu Demir
 Mardin Batman Ankara
  Musa
Piroğlu
  İstanbul
Aynı mahiyetteki
diğer önergenin imza sahipleri:
 Aylin
Cesur Mehmet Metanet Çulhaoğlu Lütfü
Türkkan
 Isparta
 Adana  Kocaeli
 Fahrettin
Yokuş Ayhan Erel Bedri
Yaşar
 Konya Aksaray Samsun
Aynı mahiyetteki
diğer önergenin imza sahipleri:
 Mehmet
Bekaroğlu Ömer Fethi Gürer Emine
Gülizar Emecan
 İstanbul Niğde İstanbul
 Rafet
Zeybek  Fikret Şahin Aydın
Özer 
 Antalya Balıkesir Antalya
  Cavit
Arı 
 Antalya
BAŞKAN –
Komisyon aynı mahiyetteki önergelere katılıyor mu? 
PLAN VE BÜTÇE
KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkan. 
BAŞKAN –
Önergeler üzerinde ilk söz İstanbul Milletvekili Musa Piroğlu’na aittir. 
Buyurun
Sayın Piroğlu. (HDP sıralarından alkışlar)
Süreniz beş
dakikadır. 
MUSA PİROĞLU
(İstanbul) – Sayın Başkan, sözlerime başlamadan önce, ülkenin değişik
yerlerinde direnişte bulunan Flormar işçilerini, TOKİ işçilerini, Cargill
işçilerini, TARİŞ işçilerini ve zor koşullarda direniş hâlinde olan bütün
işçileri ve elbette ki Sayın Leyla Güven’i saygıyla anıyorum. 
Ben bugün öğlen
arası bir basın açıklamasına katılmak üzere Meclisin Dikmen Kapısı’na gittim.
Basın açıklamasını yapanlar bu Meclisin çalışanları; aslında daha net
söyleyeyim, bizim çalışanlarımız, bizim danışmanlarımız. Bunlar KESK üyesi,
sendikalılar ve özlük sorunlarını, özlük haklarını dile getirmek için yani
aslında bizim burada mücadele ettiğimiz bu kaçak işçiliği de gündeme getirmek
yani haklarının ellerinden alınmasına müdahale etmek, itirazlarını dile
getirmek için bir basın açıklaması yapmaya çalıştılar. Ne yazık ki hemen hemen
her yerde olduğu gibi, kolluk kuvvetleri kendini Meclisin, kendini patronun
yerine koyup bu basın açıklamasının dile getirilmesine izin vermedi. Hava çok
soğuktu, ben baktım, eksi 1 dereceydi. Ben İstanbulluyum, aslında İzmir’de
yetiştim, soğuğun bu hâline çok alışkın değilim. Bu soğukta İstanbul’da, kar
altında, yaklaşık 100’den fazla ve çoğunluğu kadın işçi yaklaşık üç yüz gündür
direniyor, Yves Rocher’e bağlı Flormar Fabrikasında yani bir Fransız şirketinin
yüzde 52 ortak olduğu fabrikanın önünde -sendikalı oldukları için işten
atıldılar- direniyorlar. 
Bu işçilerin bir
temel sorunu daha ortaya çıktı, patron onları işten attı, İstanbul Valisi, kendisine
emir veren mercisinin emriyle, bir buçuk aydır bu işçilerin soba yakmasını
yasakladı. Bu işçiler soba yakmaları yasak olduğu için o soğukta battaniyelere
sarılarak direniyorlar ve bu soğukta direniyorlar, direnmeye de devam
edecekler. Sesleri buraya gelmiyor, tıpkı bizim danışmanlarımızın sesinin
buraya gelmediği gibi.
Başka sesi
gelmeyenler de var: 
15 Mart 2012,
Emine Akçay Adana Seyhan ilçesinde yaşıyor. Kocası bir yıldır işsiz. Bir oğlu
var ve kışın soğuktan üşüyor. Kocasının cebinden 6 lira çıkıyor. 6 lira bizim
için bir para değil, biz rahat yaşıyoruz çünkü. Bu 6 lirayla oduncuya gidiyor,
odun alamıyor. Geri dönüyor, çocuğunu battaniyeye sarıyor, eline saç kurutma
makinesini veriyor ve yan odaya gidip intihar ediyor; sesi buraya gelmedi. 
22 Eylül 2018,
Kocaeli Körfez ilçesinde bir baba oğlunu okula yolladı. Okuldan oğlunu geri
yolladılar okul pantolonu yok diye. Baba intihar etti; sesi buraya gelmedi.
FİKRİ IŞIK
(Kocaeli) – Yalan, yalan!
MUSA PİROĞLU
(Devamla) – İşte, bu yüzden gelmiyor. 
METİN GÜNDOĞDU
(Ordu) – Yalan ama.
FİKRİ IŞIK
(Kocaeli) – Yalan söylüyorsun.
TUMA ÇELİK
(Mardin) – Dinle, dinle!
MUSA PİROĞLU
(Devamla) – Niye gelmiyor ben söyleyeyim.
FİKRİ IŞIK
(Kocaeli) – Yalan söyleme…
TUMA ÇELİK
(Mardin) – Dinle, dinle önce! 
ÖMER FARUK GERGERLİOĞLU
(Kocaeli) – Doğru söylüyor, doğru!
MUSA PİROĞLU
(Devamla) – İşte, bu yüzden bu sesler buraya gelmiyor. İki tane sebep var:
Biri, bunu haber yapan gazeteci gözaltına alındı ve denetimli serbestlikle
bırakıldı. 
Bizim
bu ülkenin talihsizliği burada yatıyor. Bu ülkenin halkının büyük bir kısmı
yoksulluk sınırının altında yaşıyor. Çalışanların önemli bir kısmı asgari ücret
ve altında ücret alıyor. Buna emeklileri ekleyin. Buna emeklilikte yaşa
takılanları ekleyin. Buna engellileri ekleyin. Ülkenin çok büyük bir kısmı çok
düşük bir ücretle yaşıyor ve talihsizlik şu: Bu çoğunluğun seçtiği bu Meclis
çoğunluğu, azınlığın çıkarlarını ifade ediyor. Bu, bu ülkenin talihsizliğidir.
(HDP sıralarından alkışlar) Bu, bu ülke halkının talihsizliğidir. Kendi çıkarlarını
temsil etsin diye Meclise yolladığı çoğunluk ne yazık ki bu Mecliste zenginleri
temsil ediyor.
(Mikrofon
otomatik cihaz tarafından kapatıldı) 
BAŞKAN
– Devam edin sözlerinize Sayın Piroğlu.
MUSA
PİROĞLU (Devamla) – Bağlayacağım.
Dün
emeklilikte yaşa takılanlar konuşulurken sayın AKP grup başkan vekili bir laf
etti, dedi ki: “Biz araziye çıkıyoruz.” Ben şunu öğrendim: Bir ara da “Aynı
gemideyiz.” deniyordu. Aynı gemide olmadığımız gibi aynı arazilere de
çıkmıyoruz. Birileri araziye çıkıyor, gecekondu mahallelerini nasıl ranta
çeviririz diye çıkıyor. Birileri araziye çıkıyor, yoksul köylünün arazisini
madenciye, enerji patronlarına nasıl peşkeş çekeriz diye çıkıyor. Biz de
çıkıyoruz, yoksulun sesini buraya nasıl taşırız diye çıkıyoruz. Biz de
çıkıyoruz, direnişteki işçinin sesini nasıl taşırız diye çıkıyoruz. Taşımaya, o
sesi buraya duyurmaya devam edeceğiz. (HDP ve CHP sıralarından alkışlar) 
BAŞKAN
– Teşekkürler Sayın Piroğlu.
Buyurun
Sayın Zengin.
IV.- AÇIKLAMALAR (Devam)
39.- Tokat Milletvekili Özlem Zengin’in, yerel seçimlerin parametresi en
farklı seçimlerden bir tanesi olduğuna ve pek çok farklı alanda çalışma
yaptıklarına, insanların yaşadığı her problemin kendi meseleleri olduğuna
ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; gecenin bu saatinde
her birimize hayırlı çalışmalar diliyorum. 
Sayın
hatip konuşmasının son bölümünde… Yani arkadaşlarım diyorlar ki: “Evet, ses
çıkarmayalım, bekleyelim, işimizi bitirelim.” Ama, yani, şimdi “araziye çıkmak”
benim şahsen kullanmadığım bir tabirdir. Fazla şey buluyorum yani çok erkeksi
bir tabir olarak buluyorum. 
FİLİZ
KERESTECİOĞLU DEMİR (Ankara) – Zaten size demedik ki. 
ÖZLEM ZENGİN
(Tokat) – Ben şahsen söylemedim ama arkadaşlarımın söylediği bir kelimedir, o
da normal, söylemiş olabilirler. 
TUMA ÇELİK
(Mardin) – Sizin grup başkan vekiliniz söyledi. 
ÖZLEM ZENGİN
(Tokat) - Ben şunu ifade etmek istiyorum: Şimdi yerel seçimlere gidiyoruz.
Yerel seçimler Türkiye’nin bence en parametresi farklı, çoklu seçimlerinden bir
tanesi. Biz gittiğimiz zaman pek çok farklı alanda çalışma yapıyoruz. Bir
büyükşehir, bir il, küçük bir mahalle, hatta neredeyse köyler, her tarafı
dolaşıyoruz ve gittiğimiz yerlerde de yaptığımız şeyler; yaptıklarımızı
anlatmak, problemleri dinlemek. Milyonlarca insanın yaşadığı bir zeminden
bahsediyoruz. Bütün bunları, burada sesinizi yükselterek, bağırarak bir çıkar
üzerine olduğunu ifade etmek bu ülkeye çok büyük bir haksızlıktır, siyasete
büyük bir haksızlıktır. 
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Zengin. 
ÖZLEM ZENGİN
(Tokat) – Bizim burada yapmak istediğimiz şey… Gördüğümüz yerde ya da
göremediğimiz yerde, ulaşabildiğimiz her bir noktaya kadar, insanımızın
yaşadığı her bir problem bizim meselemizdir. Eğer gerçekten pantolon alamadığı
için darda olan bir insan varsa bu bizim meselemizdir. Bakın, bugün burada
yüzlerce milletvekili arkadaşım, ister iktidar ister muhalefet, kendi
bölgesinden gelen küçük büyük inanılmaz çeşitlilikte problemle uğraşıyor.
Birbirimize haksızlık yapmadan meselelerimizi çözmeye çalışalım. Yoksa sadece
bir kısım, sadece memleketin darda kalanıyla ilgileniyor, biz sadece zenginleriyle
ilgileniyoruz… O zaman niye seçimi biz kazanıyoruz bu memlekette ben
anlayamıyorum. Vatandaşa söyleyemediğinizi bize mi söylüyorsunuz? 
TUMA ÇELİK
(Mardin) – 31 Martta kaybedeceksiniz. 
ÖZLEM ZENGİN
(Tokat) - “Niye onlara oy veriyorsunuz?” demeye çalışıyorsunuz. Ha, gideceğiz
gene seçime, göreceğiz bakalım neticesi ne olacak? 
Teşekkür ederim.
(AK PARTİ sıralarından alkışlar) 
BAŞKAN –
Teşekkürler. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN - Aynı
mahiyetteki önergeler üzerinde ikinci söz Samsun Milletvekili Bedri Yaşar’a
ait. 
Buyurun Sayın
Yaşar. (İYİ PARTİ sıralarından alkışlar)
Süreniz beş
dakikadır. 
BEDRİ YAŞAR
(Samsun) – Sayın Başkan, değerli milletvekilleri, ben de hepinizi saygıyla
selamlıyorum. 
Öncelikle Samsun
Eğitim ve Araştırma Hastanesinde yine bir doktorumuz şiddete maruz kaldı;
Hüseyin Tufan Yanık. Buradan Hüseyin Tufan Yanık’a karşı yapılan saldırıyı
lanetleyerek sözlerime başlıyorum. 
Aynı şekilde,
Ankara’da Mobilyacılar Sitesi’nde yangında hayatını kaybeden 4 işçimize de
başsağlığı, yakınlarına da sabırlar diliyorum.
Değerli
milletvekilleri, özellikle son dönemde, işte gecenin ilerleyen bu saatinde 71
maddelik bir çuval yasayı hep beraber, içerisinde birbiriyle hiç ilintisi
olmayan, alakası olmayan maddeler üzerinde bir şeyler söylemeye çalışıyoruz.
Ama anlaşılan o ki arkadaşlarımızın çoğu maddeler yerine daha çok ülkenin içinde
bulunduğu sorunları, bölgesel sorunları dile getiriyor. Bu da yaptığımız işin
ne kadar anlamsız ve mantıksız olduğunu gösterir, bu çuval yasaların çok da
anlamlı olmadığını gösterir.
Şimdi, 58’inci
maddede diyor ki: “İller Bankası elde ettiği kârın yüzde 51’ini yerel
yönetimlere dağıtır.” Şimdi, tabii ki buna bir itirazımız yok. Biz de biliyoruz
ki belediyelerin önemli bir gelir kaynağı İller Bankasından sağlanan kaynaklar
yani nüfusa göre verilen ödenekler. Ama buradaki mesele şu: Özellikle yerel seçimlere
giderken -Parlamentoda görüyoruz- bütün bu dağıtılabilecek rakamlar… İşte,
İller Bankası da aynı şekilde, ne hikmetse, seçime giderken bu rakamı
dağıtıyor. Dağıtmasına hiçbir itirazımız yok, yerel yönetimlerin de buna çok
ciddi ihtiyacı var ama merak ettiğimiz şu: Hangi şartlarda dağıtacaksınız,
hangi kriterlere göre dağıtacaksınız? Yani gelişmişliği mi esas alacaksınız?
Bugün Samsun’un herhangi bir ilçesinin güneydoğudaki ilçeden bir farkı yok.
Hangi kriteri esas alacaksınız, neye göre dağıtacaksınız? 
Ben aslında KİT
Komisyonunda İller Bankası görüşülürken aynen şunu söyledim, dedim ki: Belediye
gelirleri, İller Bankasının sağladığı imkânlar belediyelerin yatırımlarını
yapması için yeterli değil. Bunu bizzat devletin kendisi yapması lazım.
Dolayısıyla bundan hareketle özellikle gelişmekte olan bölgelerin belediye
projeleri bu kapsamda yapılabilir. Biz bunu da göreceğiz, hep beraber
izleyeceğiz. Ama biz görüyoruz ki özellikle büyükşehir belediyesine kredili
yapılan projelere baktığımız zaman, İller Bankasındaki borç yükünün önemli bir
kısmı, yüzde 60’ı, 70’i büyükşehir belediyelerinin üzerinde. Ben diyorum ki,
inşallah, bu sağlanan kârlar da büyükşehir belediyelerine gitmez, daha çok bunu
ödeme zorluğu içerisinde olan Anadolu’daki belediyelere tahsis edilir. Yine
aynı şekilde, Cumhurbaşkanımıza verilen yetkiyle de… “Belediyelere istediği
miktar kadar ödenek ayrılabilir.” diye ona da ayrıca bir yetki vermiştik. Bunu
da izleyeceğiz. İnşallah, bu verilen yetkiler de İller Bankasından elde ettiği
kaynaklarla yatırımını yapamayacak durumda olan belediyelere tahsis edilir, biz
de bu kürsüden bunu alkışlarız. 
Yine, devamında,
sağlıktan bir örnek vermek istiyorum. Arkadaşlar, şu saatte bile, 112’yi
arayın… Ben iki gün önce aradım, kalp krizi geçiren bir hemşehrimiz evinden
Keçiören’deki Araştırma Hastanesine kaldırıldı. Hasta sahibi beni aradı, ben
hastaneyi aradım. Başladık yoğun bakımları aramaya. 112 sizi Koordinasyon
Merkezine bağlıyor, diyor ki: “Bütün hastanelerin yoğun bakımları bizde var.”
Başlıyor sormaya: “Hangisine gider, hangisinde yer var?” İnanın, iki üç saat,
yoğun bakımlarda yer bulmanın imkânı yok. Kalp krizi geçiren bir hastayı bizzat
takip eden birisi olarak söylüyorum. Aynı şekilde, beyin kanaması geçiren
hastalarda da durum farklı değil. Sıralı hasta diye GATA’ya gönderildi
hastamız. Maalesef, sabah saat sekizde de hastayı kaybettik. Yani realitelerle
sizin söyledikleriniz arasında çok ciddi farklar var. Bu sadece yaşadığımız,
iki gün önceki bir olaydı. Bu olayı onlarca kere de yaşadık, bunun da altını
çizmek istiyorum. 
Değerli
milletvekilleri, son olarak şunu ifade etmek istiyorum…
(Mikrofon
otomatik cihaz tarafından kapatıldı) 
BAŞKAN –
Tamamlayın Sayın Yaşar. 
Buyurun. 
BEDRİ YAŞAR
(Devamla) – Teşekkür ediyorum, sağ olun. 
Biliyorsunuz, 19
Mayıs 1919 Atatürk’ün Samsun’a çıkışının 100’üncü yılı. Bununla ilgili kanun
teklifimiz var, bunu gündeme getiriyoruz. Sayın Başkanımdan da burada ben rica
ediyorum çünkü burada buna itiraz edecek kimsenin de olduğunu düşünmüyorum.
100’üncü yılı dolayısıyla “1919-2019 Samsun’un 100’üncü Yılı” yani “Samsun
Yılı” olarak ilan edilmesi yönünde kanun teklifimiz vardı. Bu kanun teklifi
burada gündeme gelip gerçekleşene kadar grubumuz adına her söz aldığımda bunu
gündeme getirmeye devam edeceğim. 
2019 yılının Samsun
yılı ilan edilmesine yönelik desteklerinizi özellikle bekliyor, yüce heyetinizi
saygıyla selamlıyorum. (CHP ve İYİ PARTİ sıralarından alkışlar) 
BAŞKAN –
Teşekkürler Sayın Yaşar.
Üçüncü söz
İstanbul Milletvekili Mehmet Bekaroğlu’na ait.
Buyurun Sayın Bekaroğlu.
(CHP sıralarından alkışlar)
MEHMET BEKAROĞLU
(İstanbul) – Sağ olun.
Sayın Başkan,
değerli arkadaşlar; 37 sıra sayılı Kanun Teklifi’nin 58’inci maddesi üzerine
söz aldım. Bu madde, 6107 sayılı İller Bankası Anonim Şirketi Hakkında Kanun’un
13’üncü maddesinin (3)’üncü ve (7)’nci fıkralarını değiştirmektedir. 
Değerli
arkadaşlarım, İller Bankası aslında daha çok il özel idarelerinin
sorumluluğundaki geliri olmayan köyler ve küçük belediyelerin altyapı ve
üstyapı projelerine, özellikle sulama gibi yatırımlara destek sağlamak amacıyla
kurulmuş bir bankadır ve bugüne kadar böyle çalışmıştır. 
Şimdi yapılan
değişiklikle kârlarını farklı amaçlarda kullanabilecek. Bunun esas anlamı şu
değerli arkadaşlar: İnşaat sektörüne yurt dışından aldığımız ucuz ve bol parayı
gömdük. Şimdi geri ödemekle ilgili büyük sıkıntı da var. Şu anda yaşadığımız
krizin temelinde de bu var. Bu inşaat şirketlerini kurtarmamız gerekiyor. Soru
bu, bu soruyu sordunuz. Bunun için önce dendi ki: Bu batan, zorlanan
inşaatların bir kısmını Emlak Bank üzerinden acaba devlete, kamuya verebilir
miyiz? Sonra olmadı, kira sertifikaları, sukûk ve birtakım yöntemler
geliştirdiniz, yürümedi. Daha sonra gayrimenkul sertifikaları adı altında
modeller denediniz, bunlar da olmadı, bu proje de başarısız oldu. Bu,
gayrimenkulde stok eritmek için bazı kamu bankalarını devreye soktunuz ve düşük
faiz vermeye zorladınız. Bunlar da olmadı, şimdi İller Bankasını bir inşaat
kurtarma bankası hâline getiriyorsunuz. Sadece banka değil arkadaşlar, holding
gibi yapacaksınız, batan inşaat firmalarına ortak olacaklar ve daha çok da
batan, yürümeyen, sıkıntılı belediyelerinize, büyük belediyelerinize kaynak
aktaracaklar değerli arkadaşlarım. Bu da bir seçim yatırımı şeklinde geliyor
buraya, bu da bir 31 Mart maddesi değerli arkadaşlarım. 
Bakın, inşaatla
ilgili yaptığınız daha başka tehlikeli şeyler de var. Batık ya da batmak üzere
olan inşaat kredilerini varlığa dayalı menkul kıymet diye ipotekli değerli
kâğıtlar hâline getiriyorsunuz ve bu kâğıtları önce Kalkınma ve Yatırım Bankası
aracılığıyla biraz temizliyorsunuz. Sonra, bu kâğıtları bankalar, özellikle
devlet bankaları gidecek, Merkez Bankasına getirecek, bir şekilde orada kıracak
bu kâğıtları ve bir türev problemi Türkiye finans piyasasını saracak. Değerli
arkadaşlarım, Amerika’daki 2008 krizinin temelinde bu türev, kirli, septik
kâğıtların problemi vardır. Bu problemleri “Biz finans piyasasını
derinleştiriyoruz.” adı altında Türkiye’ye taşıyorsunuz, bunların altından
kalkamayacaksınız; 31 Marttan sonra bir de 1 Nisan var. 
Değerli
arkadaşlarım, seçime girerken sadece bunları yapmıyorsunuz yani seçimin
sonuçlarını etkileyecek sadece birtakım ekonomik şeyler de yapmıyorsunuz.
Öteden beri, Sayın Cumhurbaşkanı, bilmiş olduğu gerginlik ve kutuplaştırma
politikasının da dibine vuruyor maalesef. Bakın, kullanılan laflara bakın
değerli arkadaşlar: “Cumhur İttifakı var, bir de zillet ittifakı var. Çöp,
yalancı, terörist, teröristlerle ortak…” Ya, ayıptır ya, günahtır. Ya, bu
ülkeyi bu şekilde kullanmak olmaz. Krizle dibe vuracak bu ülke, daha sonra
insanlar geçim sıkıntısını protesto etmek için sokağa çıkacak. Sonra,
Cumhurbaşkanı dedi ki sarı yeleklileri de şey yaparak: “Bu sokağa çıkanlar…
Fransa falan değil burası.” Nedir burası? Aynen 15 Temmuzda olduğu gibi, sokağa
çıkan vatandaşların bir kısmına sokağa çıkan diğer vatandaşları kışkırttı.
Değerli arkadaşlarım, seçim almak için bu kadar tehlikeli şeyler yapmak doğru
değil. Ya siz bu ülkeyi, bu ülkenin insanını sevmiyor musunuz değerli
arkadaşlar? Böyle bir şey olabilir mi yani her şey göze alınabilir mi? Seçim
almak ve iktidarda kalmak için her şey göze alınamaz. Bir ülkenin iktidar
partisinin muhalefet olmayı da göze alması gerekiyor değerli arkadaşlar. Biz
sizi uyarıyoruz, felaket tellallığı falan yapmıyoruz, uyarıyoruz, bu zaman çok
çabuk bir şekilde akar gider ve bu söylediklerimiz –Allah korusun- olur bu
ülkede. Etrafımızdaki ülkelerde oldu değerli arkadaşlarım, insanlar kimlik
üzerinden birbirlerini boğazlıyor değerli arkadaşlarım. Bunlar ülkemizde
olmasın diye sizi uyarıyoruz, görevimizi yapıyoruz.
İyi akşamlar,
kolay gelsin. (CHP ve İYİ PARTİ sıralarından alkışlar)
BAŞKAN –
Teşekkürler Sayın Bekaroğlu.
Aynı mahiyetteki
önergeleri oylarınıza sunuyorum: Kabul edenler… Etmeyenler… Önergeler kabul
edilmemiştir.
58’inci maddeyi
oylarınıza sunuyorum: Kabul edenler… Etmeyenler… 58’inci madde kabul
edilmiştir. 
59’uncu madde
üzerinde iki adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 59’uncu maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederim.
 Ayhan
Erel Mehmet Metanet Çulhaoğlu Lütfü
Türkkan
 Aksaray Adana Kocaeli
 Fahrettin
Yokuş  Feridun Bahşi Yasin
Öztürk
 Konya Antalya
 Denizli
Aynı mahiyetteki
diğer önergenin imza sahipleri:
 Mehmet
Bekaroğlu Rafet Zeybek Süleyman
Bülbül
 İstanbul Antalya Aydın
 Aydın
Özer Emine Gülizar Emecan Fikret
Şahin
 Antalya İstanbul Balıkesir
 Ömer
Fethi Gürer  Cavit
Arı
 Niğde Antalya
BAŞKAN –
Komisyon aynı mahiyetteki önergelere katılıyor mu?
PLAN VE BÜTÇE
KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım.
BAŞKAN – Aynı
mahiyetteki önergeler üzerinde ilk söz Denizli Milletvekili Yasin Öztürk’ün. 
Buyurun Sayın
Öztürk. (İYİ PARTİ sıralarından alkışlar)
Süreniz beş
dakika. 
YASİN ÖZTÜRK
(Denizli) – Sayın Başkan, kıymetli milletvekilleri; görüşülmekte olan torba
kanunun 59’uncu maddesi üzerine İYİ PARTİ Grubu adına söz almış bulunmaktayım. 
Kanunla,
başkasının yerine sınava giren kişinin, sınav tarihinden itibaren iki yıl
boyunca yapılan hiçbir sınava, yerleştirmeye başvuramaması amaçlanmıştır.
Kamuoyunda “joker aday” diye tanımlanan bu kişilerle ilgili yaptırım sayesinde
sınavlardaki kopyanın bir nebze azaltılması ve önüne geçilmesi amaçlanmıştır,
buraya kadar güzel. 
Bir kişi
kendisiyle alakalı sınava neden girmez? Diğer kişi, kendisini ilgilendirmeyen,
başkasının yerine sınava neden girer, hiç düşündünüz mü? Konumuz eğitim. Sınava
girecek kişiye yetersiz, kalitesiz eğitim verirsen, liyakat, hakkaniyet gibi
ahlaki kültürümüzü yozlaştırırsan kişi hak etmediği yere gelmek için, hak
etmediği bölümü kazanmak için her türlü usulsüzlüğü yapar. Diğer kişi ise ya
para kazanmak için ya da kendi siyasi görüşünde olanların kadrolaşması için
ahlaksızca bu işe tevessül eder. 
Geçmiş
dönemlerde -hepinizin de kabul ettiği gibi- FETÖ neredeyse bütün sınavlarda
soruları çalıp kendi yandaşlarına dağıtarak veya yerlerine başkalarını sınava
sokarak devletin her kademesinde kadrolaştı ve ne yazık ki o dönemlerdeki ÖSYM
Başkanlarının bu söylentiler basında yer aldığında verdiği pişkin cevaplar hâlâ
kulaklarımızı çınlatıyor. 
Ama asıl mesele
esasında şu: Eğitim sistemini de iyileştirmek adına her yıl değişiklik
yapıyorsunuz fakat başarılı olamıyorsunuz ki bir sonraki yıl yeni bir reform
gündeme geliyor. Hiçbir çocuğumuz okulu, başladığı sistemle bitiremiyor. On
altı yıllık iktidarınızda 15 kere müfredat değiştirdiniz. Göreve gelen her bakanınız
enkaz devraldığını söylüyor. “Enkaz” dediğiyse kendi partisinden olan eski
bakanın icraatları. Nerede bir problem varsa hepsinin temelinde eğitim
yatmaktadır.
Türk eğitim
sistemini getirdiğiniz noktayı görebilmek için OECD’nin meşhur PISA verilerine
baktığımızda, okuma becerilerinde bile OECD’nin çok altında olduğumuzu
görüyoruz. 72 ülke arasında 50’nci sıradayız. Onların ortalaması 493, bizim
çocuklarımızın ortalaması 428. On beş sene evvel ortalama 441 idi. Döneminizde
bariz bir başarısızlık var. İktidarınızda çocuklarımız artık okuduğunu bile
anlayamaz hâle geldi.
PISA verilerine
bakmaya devam edelim. OECD ülkelerinin ortalama puanları ile öğrenci başına
yapılan harcama miktarları arasında pozitif bir ilişki var yani eğitime para
harcadıkça öğrenci başarısı artıyor, başarı arttıkça ülke kazanıyor. OECD
ülkeleri arasında öğrenci başına en az harcama yapan ve millî gelire oranla en
az kaynak ayıran ülke kim? Biziz, Türkiye. Eğitime yatırım yapmak ülkenin
geleceğine yatırım yapmaktır. Siz bizden geleceğimizi çalmaya çalışıyorsunuz ki
buna razı olmamız mümkün değil. 
Bir de
sınavlarımıza bakalım. 2018 alan yeterlilik tespit sınavında öğrencilerimizin
netleri içler acısı. Fizik 0,4; 1 bile değil, kimya 1,1; tarih 1,4; matematik
3,9. Bu skorları elde etmek için eğitim almaya gerek var mı? Veya şöyle
söyleyeyim, siz bu çocuklara okulda ne öğretiyorsunuz? Bu skorlar açık seçik
gösteriyor ki evlatlarımız temel bilgi ve becerileri kazanamadan mezun
oluyorlar. 2018 YÖK sınavına girenlerin dörtte 1’i yani 500 bin öğrenci barajı
aşamadı, 41 bini sıfır çekti. Sıfır almak için okula gitmeye gerek var mı? Bu
çocuklar bizim çocuklarımız. 
Sayın
milletvekilleri, eğitim her toplumun en millî meselesidir ve yapboz tahtası
muamelesi yapılamayacak kadar önemlidir. Bir iktidarın geleceğe bıraktığı en
faydalı miras sadece köprüler, otoyollar, hava limanları değil; çağdaş, akılcı
ve bilimi esas alan bir eğitim sistemidir.
Eğitimde
her şeyi okul, üniversite binası yapmak zannedenlere sesleniyorum: YÖK’e göre
206 üniversitemiz ve buralarda okuyan yüz binlerce öğrencimiz var ama bu
üniversitelerde çağdaş eğitimi verebilecek altyapı ve tecrübeye sahip kaç
hocamız var? Herkes üniversite mezunu olmak zorunda değil ama her mezun,
konusunu üst seviyede bilmek zorunda. Bunun yerine, diploma verdiğimiz gençlere
bu işleri yapacak seviyede eğitim vermek zorundayız. Eğitimi gençlerimizin
meşguliyetle oyalandığı faaliyet alanlarına çevirdiniz. Anaların babaların
kursaklarından keserek verdiklerini ve gençlerimizin en değerli yıllarını heba
ediyorsunuz. Ama inanın çözüm bu değil. 
(Mikrofon
otomatik cihaz tarafından kapatıldı)
BAŞKAN –
Tamamlayın Sayın Öztürk.
YASİN ÖZTÜRK
(Devamla) – Böyle giderse işsiz, umutsuz, isyanda ve en acısı, eğitimsiz bir
gençlikle karşı karşıya kalacaksınız. Fakat bu içler acısı durum çok da
umurunuzda değil gibi duruyor.
Şunu
tekrarlayarak sözlerimi bitirmek istiyorum: Küresel bilgi yarışında geride
kalmamak için üniversitelerimizi alanında uzman hocaların eğitim ve araştırma
yürüttüğü, dünyaca kabul gören bilim merkezleri hâline getirmek zorundayız.
Üniversite sayısını artırmaktan çok, üniversitelerimizin kalitesini,
mezunlarımızın eğitim kalitesini yükseltmeye mecburuz. 
Genel Kurulu
saygıyla selamlıyorum. (İYİ PARTİ sıralarından alkışlar)
BAŞKAN –
Teşekkürler Sayın Öztürk.
Önergeler
üzerinde diğer söz Aydın Milletvekili Süleyman Bülbül’ün.
Buyurun Sayın
Bülbül. (CHP sıralarından alkışlar)
SÜLEYMAN BÜLBÜL
(Aydın) – Sayın Başkan, değerli milletvekilleri; Genel Kurulu saygıyla
selamlıyorum.
Yap-işlet-devret
modeliyle devletin kasasından şirketlere ödenen miktarlar 2017 yılında 9,7
milyar lira, 2018 yılında ise 15 milyar lira olmuştur. YİP modeli ekonomiyi
adım adım bataklığa sürüklemektedir.
21 Şubat 2018
tarihli Resmî Gazete’de yayımlanan Aydın-Denizli Otoyolu Projesi, yap-işlet-devret
modeli kapsamında yapılan bir ihaledir. İhale 3 kez ertelenmiş, en sonunda 27
Kasım 2018’de gerçekleşmiştir; 17 istekli şartname almıştır, 2 teklif
gelmiştir.
Değerli
milletvekilleri, bir saptama yapmak istiyorum: Antalya’dan İzmir’e daha hızlı,
ekonomik ve çevreci ulaşımın alternatifi bu otoyol değil, aslında bir demir
yolu hattıdır. İlla da kara yolu hızlandırılacaksa yeni bir otoyol yapmadan
önce, yerleşim birimlerini transit geçen çevre yollarının yapılması gerekir
diye düşünüyorum. Ayrıca, bu proje bu hâliyle Aydın’da yüzlerce dönüm tarım
arazisini de yok etmektedir. 
Bir başka önemli
nokta ise otoyolda öngörülen ücrettir. Aydın-Denizli otoyolunun
yap-işlet-devret modeliyle gerçekleştirileceği ve otoyol kullanımının otomobil
ve kilometre bazında 5 avro olarak ücretlendirileceği açıklanmıştır. Bugünkü
kurdan 5 avronun karşılığı yaklaşık 32 liradır ve bu fiyat, açık ve net, fahiş
bir fiyattır çünkü ortalama otomobilin kilometrede yakıt harcaması 30-35
kuruştan başlamaktadır. Aydın-Denizli arasında otoyol parası bugünkü kurla 53
lirayı bulacaktır. Bu hesap bugünün kurudur. Peki, ya kur artarsa, yakıt
parası, o kadar otoyol parası verecek müşteriyi nereden bulacaktır bu projede?
Değerli
milletvekilleri, peki, vatandaş, fiyatı fahiş olan otoyolu kullanmaktan
kaçınırsa ne olacaktır? Bunu anlatmak lazım. Yap-işlet-devret kapsamında
görevlendirilecek konsorsiyuma gelir garantisi verilmektedir, bunun cevabı
budur. Aydın-Denizli otoyolunda da bir Osman Gazi Köprüsü, bir üçüncü köprü,
bir Avrasya Tüneli rezaleti yaşanacaktır. Yeni yoldan geçen de geçmeyen de bu
yola para ödeyecektir, sonuç budur. 
Bakınız, geçen
kasım ayında yapılan ihalede en iyi teklif Bergiz İnşaat-Arda Mühendislik
ortaklığının on yedi yıl on bir ay on bir gün işletme süresi ve 6 milyar 866
milyon 532 bin TL’lik teklifi olmuştu. Aydın-Kuyucak için çift yönde 35 bin
otomobil/eş değer gün hesaplanmış durumda yani yılda 12 milyon 775 bin adet
otomobil geçecek. Kuyucak-Denizli için ise 32 bin otomobil/eş değer gün
hesaplanmış yani yıllık 11 milyon 680 bin otomobil geçecek. Cahit Vekilim ne
güzel dinliyor, kendisi Denizli Milletvekili, grup başkan vekili, o yollardan
geçecek, bu hesabı da iyi dinlerse belki engeller. (CHP sıralarından alkışlar)
Sonuç
olarak Karayolları, Aydın-Denizli otoyolunda toplam 91 milyon 158 bin avro
garanti ediyor arkadaşlar. Bu pahalı bir yatırım ortaya koyuyor çünkü buradan
168 kilometrelik Aydın-Denizli otoyolunun her kilometresinin maliyetinin 40
milyon TL olduğu gibi bir sonuç ortaya konuyor. 
İkincisi,
yatırımcı bu yatırımı üç yıl içinde gerçekleştirecek, bu üç yıl içinde de
bugünkü kurdan yaklaşık 1 milyar avroya denk gelen yatırımı avro cinsinden daha
da düşecektir. Ancak yatırımcı geçiş ücretlerini avro üzerinden tahsil etmeye
devam edecektir. Sonuçta kur kaynaklı yük hem vatandaşın hem de hazinenin
üstüne kalacaktır; sadece Aydın Vekili Süleyman Bülbül’ün üzerine
kalmayacaktır, Denizli Vekili, Grup Başkan Vekili Cahit Vekilin de üzerinde
kalacaktır farklı partilerde olsak dahi. 
Üçüncüsü
ise 1 milyar avroluk yatırıma 1,64 milyar avro gelir garantisi tamamen
yanlıştır. 
Dördüncüsü,
en önemlisi ise Karayolları Genel Müdürlüğünün 2016 ve 2017 ulaşım verilerine
baktığımızda -aynen arkadaşlar, veriler bunlardır- bu verilere göre o yollardan
şimdi kaç aracın geçmiş olduğu hesaplanmıştır. Baktığımızda, Aydın-Kuyucak
arası kesimdeki en yoğun trafik günlük ortalama 16 bin otomobil olmak üzere
22.500 civarındadır şu anda. Yani günlük 35 bin araç garantisinin gerçekleşmesi
trafiğin geçmişi ve durumu açısından mümkün değildir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bülbül, buyurun. 
SÜLEYMAN
BÜLBÜL (Devamla) – Gerçekte günde 22.500 araç, 8 milyon 212 bin 500 araç
yapıyor. Tahmin edilen, belirtilen, garanti edilen 35 bin araç ise 12 milyon
775 bin yapıyor. Bu hesaba göre 4 milyon 562 bin 500 aracın parasını kim
ödeyecektir arkadaşlar? Her yıl taahhüt edilen, garanti edilen 150 milyon
TL’lik garanti kısmı kimin kasasına girecektir? Bu yap-işlet-devret modeli
değil yap-işlet-soy modeli anlamındadır. (CHP sıralarından alkışlar) Devlet
yolunu hiçbir aracın kullanmayacağını, tüm araçların bu otoyolu kullanacağını
farz etsek bile garanti gerçekleşmeyecek, garantinin yarısını devlet ödemek
durumunda kalacaktır.
Sonuç olarak, bu
yola her yıl acelesi olan vatandaş 45-50 milyon avro ödeyecek, hazine de bir o
kadar gelir garantisi ödeyecek. Kısaca bu iş irrasyoneldir, bu iş olursa yine
vatandaşın cebinden geçmediği yolun parası alınacaktır arkadaşlar.
Hepinize
saygılarımı sunuyorum. (CHP sıralarından alkışlar) 
BAŞKAN –
Teşekkürler Sayın Bülbül.
Aynı mahiyetteki
önergeleri oylarınıza sunuyorum: Kabul edenler… Etmeyenler… Önergeler kabul
edilmemiştir.
59’uncu maddeyi
oylarınıza sunuyorum: Kabul edenler… Etmeyenler… 59’uncu madde kabul
edilmiştir.
Birleşime beş
dakika ara veriyorum.
Kapanma Saati:00.11
ALTINCI OTURUM
Açılma Saati: 00.26
BAŞKAN: Başkan Vekili Mithat SANCAR
KÂTİP ÜYELER: Bayram ÖZÇELİK (Burdur), Rümeysa KADAK (İstanbul)
-----0-----
BAŞKAN – Türkiye
Büyük Millet Meclisinin 46’ncı Birleşiminin Altıncı Oturumunu açıyorum.
37 sıra sayılı
Kanun Teklifi’nin görüşmelerine kaldığımız yerden devam ediyoruz.
Komisyon
yerinde.
Sayın
milletvekilleri, 60’ıncı madde üzerinde ikisi aynı mahiyette olmak üzere üç
adet önerge vardır. İlk okutacağım iki önerge aynı mahiyettedir. Önergeleri
okutup birlikte işleme alıyorum: 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 60’ıncı maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederiz.
 Feridun
Bahşi Ayhan Erel Mehmet
Metanet Çulhaoğlu
 Antalya Aksaray Adana
 Fahrettin
Yokuş  Lütfü
Türkkan
 Konya  Kocaeli
Aynı
mahiyetteki diğer önergenin imza sahipleri: 
 Emine
Gülizar Emecan Fikret Şahin Ömer
Fethi Gürer
 İstanbul Balıkesir Niğde
 Mehmet
Bekaroğlu Rafet Zeybek Aydın
Özer
 İstanbul Antalya Antalya
  Cavit
Arı
  Antalya
BAŞKAN
– Komisyon aynı mahiyetteki önergelere katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Önergeler üzerinde Antalya Milletvekili Feridun Bahşi konuşacaktır ilk olarak.
(İYİ PARTİ sıralarından alkışlar) 
FERİDUN BAHŞİ
(Antalya) – Sayın Başkan, değerli milletvekilleri; 37 sıra sayılı Kanun
Teklifi’nin 60’ıncı maddesinde verdiğimiz önerge üzerine söz aldım. Hepinizi
saygıyla selamlıyorum. 
Değerli
milletvekilleri, Alara Çayı yılda 10 milyondan fazla yabancı turistin tatil
yaptığı Türk Rivierası olarak da bilinen Antalya sahil bandına en yakın
ırmaklardan birisidir. Irmak Gündoğmuş ilçesi sınırlarında Torosların sarp
yamaçlarından doğar. Tarihî Alara Kalesi ve Alara Çayı’nın büyük bölümünü
oluşturan suların kayadan fışkırdığı Uçansu Şelalesi de görenleri büyülemektedir.
Su sıcaklığı yaz kış 10-15 derece arasında değişmektedir. 
Uçansu
Şelalesi’nin de bulunduğu Alara Vadisi sahip olduğu biyolojik zenginlik ve
doğasıyla 2008 yılında UNESCO tarafından açıklanan dünyada yaşanabilir 100
yerden biri listesinde 19’uncu sırada gösterilmiştir. Her güzelliğin
yağmalandığı günümüzde elbette bu güzellik de kendi hâline bırakılamazdı.
Nitekim yaklaşık on yıldır bu güzelliği mahvetmek üzere hırsını frenleyemeyen
açgözlüler bu eşsiz doğa harikası çayın üzerinde 12 tane HES projesi ruhsatı
almışlar ancak bölge insanının direnci ve açtığı davalar neticesi HES projeleri
6’ya kadar düşürülebilmiştir. Yine, aynı açgözlü kesim bu güzelliği bitirmek
üzere farklı yollar aramış, çayın suyunu şişeleyip satma yolunda bulunmuşlar ve
hemen işe koyulmuşlardır. Ancak duyarlı Antalyalılar ve Gündoğmuşlular buna
izin vermeyecektir; gerek mahkemeler yoluyla gerekse demokratik eylemler
yoluyla bu güzelliklerin mahvolmasına izin vermemeye çalışmaktadırlar. Nitekim
25 Ocak günü bu talan teşebbüslerini yerinde Antalyalılar protesto edecektir.
Değerli
milletvekilleri, Antalya’mızın sorunlarından da bahsedeceğim. Antalya’nın,
bilindiği gibi, iki temel geçim kaynağı vardır; bunlardan biri turizm, birisi
ise tarımdır. Türkiye, turizm ve kültür değerleri bakımından köklü bir geçmişe
sahip olup birçok ülkenin kıskanacağı zenginliktedir. Turizmdeki
rakiplerimizden İspanya’nın 1.200 kilometre kıyı şeridi varken sadece
Antalya’nın 650 kilometre kıyı şeridi vardır. 2018 yılının ilk altı ayında 19
milyon turist gelmiş, 11 milyar dolar gelir elde edilmiştir. Ülke ekonomisine
bu kadar katkı yapmasına karşın turizm sektörü ve Antalya şehri hak ettiği
değeri bir türlü görememektedir. Sektörde yaşanan sıkıntılar AK PARTİ
iktidarında giderek büyümekte, ülkemize gelen bu kadar turiste ve sağlanan bu
kadar gelire rağmen turizmci kâr elde edememektedir.
Ülkemizde
öncelikli olarak turizmi on iki aya yayma çalışmalarının mutlaka
geliştirilmesi, fuar, üniversite, sağlık, golf ve kaplıca gibi alanlarda da
turizmin desteklenmesi gerekir. Gerekli tedbirler alınmadığı takdirde kriz
derinleşecek, yüzlerce işletme iflas edecek ve ülkenin bacasız sanayisi turizm
krizden çıkamaz hâle gelecektir. Beklentiler her sene düşmektedir, her sene bir
önceki sene gelirlerini aratmaktadır. Şu an itibarıyla turizmcinin geliri ile
gideri baş başa bile değildir, zarardadır. Kimse, gelen turist sayısına ve
yapılan ciroya aldanmamalıdır. Artık bıçak kemiğe dayanmıştır. Bu konuda,
Hükûmet olarak, acilen bir çözüm bulunmalı, verilecek teşviklerle turizm tekrar
cazip bir meslek konumuna getirilmelidir. Kısacası turizm kurtarılmak
zorundadır.
Değerli
milletvekilleri, Antalya, önemli bir turizm bölgesi olması yanında, Türkiye’nin
en önemli tarım bölgesidir de. Tarımda çeşitlilik bakımından Antalya eşsiz
durumdadır. Antalya’daki tarım hareketi Türkiye’deki enflasyonu direkt
etkileyebilecek büyüklüktedir. Tarımın sorunlarının çözülmesi hâlinde
Antalya’nın refah düzeyinin önemli oranda artacağı, Türkiye’nin de aynı oranda
büyüyeceği düşünülmektedir. Bu kadar önemli bir sektörün sorunları hep
tartışıldığı hâlde nedense çözüme kavuşmadığını da anlamakta zorluk çekiyoruz. 
(Mikrofon
otomatik cihaz tarafından kapatıldı)
BAŞKAN –
Buyurun, devam edin Sayın Bahşi.
FERİDUN BAHŞİ
(Devamla) – İktidardakiler ya sorunları tespit edemiyor ya da çözüm konusunda
istekli davranmıyor. 
Değerli
milletvekilleri, Antalya tarımının planlama eksiği vardır. Öncelikle tarımın
teşvik edilmesi gerekir. Bu çerçevede üreticiye tohum, ilaç, gübre ve fide
desteği sağlanmalı, özellikle fideler ücretsiz dağıtılmalıdır. Çözüm noktasında
acilen harekete geçilmelidir. Yoksa bu kadar verimli bir coğrafyada, böylesi
mükemmel bir iklimde zenginliklerimiz içinde yokluk yaşamaya devam edeceğiz. 
Bu vesileyle
yüce Türk milletini ve Gazi Meclisi selamlıyorum. 
Teşekkür ederim.
(İYİ PARTİ sıralarından alkışlar)
BAŞKAN –
Teşekkürler Sayın Bahşi.
Aynı mahiyetteki
diğer önergenin gerekçesini okutuyorum:
Gerekçe:
Yapılan
değişiklikle madde metninin daha iyi anlaşılması amaçlanmaktadır.
BAŞKAN – Aynı
mahiyetteki önergeleri oylarınıza sunuyorum: Kabul edenler… Etmeyenler…
Önergeler kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin çerçeve 60’ıncı maddesiyle 6217 sayılı
Kanun’un geçici 2’nci maddesine eklenen fıkrada yer alan "tüketici fiyat
endeksindeki artış” ibaresinin “tüketici fiyat endeksindeki oniki aylık
ortalamalara göre değişim” şeklinde değiştirilmesini arz ve teklif ederiz.
 Cahit
Özkan Mehmet Doğan Kubat Fehmi
Alpay Özalan
 Denizli İstanbul İzmir
 Abdullah
Güler İmran Kılıç Eyüp
Özsoy
 İstanbul Kahramanmaraş İstanbul
  Metin
Yavuz
  Aydın
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz Başkanım.
BAŞKAN – Önerge
üzerinde söz talebi yok.
Gerekçeyi
okutuyorum:
Gerekçe:
Kira
artışlarında esas alınacak orana ilişkin düzenleme yapılmaktadır.
BAŞKAN – Önergeyi oylarınıza sunuyorum: Kabul edenler…
Etmeyenler… Önerge kabul edilmiştir. 
Kabul edilen önerge doğrultusunda 60’ıncı maddeyi
oylarınıza sunuyorum: Kabul edenler… Etmeyenler… Madde kabul edilmiştir. 
61’inci madde üzerinde üç önerge vardır, önergeleri
aykırılık sırasına göre işleme alacağım. 
İlk önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 61’inci maddesinin kanun teklifinden
çıkarılmasını talep ediyoruz.
 Murat
Çepni  Filiz Kerestecioğlu Demir  Necdet
İpekyüz
 İzmir
 Ankara  Batman
 Tuma
Çelik Mahmut Celadet Gaydalı  Serpil
Kemalbay Pekgözegü
 Mardin
 Bitlis  İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Önerge üzerinde İzmir Milletvekili Murat Çepni’nin söz talebi vardır.
Buyurun
Sayın Çepni. (HDP sıralarından alkışlar)
Süreniz
beş dakikadır.
MURAT
ÇEPNİ (İzmir) – Teşekkürler Başkan. 
Genel
Kurul ve değerli halkımız; burada, Afet Sigortaları Kanunu’ndaki değişiklikle
ilgili, DASK’ın ihtiyaç duyacağı bir anonim şirketin kurulmasına ilişkin bir
maddeyle ilgili gelmiş bulunuyorum fakat kısaca hemen şunları söylemek
istiyorum: 1999 depreminden sonra, kentlerde toplanma alanları ile afet anında
ulaşımı sağlayacak güzergâhlar tespit edilmişti. Örneğin İstanbul’da 470 geçici
iskân alanı ve 562 birinci derecede acil ulaşım yolu belirlenmişti. İstanbul
Büyükşehir Belediyesi Deprem ve Doğal Afet Komisyonunun 2016 Aralık ayında
hazırladığı rapora göre, 470 deprem toplanma alanı 77’ye düşürüldü. Yani, işin
esası, özeti budur. Şimdi tablo bu iken, Hükûmet muhteşem bir öneri getirerek,
bir anonim şirket kurarak bu sorunu çözmeye çalışıyor. Aslında afetin kendisi,
bu Hükûmetin ta kendisidir. Yani, halkımızın, emekçilerin üzerine çöken binalar
gibi halkın üzerine çöken bu Hükûmet aslında felaketin ta kendisidir. 
Bugün
Sincan Cezaevinde bir mahkeme vardı ve bu mahkemede aslında çöken hukukun bir
örneğini daha yaşadık. Burada, adalet ve özgürlüğün temsilcisi, zulmün ve
faşizmin gözüne bakarak eşitliği, adaleti ve özgürlüğü haykıran bir kadın
devrimci ve sosyalist vardı: Figen Yüksekdağ. Figen Yüksekdağ yoldaşımızı
buradan selamlıyorum. 
Bugün,
işçi sınıfının, emekçilerin, kadınların ve direnen Kürt halkının taleplerini
haykırarak ve sözcüsü olarak kürsüye çıktı; yargılanmadı, yargıladı. Ben
buradan onun sözleriyle seslenmek istiyorum: “Biz tarafız; Prometheus gibi,
Şeyh Bedrettin gibi, Deniz Gezmiş gibi, bu memleketin mücadeleci insanları gibi
tarafız, büyük insanlığın tarafındayız. Ateşi de, Prometheus gibi, insanlığı
sevdiğimiz için çaldık. Ortada bir suç varsa biz bu suçu işledik. Ateşi çalmak
suç değildir. Faşist propagandanın en temel kuralıdır: Bir yalanı bin defa
söylerseniz gerçek kılabilirsiniz. Ama bizler, yalanın ve çarpıtmanın hâkim
ilke olduğu bu süreçte gerçeği söylemekten çekinmedik, çekinmeyeceğiz.”
Kendi
rejimlerini kurmak isteyenler, halkın oylarıyla seçilen bizleri hapsettiler.
Meclisi işlemez hâle getirerek yeniyi kurmaya girişenler önlerini dahi göremez
hâle geldiler. 
Evet, Figen
Yüksekdağ direnen işçi sınıfının sesidir; Cargill işçilerinin, Flormar
işçilerinin, TOKİ işçilerinin, TARİŞ işçilerinin sesidir. Figen Yüksekdağ
eşitlik, adalet, özgürlük isteyen tüm demokrasi güçlerinin sesidir; adil,
onurlu barış mücadelesi yürüten Kürt halkının sesidir. Figen Yüksekdağ tacize,
cinsel istismara karşı mücadele yürüten, cinayetlere karşı mücadele yürüten
kadınların sesidir. Figen Yüksekdağ Karadeniz’de, Ege’de “Bu toprak bizim, bu
devlet benim.” diyen Havva anaların sesidir. Figen Yüksekdağ tam da bu yüzden
rehindir, Figen Yüksekdağ ezilenlerin sesi ve temsilcisi olduğu için bugün
rehin tutulmaktadır. Figen Yüksekdağ, 70’inci gününde direnen Leyla Güven’in
yoldaşı olduğu için rehindir. Ve buradan Figen Yüksekdağ’ı ve direnen tüm
yoldaşlarımı bir kez daha selamlıyorum. Onların mücadelesinin temsilcisi
olacağımıza bir kez daha buradan söz veriyoruz.
Teşekkür ederim.
(HDP sıralarından alkışlar)
BAŞKAN –
Teşekkürler Sayın Çepni.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Şimdi okutacağım
iki önerge aynı mahiyettedir, önergeleri okutup birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 61’inci maddesinde yer alan
“eklenmiştir” ibaresinin “ilave edilmiştir” ibaresi ile değiştirilmesini arz ve
teklif ederiz.
 Aylin
Cesur Mehmet Metanet Çulhaoğlu Lütfü
Türkkan
 Isparta Adana Kocaeli
 Ayhan
Erel Arslan Kabukcuoğlu Hüseyin
Örs
 Aksaray Eskişehir Trabzon
Aynı mahiyetteki
diğer önergenin imza sahipleri:
 Mehmet
Bekaroğlu Ömer Fethi Gürer Emine
Gülizar Emecan
 İstanbul Niğde İstanbul
 Kemal
Zeybek Aydın Özer Fikret
Şahin
 Samsun Antalya Balıkesir
  Rafet
Zeybek
  Antalya
BAŞKAN –
Komisyon aynı mahiyetteki önergelere katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkanım.
BAŞKAN –
Önergeler üzerinde söz isteyen konuşmacıların ilki Trabzon Milletvekili Hüseyin
Örs. 
Buyurun Sayın
Örs. (İYİ PARTİ sıralarından alkışlar)
Süreniz beş
dakikadır.
HÜSEYİN ÖRS
(Trabzon) – Sayın Başkan, değerli milletvekilleri; ilgili kanun teklifinin
61’inci maddesi üzerinde konuşma yapmak üzere İYİ PARTİ Grubu adına söz almış
bulunuyorum. Hepinizi en derin saygılarımla selamlıyorum.
Değerli milletvekilleri,
bugün sizlere seçim bölgem Trabzon’daki bir uzatmalı prestij projesinden
bahsetmek istiyorum. Yıl 2009. 29 Mart 2009 yerel seçimlerine gidilirken AK
PARTİ Trabzon’da adına “prestij projesi” dediği, gerçekten de olması gereken
bir projeyle sahaya çıktı. Gazete ve billboardlarda, afiş ve ilanlarda büyük
bir dönüşümle ultra lüks bir mahalle vadediliyordu. Yerel TV kanallarında,
sosyal medyada “Çömlekçi Kentsel Dönüşüm Projesi” adıyla bir film
yayınlanıyordu. Seçim vaatleri içerisinde en etkilisi ne yalan söyleyeyim ki
bilgisayarlı grafik, animasyon yöntemiyle hazırlanmış bu çizgi filmdi. Yok
yoktu bu çizgi filmde; panoramik asansörler, seyir terasları, kongre merkezi,
yürüyen merdivenler, hele bir tanesi vardı ki teleferik, o kadar güzel
süzülüyordu ki Boztepe’den aşağıya doğru, doğrusu sizin de görmenizi isterdim.
Gerçekten yukarıdan teleferik süzülüyor, alttan böyle raylı sistem çalışıyor,
modern duraklarda tramvaydan inen mutlu insanlar alışveriş sokağında
alışverişlerini yapmış, Çömlekçi parklarında çaylarını yudumluyorlardı. Bu
çizgi filmi izleyenler modern binaları, kule iş merkezlerini, ofisleri,
rezidansları görünce “Evet, işte bu Trabzon’un prestij projesi.” dediler ve
oylarıyla AK PARTİ’ye destek oldular. Beş yıl geçti, altmış ay yani. Bin sekiz
yüz yirmi beş gün sonra 30 Mart 2014 seçimlerine gidilirken Çömlekçi Kentsel
Dönüşüm Projesi hayata geçirilememişti. Trabzonlu sormaya başladı: “Yahu, ne
oldu bu prestij projesi?” Cevaplar fena değildi, o gün durumu idare eden
cevaplar geliyordu. “Fizibilite, avam proje, paydaşlar, vesaire.”yle başlayıp
“Bu projeler uzun projelerdir.”e bağlanıyordu iş. Trabzon’un avansı yine devam
etti. Trabzon’un büyükşehir statüsüne kavuşması ikinci beş yıl daha Çömlekçi
Projesi’nin hayata geçirileceği umutlarını artırınca Trabzonlu seçmen bir kez
daha AK PARTİ’den yana tercihini kullandı.
Değerli
milletvekilleri, sayılı günler tez geçiyor. İki koca dönem bitti, hükûmetler,
milletvekilleri, bakanlar değişti, meclis üyeleri değişti, Trabzon, il
belediyesi iken büyükşehir belediyesi oldu; az buz zaman değil on yıl geçti ama
Çömlekçi bitmedi. 
Bakınız,
Türkiye'nin dev yatırımlarından Keban Barajı’nın yapımına 1965’te başlandı,
1974’te 4 tane büyük türbini devreye girdi. Trabzon Limanı’nın temeli -hem de o
eski Türkiye'de- 1946’da atıldı, sekiz yılda tamamlandı, 1954’te hizmete
açıldı. Trabzon’da Karadeniz Teknik Üniversitesinin kampüsünün temeli 1963’te
atıldı ve 1968 yılında Temel Bilimler Fakültesinde eğitime başlandı. Bu
hizmetleri yapanlardan, emeği geçenlerden Allah razı olsun. Koca Keban Barajı
dokuz yılda hizmete girdi, temeli atıldıktan beş yıl sonra KTÜ öğretime
başladı, 1946’da temeli atılan Trabzon Limanı’na 1951 yılında ilk vapur yanaştı
ama tam da limanın karşısındaki Çömlekçi Projesi bitmedi. En kötüsü bir on yıl
daha bitecek gibi gözükmüyor. Bu prestij projesini bugün burada, bu saatlerde
niye gündeme getirdim biliyor musunuz? Saygıdeğer milletvekilleri, kısa bir
süre önce Sayın Çevre ve Şehircilik Bakanımız Trabzon’a gitti ve yaptığı
açıklamada dedi ki: “Çömlekçi’yi yürüyen merdivenlerle meydana bağlayacağız,
Çömlekçi Dönüşüm Projesi’ni 2023’te bitireceğiz.” 
(Mikrofon
otomatik cihaz tarafından kapatıldı)
BAŞKAN
– Buyurun tamamlayın Sayın Örs.
HÜSEYİN
ÖRS (Devamla) – Çok özür dilerim.
BAŞKAN
– Yok, buyurun.
HÜSEYİN
ÖRS (Devamla) - Sayın Bakanın söyleminden şunu anladım: On yıldır mağduriyete
uğramış Çömlekçi halkının, Arafilboyulu vatandaşlarımızın –Arafilboyu diye bir
mahallemiz var, hemen limana bakan, çok da güzel bir mahalledir- mağduriyetinin
giderilmesi başka bahara kaldı. Yani Çömlekçi’deki başarısızlık Bakan Bey
tarafından da tescillendi. Mahallî seçimler öncesi bitimi için 2023 tarihi
verilerek oluşturulmak istenen yeni algı aklıma bir televizyon dizisini
getirdi. Çizgi filmle başlayan Çömlekçi Dönüşüm Projesi’nin kaderi aynı on iki
yıldır devam eden Arka Sokaklar dizisi gibi, oyuncular değişiyor, film devam
ediyor.
Hepinize
iyi akşamlar diliyorum, saygılar sunuyorum. (İYİ PARTİ ve CHP sıralarından
alkışlar)
BAŞKAN
– Teşekkürler Sayın Örs.
Aynı
mahiyetteki önergeler üzerinde ikinci konuşma İstanbul Milletvekili Mehmet
Bekaroğlu’na aittir. 
Buyurun
Sayın Bekaroğlu. (CHP sıralarından alkışlar) 
Süreniz
beş dakikadır.
MEHMET
BEKAROĞLU (İstanbul) – Teşekkür ederim Sayın Başkan.
Değerli
arkadaşlar, hepinizi saygıyla selamlıyorum. 
Bu
61’inci madde 6305 sayılı Afet Sigortaları Kanunu’nun 6’ncı maddesini
değiştiriyor ve diyor ki: “Bakan, Kurumun teknik işleri ile işletmeye ilişkin
iş ve işlemlerinin Kurum tarafından kurulan ve münhasıran bu amaçla faaliyet
gösterecek bir anonim şirket tarafından yürütülmesine karar verebilir.” Değerli
arkadaşlar, ya, o kadar çelişkili işler yapıyorsunuz ki “Saçma sapan.” filan
diyeceğim, “Aa, böyle konuşulmaz.” diyeceksiniz. O kadar çelişkili işler
yapıyorsunuz ki; ya, bu kurum eğer devletle ilgili, kamuyla ilgili bir şeyse
kurum kendi kendini idare etsin. Ya, bu ne demek yani? Bir kurum var ama bu
kuruma ilişkin iş ve işlemler başka bir anonim şirkete yaptırılacak. Bu nedir
gerçekten arkadaş? Hiç sormuyor musunuz, sorgulamıyor musunuz, ne yapıyoruz ya,
bunun anlamı ne? Eğer gerçekten kamu olacaksa, bu “kamu” ne demek kardeşim?
Halk demek değil mi? Yani kamu yönetecek. Ee, nasıl denetlenecek? İşte, Türkiye
Büyük Millet Meclisi adına Sayıştay üzerinden denetlenecek “Bir yanlışlık var mı,
yok mu?” diye, yargı denetimi; böyle yani. Devlet böyle işliyor değerli
arkadaşlarım. Ya, ne yapıyorsunuz “Cumhurbaşkanlığı sistemi” filan diye?
Neticede bir kurumsal yapı olacak, kurumsal yapının nasıl idare edileceğine
dair yasalar olacak. Bu yasaları -kuvvetler ayrılığı- Türkiye Büyük Millet
Meclisi çıkaracak. Peki, bunun bir denetimi de olacaktır, değil mi yani? Siyasi
denetimi Türkiye Büyük Millet Meclisi yapacak, hukuksal denetimini, yargı
denetimini de Sayıştay yapacak mali konularda. Böyle değil mi? Böyle. Ama siz
kurum oluşturuyorsunuz, bir taraftan devletleştiriyorsunuz, öbür taraftan da
özelleştiriyorsunuz. Böyle bir şey yok değerli arkadaşlarım, böyle bir yapı
yok, böyle bir devlet olmaz. Yani yıkıyorsunuz bir şeyleri, tamam ama yerine
kurduğunuz bir şey değil, bir şey değil değerli arkadaşlarım. Gerçekten
Cumhurbaşkanlığı hükûmet sistemi bir şey değil. Yüzümüze, gözümüze bulaştırdık,
daha altı ay zaman geçti, yürümüyor işler, bunu görüyorsunuz buradan. 
Ha, başka ne
olacak? “Kurum -kurum dediği şey Doğal Afet Sigortaları Kurumudur değerli
arkadaşlarım- uluslararası anlaşmalar kapsamında, Bakanın uygun gördüğü
uluslararası sigorta ve reasürans şirketlerine ortak olabilir.” Bir taraftan
bakan uygun görecek yani devlet uygun görecek, öbür taraftan da özel bir şirket
şeklinde idare edilecek. Bunlar kabul edilebilir şeyler değil değerli
arkadaşlar. 
Birçok alanda
olduğu gibi, sigorta şirketleriyle ilgili de çok ciddi sıkıntılar var.
Biliyorsunuz, sigorta şirketleri lobi oluşturuyor, baskı kuruyor ve geçmişte
“Sigorta şirketleri iflas ediyor, kâr edemiyor. Zaten sigorta şirketlerinin
hemen hemen tamamının sermayesi yabancı sermaye, çekilecekler dolayısıyla
sigorta şirketinin olmadığı bir yerde, serbest piyasada yatırımlar olamaz.”
diye panik şeklinde sigorta şirketlerinin istedikleri yasalar çıkardık ama bu
yasalar hep sigorta şirketlerinin lehine oldu. Bu sigorta şirketlerinin
muhatabı olan yurttaşlarla ilgili, vatandaşlarla ilgili -tırnak içinde-
müşterilerle ilgili bir şey yapmadınız, onları zor duruma soktunuz. Şimdi daha
başka bir şey yapıyorsunuz, sigorta şirketlerini sigorta edecek bir şirket
kuruldu; biliyorsunuz, 47’nci maddeyle yine bu şeyde Türk Reasürans Anonim
Şirketi diye bir şirket kurduk. Bu şirket, sigorta şirketlerini sigorta edecek
değerli arkadaşlarım. Ama nasıl edecek? Bize gerekçe olarak sundular Plan ve
Bütçe Komisyonunda: “Büyük projelerin bizim o normal sigorta şirketleri
tarafından sigorta edilmesi kabul edilmiyor. Böyle olduğu zaman, kredi
alınamıyor, finans problemleri ortaya çıkıyor, yurt dışındaki reasürans
şirketlerine sigorta ettirmek çok pahalıya mal oluyor, biz kuracağız.” Peki,
soruyorum değerli arkadaşlarım: Şimdi, üçüncü havaalanı, İstanbul Havalimanı 3
5 milyar dolarlık bir yatırım. Nasıl bir şirket, sermayesi ne kadar olacak bir
şirketin ki bunu sigorta etsin? Milyarlarca değil mi? Şimdi, devlet, 1 milyar
dolar, 2 milyar dolar sermayesi olan bir şirket mi kuruyor değerli
arkadaşlarım, nasıl olacak bu? Yani, niye sigorta şirketlerinin işleri sağlıklı
bir şekilde yürümüyor, işlerini yapamıyorlar? Çünkü siz ekonomiyi gerçekten
krize soktunuz, finans piyasasını ciddi bir şekilde krize soktunuz, sokmaya da
devam ediyorsunuz. Bu sebepten dolayı sigorta şirketleri Türkiye'den çıkma
eğiliminde. Baskı yapıyor, siz de geliyorsunuz, bu sigorta şirketlerini sigorta
edecek bir devlet şirketi kuruyorsunuz. 
(Mikrofon
otomatik cihaz tarafından kapatıldı) 
BAŞKAN – Devam
edin Sayın Bekaroğlu.
Buyurun.
MEHMET BEKAROĞLU
(Devamla) – Teşekkür ederim.
Devlet şirketine
yatıracağınız milyarlar nereden gelecek değerli arkadaşlar? Devlet nereden para
şey yapıyor? Devlet para basıyor da nereden? Bizim vergilerimizden değerli
arkadaşlar. Öyle olunca, eski Bakan arkadaşımız Fikri Bey “Kocaeli’de oğlunun
pantolonu yok diye kimse intihar etmedi.” diye kızdı, gitti. Nereden oluyor?
İşte, siz bu kamunun, halkın verdiği vergileri 10 tane şirkete bir şekilde
aktardığınız zaman ortada bir şey kalmıyor ve insanlar çocuklarına pantolon
alamayıp intihar ediyorlar. Bunu duyduğunuz zaman da küplere biniyorsunuz, sinirleniyorsunuz
değerli arkadaşlar, öyle değil. Yani siz gerçekten ülkeyi yanlış yönettiniz;
siz gerçekten bir kibrin, bir öz güvenin esiri olarak ülkeyi bir uçurumun
kenarına, maalesef, getirdiniz ama yani buradan da dönebilirsiniz değerli
arkadaşlarım. Buradan dönme doğrultusunda atacağınız her adım muhalefet
tarafından desteklenecektir. Hiçbirimiz sizin düşmanınız değiliz değerli
arkadaşlarım.
Saygılarımla.
(CHP ve İYİ PARTİ sıralarından alkışlar) 
BAŞKAN –
Teşekkürler Sayın Bekaroğlu.
Aynı mahiyetteki
önergeleri oylarınıza sunuyorum: Kabul edenler... Etmeyenler... Önergeler kabul
edilmemiştir.
61’inci maddeyi
oylarınıza sunuyorum: Kabul edenler... Etmeyenler... 61’inci madde kabul
edilmiştir.
62’nci madde
üzerinde üç adet önerge vardır, aykırılık sırasına göre okutup işleme alacağım.
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 62’nci maddesinin kanun teklifinden
çıkarılmasını talep ediyoruz.
 Serpil
Kemalbay Pekgözegü  Mahmut Celadet Gaydalı Tuma
Çelik
 İzmir Bitlis Mardin
 Necdet
İpekyüz Filiz Kerestecioğlu Demir Erol
Katırcıoğlu
 Batman Ankara İstanbul
BAŞKAN – Komisyon
önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın
Başkan.
BAŞKAN
– Önerge üzerinde ilk söz İstanbul Milletvekili Erol Katırcıoğlu’na aittir. 
Buyurun
Sayın Katırcıoğlu. (HDP sıralarından alkışlar)
Süreniz
beş dakikadır.
EROL
KATIRCIOĞLU (İstanbul) – Teşekkür ederim Sayın Başkan.
Değerli
üyeler, hepinize iyi akşamlar.
Benim
bugün ikinci konuşmam olacak galiba ya da üçüncü konuşmam, hatırlamıyorum
doğrusu. Fakat bu konuşma da esasında bir düzeltme maddesi, daha doğrusu bir
ekleme maddesi. Afet Sigortaları Kanunu’na bir ek yapılmak isteniyor ve bu ek,
esasında bize şöyle geldi ya da bakarsanız, kanunda görürsünüz: “Diğer özellik
gösteren riskler” cümlesinin dâhil edilmesini söylüyor 7’nci maddenin ikinci
fıkrasına. 
Şimdi,
bu nedir diye baktığınızda, amaca bakıyorsunuz, anlıyorsunuz ki Afet
Sigortaları Kanunu’ndaki bu düzeltmeyle ve bu cümleyle esasında ima edilen şey,
nükleer santral sigortalaması işleminin de DASK tarafından yapılması yani Doğal
Afet Sigortaları Kurumu tarafından yapılması isteniyor. 
Şimdi,
evet, eğer siz nükleer santral kurmaya karar vermişseniz -ki vermişiz, öyle
anlaşılıyor- dolayısıyla bunların sigortalanması lazım. Fakat, arkadaşlar,
benim anlamakta zorlandığım şey, bu böyle bir kanunun kenarından bir cümleyle
yapılacak olan değişiklikle halledilebilecek bir mesele değil. Bu çok önemli
bir mesele.
Bakın,
ben size söyleyeyim: Japonya’da son Fukuşima olayındaki zarar 126 milyar dolar,
çok büyük bir para ve bunu devlet ödemek zorunda kaldı. 
Şimdi,
ne yapılmak isteniyor diye baktığımda: Akkuyu ve Sinop Nükleer Enerji
Santrallerinin sigortalanması için böyle bir ekle, ek maddeyle DASK’ın
kapsamını genişletmek ve böylelikle DASK’ın, esasında nükleerle ilgili olarak,
nükleer santral işletmeciliğiyle ilgili olarak bir imkân elde etmesini sağlamak
ve böylelikle de gereken sigortalama, reasürans işlerinin yapılmasını sağlamak.

Evet, doğrusunu
isterseniz benim de öğrenebildiğim kadarıyla bütün dünyada da esasında nükleer
işletmelerle ilgili olarak, nükleer santral işletmeciliğiyle ilgili olarak
böyle bir sigorta meselesi var doğal olarak çünkü çok büyük ve hesaplanması son
derece zor zararlar içerdiği için de çok büyük sermayeler gerektiren reasürans
şirketlerini gerekli kılıyor ve bundan dolayı da bütün dünyada yapılan şey şu:
Bir havuz kuruluyor ve bu havuz bu türden kazaları sigortalama imkânını
sağlayabiliyor. Ve dünyada bunlardan 27 tane var, bizimkisiyle 28 olacakmış.
Fakat arkadaşlar, gördüğüm kadarıyla yabancı ülkelerde, özellikle Amerika gibi
ülkelerde nükleer santral işi devletin yaptığı bir iş değil, özel sektör
yapıyor. Devlet orada bir anlamda düzenleyici bir rol üstleniyor. Belirli
kanunlarla düzenleme yapıyor ve belirli marjların dışında yani tahmin edilen
maliyet çok yüksek olduğu zaman da devlet işin içine giriyor doğal olarak ve
böylelikle problemi çözmeye çalışıyor. 
Fakat burada
sizin bu yasa maddesiyle yapmak istediğiniz şeyin bir anlamda iki sonucu
olacaktır arkadaşlar. Bunlardan bir tanesi, zaten bu nükleer santral meselesi
bir devlet yatırımı olduğu için bir anlamda enerji alanında büyük bir tekel
konumu kazandıracaktır devlete. Bu size tuhaf gelebilir ama bu aynı zamanda,
devlet derken hep getirdiğim eleştiriyi de dikkate alırsanız yani hükûmetleşmiş
bir devletten bahsettiğimize göre, esasında Hükûmetin elinde enerji konusunda
inanılmaz bir tekel gücü olmuş olacaktır. Bu sakıncalıdır, bunu bir kenara
koyalım. İkinci olarak da, devletin bu atmış olduğu adım, siyasi olarak da
ekonomide bu kadar büyük bir etkinlik elde etmiş olan bir Hükûmetin siyasete de
etki etmesi ihtimali çok kuvvetlidir.
Şimdi, buradan
ben şuraya getirmek istiyorum arkadaşlar, sabahki oturumda da yaptığım
konuşmaya benzer bir şey söylemek istiyorum: Yine sorunu devletle çözmeye
çalışıyorsunuz. Bakın, arkadaşlar, bu iş bitti. Yani Japonya devletle kalkındı,
eyvallah; Kore devletle kalkındı, eyvallah ama bunlar tarihte kaldı artık. Yani
siz devleti bir kaldıraç olarak kullanamazsınız veya kullanarak büyüyemezsiniz,
böyle bir dünya kalmadı, böyle bir dünya yok.
(Mikrofon
otomatik cihaz tarafından kapatıldı)
BAŞKAN –
Tamamlayın Sayın Katırcıoğlu.
Buyurun.
EROL KATIRCIOĞLU
(Devamla) – Dolayısıyla da -benzer bir eleştiriyi yine getiriyorum- bu sigorta,
reasürans vesaire gibi Hükûmete büyük yetkiler veren, büyük güç veren bu
mekanizmalar esasında bizim gelişme ve kalkınmamızı sağlayacak değil, tam
aksine bizi engelleyecektir. Açıkçası, ben mesela şunu beklerdim: Böyle bir
madde yerine sigorta meselesinin daha fazla tartışılmasını sağlayacak bir adım
beklerdim çünkü bu mesele çok önemli. Sadece sigorta değil, nükleer enerji
meselesi; yeteri kadar konuştuk mu arkadaşlar? Ben yeteri kadar konuştuğumuz kanaatinde
değilim. Ama zaten -yürütme diyeyim- Adalet ve Kalkınma Partisinin yürütmesi bu
gibi konuları kimseye danışma ihtiyacı hissetmiyor arkadaşlar. Bu size tuhaf
gelmiyor mu bilmiyorum, bana tuhaf geliyor. Dünya bugün bu tür projeleri
tartışarak geliştiriyor, ilgili paydaşların fikirlerini dâhil ederek
geliştiriyor. Ama burada görüyoruz ki bir karar veriliyor ve bu kararla devlet
ve Hükûmet güç kazanıyor.
Teşekkür ederim.
(HDP sıralarından alkışlar) 
BAŞKAN –
Teşekkürler.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 62’nci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Mehmet
Bekaroğlu  Ömer Fethi Gürer  Emine
Gülizar Emecan
 İstanbul
 Niğde  İstanbul
 Aydın
Özer Fikret Şahin Cavit
Arı
 Antalya
 Balıkesir  Antalya
 Rafet
Zeybek  Kemal
Zeybek
 Antalya  Samsun
MADDE 62- 6305
sayılı Kanunun 7 nci maddesinin ikinci fıkrasına “ve benzeri doğal afetler”
ifadesinden sonra gelmek üzere “ile diğer özellik arz eden riskler” ibaresi
eklenmiştir. 
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın Başkanım.

BAŞKAN – Önerge
üzerinde söz talebi yok. 
Gerekçeyi
okutuyorum:
Gerekçe: 
Yapılan
değişiklikle madde metninin daha iyi anlaşılması amaçlanmaktadır. 
BAŞKAN –
Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük
Millet Meclisi Başkanlığına
Görüşülmekte
olan (2/1369) esas numaralı Bazı ve Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 62’nci maddesinde yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.

 Lütfü
Türkkan  Mehmet Metanet Çulhaoğlu Aylin
Cesur
 Kocaeli Adana Isparta
 Ayhan
Erel Yasin Öztürk Arslan
Kabukcuoğlu
 Aksaray Denizli Eskişehir
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkanım. 
BAŞKAN – Önerge
üzerinde Denizli Milletvekili Yasin Öztürk’ün söz talebi vardır. 
Buyurun Sayın
Öztürk. (İYİ PARTİ sıralarından alkışlar)
Süreniz beş
dakikadır. 
YASİN ÖZTÜRK
(Denizli) – Sayın Başkan, kıymetli milletvekilleri; görüşülmekte olan torba
kanunun 62’nci maddesi üzerine İYİ PARTİ Grubu adına söz almış bulunmaktayım. 
Maddeyi
okuduğumuzda, 6305 sayılı Kanun’un 7’nci maddesinin (2)’nci fıkrasına “…ve
benzeri doğal afetler…” ibaresinden sonra gelmek üzere “…ile diğer özellik arz
eden riskler…” ibaresi ekleniyor. Taslağın gerekçesine baktığımızda, DASK’ın
sunduğu teminatlara ilave olarak nükleer riskler gibi özellik arz eden riskler
sonucu meydana gelebilecek zararların karşılanabilmesi için, piyasada meydana
gelebilecek teminat boşluklarının giderilmesi için ihtiyaca göre sigorta ve
reasürans şirketlerinin teminat vermesine olanak sağlanmaktadır. 6305 sayılı
Afet Sigortaları Kanunu’nun 7’nci maddesini bütün olarak okuduğumuzda, Doğal
Afet Sigortaları Kurumu tarafından verilecek teminatlar izah edilmiş. (2)’nci
fıkraya göre, sigorta şirketlerince teminat verilmemesi durumunda deprem, sel,
yer kayması, fırtına, dolu, don, çığ düşmesi ve benzeri doğal afetler ile diğer
özellik arz eden riskler için, kamu yararı açısından gerek görülmesi hâlinde
kurum tarafından sigorta veya reasürans teminatı verilebilir. Aslında dünyadaki
reasürans şirketlerinin bu riski satın alamayacağını bildiğiniz için yine bu
torba yasada Hazine ve Maliye Bakanlığı uhdesinde bir reasürans şirketi
kurduruyorsunuz. 
Bir kere,
nükleer riskler nelerdir, ülkemizde bu riskler nelerdir; bunu izah etmemiz
lazım. Daha nükleer santralimiz olmadan dünyanın en önemli 20 radyoaktif kazası
listesine 1999 yılında İkitelli’de yaşanan, hurdacı dükkânına kadar düşen
radyasyonlu maddeler yüzünden oluşan radyasyon sızıntısıyla girmiştik. 1986
yılında Çernobil faciasında reaktör patlamasının gösterdiği gibi, böyle bir
kaza neticesinde veya 2011 yılındaki Japonya’daki deprem ve tsunami sonrası
yaşanan nükleer facia neticesinde on binlerce insanın ölebileceğini hesaplamak
gerekiyor.
Yine, nükleer
santrallerde teknik eksiklikler ve insan hatalarından dolayı çevreye büyük
ölçüde radyoaktif maddelerin yayılmasına yol açabilecek çok ciddi, felaket
düzeyinde kazalar olabilir. Başlıca nükleer riskler, nükleer atık, reaktör
patlaması, siber saldırı ve terör saldırılarıdır. 
Nükleer atık
konusunda dünyaya açık bir duruma gelmemiz söz konusu. Türkiye bu konuda
nükleer atık çöplüğü. Gelişmiş ülkeler “Nükleer atığımı kendimden uzak bir yere
nasıl atarım?” derdindeyken biz dışarıdan nükleer atık toplama hevesindeyiz.
Atıkların güvenli bir şekilde bertaraf edilmesi için dünya üzerinde bulunmuş
tek bir yöntem bile yok. Nükleer santraller uranyumu işlerken bunu çekirdek
parçalanması yoluyla yüksek radyoaktivite taşıyan nükleer atıklar hâline
dönüştürüyor. Nükleer atıklar yaydıkları yüksek dozdaki radyoaktif ışınlar
nedeniyle insanlar için hayati tehlike taşıyor. 
Türkiye’de
nükleer santraller Akkuyu, Sinop ve Trakya’da planlanmıştır. Türkiye’ye göre
çok daha ileri bir teknolojik altyapıya sahip Japonya’nın, son yaşanan afetler
sonrasında nükleer santrallerde yaşanan kazalar karşısında çaresiz kaldığı
görmezden gelinip “Bize bir şey olmaz.” demek ise tam bir cehalet örneğidir.
Akkuyu Nükleer Santrali Ecemiş aktif fay hattına çok yakındır. Olası büyük bir
deprem santrali hasara uğratabilecek ve ülkemizde de nükleer bir kazaya sebep
olabilecektir. Bu konuyu “Biz Rusya’ya söyledik, santrali daha güvenli
yapacaklar.” ve bu gibi gayri ciddi ifadelerle geçiştirmek mümkün değildir.
Nükleer santrallerle ilgili olarak ülkemizde ulusal nükleer enerji strateji
belgesi ve eylem planı hazırlanmadığı, temel yasaların bulunmadığı, ikincil
mevzuatında da birçok eksikliğin olduğu, personelin yeterli teknik bilgi
birikimi ve deneyiminin olmadığı görülmektedir. Yukarıda sıralanan koşullarda
bugün Akkuyu Nükleer Santrali Projesi’nin her türlü karar yetkisinin bir Rus
şirketine devredilmesi, aynı kurgu ve yaklaşımla yeni nükleer enerji santrali
projelerine karar verilmesi ve ülkemizin nükleer enerji gibi stratejik bir
konuda deneme, sınama alanı yapılması kabul edilemez. Kaldı ki yakıtından
yapımına işletilmesine kadar Rus şirketine ait olan Akkuyu Nükleer Santrali
Projesi taşıdığı tüm olumsuzlukların ve risklerin yanı sıra enerjide genel
olarak dışa bağımlılığı, özel olarak da Rusya’ya bağımlılığı artıracaktır. 
Peki, DASK
neleri kapsar? Deprem, deprem sonucu yangın, infilak, tsunami, depreme bağlı
yer kayması ve doğal afetleri kapsar. 
(Mikrofon
otomatik cihaz tarafından kapatıldı)
BAŞKAN –
Tamamlayın Sayın Öztürk.
YASİN ÖZTÜRK
(Devamla) - Nükleer santraller ise kasırga, hortum, fırtına, uçak ve füze
saldırılarına, şiddetli depreme ve su baskınına karşı reaktörü korumak üzere
dizayn edilir. Bu maddeyle başta Akkuyu olmak üzere nükleer santrallerin
nükleer risk taşıdığını aslında itiraf ediyorsunuz. Kanada’nın, Amerika’nın,
Almanya’nın yıllar önce yeni nükleer santral kurulması kararlarından vazgeçtiği
yerde biz bütün risklerini bilmemize rağmen, ülkemizde yenilenebilir enerji
için her türlü doğal imkân mevcutken tutturmuşsunuz bir nükleer santral sevdası
gidiyorsunuz. İyi de nükleer riskler doğal afet değildir. Doğal afetlerle aynı
kapsama nasıl alabiliyorsunuz? 
Genel Kurulu
saygıyla selamlıyorum. (İYİ PARTİ sıralarından alkışlar)
BAŞKAN –
Teşekkürler Sayın Öztürk.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
62’nci maddeyi
oylarınıza sunuyorum: Kabul edenler… Etmeyenler… 62’nci madde kabul edilmiştir.
63’üncü madde
üzerinde iki adet önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 63’üncü
maddesinin teklif metninden çıkarılmasını arz ve teklif ederiz.
Saygılarımızla. 
 Ömer
Fethi Gürer Haydar Akar Fikret
Şahin
 Niğde Kocaeli Balıkesir
 Emine
Gülizar Emecan Aydın Özer Kemal
Zeybek
 İstanbul Antalya Samsun
 Mehmet
Bekaroğlu Cavit Arı Rafet
Zeybek
 İstanbul Antalya
 Antalya
BAŞKAN –
Komisyon önergeye katılıyor mu?
PLAN VE BÜTÇE KOMİSYONU
BAŞKANI SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Önerge
üzerinde Kocaeli Milletvekili Haydar Akar’ın söz talebi vardır.
Buyurun Sayın
Akar.
Süreniz beş
dakikadır. (CHP sıralarından alkışlar)
HAYDAR AKAR
(Kocaeli) – Sayın Başkan, değerli milletvekilleri; bu madde, Devlet
Demiryollarıyla ilgili. Bütçe konuşmamda, AKP’nin başlangıçla belirtmiş olduğu,
yola çıktıkları “3Y”yi “5Y” olarak tanımlamıştım. Bu “2Y” neydi? Biri yalandı,
diğeri talandı. Talanın da en çok iki kurumda olduğunu söylemiştim, biri Enerji
Bakanlığında diğeri de Ulaştırma Bakanlığında; işte bir ayağı da TCDD’de. 
TCDD 2013
yılında serbestleştirildi, özelleştirmeyi kaldırdınız, serbestleştirdiniz. Amaç
neydi burada? Aynen Devlet Hava Meydanlarında olduğu gibi altyapı hizmeti
vermesi TCDD’nin ve üstyapı dediğimiz, işte birden fazla şirketin bu altyapıyı
kullanarak uçağı uçurduğu gibi çeşitli özel şirketlerin Devlet Demiryollarının
altyapısını kullanarak bir rekabet ortamının oluşturulmasıydı. Ama ne yaptınız?
Devlet Hava Meydanları gibi değil, bir de TCDD’nin kendisine bağladınız bu
taşımacılık şirketini. Böylece taşımacılık şirketini bir rekabet ortamından
çıkardınız. Bu kanunda yapılması gereken değişiklikler aslında bu. Aynen Devlet
Hava Meydanlarında olduğu gibi, TCDD taşımacılığının da serbest kalarak ayrı
bir genel müdürlük, ayrı bir kurum olması gerekiyor yani TCDD’ye bağlı olmaması
gerekiyor, bunun en kısa zamanda bu şekilde dönüştürülmesi gerekiyor. 
Şimdi, geçen
haftaki grup toplantısında Sayın Genel Başkanımız bir ihaleden bahsetti. Bu
ihale, Diyarbakır-Mardin hattındaki 53,8 kilometrelik demir yolu hattıydı. Bu
hat “iltisak hattı” diye geçiyor. İltisak hattı ne demek? Fabrikalara, organize
sanayi bölgelerine, depolara çekilen, yük taşımacılığı için kullanılan bir hat.
Buraya kadar normal. Yalnız, ihale yapıldığında ihaleye giren şirketlerden en
düşük teklif 380 milyon olmasına rağmen, bir bakıyorsunuz 489 milyonla
-milletin anasına küfreden, hani bütün kamu ihalelerini alan- Cengiz İnşaata
veriliyor ihale. Yani, diyebilirsiniz ki… 
Burada Bakana
soru soruluyor, bir soru önergesi veriliyor. Soru önergesine Bakanın cevabı da
şu oluyor: “Fiyat dışı unsurlarla yapılan değerlendirmeler…” “Nedir bu fiyat
dışı unsurlar?” dediğimizde kimse cevap vermiyor. 
Bakın, ben size
fiyat dışı unsurları anlatayım: Hikâye aslında 2011 yılında başlıyor. 2012
yılında Mehmet Cengiz’in Eti Bakırı ile Turgay Ciner’in Park Holdingi
gidiyorlar bir şirket kuruyorlar. Bu şirket bir enerji yatırım şirketi ve Mazı
Dağı’ndaki Etibank Fosfat Tesislerini satın alıyorlar, hikâye buradan başlıyor.
Daha sonra, o Park Holding bütün hisselerini Cengiz’e devrediyor ve Cengiz
oradaki fosfat tesislerini işletmeye başlıyor. 
Hemen yanında
950 dönümlük bir arazi var. Bu arazi, Özelleştirme İdaresi tarafından, ADÜAŞ
dediğimiz Ankara Doğal Elektrik Üretim Şirketine devrediliyor. Bu da devletin
kurumu -daha önce de bahsetmiştim- otoparkçılık yapıyor aslında bu kurum, bu
özelleştirilenleri bir paket hâlinde satıyor. Önce bir ihale açıyor, diyor ki:
“Hopa Termik Santralini, artı, İnebolu Limanı’nı biz bir paket yapıyoruz ve
satacağız.” Tamam, okey ve 5 şirket dosya alıyor. 5 şirket dosya aldıktan sonra
1 tek kişi teklif vermiyor; Cengiz İnşaat Eti Bakırı teklif vermiyor -4’ü
teklif veriyor- ve ihale iptal ediliyor. Tam bir hafta sonra bu paket
değiştiriliyor. Yani, Hopa Termik Santrali, İnebolu Limanı, yanına Ortaköy’de
900 metrekarelik bir arazi ekliyorlar, yanına Eyüp’te 6 bin metrekarelik bir
arazi ekliyorlar ve yanına Mazı Dağı’ndaki 950 dönüm araziyi ekliyorlar, bir
paketle çıkıyorlar ve ilk ihaleye girmeyen Cengiz İnşaat bir hafta sonra bu
ihaleyi alıyor ve Mazı Dağı dâhil olmak üzere bu paketteki bütün tesisleri
alıyor. Süreç devam ediyor ve daha sonra Danıştay 13. Dairesi tarafından bu
ihale iptal ediliyor. Tamam, ihale iptal ediliyor. Zannedersiniz ki ihale iptal
edildi; Hopa Termik Santrali, İnebolu Limanı, diğer araziler tekrar devlete
geçti. Hayır, geçmiyor. Yeni bir ihale yapılmaksızın üç kalemi, İnebolu
Limanı’nı, Eyüp’teki araziyi bir de Ortaköy’deki araziyi devlete bırakıyorlar,
Hopa Termik Santrali’ni ve Mazı Dağı’ndaki 950 dönüm araziyi Cengiz’e
bırakıyorlar ve hâlen Cengiz’in kullanımında, mülkiyetinde, şu anda bu bozulmuş
değil. Yerinden öğrendim, siz de öğrenebilirsiniz. 
RECEP ÖZEL
(Isparta) – Kim o Cengiz, Cengiz Ünder mi!
HAYDAR AKAR
(Devamla) – Şimdi, baktığınız zaman sevgili arkadaşlar, niye “yalan” ve “yağma”
dediğimi burada çok rahatlıkla görebilirsiniz. Cengiz İnşaat bunu aldıktan
sonra ne lazım ona? Oradaki ham maddeyi işleyecek veya sevk edecek tesisler
lazım. Oradaki fosfat tesislerinde yüz yıl Türkiye’nin ihtiyacını karşılayacak
kadar, gübre ihtiyacının yarısını karşılayacak kadar fosfat mevcut ve bunun
nakliyesinin yapılması gerekiyor. 
(Mikrofon
otomatik cihaz tarafından kapatıldı)
BAŞKAN –
Bağlayın Sayın Akar. 
Buyurun. 
HAYDAR AKAR
(Devamla) – Tam burada serbestleştirme yasası devreye giriyor aslında. Biraz
evvel söyledim, iltisak hattı neydi? OSB’ler, fabrikalar, madenler kendilerine
özel demir yolu yaptırabilirler, artık bu imkân tanınmış. Hayır efendim, burada
Cengiz var. Cengiz oraya 400 milyon harcayıp bu hattı yapmaz. Kime yaptıracak?
Devlete yaptıracak yani sacayağını tamamlıyor. Önce limanı alıyor, araziyi
alıyor, hemen peşinden özelleştirmeden oradaki fosfat madenini alıyor ve
hattını da oraya yapıyor ve devletten para alarak yapıyor, 489 milyon liraya
yapıyor. 
Arkadaşlar,
sizden ricam ya, hiç mi merak etmiyorsunuz bu konuları? Bu Türkiye’de bu
Cengiz’den başka, bu milletin anasına küfreden şirketten başka şirket yok mu?
Niye her ihalenin altından, özellikle Devlet Demiryolları ve Karayolları
ihalelerinin altından Cengiz çıkıyor arkadaşlar? Hiç mi merak etmiyorsunuz, hiç
mi vicdanınız sızlamıyor? Bakın söylüyorum, açın bunu okuyun, Sayıştay
raporlarına bakın, hikâyesine bakın. Çok basit aslında Cengiz için bu 489
milyon, milyar dolarlık ihalelerin yanında. Hiç mi rahatsız olmuyorsunuz bu
işten?
(Mikrofon
otomatik cihaz tarafından kapatıldı)
BAŞKAN –
Tamamlayın Sayın Akar. 
HAYDAR AKAR
(Devamla) – Sizden ricam… Bu hepimizin malı, geleceğimiz. Bu bütçede Türkiye
Cumhuriyeti’nde yaşayan herkesin hakkı var, bir tek Cengiz’in hakkı yok veya
“beşli çete” dediğimiz şirketlerin hakkı yok bunda, Türkiye’de yaşayan herkesin
bunda hakkı var. Bizim vergilerimizle, çocuklarımızın geleceği karartılarak bu
işler yapılıyor. Vicdan sahibiysek, inanıyorsak bu işlere bir gün de bir el
atın ya, lütfen, rica ediyorum.
ENGİN ALTAY
(İstanbul) – Atmazlar.
HAYDAR AKAR
(Devamla) – Ne zaman yapacağız biz bunu, ne zaman söyleyeceğiz? Dilimizde tüy
bitti söylemekten ama asla bir arkadaşımız çıkıp da burada “Doğru
söylüyorsunuz.” ya da “Şuna bir el atalım.” demiyor. 
Bir bakın şuna,
bir bakın diyor, hepinize sevgiler, saygılar sunuyorum.
BAŞKAN –
Teşekkürler Sayın Akar.
ENGİN ALTAY
(İstanbul) – İçlerinden diyorlar Haydar Bey, içlerinden diyorlar.
HAYDAR AKAR
(Kocaeli) – İçlerinden diyorlar, inanıyorum.
BAŞKAN –
Önergeyi oylarınıza sunuyorum: Kabul edenler…Etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 63’üncü maddesinde yer alan
“şeklinde” ibaresinin “olarak” ibaresi ile değiştirilmesini arz ve teklif
ederim.
 Ayhan
Erel  Mehmet Metanet Çulhaoğlu  Lütfü
Türkkan
 Aksaray Adana Kocaeli
 Arslan
Kabukcuoğlu   Ümit
Beyaz
 Eskişehir  İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Önerge
üzerinde Adana Milletvekili Mehmet Metanet Çulhaoğlu’nun söz talebi vardır.
Buyurun Sayın
Çulhaoğlu. (İYİ PARTİ sıralarından alkışlar)
Süreniz beş
dakikadır.
MEHMET METANET
ÇULHAOĞLU (Adana) – Sayın Başkan, değerli milletvekilleri; 37 sıra sayılı Kanun
Teklifi’nin 63’üncü maddesi hakkında görüşlerimi ifade etmek üzere İYİ PARTİ
Grubu adına söz aldım. Yüce heyetinizi saygılarımla selamlarım.
Değerli
milletvekilleri, Türkiye Demiryolu Ulaştırmasının Serbestleştirilmesi Hakkında
Kanun’un 5’inci maddesinin (1)’inci fıkrasında yer alan “Bakanlık” ibaresinin
yani Ulaştırma ve Altyapı Bakanlığının “Hazine ve Maliye Bakanlığı” şeklinde
değiştirilmesi teklif edilmektedir. Bu kanun değişiklik teklifinin gerekçesinde
de Türkiye Cumhuriyeti Devlet Demiryollarının ilgili yatırımlarının Hazine ve
Maliye Bakanlığı bütçesinden sermaye transferi yoluyla finanse edilmesi
amaçlanmaktadır denilmektedir. Şimdi, yüce Meclisin kürsüsünden AK PARTİ
Hükûmetine sormak istiyorum: Allah aşkına, bütçeden aktarılan paralar kim
tarafından, nasıl aktarılıyor arkadaşlar? Zaten Hazine ve Maliye Bakanlığı
kontrolünde değil mi? Hazine de Maliye de bu Bakanın yetkisinde ve imzasıyla
yapılmıyor mu? Asıl amacınız, asıl niyetiniz nedir, onu söyleseniz de bilsek.
Değerli
milletvekilleri, demir yolu ulaşımı bir ülkenin geleceğidir, altyapısı bir defa
yapılır, ondan sonra yıllarca üstyapı modernize edilerek günün şartlarına uygun
hâle getirilir; tabii, vagon fabrikalarını da özelleştirerek aynı TELEKOM’da
olduğu gibi yabancılara satmazsanız. Cumhuriyetin ilanından 2002 AK PARTİ
iktidarına kadar sanki hiçbir şey yapılmadı, her şey on yedi yılda yapıldı
izlenimi yaratıyorsunuz. Türkiye Cumhuriyeti devletinin kuruluşundan sonra zor
şartlara rağmen yapılan yüzlerce tesisi, limanı, fabrikayı satarak bugüne
geldiniz. Sakarya Arifiye’deki millî tank fabrikasını satmak istiyorsunuz.
Şimdi, bu tank fabrikasını sattıktan sonra acaba millîlikten bahsedebilecek
misiniz? Şimdi sattıklarınızı millete unutturmaya çalışıyorsunuz, biz
unutturmayacağız; evet, değerli arkadaşlar, unutturmamak için mücadele
vereceğiz.
Tarih 13 Kasım
2009, Ankara-Eskişehir seferini yapan yüksek hızlı trenin 2 vagonu Hasanbey
mevkisinde raydan çıktı. Ulaştırma Bakanı Sayın Binali Yıldırım “Herhangi bir
şey yok, ciddi bir konu değil.” dedi. Türkiye Cumhuriyeti Devlet
Demiryollarından yapılan açıklamada ise kazanın konvansiyonel hatadan meydana
geldiği belirtildi. 
Tarih 3 Temmuz
2014, İstanbul-Eskişehir arası yüksek hızlı tren test sürüşü yaptığı sırada
Dilovası’nda kaza yaptı. 
Tarih 8 Temmuz
2018, Edirne Uzunköprü’den İstanbul Halkalı’ya hareket eden yolcu treninin beş
vagonu Sarılar Mahallesi yakınındaki arazide devrildi, 24 kişi hayatını
kaybetti, 318 kişi de yaralandı ve son facia haberi ise 13 Aralık 2018,
Ankara’dan Konya’ya hareket eden yüksek hızlı tren, hatta bulunan kılavuz trene
çarptı, Yenimahalle ilçesine bağlı Marşandiz İstasyonu’nda meydana gelen kazada
9 kişi hayatını kaybetti, 47 kişi de yaralandı. Bu tren kazalarının önlenmesi
için İYİ PARTİ milletvekilleri olarak verdiğimiz araştırma önergeleri, kanun
tekliflerini reddettiniz. Sizi duyarlı olmaya davet ediyoruz değerli
arkadaşlar. Tren kazalarında hayatını kaybeden vatandaşlarımıza İYİ PARTİ
Grubumuz adına bir kez daha Allah’tan rahmet, ailelerine ve yakınlarına başsağlığı,
yaralı vatandaşlarımıza acil şifalar diliyoruz. 
Bu
vefat eden ve yaralanan vatandaşlarımızın hesabını kim verecek? Bu ölümcül
kazaların bir daha yaşanmaması için önlemler alındı mı ya da alınıyor mu? Yine
bu, “kader, mukadderat” diyerek geçiştirilecek mi? Sakarya’nın Pamukova
ilçesindeki tren kazasında annesi Şaziye, babası Yavuz ve 7 yaşındaki kardeşi
Mevlüt’ü kaybeden, kendisi de ağır yaralanan 9 yaşındaki Muhammet Aydın’a
mahkeme tarafından 37 bin lira maddi, 70 bin lira da manevi olmak üzere 107 bin
lira tazminat ödenmesine hüküm verildi. Türkiye Cumhuriyeti Devlet Demiryolları
dokuz buçuk yıl sonra yasal faiziyle birlikte 222 bin lira para ödedi. 
Sayın
milletvekilleri, lütfen burada empati yapın. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Çulhaoğlu.
MEHMET
METANET ÇULHAOĞLU (Devamla) – Teşekkür ederim Sayın Başkan. 
Dokuz
buçuk yıl sonra ödenen bu tazminat yetim ve öksüz kalan ve bugün delikanlı olan
Muhammet’in yaralarını sarar mı? Sarması mümkün mü? Tabii ki mümkün olmaz. 
Bizlerin
İYİ PARTİ olarak bu facianın ve yapılan yanlışların takipçisi olacağımızı
belirtir, yüce heyetinizi saygılarımla selamlarım. (İYİ PARTİ sıralarından
alkışlar)
BAŞKAN
– Teşekkürler Sayın Çulhaoğlu.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
63’üncü maddeyi
oylarınıza sunuyorum: Kabul edenler… Etmeyenler… 63’üncü madde kabul
edilmiştir. 
64’üncü madde
üzerinde iki adet önerge vardır, aykırılık sırasına göre okutup işleme
alacağım.
Türkiye Büyük
Millet Meclisi Başkanlığına
Görüşülmekte
olan (2/1369) esas numaralı Bazı ve Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 64’üncü maddesinin kanun
teklifinden çıkartılmasını arz ve teklif ederim.
 Aydın
Adnan Sezgin  Mehmet Metanet Çulhaoğlu Feridun
Bahşi
 Aydın Adana Antalya
 Ayhan
Erel Tuba Vural Çokal Yavuz
Ağıralioğlu
 Aksaray Antalya İstanbul
 Hayrettin
Nuhoğlu
  İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkan. 
BAŞKAN – Önerge
üzerinde Aydın Milletvekili Aydın Adnan Sezgin konuşacaktır.
Buyurun Sayın
Sezgin. (İYİ PARTİ sıralarından alkışlar)
Süreniz beş
dakikadır.
AYDIN ADNAN
SEZGİN (Aydın) – Sayın Başkan, değerli milletvekilleri; Türkiye 2006 yılında
Avrupa Akreditasyon Birliği ve Uluslararası Laboratuvar Akreditasyon Birliği,
2007 yılında Uluslararası Akreditasyon Kurumu çok taraflı tanıma anlaşmalarını
akdetmiştir. Bu anlaşmalarla Türkiye’de Türk Akreditasyon Kurumu dışında hiçbir
kurumun akreditasyon faaliyetlerinde bulunmayacağı taahhüt edilmiştir. Bu
anlaşmalar akreditasyon yetkisinin kullanımında çok başlılığın önüne
geçilmesini amaçlamaktadır. Ancak geçtiğimiz temmuz ayında 4 no.lu
Cumhurbaşkanlığı Kararnamesi’yle kurulmuş olan Helal Akreditasyon Kurumunu
düzenleyen 64’üncü madde kanun teklifine Komisyonda eklenmiştir. Bu maddeye
göre Türkiye’de helal uygunluk değerlendirme kuruluşlarını akredite etmek üzere
yetkili tek kurum olarak Helal Akreditasyon Kurumu görevlendirilmiştir. Oysa
geçtiğimiz günlerde kabul edilen 27’nci maddede Türk Akreditasyon Kurumu bütün
uygunluk değerlendirme faaliyetlerini akredite etmek üzere tek yetkili kurum
olarak görevlendirilmiştir. Hangi ürünlerin helal uygunluğuna tabi olduğuyla
ilgili net bir tanım yapılmadığı sürece bu iki kurum arasında yasal olarak bir
yetki paylaşımı sorunu yaşanacaktır. Ayrıca, 64’üncü madde 27’nci maddeye
aykırı bir düzenleme olarak gözükmektedir. 27’nci maddede uygunluk
akreditasyonu yetkisinin başka kurumlarca kullanılamayacağı belirtilirken,
64’üncü maddeyle yeni bir kurum ortaya çıkartılmakta ve 27’nci maddeye aykırı
bir düzenleme yapılmaktadır. 
Sayın Ticaret
Bakanı 1,8 milyar Müslüman nüfusun gıda, tekstil, eczacılık ürünleri, kozmetik
gibi alanlarda helal ürün belgelendirilmesine ilişkin talebinin giderek
arttığını, bu ihtiyacın giderilmesi için helal akreditasyon kurumunun
kurulduğunu belirtmiştir. Gıda, tekstil, eczacılık ürünleri, kozmetik gibi
alanlar dediğimizde aslında pek çok alanda asıl yetkinin Türk Akreditasyon
Kurumundan alınarak Helal Akreditasyon Kurumuna devredileceği sonucu ortaya
çıkmaktadır. Helal akreditasyonu Batılı ülkelerde enstitü, kâr amacı gütmeyen
kuruluş veya özel şirketler üstlenmektedir. Müslüman çoğunluğa sahip Mısır’da Standardizasyon
ve Kalite Örgütünün, Fas’ta Normalizasyon Enstitüsünün, Birleşik Arap
Emirlikleri’nde ise Standardizasyon ve Ölçüm Otoritesinin birimleri tarafından
helal sertifikasyon akreditasyonu gerçekleştirilmektedir, Malezya’da da durum
benzerdir. Ülkemizde ise zaten şu anda üzerinde görüşmekte olduğumuz 27’nci
maddeyle düzenlenmiş ve akreditasyon konusunda tek yetkili olduğu vurgulanan
Türk Akreditasyon Kurumu varken aynı torba kanunla Helal Akreditasyon Kurumu da
yine helal sertifikasyonun akreditasyonu konusunda tek yetkili kılınmaktadır.
Bu düzenlemelerle hem göz göre göre 2 madde arasında çelişki yaratılmakta hem
de yeni bir kurumla gereksiz bir bürokrasi oluşturulmaktadır. 
Öte yandan, bu
iki başlı düzenleme Avrupa Birliği tarafından hazırlanan Ürünlerin Pazara
Sunulmasına İlişkin Akreditasyon ve Pazar Gözetimine İlişkin Tüzük’le de
çelişmektedir. Tüzük’ün 15’inci maddesinde şu ifade yer almaktadır: “Üye
devletler birden fazla ulusal akreditasyon kuruluşuna sahip olmamalıdırlar.” 
Son olarak, hangi
ürünlerin sertifikasyonunun helal akreditasyonuna tabi olacağı da net değildir.
Teklif Komisyonda görüşülürken teklif sahibi Sayın Ziya Altunyaldız bu kurumun
görev alanının sadece gıda ürünleriyle sınırlı olduğunu belirtmiştir. Ancak
Helal Akreditasyon Kurumu Kuruluş ve Görevleri Hakkında Kanun’da bu alana
ilişkin herhangi bir tanım bulunmamaktadır. 
(Mikrofon
otomatik cihaz tarafından kapatıldı)
BAŞKAN –
Tamamlayın lütfen Sayın Sezgin. 
AYDIN ADNAN
SEZGİN (Devamla) – Teşekkür ederim. 
Dolayısıyla bu
hususlara açıklık getirilmediği takdirde 2 kurum arasında yetki çatışması
kaçınılmaz olacaktır. Kısacası Türk Akreditasyon Kurumu ve Helal Akreditasyon
Kurumunun yapılarının ve hukuki düzenlemelerinin yeniden gözden geçirilmesi
gerekmektedir. Bu bağlamda sunmuş olduğumuz değişiklik önergesinde de
belirttiğimiz gibi, 64’üncü maddenin tekliften çıkarılması, Helal Akreditasyon
Kurumunun Türk Akreditasyon Kurumuna tabi hâle getirilmesi gerekmektedir, bu
konudaki gerekçemiz çok açıktır. 
Genel Kurulu
saygıyla selamlıyorum. (İYİ PARTİ sıralarından alkışlar) 
BAŞKAN –
Teşekkürler Sayın Sezgin. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte olan
37 sıra sayılı Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılmasına İlişkin Kanun Teklifi’nin 64’üncü maddesinin aşağıdaki
şekilde değiştirilmesini arz ve teklif ederiz. 
Saygılarımızla. 
 Mehmet
Bekaroğlu Ömer Fethi Gürer Emine
Gülizar Emecan
 İstanbul Niğde İstanbul
 Aydın
Özer Cavit Arı Kemal
Zeybek 
 Antalya Antalya Samsun
 Rafet
Zeybek  Fikret
Şahin
 Antalya  Balıkesir
MADDE 64-
01/11/2017 tarihli ve 7060 sayılı Helal Akreditasyon Kurumu Kuruluş ve
Görevleri Hakkında Kanunun yürürlükten kaldırılmış olan 3 üncü maddesi
aşağıdaki şekilde yeniden düzenlenmiştir.
“MADDE 3 – (1)
Helal Akreditasyon Kurumu, Türkiye'de helal uygunluk değerlendirme
kuruluşlarını akredite etmek üzere yetkili tek kurum olup, başka hiçbir tüzel
ya da gerçek kişi Helal Akreditasyon Kurumunun görev alanına giren hususlarda
faaliyette bulunamaz, helal uygunluk değerlendirme kuruluşlarını akredite
edemez, helal akreditasyonla ilgili doğrudan veya dolaylı olarak hizmet
sunumuna yönelik beyanda bulunamaz."
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkan. 
BAŞKAN – Önerge
üzerinde Niğde Milletvekili Ömer Fethi Gürer konuşacaktır. 
Buyurun Sayın
Gürer. (CHP sıralarından alkışlar) 
Süreniz beş
dakikadır. 
ÖMER FETHİ GÜRER
(Niğde) – Sayın Başkan, değerli milletvekilleri; 64’üncü maddede Helal
Akreditasyon Kurumuyla ilgili bir düzenleme yapılıyor. Özünde, Cumhurbaşkanlığı
sistemine geçişten sonra, daha 2017 yılında çıkarılmış olan düzenlemenin bir
değişik versiyonu diyelim; o uygulamaya geçiyoruz. Ama benim burada üzerinde
durmak istediğim şu: “Helal” “haram” kavramları, önemli kavramlar. Bu kanun ilk
çıktığı zaman burada, Bakan, 36 İslam ülkesine satışta bu yöntemle sağlanabilecek
avantajlara değinmişti. Tabii, buraya baktığımız zaman, yurt dışına satılacak
helal ürünlerle ilgili düzenlemeyi düşünmek iyi de Türkiye’de ne yiyoruz, ne
içiyoruz, ne hâldeyiz; ona da bakmak gerektiğini düşünüyorum. 
23/3/2018
tarihinde en son Tarım Bakanlığının açıkladığı listede yer alan bazı ürünleri
bu saatte sizinle paylaşayım: Köfte –dana, kuzu- etinde tek tırnaklı eti tespit
ediliyor. Hazır kıymada, kıyma harcında, kıymalı pide harcında, kıyma kuzu
etinde… Bunlar, tek tırnaklı hayvanlar at ve merkep. Bunun yanında, kuru
köftede, sebzeli pişmiş köftede, ısıl işlem görmüş dana sucukta domuz eti
tespit ediliyor. Keza sütte, yağda, aldığımız peynirde nişasta ve bitkisel yağ
olduğu ortaya çıkıyor. Sizlere tavsiyem, Tarım Bakanlığının sitesine girin, bunlardan
bazıları sizin çocuklarınızın da gittiği yerlerden oluşuyor. Ama ne yazık ki
bir yıldır bu konuda Bakanlığın yapmış olduğu denetimlerle ilgili bir açıklama
yok. Balda, zeytinyağında, baharatta –isotu, kırmızı biberi boyayıp satıyorlar-
enerji içeceğinde, çikolatada, bitki çayı ve kahve ürünlerinde, takviye edici
gıdalarda, süt ve süt ürünlerinde kısacası insanlarımıza şu anda yedirilenlerin
takibi gerekiyor. Gıda ürünleri, bildiğiniz gibi merdiven altı üretime de hızla
kaymakta. Yokluk ve yoksulluğun artmasıyla insanlarımız da ne yapsınlar ucuz
buldukları bu ürünleri alıyorlar. Ama bunun ahlaki ve vicdani sorumluluğu
iktidarda. Bu anlamda denetimlerin artırılması gerekiyor. Vatandaş helalden,
haramdan vazgeçti ne yiyecek, ne içecek, o konuda sıkıntı var. Enflasyonun bu
kadar arttığı ülkede alım gücü düşünce doğal olarak da kalitesiz, içeriği
belirsiz ürünleri de kullanmak durumunda kalıyor. Bu anlamda, yurttaşların
Bakanlığa yapabilecekleri şikâyetlerin ötesinde, laboratuvarlarda inceleme
yapılması için gittiklerinde ücret talep ediliyor. Aldıkları ürünün denetimi
daha pahalı. Bunun için, tüm belediyeleri ve bölge illerdeki tarım
müdürlüklerini en gelişmiş laboratuvarla donatmamız da gerekiyor. Burada liste
var, farklı şehirlerde, isimlerini okursam şaşkınlığa uğrarsınız. Öyle işler
yapılıyor ki, adını “Hicret” koymuş, adam domuz etini kullanmış, “Osmanlı
kavurma” diyor at, eşek eti kullanmış. Bir de adını “Hicret” koyuyor “Osmanlı”
koyuyor, oradan malı götürüyor. (CHP sıralarından alkışlar) Onun için, bu
konularda yapılması gerekenlerin olduğu bir gerçek. Doğru, Helal Akreditasyon
Kurumunun düzenlemeleriyle yurt dışına ürün satmanın yollarını arayalım ama bu
ülkede yaşayan 80 milyon insanın da yediğinin, içtiğinin içeriğini kontrol
edelim. Sağlıklı ürünlerin denetim sonunda insanlara erişmesini sağlamanın
sorumluluğunu taşıyanların bunları açıklaması ve bir an önce de geçen yıl mart
ayından bugüne kadar yapılmayan denetim sonuçlarının kamuoyuyla paylaşılması
gerekiyor. Biliyorsunuz bu kanunda Mecliste bir düzenleme yapıldı, ona göre de
bu konuda belli aralıklarla kamuoyunun bilgilendirilmesi gerekli. Türkiye’nin
bütününde olmasa da ben burada baktığım zaman, Trakya’dan Doğu Anadolu’ya kadar
farklı illerde gerek at, eşek gerek domuzun insanlara yedirildiğini gördüm.
Bundan da bir milletvekili olarak üzüntü duyup uyarı görevimi yapmak istiyorum.

Ayrıca
şunu da belirtmek gerekir ki: Bildiğiniz gibi, Adalet ve Kalkınma Partisi, 2006
yılında, Sayın Cumhurbaşkanı o zaman Başbakanken, domuz etinin kasaplık hayvan
olmasını bir yönetmelikle düzenledi. Onun için bunun kasapta satılmasının artık
bir mahzuru yoktur.
(Mikrofon
otomatik cihaz tarafından kapatıldı)
BAŞKAN
– Devam edin Sayın Gürer, sözlerinizi bağlayın.
Buyurun.

ÖMER
FETHİ GÜRER (Devamla) – Domuz etinin kasapta satılması Adalet ve Kalkınma
Partisi eliyle kabul edildi. Eğer bunu biz yapsaydık hangi köye gitsek yurttaş
yakalardı bizi, “Ya, siz domuz etini de kasaplık hayvan yaptınız.” derdi. Ama
Adalet ve Kalkınma Partisi yapınca onu da size sormuyor. Onun için o anlamda
bir sorun yok, düzenlemeyi yaptınız ama ben veya bir yurttaş, böyle bir tercihi
yoksa, dana eti yiyorum diye, koyun eti yiyorum diye domuz eti yemesinin de hak
ve adalet olmadığını düşünüyorum, bunun da sizler tarafından kabul edilecek bir
durum olmadığını da düşünüyorum. 
Bu
bağlamda, yapılacak düzenlemelere de gereksinim olduğu gibi, Tarım Bakanlığının
bu anlamda sorumluluğu var. Tarım Bakanlığı denetimlerini sıklaştırsın, kime,
ne yediriliyor ne içiriliyor bunları bir kontrol altına alsın diyorum. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Gürer. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
64’üncü
maddeyi oylarınıza sunuyorum: Kabul edenler… Etmeyenler… 64’üncü madde kabul
edilmiştir. 
65’inci
madde üzerinde iki adet önerge vardır, okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 65’inci
maddesinin teklif metninden çıkartılmasını arz ve teklif ederiz.
Saygılarımızla.
 Mehmet
Bekaroğlu  Rafet Zeybek  Kemal
Zeybek
 İstanbul
 Antalya  Samsun
 Aydın
Özer  Emine Gülizar Emecan Ömer
Fethi Gürer
 Antalya
 İstanbul  Niğde
 Fikret
Şahin Cavit Arı Mehmet
Ali Çelebi
 Balıkesir
 Antalya İzmir
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Önerge
üzerinde, İzmir Milletvekili Mehmet Ali Çelebi konuşacaktır.
Buyurun Sayın
Çelebi. (CHP sıralarından “Bravo” sesleri, alkışlar)
Süreniz beş
dakikadır.
MEHMET ALİ
ÇELEBİ (İzmir) – Sayın Başkan, değerli milletvekilleri; yüce Meclisi saygıyla
selamlıyorum.
“Korku nedir bilmeyiz,
biz dağların erleri/ Yuva yaptık göklere, baş döndüren yerlere/ Engel tanımaz
aşarız, yüce engin dağları/ El verir uzanırız mor siyah bulutlara.” Askerliğini
komando olarak yapanlar ne demek istediğimi anladılar; Komando Andı’ydı bu.
Yiğitler, işte böyle inletirler dağları. 
Askerlik, kendi
bedeninden sıyrılıp kendini gelecek nesillerin varlığında bulmaktır. Asker,
direnişin ve yiğitliğin cevheridir. Bu anlamda, kurşun ve şarapnel
yağmurlarında, mayın pusularında “Bir kolum fazla, bir bacağım fazla.” diyerek
paramparça vatan olan, ecdat mezarını çiğnetmeden evlatlarımızın beşiğini
koruyan kahraman şehitlerimizi saygı ve minnetle anarken yarı şehitlerimiz
gazilerimizi saygıyla selamlıyorum. Hâlen görevlerinin başında olanlara da
sonsuz selam olsun. (CHP sıralarından “Bravo” sesleri, alkışlar)
Güneydoğuda
görevli olan bir askerin evine mutlaka uğramışsınızdır. Askerin eşi, çocukları
babasını unutmasın diye duvarlara boy boy babasının fotoğraflarını koyar.
Fotoğraf hep oradadır; mevsimler gelir, geçer. Yazın ağustos sıcağında o baba
kilometrelerce yürürken teni ile atleti birleşir. Kışın ise şöyle bir durum
oluşur; onu da bir askerin, eşine mektubundan anlatmak istiyorum, şöyle yazıyor
eşine: “Mevzilerimizi hep su bastı, komple ıslandık. İnan bana, çok üşüdük,
çok; yüreğimin derinliklerine, iliklerime, beynimin en ücra köşelerine kadar
soğuğu bütün vücudumla hissettim. Annem bu hâlimi görse ağlardı, biliyorum, çok
ağlardı. Aşırı yorgunluk, üşüme ve sinirden dolayı askerlerimden biri sinirsel
boşalıma uğradı, bağırıp çağırıp küfretti. Ben de ona bağırdım, kızdım;
disiplinden taviz veremezdim. Sonra sabırlı ve dayanaklı olmasını söylediğimde
o bana yumuşak ve ağlamaklı bir sesle ‘Çok üşüyorum. Karımı, çocuğumu da çok
özledim komutanım.’” dedi.
Bombalar, roketler
patlar, yaralanır o asker, anası, babası, eşi ziyaretine gelir, yüzündeki
sargılardan bir dudak payı öpecek yer bulamaz evladını. İşte, böyledir askerin
hayatı. 
Şimdi, bu manada
uzman çavuşlarımıza değinmek istiyorum biraz. Uzman çavuşlarımıza sözleşmeyle
görev yaptıklarından dolayı hâlen kadro verilmemiştir. Nöbet, izin, tayin,
sağlık, kurs, ödül, sicil yönetmelikleri bulunmamaktadır. Rütbe ve kıdem
ilerlemesi yoktur. Bir yıllık uzman çavuş ile yirmi yıllık uzman çavuş aynı
sayılmakta şu an. Aile hayatları yok. Geçici şark hizmeti doğu görevinden
sayılmadığından adaletsiz bir durumda görev yapmaktalar. Şu an uzman çavuşlar
şehit olsa cenaze namazını kıldıracak imama 3600 ek gösterge isteniyor ama o
uzman çavuşa istenmiyor. Görev tanımları dışında İsviçre çakısı misali çaycı,
haberci, kazancı, tuvalet, banyo temizleyicisi olarak dahi görevlendiriyorlar.
Mahalle bekçisine dahi silah veriliyor, uzman çavuşa zatî tabanca yok. Lojman
hakları çok düşük seviyede. Orduevi gibi sosyal tesislerden yararlanma imkânları
yok. Afrin’e giriyor, hendeğe giriyor ama orduevine giremiyor. 6000 sayılı
Kanun’la yirmi-yirmi beş yıl uzman çavuş olarak görev yapıp, yaş haddinden
kaynaklı kısa bir süre sivil memurluk yapıp emekli olanlar uzman çavuşluk özlük
hakları ve uzman erbaşları kimliklerinden yoksunlar. Yani yirmi sene uzman
çavuş görevi yapıyor, beş ay sivil memurluk yapıyor, sonra sivil memur olarak
emekli oluyor, uzman çavuş haklarından yararlanamıyor, böyle bir mağduriyet
var. 
Şimdi, bunlarla
ilgili bizim verdiğimiz kanun teklifleri şunlar: Mahmut Tanal Vekilimiz verdi
kadroyla ilgili -şu an orada oturuyor- yani uzman çavuşların kadroya
geçirilmesi için kanun teklifimiz hazır. Grup Başkan Vekillerimiz Engin Altay,
Özgür Özel, Engin Özkoç 3600 ek göstergeyle ilgili teklif verdi, hazır,
komisyonda bekliyor, bunları geçirmemiz lazım. 6000 sayılı Kanun mağdurları
için de Orhan Sümer Vekilimiz teklif verdi. Bütün sorunları çözecek kanun
teklifleri komisyonda bekliyor, çözmemiz gerekiyor. 
Değerli
milletvekilleri, emin olun, uzman çavuşlarımız biz onlara bu hakları verelim
diye bu işi yapmıyorlar. Bu iş zaten maddi girdilerle yapılamaz. 
Dile getirdiğim
hususlar lütuf değil onlara borcumuzdur. Çünkü onlar bağımsızlığı yaşam gereği
sayan milletimizin yiğit çocuklarıdır, çünkü onlar milletimizin selameti için
mevcudiyetini ortaya koymaktan çekinmeyen hizmet ve şeref kitlesidir. 
Yine
bir şiirle bitirelim. 
“Gözlerinde
on bin yıl kahramanlar var senin
Gözlerinde
bir bayrak dalgalanır, o sensin.
Kendini
var edecek o ateş yalnız sensin.
Gökle
yer yıkılmadıkça seni kim nasıl silsin.”
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Çelebi. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 65’inci maddesinin aşağıdaki
şekilde değiştirilmesini arz ve teklif ederim.
“MADDE 65-
31/1/2018 tarihli ve 7068 sayılı Genel Kolluk Disiplin Hükümleri Hakkında Kanun
Hükmünde Kararnamenin Kabul Edilmesine Dair Kanun’un 8’inci maddesinin yedinci
fıkrası aşağıdaki şekilde değiştirilmiştir.
(7) Jandarma
Genel Komutanlığı ve Sahil Güvenlik Komutanlığında, terfileri 27/7/1967 tarihli
ve 926 sayılı Türk Silahlı Kuvvetleri Personel Kanunu, 28/5/1988 tarihli ve
3466 sayılı Uzman Jandarma Kanunu, 18/3/1986 tarihli ve 3269 sayılı Uzman Erbaş
Kanunu ve 10/3/2011 tarihli ve 6191 sayılı Sözleşmeli Erbaş ve Er Kanunu
hükümlerine tabi olan personelin;
a) Kısa süreli
durdurma cezası verilmesini gerektiren hâllerde brüt aylıklarında 1/5'i ilâ
1/4’ü,
b) Uzun süreli
durdurma cezası verilmesini gerektiren hâllerde brüt aylıklarında 1/3'ü ilâ
1/2’si,
kesinti
uygulanır.”
 Ayhan
Erel Mehmet Metanet Çulhaoğlu Lütfü
Türkkan
 Aksaray Adana Kocaeli
 Feridun
Bahşi  Ümit
Beyaz
 Antalya  İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkan. 
BAŞKAN – Önerge
üzerinde söz talebi yoktur.
Gerekçeyi
okutuyorum.
Gerekçe:
Teklifin 65’inci
maddesinin yukarıdaki şekilde değiştirilmesi teklif edilmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
65’inci
maddeyi oylarınıza sunuyorum: Kabul edenler... Kabul etmeyenler... 65’inci
madde kabul edilmiştir.
Değerli
milletvekilleri, yeni madde ihdasına dair bir önerge vardır. Önergeyi okutup
Komisyona soracağım. Komisyon önergeye salt çoğunlukla yani 16 üyesiyle
katılırsa önerge üzerinde yeni bir madde olarak görüşme açacağım. Komisyonun
salt çoğunlukla katılmaması hâlinde ise önergeyi işlemden kaldıracağım.
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin çerçeve 65’inci maddesinden sonra gelmek
üzere aşağıdaki maddenin eklenmesini ve diğer maddelerin buna göre teselsül
ettirilmesini arz ve teklif ederiz.
 Cahit
Özkan Mehmet Doğan Kubat Abdullah
Güler
 Denizli
 İstanbul İstanbul
 Semiha
Ekinci  Bahar Ayvazoğlu Metin
Yavuz
 Sivas Trabzon Aydın
  Bekir
Kuvvet Erim
  Aydın
“MADDE 66- 7068
sayılı Kanuna aşağıdaki geçici madde eklenmiştir.
"Durdurma
cezalarının uygulanması
GEÇİCİ MADDE 2-
(1) Jandarma Genel Komutanlığı ve Sahil Güvenlik Komutanlığında, terfileri 926
sayılı Kanun, 3466 sayılı Kanun, 3269 sayılı Kanun ve 6191 sayılı Kanun
hükümlerine tabi olan personelin, 26/10/2018 tarihi ile bu maddenin yürürlüğe
girdiği tarih arasında, kısa süreli durdurma cezası verilmesini gerektiren
hallerde; brüt aylıklarının 1/5'i ila 1/4'ü, uzun süreli durdurma cezası
verilmesini gerektiren hallerde ise brüt aylıklarının 1/3'ü ila 1/2'si
kesilir.”
BAŞKAN –
Komisyon önergeye salt çoğunlukla katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Salt çoğunlukla katılıyoruz
Sayın Başkanım.
BAŞKAN –
Komisyon önergeye salt çoğunlukla katılmış olduğundan önerge üzerinde yeni bir
madde olarak görüşme açıyorum.
Söz talebi? Yok.
Maddeyi
oylarınıza sunuyorum: Kabul edenler... Kabul etmeyenler... Önerge kabul
edilmiştir.
Yeni
madde kabul edilmiş ve teklife yeni bir madde eklenmiş oluyor böylece değerli
milletvekilleri.
Herhangi
bir karışıklığa mahal vermemek için bundan sonra maddeler üzerindeki önerge
işlemlerine mevcut sıra sayısı metnindeki madde numaraları üzerinden devam
edilecek, kanun yazımı esnasında madde numaraları teselsül ettirilecektir.
66’ncı
madde üzerinde bir adet önerge vardır, okutup işleme alıyorum.
Türkiye Büyük
Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 66’ncı maddesinin teklif metninden
çıkarılmasını ve diğer maddelerin buna göre teselsül ettirilmesini arz ve
teklif ederiz.
 Cahit
Özkan Mehmet Doğan Kubat Abdullah
Güler
 Denizli İstanbul İstanbul
 Eyüp
Özsoy Bahar Ayvazoğlu Metin
Yavuz
 İstanbul Trabzon Aydın
 Semiha
Ekinci
 Sivas
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz.
BAŞKAN – Önerge
üzerinde söz talebi yok, gerekçeyi okutuyorum:
Gerekçe: 
İlgili madde,
27/12/2018 tarihli ve 7159 sayılı Kanun’un 11’inci maddesi olarak
kanunlaştığından teklif metninden çıkarılması amaçlanmıştır.
BAŞKAN –
Önergeyi oylarınıza sunuyorum: Kabul edenler... Etmeyenler... Önerge kabul
edilmiştir. 
Kabul edilen
önerge doğrultusunda 66’ncı madde metinden çıkarılmıştır. 
Herhangi bir
karışıklığa mahal vermemek amacıyla görüşmelere sıra sayısında bulunan mevcut
madde numaraları üzerinden devam edilecektir. Madde numaraları Başkanlıkça
kanunun yazımı sırasında teselsül ettirilecektir.
67’nci madde
üzerinde iki adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 37 sıra sayılı “Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi”nin 67’nci
maddesinin aşağıdaki şekilde değiştirilmesini arz ve teklif ederiz.
Saygılarımızla. 
 Mehmet
Bekaroğlu  Ömer Fethi Gürer  Emine
Gülizar Emecan
 İstanbul
 Niğde  İstanbul
 Rafet
Zeybek Aydın Özer  Fikret
Şahin
 Antalya Antalya Balıkesir

 Kemal
Zeybek  Cavit
Arı 
 Samsun
  Antalya
Madde
67- 3/6/201 tarihli ve 633 sayılı Sosyal Hizmetler Alanında Bazı Düzenlemeler
Hakkında Kanun Hükmünde Kararname’nin ek 3’üncü maddesinin birinci fıkrasının
birinci cümlesi aşağıdaki şekilde, aynı fıkrada yer alan "20.000 Türk
lirasını" ibaresi "35.000 Türk Lirasını" şeklinde "üç"
ibaresi "dört" şeklinde ve üçüncü fıkrasında yer alan
"Bakanlık" ibareleri "Hazine ve Maliye Bakanlığı" şeklinde
değiştirilmiş ve üçüncü fıkrasında yer alan "defaten" ibaresi madde
metninden çıkarılmıştır.
"Türk
vatandaşlarının yurt içinde konut edinimlerine destek olmak amacıyla açılacak
konut hesaplarına Devlet katkısı ödenebilir; ödenecek Devlet katkısı sadece bir
konut edinimi ile sınırlı olup, ödenecek Devlet katkısı katılımcı bazında bu
hesaplarda biriken toplam tutarın yüzde 35' ini geçemez."
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Önerge üzerinde söz talebi yok. 
Gerekçeyi
okutuyorum:
Gerekçe:
Verilen önergeyle, konut alacak vatandaşlar için parasal katkı rakamları
artırılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı “Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin" 67’nci maddesinin aşağıdaki
şekilde değiştirilmesini arz ve teklif ederim.
 Feridun
Bahşi Mehmet Metanet Çulhaoğlu  Lütfü
Türkkan
 Antalya Adana
 Kocaeli
 Ayhan
Erel   Ümit
Beyaz
 Aksaray
  İstanbul

“Madde 67-
3/6/2011 tarihli ve 633 sayılı Sosyal Hizmetler Alanında Bazı Düzenlemeler
Hakkında Kanun Hükmünde Kararnamenin ek 3 üncü maddesinin birinci fıkrasının
birinci cümlesi aşağıdaki şekilde, fıkrada yer alan "20.000" ibaresi
"25.000" şeklinde, "üç" ibaresi "dört" şeklinde
ve üçüncü fıkrasında yer alan "Bakanlık" ibareleri "Hazine ve
Maliye Bakanlığı" şeklinde değiştirilmiş ve üçüncü fıkrasında yer alan
"defaten" ibaresi madde metninden çıkarılmıştır.
Türk
vatandaşlarının yurt içinde konut edinimlerine destek olmak amacıyla açılacak
konut hesaplarına Devlet katkısı ödenebilir; ödenecek Devlet katkısı sadece bir
konut edinimi sınırlıdır ve Devlet katkısı katılımcı bazında bu hesaplarda
biriken toplam tutarın yüzde 25'ini geçemez.” 
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkanım.
BAŞKAN – Önerge
üzerinde söz talebi yok. 
Gerekçeyi
okutuyorum:
Gerekçe:
Teklifin 67’nci
maddesinin yukarıdaki şekilde değiştirilmesi teklif edilmektedir.
BAŞKAN –
Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir.
67’nci maddeyi
oylarınıza sunuyorum: Kabul edenler... Etmeyenler... 67’nci madde kabul
edilmiştir.
68’inci madde
üzerinde iki adet önerge vardır, aykırılık sırasına göre okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 68’inci
maddesinin teklif metninden çıkarılmasını arz ve teklif ederiz.
Saygılarımızla.
 Mehmet
Bekaroğlu Ömer Fethi Gürer Kemal
Zeybek
 İstanbul Niğde Samsun
 Fikret
Şahin Emine Gülizar Emecan Aydın
Özer
 Balıkesir İstanbul Antalya
 Kani
Beko   Cavit
Arı
 İzmir  Antalya
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkanım.
BAŞKAN – Önerge
üzerinde İzmir Milletvekili Kani Beko konuşacaktır.
Buyurun Sayın
Beko. (CHP sıralarından alkışlar) 
KANİ BEKO
(İzmir) – Sayın Başkan, değerli milletvekilleri; kanun teklifinin ilgili
maddesiyle merkezî yönetim tarafından belediye sınırları içerisinde
belediyelerin görev alanlarında kalan teleferik, metro ve şehir içi raylı
sistem gibi yatırımların maliyet bedeli üzerinden mülkiyet devir şartı
gerekmeksizin düzenlenecek protokollerle yerel yönetimlere devredilmesine imkân
sağlanmaktadır. 
Ayrıca, merkezî
yönetim bütçesinden yerel yönetimler için yapılan metro ve raylı sistemlerin
devir sonrasında bu bedellerin belediye paylarından mahsup edilerek tahsiline
ilişkin usul ve esasların Cumhurbaşkanı tarafından düzenleneceği teklif
edilmektedir. Belediyeler arasında ayrımcılık ve kayrımcılık uygulamalarının
olduğu bu dönemde, üstelik 2019 mahallî seçimlerine bu kadar kısa bir süre kala
böylesi bir yetkinin Cumhurbaşkanına verilmesi anayasal açıdan bazı sakıncaları
da içermektedir. 
Bu
düzenlemeyle, partili olan Cumhurbaşkanına herhangi bir kritere tabi olmaksızın
belediyeler açısından kesinti tutarlarını belirleme yetkisi verilmektedir.
Getirilen düzenlemede, Cumhurbaşkanı tarafından karar verilecek kesinti
oranının hangi kriterler ölçüt alınarak tespit edileceği ortaya maalesef
konulmamıştır. Bu durum, Cumhurbaşkanının mensubu olduğu partinin yönettiği
belediyeler ile diğer partilerin yönettiği belediyeler arasında ayrımcı bir
durum ortaya koymuştur. O nedenle bu düzenleme, Anayasa’nın eşitlik ilkesi ve
ayrımcılık yasağını düzenleyen madde 10’a aykırı uygulamalara da neden
olabilecektir. 
Ayrıca,
Anayasa’nın 104’üncü maddesinde Cumhurbaşkanının görev ve yetkileri ayrıntılı
olarak belirtilmiştir. Dolayısıyla bu düzenlemede yer alan hüküm,
Cumhurbaşkanının görev ve yetkilerini de düzenleyen ilgili maddeye de
aykırıdır. Muhalefet partilerinin bu kapsamdaki belediyelerin seçimleri
kazanması durumunda gelir paylarının yüksek tutulması suretiyle
çalıştırılmamasına ve başarısız yapılmasına neden olabilecek bu düzenlemeyi
kabul etmek kesinlikle mümkün değildir. (CHP sıralarından alkışlar) Bu,
belediyeleri vesayet altına almak demektir. 
Diğer
partilere mensup belediyeleri kontrol ve baskı aracı olarak kullanabilecek bir
düzenlemedir. Daha önce “Bakanlar Kurulu belirliyordu.” denebilir ancak
Cumhurbaşkanının kural koymaması gerekirken kuralı koyan yasama yani Türkiye
Büyük Millet Meclisi kesinlikle olmalıdır. 
İlgili
maddeye objektif kriterler eklenmeli, “Cumhurbaşkanınca belirlenen usul ve
esaslar çerçevesinde” ibaresi kesinlikle maddeden çıkarılmalıdır.
Bu
madde vesilesiyle geçtiğimiz günlerde gündeme gelen İZBAN greviyle ilgili süreç
hakkında da birkaç cümle dile getirmek istiyorum. İZBAN, İzmir’de şehir içi
ulaşımın yükünü çekiyor. Aliağa-Selçuk arasındaki 136 kilometrelik banliyö
hattında her gün binlerce kişi yolculuk yapıyor. En başından bu yana takip
ettiğim süreçte, işçilerin çok da afaki taleplerinin olmadığını biliyorduk.
İZBAN’da çalışan işçi kardeşlerimin yarısının yoksulluk, yarısının da açlık
sınırında çalıştığını bir kez daha sizlere ifade etmiştim. Ankara’da İzmir
milletvekilleriyle bir değerlendirme yaptık. Ulaştırma Bakanıyla görüşüp
İzmir’in on ilçesinden geçen en büyük toplu taşım aracı olan İZBAN’ın günde 500
bine yakın yolcu taşıdığını, eğer grev başlarsa ulaşımın sekteye uğrayacağını
buradan sizlerle paylaşmıştım. İşçi kardeşlerimin sosyal ve sendikal hakları
derhâl verilmeli diye kendisine de söylemiştim. “Hemen toplu iş sözleşmesiyle
sorunu çözelim.” demişti ancak sonrasında Sayın Bakandan bir daha ses seda
çıkmadı. Bu sorunun asıl sorumlusu Ulaştırma Bakanlığıdır, AKP iktidarıdır. 
Yeni
teklifler gündeme geldi, biz de bu konuyla ilgili pek çok çalışma yaptık ancak
mesele bir türlü çözülmedi. Aksi bir durum yansıtılmaya çalışıldıysa… İşçi
kardeşlerimin sosyal ve sendikal haklarını kazanması tabii ki en büyük
isteğimiz, bundan kimsenin şüphesi olmasın. Bu süreçte yapılması gereken,
25’inci gününde işçilerin grev hakkını gasbetmek değil, İzmir Büyükşehir
Belediyesi ile Ulaştırma…
(Mikrofon
otomatik cihaz tarafından kapatıldı)
BAŞKAN – Devam
edin Sayın Beko, buyurun. 
KANİ BEKO
(Devamla) – Bu süreçte yapılması gereken… Grevin 25’inci gününde, Ulaştırma
Bakanı ile İzmir Büyükşehir Belediye Başkanının bir araya gelip iş barışını da
sağlayarak, işçilerin, ekonomik, demokratik, siyasi, sosyal haklarını vererek
bu toplu iş sözleşmesini yapmaları gerekliydi ama maalesef işçi
arkadaşlarımızın 25’inci gününde grev hakları gasbedildi. Bu konuyla ilgili, bu
yapılan grev hakkının gasbedilmesini buradan bir kez daha kınıyorum ve bundan
sonraki yapılacak olan çalışmalarda da sizlere başarılar dilerim. 
Hepinize iyi
akşamlar diliyorum. Sağ olun, var olun. (CHP sıralarından alkışlar) 
BAŞKAN –
Teşekkürler Sayın Beko. 
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 68’inci maddesinin birinci
fıkrasında yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederim.
 Ayhan
Erel  Mehmet Metanet Çulhaoğlu Lütfü
Türkkan
 Aksaray
 Adana  Kocaeli
 Ümit
Beyaz   Feridun
Bahşi
 Antalya  Antalya
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Önerge
üzerinde söz talebi yok.
Gerekçeyi
okutuyorum:
Gerekçe:
68’inci
maddesinin birinci fıkrasında yer alan “değiştirilmiştir” ibaresinin “yeniden
düzenlenmiştir” ibaresiyle değiştirilmesi gerekmektedir.
BAŞKAN -
Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
68’inci maddeyi
oylarınıza sunuyorum: Kabul edenler... Kabul etmeyenler... 68’inci madde kabul
edilmiştir. 
69’uncu madde
üzerinde iki adet önerge vardır, aykırılık sırasına göre okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 69’uncu
maddesinin teklif metninden çıkartılmasını arz ve teklif ederiz.
Saygılarımızla.
 Mehmet
Bekaroğlu  Ömer Fethi Gürer  Emine
Gülizar Emecan
 İstanbul
 Niğde  İstanbul
 Aydın
Özer Fikret Şahin  Rafet
Zeybek
 Antalya
 Balıkesir  Antalya
  Kemal
Zeybek
  Samsun
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Önerge
üzerinde söz talebi yok.
Gerekçeyi
okutuyorum:
Gerekçe:
Kanun teklifinin
68'inci maddesiyle merkezi yönetim tarafından belediye sınırları içerisinde
belediyelerin görev alanlarında kalan teleferik, metro ve şehir içi raylı
sistem gibi yatırımların maliyet bedeli üzerinden mülkiyet devir şartı
gerekmeksizin düzenlenecek protokollerle yerel yönetimlere devredilmesine imkân
sağlamaktadır.
Kanun teklifinin
69’uncu maddesiyle 68’inci maddenin geriye yürütülerek bu maddenin yayımı
tarihi itibarıyla hâlihazırda işletmesi devredilmiş olan projelerin bu maddenin
yayımı tarihinden önce hesaplanan yönteme göre ödenmeyen bakiye tutarlarını da
kapsayacağı, bu maddenin yayımı tarihinden önce bu projeler kapsamında kısmen
veya tamamen ödenmeyen tutarların bu maddenin yayımı tarihinden itibaren yüz
seksen gün içinde Hazine ve Maliye Bakanlığının TC Merkez Bankasındaki ilgili
hesabına defaten aktarılması hususu düzenlenmektedir.
Belediyeler
arasında ayrımcılık ve kayırmacılık uygulamalarının olduğu bu dönemde, üstelik
2019 mahalli seçimlerine dört ay kala böylesi bir yetkinin Cumhurbaşkanlığına
verilmesi anayasal açıdan bazı sakıncaları da içermektedir.
Muhalefet
partilerinin bu kapsamdaki belediyelerinin seçimleri kazanması durumunda gelir
paylarının yüksek tutulması suretiyle çalıştırılmamasına ve başarısız
yapılmasına neden olabileceği ve keyfî ve subjektif kullanmaya elverişli
olduğundan bu önerge verilmektedir.
BAŞKAN –
Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 69’uncu maddesinin (1)’inci
fıkrasında yer alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederiz. 
 Lütfü
Türkkan Ümit Beyaz  Mehmet
Metanet Çulhaoğlu
 Kocaeli İstanbul Adana
 Ayhan
Erel  Feridun
Bahşi
 Aksaray  Antalya
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın Başkanım.

BAŞKAN – Önerge
üzerinde söz talebi yok. 
Gerekçeyi
okutuyorum:
Gerekçe: 
69’uncu
maddesinin (1)’inci fıkrasında yer alan “eklenmiştir” ibaresinin “ilave
edilmiştir” ibaresiyle değiştirilmesi gerekmektedir.
BAŞKAN – Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
69’uncu maddeyi
oylarınıza sunuyorum: Kabul edenler… Etmeyenler… 69’uncu madde kabul
edilmiştir. 
70’inci madde
üzerinde üç adet önerge vardır, aykırılık sırasına göre okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 70’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Mehmet
Bekaroğlu Kemal Zeybek Fikret
Şahin
 İstanbul Samsun Balıkesir
 Aydın
Özer  Ömer
Fethi Gürer
 Antalya  Niğde
ENGİN ALTAY
(İstanbul) – Sayın Başkan, bu önergeyi çekiyoruz efendim.
BAŞKAN – Önerge
çekilmiştir, tamam.
Diğer önergeyi
okutuyoruz.
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 70’inci maddesinin (d) bendinin
“Diğer hükümleri yayımı tarihinden on gün sonra,” şeklinde değiştirilmesini arz
ve teklif ederim.
 Mehmet
Metanet Çulhaoğlu Ayhan Erel Lütfü
Türkkan
 Adana Aksaray Kocaeli
 Fahrettin
Yokuş  Ümit
Beyaz
 Konya  İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Önerge üzerinde söz talebi yok.
Gerekçeyi
okutuyorum:
Gerekçe:
70’inci
maddesinin (d) bendinin “Diğer hükümleri yayımı tarihinden on gün sonra,”
şeklinde değiştirilmesi gerekmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin çerçeve 70’inci maddesinin birinci
fıkrasına (a) bendinden sonra gelmek üzere aşağıdaki (b) bendinin eklenmesini
ve diğer bentlerin buna göre teselsül ettirilmesini arz ve teklifi ederiz.
 Cahit
Özkan Mehmet Doğan Kubat Recep
Özel
 Denizli İstanbul Isparta
 Mihrimah
Belma Satır  Şahin
Tin
 İstanbul  Denizli
“b)
6 ncı maddesi, 11 inci maddesiyle 926 sayılı Kanunun geçici 45.inci maddesinin
ikinci fıkrasında yapılan değişiklik, 57 nci maddesi ve 60 ıncı maddesi
1/1/2019 tarihinden geçerli olmak üzere yayımı tarihinde,”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkanım.
BAŞKAN – Önerge
üzerinde söz talebi yok.
Gerekçeyi
okutuyorum.
Gerekçe:
Vergi
muafiyetinin geçerlilik süresi 1/1/2019 tarihi itibarıyla dolmuş olduğundan
6’ncı maddenin 1/1/2019 tarihinden itibaren uygulanmasını sağlayacak ekleme
yapılarak tanınan vergi muafiyetinin uygulanmasına yönelik yasal boşluğun
doğmaması ve uygulamanın devamlılığının sağlaması amaçlanmıştır.
Ayrıca Millî
Savunma Bakanlığında görevli askerî hâkimlerin ilave tazminat alarak emekli
olmalarına ilişkin düzenleme 1/1/2019 tarihi itibarıyla dolmuş olduğundan
kanunun yürürlük tarihi ile bu tarih arasında boşluk oluşmaması sağlanarak bu
şekilde ortaya çıkabilecek sorunların önüne geçilebilmesi amaçlanmıştır.
Diğer taraftan
kira artışlarında esas alınacak oranlara ilişkin olarak yapılan değişikliklerin
2019 yılının tamamında uygulanabilmesine imkân sağlanmaktadır.
BAŞKAN –
Önergeyi oylarınıza sunuyorum: Kabul edenler… Etmeyenler… Önerge kabul
edilmiştir.
70’inci maddeyi
kabul edilen önerge doğrultusunda oylarınıza sunuyorum: Kabul edenler…
Etmeyenler… 70’inci madde kabul edilmiştir.
71’inci madde
üzerinde iki adet önerge vardır aynı mahiyette, bu önergeleri okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan (2/1369) esas numaralı "Bazı Kanun Ve Kanun Hükmünde Kararnamelerde
Değişiklik Yapılmasına Dair Kanun Teklifinin” 71’inci maddesinin "Bu Kanun
hükümleri Cumhurbaşkanı tarafından yürütülür” şeklinde değiştirilmesini arz ve
teklif ederim.
 Mehmet
Metanet Çulhaoğlu Lütfü Türkkan Ümit
Beyaz
 Adana Kocaeli İstanbul
 Ayhan
Erel  Feridun
Bahşi
 Aksaray  Antalya
Aynı mahiyetteki
diğer önergenin imza sahipleri:
 Mehmet
Bekaroğlu Aydın Özer Ömer
Fethi Gürer
 İstanbul Antalya Niğde
 Cavit
Arı Emine Gülizar Emecan Fikret
Şahin
 Antalya İstanbul Balıkesir
 Rafet
Zeybek  Kemal
Zeybek
 Antalya  Samsun
BAŞKAN –
Komisyon aynı mahiyetteki önergelere katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın Başkanım.
BAŞKAN – Aynı
mahiyetteki önergeler üzerinde söz talebi yok.
Gerekçeleri
okutuyorum.
Gerekçe:
71’inci
maddesinin "Bu Kanun hükümleri Cumhurbaşkanı tarafından yürütülür”
şeklinde değiştirilmesi gerekmektedir.
Gerekçe: 
Madde metninin
daha iyi anlaşılır olması için bu önerge verilmektedir.
BAŞKAN – Aynı
mahiyetteki önergeleri oylarınıza sunuyorum: Kabul edenler… Etmeyenler…
Önergeler kabul edilmemiştir.
71’inci maddeyi
oylarınıza sunuyorum: Kabul edenler… Etmeyenler… 71’inci madde kabul
edilmiştir.
Değerli
milletvekilleri, böylece üçüncü bölümde yer alan maddelerin oylamaları
tamamlanmıştır. 
Şimdi, teklifin
tümünün oylaması açık oylama şeklinde yapılacaktır. Açık oylamanın elektronik
oylama cihazıyla yapılmasını oylarınıza sunuyorum: Kabul edenler… Etmeyenler…
Kabul edilmiştir.
Oylama için üç
dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını rica ediyorum. 
Değerli
milletvekilleri, pusula verenler lütfen salondan ayrılmasınlar, ihtiyaç hâlinde
onları burada teyit etmek için okuyacağız. 
Oylama işlemini
başlatıyorum.
(Elektronik
cihazla oylama yapıldı)
BAŞKAN – Değerli
milletvekilleri, Konya Milletvekili Ziya Altunyaldız ve 7 Milletvekilinin Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi açık oylama sonucu: 
“Kullanılan oy sayısı : 270
Kabul  : 232
Ret : 38 (x)
 Kâtip Üye  Kâtip
Üye
 Emine Sare Aydın Yılmaz Rümeysa
Kadak 
 İstanbul İstanbul”
Teklif kabul
edilmiş ve kanunlaşmıştır. 
Değerli
milletvekilleri, gündemimizdeki konular tamamlanmıştır. 
Alınan karar
gereğince kanun teklifleri ile komisyonlardan gelen diğer işleri sırasıyla
görüşmek için 17 Ocak 2019 Perşembe günü saat 14.00’te toplanmak üzere
birleşimi kapatıyorum. 
Kapanma Saati:
02.18




(X) 37 S. Sayılı Basmayazı 8/1/2019
tarihli 42’nci Birleşim Tutanağı’na eklidir. 


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Açık
oylama kesin sonuçlarını gösteren tablo tutanağa eklidir.




