



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

69’uncu Birleşim
4 Mart 2015 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Bülent Kuşoğlu'nun, Enerji ve
Tabii Kaynaklar Bakanı Taner Yıldız’ın 5 Şubat 2015 tarihinde Türkiye Büyük
Millet Meclisinde grup başkan vekillerine sunduğu belgelere ilişkin gündem dışı
konuşması
2.- Adana Milletvekili Seyfettin Yılmaz'ın, Adana
ilinin sorunlarına ilişkin gündem dışı konuşması
3.- Ardahan Milletvekili Ensar Öğüt'ün, Ardahan’ın
kurtuluşunun 94’üncü yıl dönümüne ilişkin gündem dışı konuşması
V.- AÇIKLAMALAR
1.- Kocaeli Milletvekili Haydar Akar'ın, 3/3/2015
tarihli “Gelen Kâğıtlar” listesinde yer alan, (1/1039) esas numaralı Milli
Eğitim Bakanlığının Teşkilat ve Görevleri Hakkında Kanun Hükmünde Kararnamede
Değişiklik Yapılmasına Dair Kanun Tasarısı’nın Milli Eğitim, Kültür, Gençlik ve
Spor ile Plan ve Bütçe Komisyonlarına havale edilmesine İç Tüzük’ün 73’üncü
maddesine göre itiraz ettiğine ilişkin açıklaması
2.- Adana Milletvekili Seyfettin Yılmaz'ın, KPSS’nin
nisan ayına alınması nedeniyle haziran ayında mezun olacak öğrencilerin sınava
giremeyeceklerine ve tüp ile oto gaza yapılan zamların tekrar gözden
geçirilmesi gerektiğine ilişkin açıklaması
3.- Diyarbakır Milletvekili Cuma İçten'in, Selahaddin
Eyyubi’nin ölüm yıl dönümüne ilişkin açıklaması
4.- Kocaeli Milletvekili Mehmet Hilal Kaplan'ın, kamu
kurum ve kuruluşlarının yöneticilerinin seçim çalışması yapmalarına izin
verilmemesi gerektiğine ilişkin açıklaması
5.- Adana Milletvekili Ali Halaman'ın, çiftçilere
destekleme ödemelerinin yapılmadığına ilişkin açıklaması
6.- Hatay Milletvekili Refik Eryılmaz'ın, iktidarın
izlediği yanlış dış politikalardan dolayı sınır illerinde mağduriyet yaşandığına
ve Yayladağı Sınır Kapısı’nın kapalı tutulmasının gerekçesini öğrenmek
istediğine ilişkin açıklaması
7.- Iğdır Milletvekili Sinan Oğan'ın, dünyada petrol
fiyatları düşerken bunun Türkiye’deki tüketicilere yansımamasının sebebini ve
Hükûmetin, Irak Türkmenlerine askerî yardımda bulunmayı düşünüp düşünmediğini
öğrenmek istediğine ilişkin açıklaması
8.- Kocaeli Milletvekili Haydar Akar'ın, enflasyon
oranındaki artışa ilişkin açıklaması
9.- Kayseri Milletvekili Yusuf Halaçoğlu'nun, istiklal
mahkemeleri konusunda konuşmak yerine arşiv belgelerine müracaat edilmesi ve
kapsamlı araştırma yapılması gerektiğine ilişkin açıklaması
10.- İstanbul Milletvekili Mehmet Akif Hamzaçebi'nin,
İstanbul’daki Riva Deresi’ne ilişkin olarak Çevre ve Şehircilik Bakanlığı ile
Orman ve Su İşleri Bakanlığını göreve çağırdığına ilişkin açıklaması
11.- Bingöl Milletvekili İdris Baluken'in, 684 sıra
sayılı Kanun Tasarısı’nın 21/2/2015 tarihli 60’ıncı Birleşimdeki görüşmelerine
ilişkin olarak İç Tüzük’ün 13’üncü maddesi kapsamında yapılan başvurularla
ilgili 3/3/2015 tarihli 94 sayılı Başkanlık Divanı Kararı’nı kabul
etmediklerine ve hukuki yollara başvuracaklarına ilişkin açıklaması
12.- Ankara Milletvekili Levent Gök'ün, 684 sıra sayılı
Kanun Tasarısı’nın 21/2/2015 tarihli 60’ıncı Birleşimdeki görüşmelerine ilişkin
olarak İç Tüzük’ün 13’üncü maddesi kapsamında yapılan başvurularla ilgili
3/3/2015 tarihli 94 sayılı Başkanlık Divanı Kararı’nı kabul etmediklerine ve
hukuki yollara başvuracaklarına ilişkin açıklaması
13.- İzmir Milletvekili Oktay Vural'ın, 684 sıra sayılı
Kanun Tasarısı’nın 21/2/2015 tarihli 60’ıncı Birleşimdeki görüşmelerine ilişkin
olarak İç Tüzük’ün 13’üncü maddesi kapsamında yapılan başvurularla ilgili 3/3/2015
tarihli 94 sayılı Başkanlık Divanı Kararı’nı kabul etmediklerine ve hukuki
yollara başvuracaklarına ilişkin açıklaması
14.- Bingöl Milletvekili İdris Baluken'in, CHP Genel
Başkanı Kemal Kılıçdaroğlu’nun Cumhuriyet Halk Partisinin kapatılmasıyla ilgili
bir sürecin işlediğiyle ilgili ifadelerine ve Hükûmetin bu konuda Genel Kurulu
bilgilendirmesini talep ettiğine ilişkin açıklaması
15.- Sinop Milletvekili Engin Altay'ın, Bingöl
Milletvekili İdris Baluken’in yaptığı açıklamasındaki bazı ifadelerine ilişkin
açıklaması
16.- Adıyaman Milletvekili Ahmet Aydın'ın, AK PARTİ
Grubu olarak tüm parti kapatmalara sonuna kadar karşı olduklarına ilişkin
açıklaması
17.- İzmir Milletvekili Oktay Vural'ın, Milliyetçi
Hareket Partisinin kapatılmasına yönelik bazı girişimlerde bulunulacağına dair
de bilgiler olduğuna ilişkin açıklaması
18.- İzmir Milletvekili Oktay Vural'ın, MHP Grubu
olarak, Kocaeli Milletvekili Lütfü Türkkan’ın Meclisten geçici çıkarma cezasını
gerektiren ifadelerini kabul edilemez bulduklarına ilişkin açıklaması
VI.- GEÇEN TUTANAK HAKKINDA KONUŞMALAR
1.- Adana Milletvekili Seyfettin Yılmaz'ın, 3/3/2015
tarihli 68’inci Birleşimdeki bazı ifadelerini düzelttiğine ilişkin konuşması
2.- Kocaeli Milletvekili Haydar Akar'ın, 3/3/2015
tarihli 68’inci Birleşimdeki bazı ifadelerini düzelttiğine ilişkin konuşması
3.- Adana Milletvekili Seyfettin Yılmaz'ın, 3/3/2015
tarihli 68’inci Birleşimdeki bazı ifadelerini düzelttiğine ilişkin konuşması
4.- Hatay Milletvekili Adnan Şefik Çirkin'in, 3/3/2015
tarihli 68’inci Birleşimdeki bazı ifadelerini düzelttiğine ilişkin konuşması
5.- Ankara Milletvekili Levent Gök'ün, 3/3/2015 tarihli
68’inci Birleşimdeki bazı ifadelerini düzelttiğine ilişkin konuşması
6.- Bingöl Milletvekili İdris Baluken'in, 3/3/2015
tarihli 68’inci Birleşimdeki bazı ifadelerini düzelttiğine ilişkin konuşması
7.- Hakkâri Milletvekili Adil Zozani'nin, 3/3/2015
tarihli 68’inci Birleşimdeki bazı ifadelerini düzelttiğine ilişkin konuşması
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, İspanya
Senato Başkanı Pio Garcia Escudero’nun beraberinde bir Parlamento heyetiyle
birlikte ülkemizi ziyaret etmesinin Türkiye Büyük Millet Meclisi Başkanlık
Divanının 15/2/2015 tarihli 92 sayılı Kararı’yla uygun bulunduğuna ilişkin
tezkeresi (3/1707)
B) Meclis Araştırması Önergeleri
1.- Hatay Milletvekili Mehmet Ali Ediboğlu ve 26
milletvekilinin, Türkiye genelinde ve özellikle Hatay bölgesindeki çalıntı
araçların araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1239)
2.- Kars Milletvekili Mülkiye Birtane ve 21
milletvekilinin, Ahmet Kaya’nın Türkiye’den uzaklaşmasına sebep olan olayların
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/1240)
3.- BDP Grubu adına Grup Başkan Vekili Bingöl
Milletvekili İdris Baluken’in, Türkiye’nin Suriye politikasında içine düştüğü
çıkmazın nedenlerinin ve Suriye Kürtlerine yönelik saldırılarda AKP Hükûmetinin
oynadığı rolün araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1241) 
VIII.- ÖNERİLER
A) Siyasi Parti Grubu Önerileri 
1.- HDP Grubunun, Hakkâri Milletvekili Adil Zozani ve
arkadaşları tarafından, istiklal mahkemelerinin araştırılması amacıyla,
8/1/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak 4 Mart 2015 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
2.- MHP Grubunun, Ankara Milletvekili Özcan Yeniçeri ve
arkadaşları tarafından, uluslararası anlaşmalarla Türkiye Cumhuriyeti devleti
egemenliği altında bulunan Ege Denizi ve Akdeniz’deki 16 adanın Yunanistan
tarafından işgali, anılan bölgelerdeki kıta sahanlığımızda münhasır ekonomik
bölgenin yine Yunanistan ve Güney Kıbrıs yönetimi tarafından hukuksuz olarak
Türkiye Cumhuriyeti’nin hak ve egemenliğini ihlal edecek şekilde kullanılması
hakkında, 3/3/2015 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin Genel Kurulun 4 Mart 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan Nilüfer Çayı’ndaki kirliliğin araştırılarak alınması gereken
önlemlerin belirlenmesi amacıyla verilmiş olan Meclis araştırması önergesinin
(10/327), Görüşmelerinin Genel Kurulun 4 Mart 2015 Çarşamba günkü birleşiminde
yapılmasına ilişkin önerisi
IX.- SATAŞMALARA İLİŞKİN KONUŞMALAR
1.- Hakkâri Milletvekili Adil Zozani'nin, Mersin
Milletvekili Ali Rıza Öztürk’ün HDP grup önerisi üzerinde yaptığı konuşması
sırasında şahsına sataşması nedeniyle konuşması
2.- Mersin Milletvekili Ali Rıza Öztürk'ün, Hakkâri
Milletvekili Adil Zozani’nin sataşma nedeniyle yaptığı konuşması sırasında
şahsına sataşması nedeniyle konuşması 
3.- Şırnak Milletvekili Hasip Kaplan'ın, Mersin
Milletvekili Ali Rıza Öztürk’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
4.- Hakkâri Milletvekili Adil Zozani'nin, Çankırı
Milletvekili İdris Şahin’in HDP grup önerisi üzerinde yaptığı konuşması sırasında
HDP Grubuna sataşması nedeniyle konuşması
5.- Amasya Milletvekili Mehmet Naci Bostancı'nın,
Şırnak Milletvekili Hasip Kaplan’ın usul görüşmesiyle ilgili yaptığı konuşması
sırasında AK PARTİ eski Grup Başkanına sataşması nedeniyle konuşması
6.- Hakkâri Milletvekili Adil Zozani'nin, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
7.- Şırnak Milletvekili Hasip Kaplan'ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
8.- Amasya Milletvekili Mehmet Naci Bostancı'nın,
Ankara Milletvekili Özcan Yeniçeri’nin MHP grup önerisi üzerinde yaptığı
konuşması sırasında AK PARTİ Grubuna sataşması nedeniyle konuşması
9.- Ankara Milletvekili Özcan Yeniçeri'nin, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
10.- Kayseri Milletvekili Yusuf Halaçoğlu, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
11.- Isparta Milletvekili Ali Haydar Öner'in, Isparta
Milletvekili Recep Özel’in MHP grup önerisi üzerinde yaptığı konuşması
sırasında şahsına sataşması nedeniyle konuşması
12.- Bursa Milletvekili İlhan Demiröz'ün, Bursa
Milletvekili Önder Matlı’nın CHP grup önerisi üzerinde yaptığı konuşması
sırasında şahsına sataşması nedeniyle konuşması
13.- Bursa Milletvekili Necati Özensoy'un, Bursa
Milletvekili Önder Matlı’nın CHP grup önerisi üzerinde yaptığı konuşması
sırasında şahsına sataşması nedeniyle konuşması
14.- Bingöl Milletvekili İdris Baluken'in, Adana
Milletvekili Seyfettin Yılmaz’ın geçen tutanak hakkında yaptığı konuşması
sırasında Halkların Demokratik Partisine sataşması nedeniyle konuşması
15.- Şırnak Milletvekili Hasip Kaplan'ın, Hatay
Milletvekili Adnan Şefik Çirkin’in geçen tutanak hakkında yaptığı konuşması
sırasında HDP Grubuna sataşması nedeniyle konuşması
16.- Hatay Milletvekili Adnan Şefik Çirkin'in, Şırnak
Milletvekili Hasip Kaplan’ın sataşma nedeniyle yaptığı konuşması sırasında MHP
Grubuna sataşması nedeniyle konuşması
17.- Ankara Milletvekili Levent Gök'ün, Şırnak
Milletvekili Hasip Kaplan’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
18.- Şırnak Milletvekili Hasip Kaplan'ın, Ankara
Milletvekili Levent Gök’ün sataşma nedeniyle yaptığı konuşması sırasında
şahsına sataşması nedeniyle konuşması
19.- İzmir Milletvekili Oktay Vural'ın, Şırnak
Milletvekili Hasip Kaplan’ın sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
20.- Ankara Milletvekili Levent Gök'ün, Şırnak
Milletvekili Hasip Kaplan’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
21.- Mersin Milletvekili Ertuğrul Kürkcü'nün, İstanbul
Milletvekili Sedef Küçük’ün 684 sıra sayılı Kanun Tasarısı’nın 40’ıncı
maddesiyle ilgili önerge üzerinde yaptığı konuşması sırasında HDP Grubuna
sataşması nedeniyle konuşması
22.- Konya Milletvekili Faruk Bal'ın, İstanbul
Milletvekili Sedef Küçük’ün 684 sıra sayılı Kanun Tasarısı’nın 40’ıncı maddesiyle
ilgili önerge üzerinde yaptığı konuşması sırasında Milliyetçi Hareket Partisine
sataşması nedeniyle konuşması
23.- Kayseri Milletvekili Yusuf Halaçoğlu'nun, Mersin
Milletvekili Ertuğrul Kürkcü’nün sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
24.- Sinop Milletvekili Engin Altay'ın, Mersin
Milletvekili Ertuğrul Kürkcü ile Konya Milletvekili Faruk Bal’ın sataşma nedeniyle
yaptıkları konuşmaları sırasında Cumhuriyet Halk Partisine sataşması nedeniyle
konuşması
25.- Sinop Milletvekili Engin Altay'ın, Bingöl
Milletvekili İdris Baluken ile Hakkâri Milletvekili Adil Zozani’nin geçen tutanak
hakkında yaptıkları konuşmaları sırasında Cumhuriyet Halk Partisine sataşması
nedeniyle konuşması
26.- Hakkâri Milletvekili Adil Zozani'nin, İstanbul
Milletvekili Binnaz Toprak’ın 684 sıra sayılı Kanun Tasarısı’nın 42’nci
maddesiyle ilgili önerge üzerinde yaptığı konuşması sırasında HDP Grubuna
sataşması nedeniyle konuşması
27.- Isparta Milletvekili S. Nevzat Korkmaz'ın,
İstanbul Milletvekili Binnaz Toprak’ın 684 sıra sayılı Kanun Tasarısı’nın
42’nci maddesiyle ilgili önerge üzerinde yaptığı konuşması sırasında Milliyetçi
Hareket Partisine sataşması nedeniyle konuşması
28.- İstanbul Milletvekili Binnaz Toprak'ın, Isparta
Milletvekili S. Nevzat Korkmaz’ın sataşma nedeniyle yaptığı konuşması sırasında
şahsına sataşması nedeniyle konuşması
29.- Balıkesir Milletvekili Ahmet Duran Bulut'un,
İstanbul Milletvekili Binnaz Toprak’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
30.- Şırnak Milletvekili Hasip Kaplan'ın, İstanbul
Milletvekili Binnaz Toprak’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
X.- USUL HAKKINDA GÖRÜŞMELER
1.- Oturum Başkanı TBMM Başkan Vekili Şükran Güldal
Mumcu’nun, HDP grup önerisinin görüşülmesi sırasındaki tutumunun İç Tüzük
hükümlerine uygun olup olmadığı hakkında
2.- Oturum Başkanı TBMM Başkan Vekili Şükran Güldal
Mumcu’nun, 684 sıra sayılı Kanun Tasarısı’nın 41’inci maddesiyle ilgili
önergenin oylaması sırasındaki tutumunun İç Tüzük hükümlerine uygun olup
olmadığı hakkında
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684)
XII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Şükran Güldal
Mumcu'nun, siyasi partilerin demokrasinin vazgeçilmez unsurları olduğuna ve
seçim barajlarının düşürülerek millet iradesinin tamamıyla Genel Kurula
yansımasını sağlamanın bütün siyasi partilerin görevi olduğuna ilişkin
konuşması 
XIII.- DİSİPLİN CEZALARI
1.- Kocaeli Milletvekili Lütfü Türkkan’a, 684 sıra
sayılı Kanun Tasarısı’nın 43’üncü maddesiyle ilgili önerge üzerinde yaptığı
konuşmasındaki bazı ifadeleri İç Tüzük’ün 161’inci maddesinde belirtilen
unsurları içerdiği için iki birleşim için Meclisten geçici çıkarma cezası
verilmesi hakkında
XIV.- OYLAMALAR
1.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
40'ıncı maddesinin oylaması
2.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın 42'nci
maddesinin oylaması
XV.- YAZILI SORULAR VE CEVAPLARI
1.- Kütahya Milletvekili Alim Işık'ın, Özelleştirme
İdaresi Başkanlığının 2014 yılı bütçesinden yapılan harcamalara ilişkin sorusu
ve Maliye Bakanı Mehmet Şimşek’in cevabı (7/60005)
2.- İzmir Milletvekili Rahmi Aşkın Türeli'nin, ham
petroldeki indirimin akaryakıt fiyatlarına yansımamasına ilişkin sorusu ve
Maliye Bakanı Mehmet Şimşek’in cevabı (7/60220)
4 Mart 2015
Çarşamba
BİRİNCİ OTURUM
Açılma Saati:
14.00
BAŞKAN: Başkan
Vekili Şükran Güldal MUMCU
KÂTİP ÜYELER: Dilek
YÜKSEL (Tokat), Mine LÖK BEYAZ (Diyarbakır)
-----0-----
BAŞKAN – Sayın milletvekilleri, Türkiye
Büyük Millet Meclisinin 69’uncu Birleşimini açıyorum.
III.- YOKLAMA
BAŞKAN – Elektronik cihazla yoklama
yapacağız.
Yoklama için üç dakika süre veriyorum. 
(Elektronik cihazla yoklama yapıldı)
BAŞKAN –
Toplantı yeter sayısı vardır, görüşmelere başlıyoruz.
HAYDAR AKAR
(Kocaeli) – Sayın Başkan…
BAŞKAN –
Buyurun.
HAYDAR AKAR
(Kocaeli) – İç Tüzük 73’e göre söz almak istiyorum izin verirseniz. İç Tüzük 73
şunu söylüyor: “Hükümetçe hazırlanan kanun tasarıları bütün bakanlarca
imzalanmış olarak ve gerekçesi ile birlikte Meclis Başkanlığına sunulur.” Son
fıkrasında da “Bu havaleye bir milletvekili itiraz etmek isterse oturumun
başında söz alır.” diyor. Bu maddeden… Başbakanlık, 3/3/2015 tarihli bir kanun
tasarısını, 47 bin öğretmen arkadaşımızın atanmasıyla ilgili bir kanun
tasarısını Meclis Başkanlığına sunmuş bulunuyor. Buna şu şekilde ilaveler
yapmak istiyorum: Tali komisyon olarak Millî Eğitim, Kültür, Gençlik ve Spor
Komisyonunu söylemiş.
BAŞKAN – Şimdi, Sayın Akar, gündem
dışıları verdikten sonra size söz hakkınızı vereceğim efendim.
HAYDAR AKAR (Kocaeli) – Peki efendim,
teşekkür ederim.
BAŞKAN – Gündeme geçmeden önce, üç
sayın milletvekiline gündem dışı söz vereceğim.
Gündem dışı ilk söz Enerji ve Tabii
Kaynaklar Bakanı Taner Yıldız’ın 5 Şubat 2015 tarihinde Türkiye Büyük Millet
Meclisinde grup başkan vekillerine sunduğu belgeler hakkında söz isteyen Ankara
Milletvekili Bülent Kuşoğlu’na aittir. 
Buyurunuz Sayın Kuşoğlu. (CHP
sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Ankara Milletvekili
Bülent Kuşoğlu'nun, Enerji ve Tabii Kaynaklar Bakanı Taner Yıldız’ın 5 Şubat
2015 tarihinde Türkiye Büyük Millet Meclisinde grup başkan vekillerine sunduğu
belgelere ilişkin gündem dışı konuşması
BÜLENT KUŞOĞLU (Ankara) – Sayın Başkan,
değerli arkadaşlarım; hepinizi saygıyla selamlıyorum. 
Hatırlayacaksınız, bundan bir ay kadar
önce, 5 Şubatta, ilk benim imzamı taşıyan bir gensoru burada görüşüldü, Sayın
Enerji ve Tabii Kaynaklar Bakanıyla ilgiliydi. İddiam basit olarak şuydu: 2
firmaya on ve on üç yıl süre uzatımı veriyor, ihalesiz ve yönetim kurulu kararı
olmaksızın mevzuata aykırı bir şekilde. Bunlara on yıl içerisinde yılda 3
milyon tondan -ki 7 milyon tona kadar da çıkarılabilir- 30 milyon ton ve 39
milyon ton, parasal değeri de en az 4 milyar lira olmak üzere bir avantaj
sağlanmış oluyordu, kamu kaynakları peşkeş çekilmiş oluyordu; benim iddiam
buydu, bunu gündeme getirmiştim.
Sayın Bakan o gün bunlara cevap vermedi
yeterince ama sayın grup başkan vekillerine belge sunuyorum diye bazı kâğıtlar
gönderdi. Ben onların ne olduğunu biliyordum, o gün de cevapladım. Fakat
sonuçta cumhuriyetin bir Bakanını suçluyoruz yolsuzluk iddiasıyla. Böyle bir
iddia karşısında yine çalışmalarımı yaptım gensoru sonrası, huzurunuza geldim,
bunlarla ilgili olarak sizi aydınlatmak istiyorum.
Sayın Bakan 10’a yakın belge sunmuş. 
Bakın, ilk, en önemlisi 1 ve 2 olarak
sunduğu belge. Burada yönetim kurulu kararından bahsediyor. Benim olayım 8 Ekim
2013 tarihinde cereyan etmiş, yani 8 Ekim 2013 tarihli bir yolsuzluk; bakın,
Sayın Bakanın karar diye getirdiği 2007 tarihli bir yönetim kurulu kararı,
bununla hiçbir ilgisi yok ve yönetim kurulu kararının içeriği de ilgisiz;
dekupaj işleriyle ilgili, yani redevans ve hizmet alım sözleşmesiyle ilgisi
yok, bu konuyla hiçbir ilgisi yok. 
3 numarası yine farklı bir konuyla
ilgili, teftiş kurulu başkanlığının bir raporu, bu da 2005 tarihli. Ben olayın
2013’te olduğunu iddia ediyorum, o bana 2005 tarihli teftiş kurulu raporunu
getiriyor.
Diğeri, 4 numaralı olan ek yine teftiş
kurulunun bir raporu, bu da aynı şekilde 2006 tarihli, bunun da iddialarımla
ilgisi yok. 
5 numara yok zaten, 6 numaralı olan,
Türkiye Kömür İşletmeleri Genel Müdürlüğüne cumhuriyet savcılığının yaptığı bir
soruşturmayı bildiriyor, bu da 2012, benim iddialarımla ilgisi yok, tamamen
farklı bir konu. 
“Ek 7” dediği de yine aynı şekilde.
Sincan ceza mahkemesine itiraz edilmiş, bununla ilgili karar, benim
iddialarımla yine ilgisi yok. 
8 numarada da benzeri bir durum var;
bu, Kamu İhale Kurumu kararı, on binde 5 sözleşme bedeli kesintisine tabi
olmadığını bildiriyor; ben de zaten öyle bir iddiada bulunmadım, hiçbir ilgisi
yok. 
Ek 9’da, Ankara Üniversitesinden bir
hukuki görüş alınmış, burada da tarih 2005, 2013’le ilgisi yok, tamamen farklı
bir konu. 
Bir diğeri de Sayıştay raporu. Bu rapor
da biliyorsunuz belgelere istinaden yapılıyor, benim konum incelenmiş değil
burada da.
Yani Sayın Bakanın gensoruda bildirdiği
konuların benim iddialarımla ilgili hiçbir cevabı yok değerli arkadaşlarım.
Bunu, bu belgeleri grup başkan vekillerine göndererek kamuoyu, basın ve
sizlerin önünde şov yapmaya çalıştı, sanki belgesi varmış gibi göstermeye çalıştı.
Hiçbir ilgisi yok. Şu anda Bakanlar Kurulunda yolsuzlukla malul bir bakan
oturuyor maalesef değerli arkadaşlar.
Ben bununla ilgili olarak gerekenleri
yaptım. Kendisiyle başa baş görüştüm, konuyu kendisine anlattım, Sayıştay
Başkanlığına bildirdim, kendisine 9 sayfalık bir mektup yazdım, yazılı soru
önergeleri verdim. Dediğim gibi, bütün bu çalışmalardan sonra huzurunuza
geldim, getirdim, bu kadar hassas davrandım ama maalesef bunların çok doğru
olduğu kanıtlanmış vaziyettedir, acı birer gerçek olduğu kanıtlanmış
vaziyettedir ve bugün böyle bir bakan maalesef Bakanlar Kurulu sıralarında
oturuyor. Bu sizin de kabahatiniz değil, sistemin kabahati ama bunun gereğinin
yerine gelmesi lazım, kayıtlara da girmesi lazım bu hususun. Bu kadar büyük bir
yolsuzluğun…
(Mikrofon otomatik cihaz tarafından
kapatıldı)
BÜLENT KUŞOĞLU (Devamla) – Ben bundan
sonrasını Allah’a havale ediyorum. Ben demokrasi içerisinde, hukuk kuralları
içerisinde yapılması gereken ne ise bir milletvekili olarak yerine getirdim,
hepsini yaptım; büyük bir sabırla, detayla uğraştım. Bundan sonrasını Allah’a
havale ediyorum.
Teşekkür ediyorum, saygılar sunuyorum.
(CHP sıralarından alkışlar)
BAŞKAN – Teşekkür ederiz Sayın Kuşoğlu.
Gündem dışı ikinci söz Adana ilinin
sorunları hakkında söz isteyen Adana Milletvekili Seyfettin Yılmaz’a aittir..
Buyurunuz Sayın Yılmaz. (MHP
sıralarından alkışlar)
2.- Adana Milletvekili
Seyfettin Yılmaz'ın, Adana ilinin sorunlarına ilişkin gündem dışı konuşması
SEYFETTİN YILMAZ (Adana) – Sayın
Başkan, değerli milletvekilleri; Adana ilimizin sorunları hakkında gündem dışı
söz almış bulunuyorum. Yüce heyetinizi saygıyla selamlıyorum.
Değerli milletvekilleri, geçen hafta
Bakanlar Kurulunda 3 AKP’li büyükşehir belediyesinin metro hattı ve tramvay
hatlarının Ulaştırma Bakanlığına devriyle ilgili bir karar çıktı. Şimdi,
burada, 2011 yılının Haziran ayında, genel seçimlerden önce, dönemin Başbakanı
Recep Tayyip Erdoğan, Adanalıların gözünün içine baka baka “Adana’daki metro
hattını Ulaştırma Bakanlığına devredeceğiz.” sözünü verdi ve “Biz başkalarına
benzemeyiz. Biz ne söz verdiysek onun arkasında dururuz.” dedi. Aradan dört yıl
geçmesine rağmen ne yazık ki Adana metrosunun Ulaştırma Bakanlığına devri söz
konusu bile olmadı ama 3 tane AKP’li büyükşehir belediyesinin metro hattı
Ulaştırma Bakanlığına devredildi. Bu partizanca tutum doğru değildir. Bu,
Adana’yı yok saymaktır, Adana’yı cezalandırmaktır. 
Yine, değerli milletvekilleri, orada
verilen bir söz var: Adana-Karataş yolunun bir an önce bitirileceğini ifade
etti. On yıldır burayla ilgili bir arpa boyu yol alınamadı, mesafe alınamadı. 
Yine, Kozan-Mansurlu-Kayseri yolunun
yapımına başlandı, beş yıldır çivi çakılmadı. Orada yaşayan köylülerimizin
Kozan’a intikalinde yol, çamurdan geçemeyecekleri bir durumda kaldı.
Şimdi, buradan Adalet ve Kalkınma
Partisine soruyorum: Bu Adana’dan ne istiyorsunuz? Sizin iktidarınız döneminde
Adana gerçekten cezalandırılan kentler konumuna düştü. Yatırım yapılmaması
neticesinde bu on yıl içerisinde 39 fabrika kapatıldı, 40 bine yakın işçi işini
kaybetti. Son çıkan Teşvik Yasası’yla Adana âdeta cezalandırıldı, sanayisi
öldürüldü. Adana’ya hiçbir yatırımın gelmediği bir süreci yaşıyoruz.
Bakın, Adana işsizlikte 81 il
içerisinde –devletin resmî rakamlarıyla söylüyorum- Türkiye'nin en işsiz kenti
durumunda. 
Taşeronlaşma yaygınlaşmış bir vaziyette
Adana’da. İşçilerimiz taşeron şirketlerde çalışıyor, yarına güvenle bakmaları
mümkün değil. “Bugün git, yarın gel.” pozisyonunda çalışan binlerce taşeron
işçisi sıkıntı içerisinde. Bunun bir an önce çözüme kavuşturulması gerekiyor.
Adana Türkiye'nin en gelişmiş
kentlerinden biriyken, sizin iktidarınız döneminde, yapılan bütün çalışmalarda
son sıralara doğru gerilemiştir. 
Kamu yatırımlarını –yine devletin resmî
rakamlarına göre söylüyorum- nüfusa oranladığınızda kamu yatırımı almada son
sırada.
Eğitimde 58’inci sıraya gerilemiş.
Sağlıkta 56’ncı sıraya gerilemiş.
Yaşanabilir kentler sıralamasında
Türkiye'nin 3’üncü, 4’üncü büyük kenti olan Adana, iktidarınız döneminde 50’nci
sıralara gerilemiş.
Adana bir tarım kentidir. Çukurova,
Türkiye'nin değil dünyanın en verimli topraklarına sahip olması gereken bir
kentken bugün çiftçilerimiz kan ağlıyor. Girdi fiyatlarının yani mazottaki,
gübredeki, tohumdaki girdi fiyatlarının anormal derecede artması çiftçimizin
tarihinin en sıkıntılı günlerini yaşamasına neden olmuştur. Çukurova çiftçisi
zenginliğin simgesiyken bugün Çukurova’daki çiftçilerimizin toprakları ya
Ziraat Bankasına ya da özel bankalara ipotek altındadır. Narenciye bugün
dalında 35 kuruş etmemiş, çiftçi ürettiğinin karşılığını alamamıştır. Mısır
üreticisi aynı pozisyondadır, pamuk üreticisi aynı pozisyondadır. 
Kredi kartı borcu açısından
baktığınızda -size bir rakam vereceğim, Adana’nın içerisinde bulunduğu durum
itibarıyla- çektiği krediyi veya kredi kartını ödeyemeyenlerin sayısı 514 binli
rakamlara ulaşmıştır. Bu ne demektir biliyor musunuz değerli milletvekilleri?
Adana’da her 4 kişiden 1 tanesi borç batağının içerisindedir. 
Bu Adana’yı bu şekilde
cezalandırmanızın mutlaka bir izahı olması gerekiyor. Adana, Türkiye'nin en
önemli kentlerinden bir tanesi. Hükûmet 2007 yılında geldi -bakın, dönemin
Cumhurbaşkanı Abdullah Gül, dönemin Başbakanı Recep Tayyip Erdoğan- “Ceyhan’ı
enerji ihtisas bölgesi yapacağız, bu bölgeye 10 milyar dolarlık yatırım
yapılacak, 10 binlerce insan iş sahibi olacak.” diye balonlarla, havai
fişeklerle orada görkemli bir tören düzenlediniz. Peki, 2007’den 2015’e kaç yıl
geçmiş? Sekiz yıl geçmiş. Tek çivi çaktınız mı? El insaf! 
Yani, Adana’ya bu kadar acımasızca
bakan, çok açık söylüyorum, Adana’yı yatırım noktasında bu kadar kısıtlayan,
işsizlikle, çiftçilerimizin sıkıntılarıyla, esnafımızla bir kenti bu kadar yok
sayan bir iktidar partisinin mutlaka buna bir açıklık getirmesi gerekiyor.
Bunun sebebi nedir? Hükûmeti buradan göreve çağırıyorum. 
(Mikrofon otomatik cihaz tarafından
kapatıldı) 
SEYFETTİN YILMAZ (Devamla) – Adana’ya
sahip çıkın, Adana’ya sahip çıkmak zorundasınız. 
Teşekkür ediyorum. (MHP ve CHP
sıralarından alkışlar) 
BAŞKAN – Teşekkür ederiz Sayın Yılmaz. 
Gündem dışı üçüncü söz Ardahan’ın
kurtuluş yıl dönümü hakkında söz isteyen Ardahan Milletvekili Ensar Öğüt’e
aittir. 
Buyurunuz Sayın Öğüt. (CHP sıralarından
alkışlar) 
3.- Ardahan Milletvekili
Ensar Öğüt'ün, Ardahan’ın kurtuluşunun 94’üncü yıl dönümüne ilişkin gündem dışı
konuşması
ENSAR ÖĞÜT
(Ardahan) – Sayın Başkan, değerli arkadaşlar; aslında Ardahan 23 Şubat 1921
yılında kurtuldu, 94’üncü yılını geride bıraktı.
Değerli arkadaşlar,
Ardahan-Kars-Artvin, o bölge kırk üç yıl Rus işgali altında kaldı ama Ardahan
halkı bıkmadı, usanmadı, mücadele verdi ama mücadele verirken de… Ardahan,
Türkiye'nin garantisi olarak Rusya’ya savaş tazminatı verildi; 3 Mart 1878
yılında, Ardahan, Rusya’ya savaş tazminatı verildi yani Türkiye'nin garantisi
oldu. O zaman Osmanlının borcu vardı, buna karşı verdiler. Ancak, Ardahan halkı
3 Ocak-9 Ocak arasında toplanarak bir Millî Şûra Hükûmeti kurdu ve bu Millî
Şûra Hükûmeti Ardahan’ın bağımsızlığı için Kars’la birleşti. Kars’taki Millî
Şûra Hükûmetiyle beraber, bu defa, Mustafa Kemal Atatürk Samsun’a çıktığı
zaman, Ardahan’dan, Maçivet köyünden İsmail Ağa 1 teneke altında beraber
Erzurum’a gitti, Atatürk’ün kongresine katıldı ve dedi ki: “Paşam, 1 teneke
altınım var, size veriyorum, cumhuriyeti kurun.” Bakın, Ardahanlılar bu kadar
önem taşıyor cumhuriyetin kurulmasında ama ne yazık ki cumhuriyet hükûmetleri
döneminde, ilk döneminde, Mustafa Kemal Atatürk ve İsmet Paşa’nın döneminde
Ardahan-Kars, o bölge çok zengindi, Rusya’ya hayvan ihraç ediyorduk arkadaşlar,
Rusya’ya, İran’a hayvan veriyorduk, hayvan ihraç ediyorduk, zengindi,
insanlarımız da mutluydu ama AKP dönemindeki Ardahan’da ithal hayvan geldi,
köylü perişan oldu, ithal getirdiler, köylümüzü bitirdiler ve köylü göç etti,
yoksullaştı, işsizleşti ve bundan başka ne oldu? Çıldır’da adliyeyi kapattılar,
askerlik şubesini kapattılar. Göle’de askeriyeyi kapattılar, alayı kapattılar.
Göle’de orman işletmesini kapattılar. Bunların hepsi AKP döneminde. Damal’da
askeriyeyi kapattılar. Damallılar kendileri yapmıştı askeriyeyi yani devlet
yapmamıştı, kendileri kazma-kürekle askeriyeyi, taburu yapmışlardı ama şu anda
ora da kapatıldı. Askeriye gidince de, tabii esnaf iş yapamayınca insanlar göç
etmek mecburiyetinde kaldı.
Değerli arkadaşlar, Posof’ta diş
doktoru olmadığı için, insanlar dişlerini yaptırmak için Gürcistan’a gidiyor.
İşte, sizin sağlıktaki reformunuz bu. Ayıptır, AKP’nin ayıbıdır bu! Posof’taki
insanın dişi ağrıdığında Gürcistan’a gidip dişini yaptırıyorsa bu AKP’nin
ayıbıdır. Bunu söyleyin bakayım, herkes tespit etti bunu. Bu nedenle, Ardahan’a
herkesin borcu vardır arkadaşlar. 
Ardahan’ın kurtuluşu… Ardahan’a
kesinlikle havaalanı gelmesi lazım. Neden havaalanı gelmesi lazım? Çünkü
Artvin, Oltu, Ahıska, Ermenistan dâhil ulusal ve uluslararası bir havaalanı
olacak. Bu anlamda, Ardahan’a mutlak suretle bir havaalanı yapılması lazım,
bunun takipçisi olacağız.
Ardahan’ın kurtuluşu Çıldır’a
adliyenin gelmesidir, Göle’ye askeriyenin gelmesidir, Göle’ye orman
işletmesinin gelmesidir, Damal’a askeriyenin gelmesidir;
Erzurum-Göle-Çıldır-Posof’a kadar olan yolların yapılmasıdır; Ilgar Dağı’na
tünelin yapılmasıdır. Ardahan’ın kurtuluşu Çıldır Aktaş Kapısı’nın
bitirilmesidir. Ardahan’ın kurtuluşu Kars-Tiflis demir yolunun bitirilmesidir.
Ardahan’ın kurtuluşu -Karadeniz’e bağlanan-Sahara Tüneli’nin yapılmasıdır. 
Değerli arkadaşlar, bu anlamda
Ardahan’ın kurtuluşu -ama en önemlisi- gençlerimize iş vermemizdir.
Gençlerimize iş veremiyoruz, gençler evlenemiyor. Köylerde yaşlı insanlar
kaldı, gençler kalmadı. Genç erkeklere kızlar gitmiyor. Kızlar diyor ki: “Şehre
git, geleyim.” Köyde kalmak istemiyor. Bu nedenle, Ardahan’da, doğuda, Kars’ta,
bütün o bölgede insanların kalkınması için hayvancılık ve tarımın gelişmesi
lazım, aile işletmeciliğini geliştirmemiz lazım. Özellikle tarımda hayvancılığı
geliştirebilmemiz için, mera hayvancılığını teşvik etmek için çiftçiye kredi
vermemiz lazım. Çiftçinin bankadaki borçlarının silinip anaparanın geri
ödemesinin beş yıla yayılması lazım. Aksi takdirde çiftçi altından kalkamıyor,
göç ediyor, perişan oluyor. 
Ama en önemlisi,
Ardahan Üniversitesine dışarıdan adam getiriyorlar. Biz Ardahan Üniversitesine,
Kars Üniversitesine Kars’tan, Ardahan’dan adam alınsın istiyoruz. Orada
gençlerimizin işi olsun. Gençlerimiz işsiz geziyor, perişan oluyor. Dışarıdan
gelen insanlar Ardahan Üniversitesinde, Kars Üniversitesinde çalışıyorlar.
Arkadaş, bu büyük bir haksızlıktır. Bu haksızlığın giderilmesini yüce Meclisin
takdirlerine sunuyor, hepinize saygılar sunuyorum. (CHP sıralarından alkışlar)
BAŞKAN –
Teşekkür ederiz Sayın Öğüt.
ALİ UZUNIRMAK
(Aydın) – Ensar Bey, 1978 mi, 1878 mi?
ENSAR ÖĞÜT
(Ardahan) – 1878. 1878, pardon.
BAŞKAN – Sayın
milletvekilleri, Kocaeli Milletvekili Haydar Akar’ın, İç Tüzük’ün 73’üncü
maddesine göre, Başkanlığın bir tasarının havalesine itiraza ilişkin söz talebi
olmuştur.
Sayın Akar,
kürsüden söz vereceğim, beş dakika süre vereceğim, itirazınızı dile getiriniz. 
Buyurunuz. (CHP
sıralarından alkışlar)
V.- AÇIKLAMALAR
1.- Kocaeli Milletvekili
Haydar Akar'ın, 3/3/2015 tarihli “Gelen Kâğıtlar” listesinde yer alan, (1/1039)
esas numaralı Milli Eğitim Bakanlığının Teşkilat ve Görevleri Hakkında Kanun
Hükmünde Kararnamede Değişiklik Yapılmasına Dair Kanun Tasarısı’nın Milli
Eğitim, Kültür, Gençlik ve Spor ile Plan ve Bütçe Komisyonlarına havale
edilmesine İç Tüzük’ün 73’üncü maddesine göre itiraz ettiğine ilişkin
açıklaması
HAYDAR AKAR
(Kocaeli) – Teşekkür ediyorum. 
Sayın Başkan, sayın milletvekilleri;
aslında bir itiraz değil ama daha da geliştirilmesi gereken bir konu ve
Türkiye’de özellikle AKP hükûmetleri döneminde kangren olmuş bir konu olduğu
için bu kanun tasarısının daha da geliştirilmesi ve düzeltilmesi konusunda bir
itirazımız oldu. Çünkü şöyle diyoruz: Bu kanun tasarısı nedir? 47 bin öğretmen
atamasıyla ilgili bir kanun tasarısıdır. Kanun tasarısı, bugün itibarıyla,
Meclis Başkanı tarafından, tali komisyon olarak Millî Eğitim, Kültür, Gençlik
ve Spor Komisyonuna, esas komisyon olarak da Plan ve Bütçe Komisyonuna havale
edilmiştir ki buraya kadar doğru, bunda bir problem yok. Biz buna ilave olarak
kadın istihdamının artırılması, kadın öğretmen sayımızın artırılması için Kadın
Erkek Fırsat Eşitliği Komisyonunda da bunun görüşülmesi gerektiğini söylüyoruz.
Tabii, görüşülmesi gerektiğini söylerken böyle uzun uzadıya değil, çok hızlı
bir şekilde görüşülüp gerçekten, atanmayan, Hükûmetiniz tarafından atanmayan
öğretmenlerin problemlerinin bir an önce halledilmesi gerekiyor. Yine, bir
başka komisyon olan Avrupa Birliği Uyum Komisyonuna da bu tasarının
gönderilmesi gerekiyor çünkü bunun da bir gerekçesi var. Avrupa Birliğinin
yaptığı incelemelerde ve açıklamalarda Türkiye’deki eğitim sisteminin gerçekten
Avrupa standartlarında olabilmesi, başarılı bir eğitim sistemi hâline
dönüştürülebilmesi için öncelikle fiziki şartlarla birlikte ne yapılması
gerekiyor? Öğretmenlerin de yeterli sayıda olması gerektiğini ifade ediyor
Avrupa Birliği. Bu da Avrupa Birliği rakamlarına göre -rakam- 210 bin. Yani,
“Türkiye'nin 210 bin öğretmene ihtiyacı var.” diyor Avrupa Birliği. Sadece 210
bin öğretmene ihtiyacı var ve biliyorsunuz fiziki şartlarımız da çok kötü,
bunun da halledilmesi gerekiyor. Onun için de diyoruz ki: Avrupa Birliği Uyum
Komisyonunun da vereceği ve hızla görüşeceği, Türkiye’deki gerçek öğretmen
ihtiyacını tespit edeceği bir çalışma yapılabilirse bu 47 bini hep birlikte
-HDP, MHP, AKP ve CHP grupları, ki buna kimsenin karşı çıkacağını düşünmüyorum-
Millî Eğitim Bakanı Nabi Avcı’nın açıkladığı gibi... Ve yine bu konuda benim
kanun teklifim var, 110 bin öğretmen; yine, Grup Başkan Vekilimiz Akif
Hamzaçebi’nin bir kanun teklifi var, 160 bin öğretmen ve Nabi Avcı’nın da
söylemleri en az 110 bin öğretmenin atanması gerekiyor. Biz bunu başarabilirsek
işte o demokratik gelişmiş ülkelerle yarışabilmek için öğrencilerimizi
yetiştirebiliriz diyoruz. Bunun için buna itiraz etmiyoruz aslında ama bir an
evvel bu işlerin halledilmesi gerektiğine inanıyoruz. 
Evet, gerçekten Türkiye’de AKP iktidara
gelmeden hemen önce Kocaeli’nde, İzmit’te yaptığı mitingde bugünün
Cumhurbaşkanı, geçmişin Başbakanı “Ne, efendim, 37 bin öğretmen mi, atanmayan
öğretmen mi? Bizim iktidarımızda bir tane atanmayan öğretmen kalmayacak.” dedi
ve on iki yılın sonunda, AKP iktidarlarının sonunda Millî Eğitim ve üniversite
eğitim fakültelerinin yanlış programları sonunda 370 bine çıkan atanamayan
öğretmen stokumuz büyük bir problem hâline gelmiştir. 
Hepimiz biliyoruz, çocuklarımızı
üniversitelere yollarken o asgari ücretle geçinen insanlarımız, boğazından
artırdıkları bir kuruşu çocuklarının iyi bir eğitim almaları ve geleceklerini
kurtarabilmeleri için harcıyorlar. Kendilerine belki yiyecek ekmek parası
ayırmadan çocuklarının kalabilecekleri, yiyebilecekleri, eğitimlerini
sürdürebilecekleri maddi olanakları yaratmaya çalışıyorlar. Ama sizin
iktidarınız döneminde, yine eski Başbakanın, şimdiki Cumhurbaşkanının söylediği
gibi “Her üniversite mezununa biz iş bulmak zorunda değiliz.” demesiyle
birlikte, 370 bine varan açıkta kalan öğretmen kardeşlerimiz olduğunu hepimiz
biliyoruz. Sadece bu da değil, bu çocuklarımızın birçoğu bunalıma girmiş,
atanamadıkları için belki çaycılık, belki pazarlarda, belki hallerde, farklı
meslek gruplarında iş yapmaya başlamış, çoğu belki iş alabilirim diye bekliyor
ama en acısı da birçok kardeşimiz, AKP hükûmetleri döneminde atanmadıkları için
intihar etmiş ve hayatlarını kaybetmiştir.
Biz şimdi diyoruz ki Avrupa Birliği
kriterlerine göre 210 bin olan öğretmen ihtiyacımızı, Nabi Avcı’nın
tespitlerine göre 110 bin olan öğretmen ihtiyacımızı, hazır bu fırsat varken,
bütün grupların da hızlı bir şekilde onay vereceği şekilde -hani “büyük
ekonomi” diyorsunuz ya, hani “Türkiye’yi geliştirdik.” diyorsunuz ya- bu rakamı
hemen 110 bine çekelim diyorum, hemen çekelim ve Türkiye’deki kangren olmuş bir
problemin en azından bir kısmını çözelim diyorum. 
Buna varız, getirirseniz derhâl
komisyonlardan geçirir, kanunlaştırırız diyorum. 
Hepinize sevgiler, saygılar sunuyorum.
(CHP sıralarından alkışlar)
BAŞKAN – Teşekkür ediyoruz Sayın Akar.
Sayın Akar’ın bu havaleye itiraza
ilişkin görüşleri Başkanlıkça değerlendirilecektir. 
Bilginize.
ADİL ZOZANİ (Hakkâri) – Sayın Başkan...
BAŞKAN – Buyurunuz Sayın Zozani. 
ADİL ZOZANİ (Hakkâri) – Sayın Başkan,
kayıtlara geçmesi açısından bir hususa dikkat çekmek istiyorum. 
Sayın hatip de konuşmasında “atanamayan
öğretmenler” tabirini kullandı, ifadelerini kullandı. Yaygın olarak, bu sorunla
ilgili olarak, bu “atanamayan öğretmenler” tabiri tercih ediliyor, bu da sanki
bu ataması yapılmayan öğretmenlerde, eğitim fakültesi mezunlarında sorun varmış
gibi bir intiba yaratıyor. Bunlarda sorun yoktur; kendileri çok başarılı,
üniversiteye girmiş, mezun olmuş, öğretmen olmuşlardır, öğretmenlik
diplomalarını almışlardır. Dolayısıyla, bu ifade bu şekilde kullanıldığı zaman
bunlarda sorun varmış gibi bir algı yaratıyor. Doğrusu “ataması yapılmayan
öğretmenler” şeklinde ifade edilmesidir. Bu da şunu gösterir: Sorun,
öğretmenlerimizde, ataması yapılmayan öğretmenlerimizde değil; sorun, onların
atamasını yapmayan Hükûmettedir.
BAŞKAN – Anlaşılmıştır efendim.
HAYDAR AKAR (Kocaeli) – Efendim,
düzeltme yapabilir miyim çok kısa.
BAŞKAN – Çok kısa lütfen. 
HAYDAR AKAR (Kocaeli) – Sayın Zozani
“ataması yapılmayan öğretmenler” şeklinde ifade ettiğimi söylüyor ama
“atanmayan” diyorum ben. Bunlar gerçekten öğretmenlik mesleğini,
sertifikalarını almış arkadaşlarımız yani bu konuda yetiştirilmiş arkadaşlarımız,
bunlar için ayrıca bir eğitim sertifikasına ihtiyaç yok. Onun için de bunlar
atanmayan öğretmenler. Niye atanmayan? AKP hükûmetleri tarafından, öğretmenlik
mesleğini edinmişler ama görevlendirilmedikleri için atanmayan öğretmenler.
Atanamayan değil, atanmayan... 
Yanlış anlaşılmış, onu düzeltmek
istedim. 
BAŞKAN – Tamam, teşekkür ederiz Sayın
Akar.
Gündeme geçmeden önce, sisteme giren
sayın milletvekillerine birer dakika söz vereceğim.
Sayın Yılmaz…
2.- Adana Milletvekili
Seyfettin Yılmaz'ın, KPSS’nin nisan ayına alınması nedeniyle haziran ayında
mezun olacak öğrencilerin sınava giremeyeceklerine ve tüp ile oto gaza yapılan
zamların tekrar gözden geçirilmesi gerektiğine ilişkin açıklaması
SEYFETTİN YILMAZ (Adana) – Teşekkür
ediyorum Sayın Başkanım.
Öncelikle, bu, KPSS sınavları haziran
ayında yapılıyordu ama Hükûmet bunu nisan ayına aldı. Şimdi, haziran ayında
mezun olacak gençlerimizin, çocuklarımızın bu sınavdan yararlanma hakları
ellerinden alınıyor. Bu konuda Hükûmeti duyarlı olmaya davet ediyorum.
Yine, 3/3/2015 yani dün itibarıyla tüpe
yüzde 14,53; oto gaza da yüzde 12,38 oranında zam geldi. Bu zamlar iğneden
ipliğe tüm ürünlere yansımayı beraberinde getirir. Şimdi, buradan Hükûmete
seslenmek istiyorum: Gerçekten, vatandaşımızın borçların altında ezildiği bir
ortamda, emeklinin, işçinin, esnafın geçim sıkıntısı çektiği bir ortamda
Türkiye’de enflasyondan yüzde 5, yüzde 6 rakamlarıyla bahsetmek; memura,
işçiye, emekliye yüzde 3 zam verirken sadece bir gecede ortalama yüzde 15 zam
vermeyi hangi vicdana sığdırabiliyorlar? Bu zamların tekrar gözden geçirilmesi
gerekiyor. Zaten vatandaşımız yokluk içerisinde…
(Mikrofon otomatik cihaz tarafından
kapatıldı) 
BAŞKAN – Teşekkür ederiz Sayın Yılmaz.
Sayın İçten…
3.- Diyarbakır Milletvekili
Cuma İçten'in, Selahaddin Eyyubi’nin ölüm yıl dönümüne ilişkin açıklaması
CUMA İÇTEN (Diyarbakır) – Sayın Başkan,
bugün büyük İslam komutanı Salâhaddin Eyyubî’nin vefatının yıl dönümü.
Ayaklarının altına dünya nimetlerinin serilmesine rağmen, Hak davasından başka
hiçbir sevdaya tevessül etmeyen Kudüs fatihini rahmet ve şükranla anıyorum. 
Salâhaddin Eyyubî “Kudüs işgal
altındayken ben nasıl gülerim.” diyerek gülmeyi, uykuyu kendisine haram kılan;
ömrünü Kudüs’ü Haçlı Seferlerinden kurtarmaya adayan bir komutandır. Kürtlerin,
Türklerin, Arapların, Acemlerin, Farsların birlik ve beraberlik harcıdır. İslam
semasının sönmez yıldızı Salâhaddin Eyyubî’nin asırlar önce sağlamış olduğu
ümmet birliğine bugün her zamankinden çok daha ihtiyacımız var. İmamesi kopmuş
tespih taneleri gibi dünyanın dört bir tarafına dağılan gözyaşı ve kanın hâkim
olduğu İslam coğrafyası artık üzerindeki ölü toprağını atmalıdır. Mescidi Aksa
yetim bir vaha gibi asıl sahiplerini yani bizleri beklerken bu sese duyarsız
kalmamız bizi meçhul bir akıbete götürecektir. Salâhaddin Eyyubî’nin torunları
artık asırlık gaflet uykusundan uyanmalı, birlik ve beraberliğimizi de daha iyi
pekiştirmeliyiz.
BAŞKAN – Teşekkür ederiz Sayın İçten.
Sayın Kaplan…
4.- Kocaeli Milletvekili
Mehmet Hilal Kaplan'ın, kamu kurum ve kuruluşlarının yöneticilerinin seçim
çalışması yapmalarına izin verilmemesi gerektiğine ilişkin açıklaması
MEHMET HİLAL KAPLAN (Kocaeli) –
Teşekkür ediyorum Sayın Başkan.
Hepimizin bildiği gibi, seçim
atmosferine girdiğimiz bu dönemde, devletin bürokratları ne yazık ki tarafsız
davranmıyor. Kocaeli’nde Adalet ve Kalkınma Partisi milletvekili aday adaylığı
açıklaması yapan bir arkadaşımıza Kocaeli Vali Yardımcısı Fikret Çelik iştirak
ederek, konuşmayla destekleyerek vatandaştan destek istemiştir. Benzeri,
Kocaeli eski İl Müftümüzün Düzce’den, yine iktidar partisinden aday adayı
olması nedeniyle bölgedeki iki müftümüzün, Başiskele Müftümüzün oraya giderek
destek vermesi ve konuşma yapmasıdır. 
Her ne kadar Hükûmet yetkilileri burada
yoksa da iktidarı uyarıyorum: Devletin kendi çıkarlarınız doğrultusunda,
bürokratların, kaymakamların, valilerin kendi çıkarlarınız doğrultusunda
kullanılmasına izin vermeyin, devlet itibarsızlaştırılıyor.
Teşekkür ediyorum.
BAŞKAN – Teşekkür ederiz Sayın Kaplan.
Sayın Halaman…
5.- Adana Milletvekili Ali
Halaman'ın, çiftçilere destekleme ödemelerinin yapılmadığına ilişkin açıklaması
ALİ HALAMAN (Adana) – Başkanım,
teşekkür ederim.
Gündem dışı konuşma yapan
arkadaşlarımız da biraz değindi, onlara teşekkür ediyorum. Son zamanlarda,
özellikle, eskiden beri tarım destekleniyordu. Geçmiş dönemde dönüm başına
destekleniyordu tarım. İşte, “Ben Tarım Bakanlığı olarak dönüm başına sana 16
lira vereceğim mazotta, gübrede.” diyordu; bu Hükûmet geldi, bunu yarıya
indirdi. Şimdi, çiftçiler tarım ilçe müdürlüğü kanalıyla genelde dosya
hazırlıyor ama bugünlerde tarımsal faaliyetler çok da iyi gitmediği için
-televizyonda Tarım Bakanlığı da çok iyi olduğunu söylüyor ama- Ziraat
Bankasında bu teşviklerin ve desteklemelerin verilmediği; dolayısıyla,
çiftçilerin sürekli olarak telefonla bizi aradığından dolayı -“Plasman yok.”
diyorlar- Tarım Bakanlığı bu işle birazcık ilgilenirse, dolayısıyla, çiftçiler
gübrede, mazotta birazcık desteklerini alabilirlerse bundan memnun oluruz.
Ben teşekkür ediyorum, sağ olun.
BAŞKAN – Teşekkür ederiz Sayın Halaman.
Sayın Eryılmaz…
6.- Hatay Milletvekili Refik
Eryılmaz'ın, iktidarın izlediği yanlış dış politikalardan dolayı sınır
illerinde mağduriyet yaşandığına ve Yayladağı Sınır Kapısı’nın kapalı
tutulmasının gerekçesini öğrenmek istediğine ilişkin açıklaması
REFİK ERYILMAZ (Hatay) – Teşekkür
ediyorum Sayın Başkan.
İktidarın izlediği yanlış dış politika
ve özellikle Suriye politikasından dolayı sınır illeri çok ciddi anlamda bir
mağduriyet yaşıyor. Özellikle sınır illerimizden biri olan Hatay’ın ekonomisi
bundan ciddi bir şekilde etkilendi. Yaşanan bu sıkıntıların giderilmesi
konusunda Hükûmetin de herhangi bir adım atmadığını görüyoruz. Bu sıkıntıların
giderilmesi konusunda herhangi bir siyasi adım da atılmıyor. Bu ekonomik
sıkıntıların giderilmesi konusunda ne tür tedbirler almayı düşünüyorlar? 
Ayrıca, en güvenli kapı olan Yayladağı
Sınır Kapısı’nın hâlâ kapalı tutulmasının gerekçesi nedir? Bizim defaatle bu
konuyu burada gündeme getirmemize rağmen, Hükûmet, Yayladağı Sınır Kapısı’nın
neden kapalı olduğuna ilişkin herhangi bir açıklama yapmadı. Biz bu konuda
Hükûmetten derhâl bir açıklama ve bu sorunun çözümü konusunda gerekli adımların
atılmasını bekliyoruz. 
BAŞKAN – Teşekkür ederiz Sayın
Eryılmaz.
Sayın Oğan…
7.- Iğdır Milletvekili Sinan
Oğan'ın, dünyada petrol fiyatları düşerken bunun Türkiye’deki tüketicilere
yansımamasının sebebini ve Hükûmetin, Irak Türkmenlerine askerî yardımda
bulunmayı düşünüp düşünmediğini öğrenmek istediğine ilişkin açıklaması
SİNAN OĞAN (Iğdır) – Teşekkür ederim
Sayın Başkan. 
Sayın Başkan, değerli milletvekilleri;
malumunuz, dünyada petrol fiyatları giderek düşmekte, hatta yarıdan fazla
oranda petrol fiyatları düşerken bunun Türkiye’deki tüketicilere yansımamasının
sebebini doğrusu her vatandaş gibi ben de merak ediyorum. Yüzde 50’den fazla
fiyatı düşen petrolü acaba Hükûmet bunun fiyatını Türkiye’de tüketiciye
yansıtmayarak seçim öncesinde yapmak istedikleri harcamaları desteklemek için
mi kullanıyor; vatandaşın parasını bile bile seçim malzemesi, seçim harcaması
olarak mı kullanacak?
Bir de Hükûmet, YPG’ye, peşmergeye, son
olarak da Irak Hükûmetine askerî yardımda bulundu. Merak ediyorum, Türkmenlere
de, Irak Türkmenlerine de askerî yardımda bulunmayı düşünüyor mu?
Teşekkür ederim.
BAŞKAN – Teşekkür ederiz Sayın Oğan.
Sayın Akar…
8.- Kocaeli Milletvekili
Haydar Akar'ın, enflasyon oranındaki artışa ilişkin açıklaması
HAYDAR AKAR (Kocaeli) – Sayın Başkan,
dün açıklanan enflasyon rakamlarına göre Türkiye; Venezüella, Rusya ve
Mısır’dan sonra en yüksek enflasyon oranına sahip 4’üncü ülke oldu. AKP
temsilcilerinin ve Hükûmet temsilcilerinin sürekli övündükleri “Enflasyonu
sıfırladık.” ifadelerinin aslında şeydeki paraları sıfırladığıyla eş değer
anlama geldiğini burada görüyoruz. On iki yıllık hükûmetleri döneminde dünyada
enflasyon yokken Türkiye’de de yoktu. Yaptıkları hiçbir iş yoktu aslında. Bugün
gelinen noktada da enflasyonu sıfırlayamadıkları ve 4’üncü sıraya geldikleri,
dünyada en yüksek enflasyona sahip 4’üncü ülke Türkiye olarak ifade edilmiş
olması da onların ekonomiyi yönetemediklerini… Yine doları 1 liraya eşitleyen
bu Hükûmetin, doların bugün geldiği noktada ciddi bir artış kaydettiğini
hepimiz görmekteyiz. Eskiden devalüasyon yapılırdı, insanlar bir gecede
fakirleşirdi. AKP dönemlerinde, insanlar, her gece azar azar fakirleşerek ölüme
terk ediliyor. Bir an evvel bunlara çözüm bulunması gerekiyor ve Türkiye’nin
AKP hükûmetlerinden kurtulması gerekiyor. 
BAŞKAN – Teşekkür ederiz Sayın Akar. 
İç Tüzük’ün 58’inci maddesi uyarınca,
Adana Milletvekili Seyfettin Yılmaz’ın bir düzeltme talebi vardır. Onun için
kendisine söz vereceğim. 
Buyurunuz Sayın Yılmaz. 
VI.- GEÇEN TUTANAK HAKKINDA
KONUŞMALAR
1.- Adana Milletvekili
Seyfettin Yılmaz'ın, 3/3/2015 tarihli 68’inci Birleşimdeki bazı ifadelerini
düzelttiğine ilişkin konuşması
SEYFETTİN YILMAZ (Adana) – Sayın
Başkan, değerli milletvekilleri; dün 37’nci madde üzerinde yaptığım konuşmada
“Yaptığınız uygulamalarla ilgili dünyanızı kurtarırsınız ama ahiretinizde
mutlaka bunun hesabını veririz.”deki “Dünyanızı kurtarırsınız…”yanlış
anlaşılmalara neden olabilir. Sanki “Bu dünyada bunun hesabının sorulmayacağı.”
gibi bir anlama kavuşabilir. Bunun şu şekilde: “Dünyanızı kurtarırsınız ama MHP
iktidarında, hukuk içerisinde mutlaka bunun hesabını soracağız.”(x)
şeklinde düzeltilmesini arz ediyorum. 
Değerli milletvekilleri, şimdi,
iktidarın gücüyle, Meclisteki çoğunluğunuzla Türkiye’de birçok hukuksuzluğa
imza atabilirsiniz. 17-25 Aralıkta, bize göre asrın yolsuzluğu olan ama gerek
HSYK’da yaptığınız birtakım değişiklerle gerek emniyette yaptığınız atamalarla
bu soruşturmaları akamete uğrattınız. Eğer kim ki bu devletin malına göz
dikmişse, kim ki bu devletin malını hortumlamışsa mutlaka hesap verecektir.
Yani bundan, sadece “Yok efendim, Hükûmete bir darbe planı vardı.” diyerek
kurtulamazsınız. Eğer Hükûmete darbeyi kim yapıyorsa ortaya çıkarırsınız ama
bu, 17-25 Aralıktaki hırsızlıkları, yolsuzlukları ortadan kaldırmaz.
Şimdi, o günleri iyi hatırlayın; algı
yöntemiyle oluşturduğunuz havuz medyası aracılığıyla “Genel müdürün evindeki
paraları, bakanların çocuklarının para kasalarına bu paraları paralel polisler
koydu.” dediniz ama faiziyle verilen bir süreç yaşandı.
Şimdi, bir şeyi ayırt etmek lazım. Bu
ülkede 17-25 Aralıkta katrilyona varan bir yolsuzluk vardır. Bu yolsuzluğu
yapan iş adamları, bürokratlar, bakanlar, bakan çocukları, özel atanılan
hâkimlerle, savcılarla, polislerle bu işten kurtulduklarını sanıyorlarsa
yanılıyorlar. 
7 Haziranda, Milliyetçi Hareket
Partisinin iktidarında bu dosyaları yeniden açacağız ve gerçekten hukuka bağlı,
tarafsız hâkim ve savcılar tarafından bunun yeniden yargılanması yapılacak ve o
kaçırılan, el konulan katrilyonlar, bu ülkedeki işsizlerin iş bulması için,
atanamayan öğretmenlerden çiftçilerimize, esnaflarımıza kadar toplumun tüm sıkıntı
çeken kesimlerine aktarılacaktır; 5-10 kişiye aktarılan bu para, toplumun
geneline yansıtılacaktır. MHP iktidarında bununla ilgili mutlaka hesabını
soracağımızı bilmenizi istiyorum.
Teşekkür ediyorum. (MHP sıralarından
alkışlar)
BAŞKAN – Teşekkür ederiz Sayın Yılmaz.
Gündeme geçiyoruz.
Başkanlığın Genel Kurula sunuşları
vardır.
Türkiye Büyük
Millet Meclisi Başkanlığının bir tezkeresi vardır, okutup bilginize sunacağım.
VII.- BAŞKANLIĞIN GENEL
KURULA SUNUŞLARI
A) Tezkereler
1.- Türkiye Büyük Millet
Meclisi Başkanlığının, İspanya Senato Başkanı Pio Garcia Escudero’nun
beraberinde bir Parlamento heyetiyle birlikte ülkemizi ziyaret etmesinin
Türkiye Büyük Millet Meclisi Başkanlık Divanının 15/2/2015 tarihli 92 sayılı
Kararı’yla uygun bulunduğuna ilişkin tezkeresi (3/1707)
Türkiye Büyük
Millet Meclisi Genel Kuruluna
İspanya Senato Başkanı Sayın Pio
Garcia-Escudero'nun beraberinde bir Parlamento heyetiyle birlikte ülkemizi
ziyaret etmesi, Türkiye Büyük Millet Meclisi Başkanlık Divanının 15/2/2015
tarih ve 92 sayılı Kararı’yla uygun bulunmuştur.
Söz konusu heyetin ülkemizi
ziyaretleri, Türkiye Büyük Millet Meclisinin Dış İlişkilerinin Düzenlenmesi
Hakkında 3620 sayılı Kanun’un 7’nci maddesi gereğince Genel Kurulun bilgilerine
sunulur.
Cemil Çiçek
Türkiye Büyük Millet Meclisi
Başkanı
BAŞKAN – Bilgilerinize sunulmuştur.
Meclis araştırması açılmasına ilişkin
üç önerge vardır, ayrı ayrı okutuyorum:
B) Meclis Araştırması
Önergeleri
1.- Hatay Milletvekili Mehmet
Ali Ediboğlu ve 26 milletvekilinin, Türkiye genelinde ve özellikle Hatay
bölgesindeki çalıntı araçların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1239)
Türkiye Büyük
Millet Meclisi Başkanlığına
Son aylarda özellikle Hatay bölgesinde
ve Türkiye genelinde “pick-up” türü ve benzeri çalıntı araçların yakalandığı ve
bu sayılarda bir patlama yaşandığı, INTERPOL'ün aradığı araçların bile Hatay'da
yakalandığı haberleri basın ve yayın organlarında yer aldı.
Bu çerçevede;
1 ) Ocak 2012 tarihinden bu yana
Hatay'da yakalanan çalıntı araç sayısı kaçtır? Türkiye genelinde Ocak 2012
tarihinden bu yana çalınan “pick-up” türü çalıntı araç sayısı kaçtır? Çalıntı
araçları satan veya alanlar arasında Suriye'den gelen sığınmacılar var mıdır?
Hatay ilinde çok cüzi miktarlara satılmak istenen ve satılan bu araçların
Suriye'deki çatışmalarda muhalifler tarafından kullanıldığı doğru mudur?
Çalıntı araçları satan ve alanlar hakkında ne gibi işlem yapılmıştır?
2 ) Hatay'da yer alan 2 sınır
kapısından Ocak 2012 tarihinden bu yana giriş-çıkış yapan Türk plakalı
araçların listesi var mıdır? Varsa plaka isimleri belirtilerek nasıldır?
3 ) Suriye'den gelen sığınmacılar hangi
sınır kapılarından veya nerelerden kabul edilmektedirler? Araçlarla gelen
sığınmacılara ne tür belgeler düzenlenerek işlemleri yapılmaktadır? Bu araçlar
arasında Türk plakalı çalıntı araç var mıdır?
Yukarıda
belirtilen sorulara cevap bulunması ve bölge halkının ve mağdur olan
Türkiye'nin muhtelif şehirlerindeki diğer vatandaşlarımızın sorunlarına çözüm
bulmak ve haklarının korunması amacıyla; Hatay bölgesinde ve Türkiye genelinde
çalıntı araçlarla ilgili gerekli araştırmaların yapılarak alınabilecek
tedbirlerin, çözüm önerilerinin belirlenmesi ve uygulanması konularında yüce
Meclisimizin ve halkımızın bilgilendirilmesi amacıyla, Anayasa’nın 98'inci,
Türkiye Büyük Millet Meclisi İçtüzüğü’nün 104'üncü ve 105'inci maddeleri
gereğince Meclis araştırması açılmasını arz ederiz. 
1) Mehmet Ali Ediboğlu  (Hatay)
2) Emre Köprülü  (Tekirdağ)
3) Tanju Özcan  (Bolu)
4) Mustafa Serdar Soydan  (Çanakkale)
5) İhsan Özkes  (İstanbul)
6) Levent Gök  (Ankara)
7) Haluk Ahmet Gümüş  (Balıkesir)
8) Ali Demirçalı  (Adana)
9) Osman Kaptan  (Antalya)
10) Metin Lütfi Baydar  (Aydın)
11) Yıldıray Sapan  (Antalya)
12) Sedef Küçük  (İstanbul)
13) Selahattin Karaahmetoğlu  (Giresun)
14) Ramis Topal  (Amasya)
15) Namık Havutça  (Balıkesir)
16) Mahmut Tanal  (İstanbul)
17) Ayşe Nedret Akova  (Balıkesir)
18) Gürkut Acar  (Antalya)
19) Celal Dinçer  (İstanbul)
20) İlhan Demiröz  (Bursa)
21) Candan Yüceer  (Tekirdağ)
22) Ali Serindağ  (Gaziantep)
23) Hasan Akgöl  (Hatay)
24) Ali İhsan Köktürk  (Zonguldak)
25) Ali Özgündüz  (İstanbul)
26) Mustafa Sezgin Tanrıkulu  (İstanbul)
27) Hülya Güven (İzmir)
2.- Kars Milletvekili Mülkiye
Birtane ve 21 milletvekilinin, Ahmet Kaya’nın Türkiye’den uzaklaşmasına sebep
olan olayların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1240)
Türkiye Büyük Millet Meclisi Başkanlığına
Türkiye'nin saygın ve güzide Kürt sanatçısı Ahmet Kaya'nın, katıldığı
bir ödül töreninde Kürt olduğunu ve Kürtçe şarkı yapacağını açıklamasına tepki
göstererek ona saldırıda bulunan, hakaret eden katılımcılar başta olmak üzere,
etnik kimliğini hedef alarak Türkiye'den uzaklaşmasına sebep olan olayların
araştırılarak sorumluların yargı önüne çıkarılması için Anayasa’nın 98’inci ve
İç Tüzük’ün 104 ve 105’inci maddeleri gereğince Meclis araştırması açılmasını
arz ve teklif ederiz.
1) Mülkiye Birtane  (Kars)
2) Pervin Buldan  (Iğdır)
3) İdris Baluken  (Bingöl)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat Ata  (Batman)
8) Hasip Kaplan  (Şırnak)
9) Hüsamettin Zenderlioğlu  (Bitlis)
10) Emine Ayna  (Diyarbakır)
11) Nursel Aydoğan  (Diyarbakır)
12) Altan Tan  (Diyarbakır)
13) Adil Zozani  (Hakkâri)
14) Esat Canan  (Hakkâri)
15) Sırrı Süreyya Önder (İstanbul)
16) Sebahat Tuncel  (İstanbul)
17) Erol Dora  (Mardin)
18) Ertuğrul Kürkcü  (Mersin)
19) Demir Çelik (Muş)
20) İbrahim Binici  (Şanlıurfa)
21) Nazmi Gür (Van)
22) Özdal Üçer  (Van)
Gerekçe: 
16 Kasım, Türkiye'nin güzide sanatçısı, özgün müzik tarzının yaratıcısı
ve simgesi olan Ahmet Kaya'nın ölüm yıl dönümüdür. Ahmet Kaya, katıldığı bir
ödül gecesinde Kürtçe şarkı yapacağını söylemesi üzerine, o geceye katılan
sanatçılar, iş adamları, program yapımcıları, gazeteciler tarafından linç
edilmek istenmişti. Sonrasında gelişen olaylar ise onu Türkiye'den ayrılmak
zorunda bırakmıştı. Gazetelerin gerçek dışı haberlerine dayanılarak hiçbir
araştırma yapılmadan açılan davalarla hakkında yıllarca hapis cezası istenen
Ahmet Kaya, haksızlığa uğradığını, ülkesine dönmek istediğini defalarca dile
getirmiş olsa da ne yetkililer ne de sanatçılar bu konuda bir duyarlılık
göstermişti. Âdeta sürgün hayatı yaşadığı Avrupa'da, 16 Kasım 2000 yılında
Paris'te kalp krizi geçirerek kırk üç yaşında hayata gözlerini yummuştu. 
Yaşadığı sürece, çok sevdiği ülkesine barışın hâkim olması için her
fırsatta kardeşlik vurgusu yapmış, Kürt realitesinin görülmesi ve kabul
edilmesi gerektiğini savunarak farklılıkların barış içinde, bir arada ve eşit
haklara sahip olmasını açıkça dile getiren, ciddi, ağır ve sorumluluğunu bilen
bir sanatçı olarak hareket etmiştir.
Ahmet Kaya, 10 Şubat 1999'da Magazin
Gazetecileri Derneği’nin "En İyi Sanatçı Ödülü”nü alırken "Ben bu
ödülü yalnızca kendi adıma değil, bu ödülü İnsan Hakları Derneği, Cumartesi
Anneleri, magazine emek veren bütün insanlar ve bütün Türkiye halkı adına
alıyorum. Kürt asıllı olduğum için önümüzdeki kasette Kürtçe bir şarkı
yapıyorum ve Kürtçe bir de klip çekiyorum. Aramızda bu klibi yayınlayacak
yürekli televizyoncular olduğunu biliyorum, yayınlamazlarsa Türkiye halkıyla
nasıl hesaplaşacaklarını da biliyorum." diyerek sanat camiasından destek
istemişti. Bu konuşması üzerine salonda tepkiler yükselmiş, etnik kimliğine
dönük hakaretler yapılmış, kendisine ağır küfürler edilmiştir. Gecede bulunan
sanatçılar kendisine çatal, kaşık vb. nesneleri fırlatarak onu linç etmeye
kalkmışlardır. Onun bu insani çıkışına karşı son derece çirkin görüntüler
yaşatan kimi sanatçılar aynı zamanda onun bir Kürt olarak yükselişine, bir Kürt
olarak var olmasına ve kökenini gizlememesine tahammül edememişlerdir. Salonda
bulunan bir sanatçı "Kürt diye bir şey yoktur." çığlıkları atarak
Ahmet Kaya'nın ölüm yolculuğuna çıkmasına neden olmuştur. Başka bir sanatçı
"Beyler, yok mu yürekli bir televizyoncu? Adam bize hakaret ediyor."
diyerek linç kampanyasına öncülük etmiştir. Yine diğer bir sanatçı Onuncu Yıl
Marşı’nı okuyarak bilinçli bir şekilde onu hedef göstermiştir. Ahmet Kaya'ya
hakaretler, küfürler devam ederken bir haber programı sunucusu ona karşı
tepkileri daha çok sertleştirmek için bütün katılımcıları sahneye çağırmış,
"Bir başkadır benim memleketim." şarkısını okumaya başlamıştır. Ödül
gecesi, Ahmet Kaya'nın Kürt olduğunu söylemesi, Kürtçe şarkı yapacağını dile
getirmesi, aldığı ödülü Cumartesi Anneleri ve İnsan Hakları Derneği’ne
adadığını söylemesi üzerine, sanatçıların öncülüğünde Kürt düşmanlığı etkinliğine
dönüşmüştür.
Dolayısıyla denilebilir ki, aslında
orada onu linç etmek isteyenler de, linç girişimlerine karşı sessiz kalanlar da
onun bu haksızlığa maruz kalmasından doğrudan sorumludur. Kamera kayıtları,
görüntüleri, ona hakaret eden sanatçıların görüntüleri mevcuttur. Ahmet Kaya'yı
ülkesinden, ailesinden, çocuklarından koparan tüm tüzel ve gerçek kişiler
yargılanmalıdır. Çünkü Ahmet Kaya, kendisine yapılan bu haksızlığı
kabullenmediği ve defalarca açıklama yapıp kendisini savunmasına rağmen ülkesinden
olumlu hiçbir karşılık görmediği için bu üzüntüye dayanamayarak kalp krizi
geçirmiş ve hayatını kaybetmiştir.
Ahmet Kaya'nın yaşadıklarından sorumlu
olan herkes aynı zamanda onun ailesine ve Türkiye halkına özür borçludur. Durum
son derece açıktır. Ancak bu zamana kadar, onun bu durumuna sebep olan olaylar
hakkında hiçbir inceleme yapılmamıştır. Bu durumdan, haber yayın organları ve
gazete manşetlerini referans alarak onun hakkında dava açıp karar veren yargı
birimleri de sorumludur.
Bu hususlar göz önüne alınarak Ahmet
Kaya'nın tüm bunları yaşamasına sebep olan sorumluların yargı önüne çıkarılması
gerekiyor. 
Bu olay onu linç etmek isteyen
sanatçılar için de bir utanç olarak kalacaktır. Gerek Türkiye'nin yaşadığı bu
türden üzücü olayların bir daha yaşanmaması gerekse tarihî sorumluluğumuz
gereği, olayın tüm hatlarıyla aydınlatılması amacıyla Meclis araştırması
açılması tarafımızca elzemdir. 
3.- BDP Grubu adına Grup
Başkan Vekili Bingöl Milletvekili İdris Baluken’in, Türkiye’nin Suriye
politikasında içine düştüğü çıkmazın nedenlerinin ve Suriye Kürtlerine yönelik
saldırılarda AKP Hükûmetinin oynadığı rolün araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1241) 
Türkiye Büyük
Millet Meclisi Başkanlığına
15 Mart 2011'den bugüne kadar Suriye'de
devam eden çatışmalar nedeniyle 40 bine yakın insan hayatını kaybetmiş olmasına
rağmen çatışmalar hâlen devam etmektedir. Çatışmaların başında politika
belirleyemeyen Türkiye Dışişleri Bakanlığı, Esad rejimiyle uluslararası
anlaşmalar imzalamaya devam etmiştir. Suriye'de başlayan iç savaş sonrasında
demokrasi talepkârlığı yapan AKP Hükûmeti, en
yerelden örgütlenerek demokratik bir güç olan Suriye Kürtlerinin kazanımlarına
yönelik çeşitli stratejiler ve buna uyumlu pratikler sergilemektedir.
Suriye'deki Kürtlerin huzurunun, istikrarının ve örgütlenmesinin bozulmasını
isteyen Hükûmet, silahlı çeteleri destekleyerek Suriye'de kaosu ve kargaşayı
çoğaltmaktadır. Sınır bölgemizde, Şanlıurfa Ceylânpınar ilçesi karşısında
Suriye sınırlarında bulunan Serekaniye de (Resulayn) şiddetli çatışmalara sahne
olmaktadır. Türkiye'nin desteklediği silahlı çeteler, rejimle değil orada
yaşayan Kürtlerle çatışmaktadır. Oysa Hükûmet tarafından yapılan açıklamada
desteğin rejime karşı verildiği belirtilmektedir. Türkiye'nin, Suriye
politikasında içine düştüğü çıkmazın nedenlerinin ortaya çıkarılması, Suriye
Kürtlerine yönelik saldırılarda AKP Hükûmetinin oynadığı rolün belirlenmesi
amacıyla Anayasa'nın 98’inci, Türkiye Büyük Millet Meclisi İçtüzüğü’nün 104 ve
105'inci maddeleri uyarınca Meclis araştırması açılmasını arz ederim.
 İdris
Baluken
 BDP
Grup Başkan Vekili
Gerekçe:
Suriye'de devam eden çatışmaları tüm
kamuoyu yakından takip etmektedir. Son birkaç gündür Ceylânpınar ilçemiz
karşısında bulunan Serekaniye'de yoğun çatışmalar yaşanmaktadır. Önceki
çatışmaların aksine bu çatışmalar, Özgür Suriye Ordusu, El-Nusra gibi
silahlandırılmış çeteler ile o bölgede yaşayan Kürtler arasında
gerçekleşmektedir. Türkiye'nin bu çatışmaların yaşanmasını engelleyen bir rolü
benimsemesi gerekirken, Türkiye bu çatışmaların bitirilmesi konusunda herhangi
bir çaba içine girmemektedir. Aksine, Kürtlerle çatışan silahlı çetelere
Türkiye Hükûmeti tüm sınırları açmış bulunmaktadır. Türkiye-Suriye sınırları
tamamıyla bu örgütlerin her türlü kullanımına açık bulunmaktadır. İstendiği
zaman, istendiği şekilde bu örgütler tarafından Suriye tarafına geçiş
sağlanmakta, istendiğinde Türkiye tarafına rahatlıkla geçilmektedir. Bu
kontrolsüz geçişler için Meclisin almış olduğu herhangi bir karar olmamasına
rağmen, Suriye sınırımızın tamamı bu silahlı çetelerin kontrolüne ve
tasarrufuna bırakılmış durumdadır. Nitekim, 21 Kasım 2012 tarihinde Özgür
Suriye Ordusu ve bazı çetelerin 7 tank ve 50 askerî araçla Türkiye üzerinden
Serekaniye'ye geçtikleri ve Kürtlerle çatışmalarının ardından geri çekilerek
tekrar Türkiye tarafına geçtikleri belirtilmektedir. Bunun nasıl
gerçekleşebildiği, Hükûmetin bu duruma nasıl izin verdiği bilinmemektedir. Yine
“El-Nusra” adlı siyasi bağlantıları belli olmayan bir örgütün Türkiye
tarafından desteklendiği belirtilmektedir. Ayrıca Türkiye tarafından
“Selahaddin Eyyubi” adlı bir silahlı grubun oluşturulduğu ve Suriye'de
Kürtlerle çatışmalarının teşvik edildiği de basında yer almıştır. Bu örgütlerin
Türkiye tarafından desteklenmesi Suriye'de çatışmaları daha da derinleştirmekte
ve Türkiye'deki Kürt sorununun da çözümsüzlüğünün derinleşmesine yol
açmaktadır.
Türkiye'nin Suriye'deki çatışmalarda ve
özellikle de Özgür Suriye Ordusuyla birlikte savaşmaları için TSK mensubu
askerleri Suriye'ye gönderdiği de belirtilen bir diğer husustur. İran'da yayın
yapan Fars Haber Ajansı ve Suriye Ulusal Haber Ajansı, 13 Kasım 2012'de
yaptıkları açıklamayla, Esad güçleri ile silahlı gruplar arasında yaşanan çatışmada
Esad güçleri tarafından, bir TSK mensubunun öldürüldüğünü duyurdu. Bununla
ilgili Bakanlık herhangi bir açıklamada bulunmamış, dahası ana akım medyada
herhangi bir bildirimde de bulunulmamıştır.
Suriye'de iç savaş başladığı günlerde
politika üretemeyen AKP Hükûmeti, geç kalmışlığın aceleciliğini ortaya koyarak,
Suriye politikası ve Orta Doğu politikasında daha fazla itibarsızlaşmıştır. Bu
itibarsızlık, Türkiye'nin Suriye'ye yönelik makro hedeflerini değiştirmiş,
Türkiye tüm Suriye politikasını Suriye'deki Kürtlerin kazanımlarını engelleme
ve aşındırma üzerine yoğunlaştırmıştır. Bu kapsamda, muhalif çeteler Türkiye
içlerinde silahlandırılarak Suriye'deki Kürt bölgesine yönelik saldırılara
teşvik edilmiş, bu çatışmalar Kürtlerin yaşadığı sınırın iki yakasına da büyük
zararlar verdirmektedir. Son günlerdeki saldırılarda Suriye Kürtleri Halk
Meclisi Başkanı Abid Xelil ve birçok Kürt çetelerin saldırıları sonucu yaşamını
yitirmiştir.
Türkiye'nin, Suriye politikasında içine
düştüğü çıkmazın nedenlerinin ortaya çıkarılması, Suriye Kürtlerine yönelik
saldırılarda AKP Hükûmetinin oynadığı rolün belirlenmesi, Suriye Kürtlerine
yönelik saldırılar için desteklenen muhalif çetelerin, Türkiye ve Suriye'deki
Kürtlerle ilgili politikaların girdiği derin çıkmazın gözler önüne serilmesi
amacıyla bir Meclis araştırması talep ediyoruz.
BAŞKAN – Bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır.
Sayın milletvekilleri, Kocaeli
Milletvekili Haydar Akar’ın İç Tüzük’ün 58’inci maddesine göre bir düzeltme
talebi vardır, onu yerine getireceğim.
Buyurunuz Sayın Akar. 
VI.- GEÇEN TUTANAK HAKKINDA
KONUŞMALAR (Devam)
2.- Kocaeli Milletvekili
Haydar Akar'ın, 3/3/2015 tarihli 68’inci Birleşimdeki bazı ifadelerini
düzelttiğine ilişkin konuşması
HAYDAR AKAR (Kocaeli) – Sayın Başkan,
değerli milletvekilleri; dün taksicilerin problemlerinin araştırılmasıyla
ilgili MHP grup önerisine yapmış olduğum konuşmada “Gerçekten bu işten ekmek parası
kazanan yani bizim gibi hususi kullanmayan insanlara…” cümlesi yanlış
alınabilir, “hususi araç”(x) demek istemiştim aslında. Bunu
düzeltmek istiyorum ve cümlenin devamı da şöyle devam ediyor: “Benzin, mazot,
LPG, ne kullanılıyorsa ona da yüzde, oransal olarak bir indirim
getirilmelidir.” diyorum. Aslında bunun için fırsat da var.
Biliyorsunuz, petrol varil fiyatları
bütün dünyada düşmekte ve bizim maksimum 120 dolardan aldığımız seviyelerden
bugün 50-60 dolarlar seviyesine gelmiş olmasına rağmen Türkiye’de hiçbir
akaryakıt kaleminde o oranda bir indirim yapılmamıştır. Çok cüzi indirimler
yapılmış ama bugünlerde tekrar doların yanlış ekonomik yöntemler ve Sayın
Cumhurbaşkanının sıfırlayamadığı dolarları kazandırabilmek için her gün çıkıp
kamuoyunda paylaştığı o engin bilgileri sonucunda dolar 2,5’leri geçmiş ve bu
indirimden Türkiye’de yaşayan vatandaşlar, akaryakıt ürünleri kullanan
vatandaşlar ve bu işten ekmek kazanan vatandaşlar yararlanamamıştır.
Sadece bu mu? Bu engin deneyime ve
bilgiye sahip, her konuda bilgisi olan ama Türkiye ekonomisini çökertmek için
var gücüyle çalışan günün Cumhurbaşkanının enflasyondan haberi yok herhâlde
Türkiye’de. Sürekli, on iki yıllık AKP iktidarları döneminde enflasyonu enerji
fiyatlarındaki artışla veya petrol fiyatlarıyla özdeşleştiren AKP Hükûmeti,
bugün geldikleri noktada dünyada enflasyon sıralamasında 4’üncülüğe
oturmuşlardır. Bu hızla giderlerse -aynı elektrikteki- pahalı elektrik
kullanımında, pahalı doğal gaz kullanımında, pahalı akaryakıt ürünleri
kullanımındaki dünya 1’inciliğini enflasyonda da ele geçirecektir diyorum.
Bütün dünyada fiyatlar düşerken maalesef Türkiye’de fiyatlar yükseliyor ve
yükseldikçe de vatandaş mağdur olmaya devam ediyor.
Bugün enflasyona
baktığımızda, Venezuela, Rusya ve Mısır’dan sonra 4’üncü sıraya oturmuş
bulunuyoruz ki gelişmekte olan ülkelerin -hani, tabirimiz öyle ya, gelişiyoruz,
siz de bunu ifade ediyorsunuz- her birinde, ortalama, Malezya’da 3,1; Güney
Kore’de 1,3; Meksika’da 4; gelişmiş olan ülkelerde de, ABD’de 1,5; Japonya’da
2,7; Avrupa ülkelerinde de 0,4 olarak görülüyor enflasyon. Yani, yarıştığımız
34 tane OECD ülkesinden Meksika bile bizim ülkemizin yarısı kadar enflasyona
sahip. AKP hükûmetleri döneminde yapılan tek bir şey var, yoksulluğu bitirmek
değil, yönetmek gibi bir yönetim tarzınız var ve sayenizde Türkiye’de yoksul
sayısı çoğalmıştır ki yoksul sayısının arttığını övünerek anlatmış olduğunuz
sosyal yardımlardan da görüyoruz diyor, hepinize saygılar sunuyorum. (CHP
sıralarından alkışlar) 
BAŞKAN – Teşekkür ederiz Sayın Akar. 
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve daha sonra oylarınıza sunacağım. 
VIII.- ÖNERİLER
A) Siyasi Parti Grubu
Önerileri 
1.- HDP Grubunun, Hakkâri
Milletvekili Adil Zozani ve arkadaşları tarafından, istiklal mahkemelerinin
araştırılması amacıyla, 8/1/2015 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak 4 Mart 2015
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
4/3/2015
Türkiye Büyük
Millet Meclisi Başkanlığına
Danışma Kurulunun 4/3/2015 Çarşamba
günü (bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim. 
 
 İdris
Baluken 
 Bingöl

 Grup
Başkan Vekili 
Öneri:
8 Ocak 2015 tarihinde Hakkâri
Milletvekili Adil Zozani ve arkadaşları tarafından, (1318 sıra no.lu) “İstiklal
mahkemelerinin araştırılması” amacıyla Türkiye Büyük Millet Meclisine verilmiş
olan Meclis araştırması önergesinin Genel Kurulun bilgisine sunulmak üzere
bekleyen diğer önergelerin önüne alınarak 4/3/2015 Çarşamba günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.
BAŞKAN – Halkların Demokratik Partisi
Grubu önerisinin lehinde Hakkâri Milletvekili Adil Zozani. 
Buyurunuz Sayın Zozani. (HDP
sıralarından alkışlar) 
ADİL ZOZANİ (Hakkâri) – Teşekkür ederim
Sayın Başkan. 
Bu konuyu gündeme getirmemizin nedeni
cumhuriyetin bir dönemiyle hesaplaşmaya kapı aralamak değildir; tersine, tarihimizdeki
karanlıklarla yüzleşmek, tarihimizle yüzleşmek ve helalleşmenin önünü açmak
için, bu gayeyle bu öneriyi Meclisimizin gündemine getirdik ve Meclisin de,
Genel Kurulun da bu önerimizi kabul edeceğini umut ediyoruz. 
İstiklal
mahkemelerinin tarihiyle ilgili ayrıntılı bilgilere girmeyeceğim, tüm
milletvekillerimizin vâkıf
olduğu bir konu olduğunu düşünüyorum. Ancak, özeti itibarıyla şunu
söyleyebiliriz: İstiklal mahkemeleri yargıçlarının tamamının aynı zamanda
Millet Meclisinin, Türkiye Büyük Millet Meclisinin mensupları olduğu
gerçeğinden hareketle, o dönem bu mahkemelerin kurulmasına ilişkin olarak:
1) Bu mahkemelerin kararları
tartışmaya açık değildir, temyize açık değildir, verilen karar sabittir ve son
hükümdür. 
2) Verilen karardan dolayı karar
vericiler hiçbir şekilde sorgulanamayacaklardır, tutumlarından dolayı
yargılanamayacaklardır.
3) Verilen kararlar askerî ve sivil
bürokrasi tarafından mutlak yerine getirilmelidir. 
Üyelerinin tamamı milletvekillerinden
oluşan bir mekanizmadan söz ediyoruz. 
Esasında, şimdi Kürt sorunu deyince,
Kürt ve Kürdistan sorunu deyince hep cumhuriyet tarihiyle özdeşlik kurularak bu
tarihle birlikte başladığı ifade edilir ancak gerçeği, hakikati bu değildir.
Kürt sorununun evveliyatı 19’uncu yüzyılın başına kadar gider ve fitilin
ateşlendiği yerlerden bir tanesi de 1876 Anayasası’dır. O Anayasa’nın 17’nci
maddesi, bugünkü cumhuriyetin mevcut Anayasası’nda hâlâ korunan ret ve inkâra
dayalı unsurların bir başlangıç noktası niteliğindedir. O gün Kürtlere de,
Osmanlı tebaasında yaşayan herkese olduğu gibi Türkçe öğrenme zorunluluğu
getirildi o Anayasa’nın 17’nci maddesinde. Biliyorsunuz, iki yıl sonra o
tarihin en büyük ayaklanmalarından biri gerçekleşti bu karara istinaden. 
İstiklal mahkemeleri, cumhuriyetin kuruluş dönemi itibarıyla
iki aşamalı olarak görev yapmışlardır. Ama, özellikle El Cezire cephesi
açısından, El Cezire bölgesi açısından kurulmuş 2 tane istiklal mahkemesi
vardır; Sivas ve Diyarbakır İstiklal Mahkemeleri. Bu 2 mahkemenin tutanakları
hiçbir şekilde Parlamentoya yansıtılmamıştır, raporları Parlamentoya
gelmemiştir. Meclis Başkanı Cemil Çiçek bir açıklama yaptı geçtiğimiz günlerde,
istiklal mahkemelerinin tutanaklarının kitaplaştırılarak 10 cilt hâlinde
kamuoyuna açıklanacağını ifade etti. Ancak o kitapların içerisinde o nüshalara
ısrarla ulaşmak istedim, Sayın Cemil Çiçek’in henüz “Dağıtabilirsiniz.”
şeklinde bir icazeti olmadığı için Meclis Arşiv Müdürlüğü bu tutanakları bize
vermedi, basılı olarak orada durduğu hâlde vermedi. Orada, özellikle Sivas, Diyarbakır
ve Konya İstiklal Mahkemelerinin tutanakları yoktur. Bu tutanaklar nerededir?
Bu tutanaklar, Diyarbakır İstiklal Mahkemesi yargıçlarından, başkanlarından
Hacim Muhittin Çarıklı’nın ifadesine göre Türk İnkılâp Tarihi Enstitüsüne
teslim edilmiş. Mecliste bulunması gereken tutanaklar Türk İnkılâp Tarihi
Enstitüsüne teslim edilmiş. “Görmek istiyoruz, incelemek istiyoruz.” diyoruz,
bu kaynaklara ulaşma şansına sahip değiliz. Bu referansları, kısmen istiklal
mahkemelerinin kararlarını aklamak üzere kitap yazan Ergün Aybars’ın kitabından
biraz referans alarak değerlendirdim. İstiklal mahkemelerinin yarattığı
tahribatlar üzerine yazılı kaynaklara başvurmadım, onları biliyorum ama
özellikle Ergün Aybars’ın kitabından esinlenerek, oradan hareketle bu kaynaklara
ulaşmaya çalıştım. Ama, Ergün Aybars da şunu ifade ediyor, diyor ki: “Ben bazı
belgeleri gözden kaçırmış olabilirim. Rakamlar üzerinde bazı oynamalar
olabilir. Örneğin, ben, bir ay kadar çalışmış olan Diyarbakır İstiklal
Mahkemesinin evraklarını bulamadım.” Meclisin arşivine girebilmiş tek kişidir
bu konuda, Meclisin arşivine girebilmiş tek kişidir. O da, Aybars diyor ki: “Ben bu
belgelere ulaşamadım.” 
Şimdi, diyoruz ki: “Bu belgeler açıklansın.” Kime
açıklansın? Meclis bünyesinde kurulacak bir Meclis araştırması komisyonuna
açıklansın. Meclis araştırması komisyonu girebilsin, bu belgeleri, bu tarihî
hakikatleri açığa çıkarsın. Böylelikle bir karanlık dönemle yüzleşme olanağını
yakalamış oluruz. Ama bu belgeleri özellikle gizleyenler farklı bir intibayla
gizliyorlar diye düşünüyoruz. Bu bir töhmet değildir, bu intibaya sahip
olanlardan biri de Meclis Başkanı Cemil Çiçek’tir çünkü bu belgelerin
açıklanmasıyla ilgili olarak yaptığı basın açıklamasında, o milletvekillerine
ve kamuoyuna dağıtılacağı söylenen kitapların bir yerinde, basına sızdırılmış
biçimiyle ön sözünde şöyle bir ifade kullanıyor: “Doksan beş yıllık hasret
bitiyor.” Ya, karanlıkla buluşmanın neresi hasret Allah’ınızı severseniz! Ancak
ve ancak o döneme sempati duyan, istiklal mahkemelerinin kararlarına sempati
duyan bir zihniyet “Doksan beş yıllık hasret bitiyor.” diyebilir. Tersi,
“Tarihimizin bir karanlık dönemiyle yüzleşme zamanı gelmiştir.” ibaresini
kullanması gerekirdi. Bu belgeler bu intibayla ancak ve ancak kamuoyuna
açıklanabilir. 
Bakınız, değerli milletvekilleri, Mazhar Müfit Kansu,
Diyarbakır İstiklal Mahkemesinin kararlarına kısmen direnen Ahmet Süreyya Bey’i
İsmet İnönü’ye şikâyet ediyor. İsmet İnönü, Başvekil sıfatıyla Ahmet Süreyya
Bey’e bir telgraf gönderiyor. Telgrafta aynen şu ifadeler kullanılıyor:
“Gayemiz, Kürtlerin ve Kürtçülüğün kafasının ebediyete kadar ezilmesidir. Hâkim
arkadaşlarla anlaş. Gözlerinden öperim. Başvekil İsmet İnönü.” Bu Başvekil
İsmet İnönü aynı zamanda Cumhuriyet Halk Partisinin o dönem Genel Başkanlığını
yapan zatımuhteremdir, şeftir. Kimden esinlenmiş? İstiklal mahkemeleri kimden
esinlenerek kurulmuş? Fransızlardan esinlenerek kurulmuş. Biz hep diyoruz ya,
siz Avrupa’nın faşizan yüzünü kendinize referans aldınız ve maalesef orada
kaldınız, bütün uygulamaları itibarıyla orada kaldınız. 
Fransa’da da 1793-1794 döneminde, bir
yıllık süre içerisinde istiklal mahkemesi benzeri bir mahkeme kurulmuş. Sadece
Paris’te 2.774 kişi idam edildi, toplamda bu mahkemenin bir yıl içerisinde
verdiği idam kararı 17 bin. Ama bu kararlar dolayısıyla bu zihniyetin Fransa’da
katlettiği insan sayısı 400 bindir. Dolayısıyla, istiklal mahkemelerinin
Türkiye’de de yarattığı etki budur. 1921-1938 yılları arasında, Türkiye’de,
Türkiye Cumhuriyeti hükûmetlerinin, yöneticilerinin bu coğrafyada katlettiği
insanların sayısı 400 bin civarındadır. Arşivlere girin, bakın, görürsünüz. 
MEHMET AKİF HAMZAÇEBİ (İstanbul) –
Yapma ya, bunu nereden çıkardınız Zozani?
YUSUF HALAÇOĞLU (Kayseri) – Yapma.
ADİL ZOZANİ (Devamla) – Koçgiri’de,
Zilan’da, Dersim’de, Agiri’de katledilenlerin tamamı bu zihniyetin tezahürüdür.
Dersim’de kaç bin insan katledildi, çıkın söyleyin. Mademki bizim söylediğimiz
rakamlara itiraz ediyorsunuz, biz de hodri meydan diyoruz.
(Mikrofon otomatik cihaz tarafından
kapatıldı) 
ADİL ZOZANİ (Devamla) - Meclis
arşivlerini, bütün arşivleri açın, bütün belgeleri açalım, biz de gerçeği
görelim, hakikati görelim.
HAYDAR AKAR (Kocaeli) – Açalım, açalım.

ADİL ZOZANİ (Devamla) – Koçgiri’de,
Zilan’da, Agiri’de, Dersim’de, Beytüşşebap’ta kaç kişi katledildi, bilelim. 
MEHMET AKİF HAMZAÇEBİ (İstanbul) –
Tabii ki arşivleri açalım.
ADİL ZOZANİ (Devamla) - Ve bu
zihniyetin tezahürüdür.
Teşekkür ederim. (HDP sıralarından
alkışlar)
BAŞKAN – Teşekkür ederiz Sayın Zozani. 
Aleyhinde Mersin Milletvekili Ali Rıza
Öztürk. 
Buyurunuz Sayın Öztürk. (CHP
sıralarından alkışlar)
ALİ RIZA ÖZTÜRK (Mersin) – Sayın
Başkan, değerli milletvekilleri; Halkların Demokratik Partisinin vermiş olduğu
istiklal mahkemeleriyle ilgili grup önerisinin aleyhinde söz aldım. Hepinizi
saygıyla selamlıyorum.
Değerli milletvekilleri, bu, cumhuriyet
tarihinde ya da ondan öncesi yaşanan tarihsel olaylarla ilgili bilgi ve
belgelerin açıklanmasına hiçbir itirazımız olamaz. Yine, arşivler açılsın, buna
itirazımız olamaz ancak cumhuriyetin ilan edilmesinin ve cumhuriyetin başlangıç
döneminin karanlık bir dönem olarak ilan edilmesine itirazımız vardır.
Cumhuriyet aydınlık bir dönemin başlangıcıdır ve her doğumda sancılar vardır,
sancısız doğum olmaz; cumhuriyetin kuruluşunu da kendi koşulları içerisinde
değerlendirmek lazım, mutlak doğru ya da mutlak yanlış diye bir olgu yoktur.
İstiklal mahkemelerini, ortaya çıkan süreci incelemek lazım. Mondros
Mütarekesi’ni takip eden günlerde, Anadolu’nun Fetret Devri günlerini
hatırlatacak şekilde içine düştüğü anarşi ve başıboşluk ortamında, böyle bir
ortamda Türkiye Büyük Millet Meclisinin açılması, faaliyet göstermesi ve
İstanbul hükûmeti ile İngilizlerin iş birliği yaparak emperyalizme karşı
verdikleri Kurtuluş Savaşı’na ve millî harekete karşı hareketleri daha ağır,
daha şiddetli hissedilmişti. O günlerde kimi bu bağımsızlık hareketini
engellemeye çalışıyordu, kimi bunu engellemek üzere propaganda yapıyordu,
yabancıların ajanlığını yapıyordu, askerden kaçıyorlardı, firar yapıyorlardı.
Böyle bir ortamda ilk mahkemeler 1920 yılında kuruldu. İkinci dönem istiklal
mahkemeleri ise 30 Temmuz 1921’de kuruldu. Bu istiklal mahkemeleri de Atatürk’e
suikast ve Kubilay olaylarına ilişkindir. 
Değerli milletvekilleri, burada önemli
olan konu, gerçekten bu istiklal mahkemelerinin kuruluş sürecindeki koşulları
iyi hesap etmek lazım. Bu elimde Atatürk’ün İsmet Paşa’ya yazdığı bir mektup
var. Bu mektup 30 Ekim 1923 tarihinde yazılıyor ve “Sevgili Paşam, cumhuriyetin
ilk Başbakanı olarak seni düşünüyorum.” diyor ve Atatürk o tarihte ülkenin
içinde bulunduğu durumu şöyle anlatıyor: “Ben sana şimdi bildiğinden daha da
acıklı olan genel durumu özetleyeceğim. Bize geri, borçlu, hastalıklı bir vatan
miras kaldı. Yoksul bir köylü devletiyiz. Güya tarım ülkesiyiz ama ekmeklik
unumuzun çoğunu dışarıdan getiriyoruz. Sığır vebası hayvancılığımızı öldürüyor.
Nüfusumuzun yarısı hasta. Bebek ölüm oranı yüzde 60. Düşmanın yaktığı köy
sayısı 830. Yanan bina sayısı 114.408. Ülkeyi neredeyse yeniden kurmamız
gerekiyor. İktisadi hayatımız da eğitim durumumuz da içler acısı.” 
Atatürk’ün o tarihte söylediği şu laf
çok önemlidir değerli milletvekilleri: “Bu zor durumdan nasıl çıkılabileceğini
gösteren ne bir örnek var önümüzde ne de bir deney ama yılmamak, ucuz, geçici
çarelerle yetinmemek, halkı kurtarmak için sorunları çözmek, kalkınmak,
ilerlemek, millî egemenliğe dayalı, uygar ve özgür bir toplum oluşturmak,
yüzyılımızın düzeyine yetişmek, kısacası çağdaşlaşmak ve büyük Türkiye idealini
tam olarak başarmak zorundayız.” diyor Mustafa Kemal Atatürk o günün
koşullarında.
Değerli
milletvekilleri, gerçekten geçmişle hesaplaşma bence bir bütünlük içerisinde
olmalı. Bu bütünlük içerisinden bir parçayı koparmak, o parçayı masaya yatırmak
ancak bir popülizmin ürünü olabilir. Tarihte yaşanan olayları, bu belgeleri
incelemek bence tarihçilerin görevi olmalıdır. Bundan doksan yıl önce o günün
koşullarında yaşanmış olayları bugün gerçekten siyasetin malzeme aracı yapmak
ve siyasetin bunu istismar etmesine yol açacak davranışların içerisinde
bulunmanın kimseye bir faydası yoktur. Tarihte yaşanmış istiklal mahkemeleri
vakasını elbette ki o tarihçiler inceleyip toplumun önüne artılarıyla
eksileriyle koymak durumundadırlar. 
Her devrim geçiş
hukukunu ve geçiş kurumlarını yaratır. İstiklal mahkemeleri, cumhuriyet
devrimine karşı geliştirilen statükocu, gerici direncin bastırılması amacıyla
kurulmuş mahkemelerdir. İstiklal mahkemelerini o devrin şartları yerine bugünkü
anlayışın merceğiyle okumak bir yöntem körlüğüdür. Fransız İhtilali’nde, Sovyet
devriminde, bütün devrimlerde -1949 Çin Halk Cumhuriyeti’nde, 1917 Ekim ve
Şubat devrimlerinde, 1789 Fransız İhtilali’nde- hep devrimin hukuku, hep
devrimin kurumları egemen olmuştur. Çöküşteki Osmanlının şartları, Atatürk
devriminin çağdaş karakteri ve bugünkü kazanımlarımız birlikte
değerlendirilmeden istiklal mahkemelerini değerlendirmek mümkün değildir.
İstiklal mücadelesinde Anadolu’da başlatılan gerici isyanları düz mahkemelerle
bastırabilmek bir saflık anlayışı olarak ortaya çıkmıştır. Atatürk’ü de Atatürk
yapan saflığa teslim olmuş zihniyet ile şartların gereğini anında ve
geciktirmeden gerçekleştiren zihniyet arasındaki temel farktır. 
İstiklal
mahkemeleri 1920 Türkiye’sinin koşullarının ve dünyada o günün doğrusuydu.
Ancak, bugün Türkiye’nin çağdaş uygarlık yönünde katettiği mesafe karşısında
elbette ki istiklal mahkemeleri bugünün yanlışıdır. İstiklal mahkemelerini
zamanın şartlarının dikte ettiği harflerle okuyamayanlara diyecek bir sözüm
yoktur. Bu günü o güne, o günü bu güne taşıyamayız. Zaman ırmağını suya bakarak
değil su akarken okumalıyız.
Değerli milletvekilleri, 1950’li
yıllardan sonra kurulan tahkikat komisyonu var. Bakın -bu tahkikat komisyonu-
19 Nisan 1960’ta Milliyet’in manşeti şu: “Her türlü siyasi faaliyetler
durduruldu.” Bu kararı alan tahkikat komisyonu Başbakan Menderes’in “Adliye
işleyemez hâle gelmiştir.” sözlerinin üzerine kurulmuş. Bu, 1960 yılında
kurulmuştur yani cumhuriyetin ilanından çok sonra kurulmuştur. 
Değerli milletvekilleri, itiraz
ettiğimiz nokta şudur: Elbette ki tarihte yaşanan olaylar tarihçiler tarafından
açıklanmalıdır, belgeler açıklanmalıdır, arşivler ortaya çıkarılmalıdır ama
istiklal mahkemeleri üzerinden cumhuriyete yapılan saldırılara karşı çıkmak
herkesin görevi olmalıdır; Türk’üyle, Kürt’üyle, Çerkez’iyle, Alevi’siyle,
Sünni’siyle hepimizin görevi olmalıdır. Cumhuriyet ortak bir değerimizdir.
Elbette ki cumhuriyet kurulurken birtakım yanlışlıkların yapılması çok
doğaldır. Elbette ki o gün kuvvetler ayrılığı ilkesi yok, zaten Meclis
içerisinden kuruluyor, o mahkemenin üyelerinin o günkü koşullarda Meclisten
olmasından daha doğal bir şey olamaz.
HASİP KAPLAN (Şırnak) – İstiklal
mahkemelerini savunmak sana mı kaldı Sayın Öztürk, Allah’ını seversen!
ALİ RIZA ÖZTÜRK (Devamla) – Elbette ki
istiklal mahkemelerinin aldığı yanlış kararlar vardır. Her mahkemenin yanlış
kararları vardır, istiklal mahkemelerinin de aldığı yanlış kararlar vardır ama
bunları gündeme taşıyarak bunlar üzerinden cumhuriyetle hesaplaşmak, Atatürk’le
hesaplaşmak, cumhuriyetin temel değerleriyle hesaplaşmak kimsenin haddi de
değildir, hakkı da değildir değerli arkadaşlar; itirazımız bunadır. (CHP
sıralarından alkışlar) 
DEMİR ÇELİK (Muş) – İstiklal
mahkemelerini savunmak sana mı düştü?
ALİ RIZA ÖZTÜRK (Devamla) – Bakın
değerli milletvekilleri, Menderes, İnönü’ye “Paşa, Paşa; istiklal mahkemelerini
kurduran sen değil misin, hangi demokrasiden bahsediyorsun?” diyor bu Mecliste.
Değerli milletvekilleri, İsmet Paşa’nın verdiği cevap: “Evet, benim; o istiklal
mahkemelerini kurduran benim ama ben oradan buraya geldim, siz ise buradan
oraya gidiyorsunuz.” 
Yine, 27 Haziran 1956 Çarşamba günü, bu
Meclis oturumunda, Demokrat Parti Sivas Milletvekili Nurettin Ertürk oturduğu
yerden İsmet Paşa’ya laf atıyor: “‘Vatandaşın hak ve hürriyeti’ lafları senin
ağzına yakışmıyor İsmet Paşa.” Menderes’in çok kullandığı savı çağrıştıran bu
lafa İsmet İnönü’nün yanıtı şu oluyor değerli milletvekilleri: “Aramızdaki
farkı bilelim. Biz mutlakiyetten bugüne geldik, siz ise bugünden mutlakiyete
gidiyorsunuz.” İşte, Türkiye’de “faşist” denilen İsmet İnönü, o tarihlerde, o
günün koşullarında demokrasiyi içine sindirebiliyor. 2015 Türkiye’sinde hâlâ
insanların temel hak ve özgürlüklerden yoksun olduğu… İşte orada oturuyor
Mehmet Haberal, dört yıl hapishanelerde kaldı sorgusuz sualsiz. Bugünün özel
yetkili mahkemeleri varken, hâlen daha insanlar temel hak ve hürriyetlerini
kullanamazken kalkıp…
(Mikrofon otomatik cihaz tarafından
kapatıldı) 
ALİ RIZA ÖZTÜRK (Devamla) – …bugün,
1920’lerin Türkiye’sindeki olaylarla hesaplaşmaya kalkmak kabul edilemez.
Ayrıca, cumhuriyetin her rejimde olduğu gibi, kendi düşmanlarıyla helalleşme
hakkı yoktur, hesaplaşma hakkı vardır. 
Saygılar sunuyorum. (CHP sıralarından
alkışlar)
BAŞKAN – Teşekkür ederiz Sayın Öztürk. 
ADİL ZOZANİ (Hakkâri) – Sayın Başkan…
BAŞKAN – Buyurunuz Sayın Zozani. 
ADİL ZOZANİ (Hakkâri) – Sayın Başkan,
Sayın Öztürk konuşmasında pek çok defa tahkir edici, incitici, sataşma hakkı
doğuran ifadeler kullandı. Müsaadenizle sataşma hakkımı kullanmak istiyorum,
cevap vermek istiyorum. 
BAŞKAN – Cevap vermek istiyorsunuz.
Buyurunuz, sataşmadan size üç dakika.
ALİ RIZA ÖZTÜRK (Mersin) – Ben
sataşmadım ki Sayın Başkan, sataşmam yok ki. 
BAŞKAN – Bazı sözlerinizi sataşma
olarak niteledi efendim. 
ALİ RIZA ÖZTÜRK (Mersin) – Ben kendi
düşüncelerimi anlattım arkadaş nasıl kendi düşüncelerini anlattıysa.
BAŞKAN – Buyurunuz. 
IX.- SATAŞMALARA İLİŞKİN
KONUŞMALAR
1.- Hakkâri Milletvekili Adil
Zozani'nin, Mersin Milletvekili Ali Rıza Öztürk’ün HDP grup önerisi üzerinde
yaptığı konuşması sırasında şahsına sataşması nedeniyle konuşması
ADİL ZOZANİ (Hakkâri) – Teşekkür ederim
Sayın Başkan. 
Tarih böyle bir şeydir; insanların
zaman zaman kendisiyle yaman çelişkilerinin böyle vesilelerle, bu tarih
vesilelerini konuşurken, tarihi konuşurken bir şekilde bilinçaltı gerçekliklerini
ortaya dökmesine vesile olduğu için güzel de bir andır; insanın kendi
gerçekliğiyle yüzleşmesi güzeldir; ben öyle söyleyeyim. Hangi tarihte, hangi
zaman diliminde olursa olsun bu çok önemli bir şeydir. 
Ahmet Süreyya Diyarbakır İstiklal Mahkemesi
Başsavcısıdır. Bir genç çağrılıyor, tutuklanıyor, yargılanıyor. Ama, hiçbir
şekilde o genç mahkemede, istiklal mahkemesinde ağzını açmıyor, hiçbir şey
söylemiyor, idam ediliyor. O gencin istiklal mahkemesinde konuşmamasının
sebebi, mahkemenin konuştuğu dili bilmemiş olmasıdır. Bir Kürt genciydi, sadece
Kürtçe biliyordu, Türkçe bilmediği için mahkemede kendini ifade edemedi ve
kendini ifade edemeyen, mahkemede konuşamayan o Kürt genci idam edildi. Gece,
Ahmet Süreyya’nın rüyasına girdi -Sayın Öztürk, siz de bir hukukçu olduğunuz
için belki anlarsınız,
belki bu gece sizin de rüyanıza girer, yarın gelir burada farklı bir şey
söylersiniz, hakikati konuşmaya başlarsınız- dedi ki: “Benim suçum neydi,
günahım neydi, sen niye benim idamıma karar verdirdin, niye benim idamıma
vesile oldun?” İşte, o sabah, ertesi gün sabah kan ter içinde uyanan Ahmet
Süreyya mahkemenin o günkü kararlarına itiraz ediyor, pişmanlık duyuyor. Mazhar
Müfit Kansu onu İsmet İnönü’ye şikâyet ediyor, İsmet İnönü -biraz önce okudum,
kaçırmış olabilirsiniz, tekrar okuyayım- “Gayemiz Kürtlerin ve Kürtçülüğün
kafasının ebediyete kadar ezilmesidir. Gözlerinden öperim.” diyor Ahmet
Süreyya’ya. Senin biraz önce allayıp pulladığın İsmet İnönü bu ifadeyi
kullanıyor. Bir yerde bir ifade daha kullanıyor “Kaçınılması mümkün olmayan
hatalara düşmüşlerse bunu samimi kanaatlerinden başka bir şeye atfetmemeliler.
Aksine, kanaatleri ve ülküleri uğruna yapılması gereken bazı eksiklikler
vardır.” diyor. Kimin için diyor? İstiklal mahkemesi mensupları için bunu
söylüyor İsmet İnönü. Nerede söylüyor? Cumhuriyet Halk Partisi kongresinde bu
ifadeleri kullanıyor. Cumhuriyet Halk Partisi kongresinde İsmet İnönü bu
ifadeleri kullanıyor.
BAŞKAN – Teşekkür ederiz Sayın Zozani. 
ALİ RIZA ÖZTÜRK (Mersin) – Sayın Başkan…
BAŞKAN – Buyurunuz Sayın Öztürk.
ALİ RIZA ÖZTÜRK (Mersin) – Sayın Başkanım, sayın hatip benim
çelişkili konuştuğumu söyledi, onunla ilgili cevap vermek istiyorum.
BAŞKAN – Buyurunuz Sayın Öztürk. 
2.- Mersin Milletvekili Ali
Rıza Öztürk'ün, Hakkâri Milletvekili Adil Zozani’nin sataşma nedeniyle yaptığı
konuşması sırasında şahsına sataşması nedeniyle konuşması 
ALİ RIZA ÖZTÜRK (Mersin) – Değerli Başkan, sayın
milletvekilleri; Sayın Zozani, benim çelişkili tutumumdan bahsetti. Ben şunu
söyledim: İstiklal mahkemelerinin yaptığı her şey doğrudur demedim. Siz aslında
benim söylediğimi teyit ettiniz. Ben, istiklal mahkemelerinin kimi kararlarının
yanlış olabileceğini ve olmasının da doğal olduğunu söyledim. Bugün bile 2015
yılı Türkiye’sinde verilen kararlar, mahkeme kararları yanlışsa, işte
Ergenekon, Balyoz, Oda TV, KCK davalarında insanlar sorgusuz sualsiz yıllarca
hapishanelerde özgürlüklerinden yoksun bırakılıyorlarsa ve savunma hakkını
kullanmak isteyen avukatlar jandarma tarafından mahkeme başkanının “Komutan,
bunları dışarı atın.” sözleri üzerine atılıyorsa, savunmalarını dahi
kullanamıyorlarsa, 1920’nin koşullarında kurulmuş olan mahkemelerin verdiği her
karar doğrudur ya da her karar yanlıştır demenin mümkün olmadığını zaten ben
konuşmamda söyledim, “Mutlak doğru, mutlak yanlış yoktur.” dedim. Ama
söylediğim şudur: Marksizm, Leninizm’i çok iyi bilen birisi olarak söylüyorum:
1917 Ekim devriminde, şubat devriminde, o devrim kendi kurumlarını, kendi
hukukunu yaratmadı mı? 1949’da Çin Halk Cumhuriyeti’nde Mao Zedong Demokratik
Halk Cumhuriyeti’ni kurarken kendi kurumlarını yaratmadı mı? Siz söylüyorsunuz,
1789 Fransız İhtilali, kendi kurumlarını, kendi mahkemelerini yaratmadı mı? 
Şimdi şunu diyebilir miyiz: 1789
karanlık bir dönemdi diyebilir miyiz? 1789 feodalizmin yıkılışının ve o günün
koşullarında devrimci olan kapitalist toplumun kuruluşudur. Köle
imparatorluğunda köle sistemine karşı direnen Spartaküs ve diğer köleler kazığa
oturtturulmadı mı? 
Şimdi benim söylemek istediğim konu
şudur: Ben ne dediğimi çok iyi biliyorum. Ben, 2015’in, 2020’nin Türkiye’sinde
1920 dünya ve Türkiye’sinin koşullarındaki mahkemelerin vereceği kararlar
üzerinden toptancı bir anlayışla cumhuriyeti karalamanın cumhuriyetle
hesaplaşmanın doğru olmadığını söylüyorum. Siz de bunu söylüyorsunuz, “Amacımız
cumhuriyetle hesaplaşmak değil.” diyorsunuz. Amacınız arşivlerin ortaya
çıkarılmasıysa, bu, siyaset kurumunun yapacağı bir iş değildir. Tarihteki
olayları siyasetçiler istismar malzemesi yapmamalıdır. Tarihte yaşanan acı
olaylar, önemli olan bugün yaşanmamalıdır ve bugün bu Türkiye’de gerçekten
demokrasi konusunda çok acılar yaşanıyor ama biz kalkıyoruz 1920’lerin
Türkiye’sinde yaşanan acılarla uğraşıyoruz. Benim söylemek istediğim konu
budur. Bugün önemli olan, bu acıların bugün yaşanmamasıdır. Bu nesillerin ve
gelecek nesillerin Kürt’üyle, Türk’üyle bunu yaşamamasıdır diye düşünüyorum. O
nedenle, benim sözlerim çok açık ve net. Arşivlerin açıklanmasına ve belgelerin
açıklanmasına hiçbir itirazımız yok. 
Teşekkür ediyorum. (CHP sıralarından
alkışlar)
BAŞKAN – Teşekkür ederiz Sayın Öztürk. 
ADİL ZOZANİ (Hakkâri) – Sayın Başkan,
Sayın Öztürk bizi cumhuriyeti karalamakla suçladı. Sataşmadan dolayı Sayın
Hasip Kaplan konuşacak. 
BAŞKAN – Buyurunuz Sayın Kaplan.
SONER AKSOY (Kütahya) - Sayın Başkan,
dışarıda bir panel yapın, daha iyi olur.
ADİL ZOZANİ (Hakkâri) – Dışarı
çıkabilirsiniz. Bu Meclis mensuplarının tarihte sebep oldukları konuları
konuşuyoruz. 
3.- Şırnak Milletvekili Hasip
Kaplan'ın, Mersin Milletvekili Ali Rıza Öztürk’ün sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
HASİP KAPLAN (Şırnak) – Sayın Başkan,
değerli milletvekilleri, inanın bazen gülüp geçmek istiyorum ama olmuyor. 
Sayın Öztürk, keşke Kemalizm’i de,
Marksizm’i de iyi öğrenseydin. 
ALİ RIZA ÖZTÜRK (Mersin) – Marksizm’i
senden iyi biliyorum, senden iyi biliyorum Kaplan. Bak, senden iyi biliyorum. 
HASİP KAPLAN (Devamla) – Ya, burada,
biz, geçmişle ilgili bir konuyu konuşuyoruz. Bununla ilgili yüzleşme ve
hakikat…
ALİ RIZA ÖZTÜRK (Mersin) - Sen CHP’de
siyaset yapan bir adamsın.
HASİP KAPLAN (Devamla) - Bir dakika,
sabırlı ol. 
BAŞKAN – Karşılıklı konuşmayınız.
HASİP KAPLAN (Devamla) – Şimdi,
engizisyon mahkemelerini savunan var mı bu Mecliste? Var mı? Savunulacak yanı
yok kardeşim.
HAYDAR AKAR (Kocaeli) - Kimse bir şey
savunmuyor ya.
HASİP KAPLAN (Devamla) - Peki, istiklal
mahkemelerinde olanları, oradan gelin, darbelerden 1960’ta Menderes’i asan
yargıcın “Seni buraya tıhan guvvet seni böyle yargılamak istiyor.” diyen o
yargıçları, sıkıyönetim mahkemelerini, arkasından devlet güvenlik
mahkemelerini, arkasından… Aha burada, bu kürsünün önünde saldırıya uğradım. AK
PARTİ de özel yetkili mahkemeleri getirdi. KCK de girdi, Ergenekon da girdi,
Balyoz da girdi, avukatlar girdi, basın girdi, hepsi girdi bu davadan
yargılanıyorlar ve arkasından özel yetkili mahkemeleri kaldırdılar bir sene
geçmeden ama yine, bugün yerine konan özel ağır ceza mahkemeleri aynı
mahkemelerdi. Siz…
ALİ RIZA ÖZTÜRK (Mersin) - Tamam, aynı
şeyi söylüyorum.
HASİP KAPLAN (Devamla) – Hayır, bakın,
siz, geçmişteki bu mahkeme süreçlerine bir haklılık payı, meşruiyet tanırsanız,
siz, bugün bağımsız bir yargının niye Türkiye’de olmadığını anlayamazsınız.
Türkiye’de adaletin olmayışının temel noktası siyasi nedenlerle kurulan
mahkemelerdir, idamlardır ve orada acımasızca düşman hukukunun uygulanmasıdır.
Bütün hukukçuların, bırakın hukukçuyu, insanların, bu olağanüstü dönemlerin
hiçbir mahkemesine meşruiyet tanımaması gerekir. Hele hele, bizim araştırma
önergemizi getirip “Bunlar cumhuriyete karşı karalama için kullanılıyor…” 
Biz, demokratik bir cumhuriyet
istiyoruz sevgili kardeşim, demokratik bir cumhuriyette bağımsız bir yargı
istiyoruz. Hiçbir yurttaşımız inancından, görüşünden, renginden, ırkından,
kimliğinden dolayı aşağılanmasın, ayrımcılığa uğramasın, adil yargılansın.
Bugün Türkiye’nin buna ihtiyacı var. 
Elbette ki Fransız ihtilaline
giderseniz, Robespierre de giyotin kanununu çıkartmıştı, ikinci cumhuriyet. Ne
oldu? Robespierre, o giyotinde kendisi can verdi. 
Biz, 2015’te, 21’inci yüzyılda
olağanüstü hiçbir mahkemeyi burada, bu kürsüde savunamayız halk adına. Bizim
size davetimiz budur. Yüzleşmekten korkmayın. Tarihle yüzleşmek iyidir,
gerçeklerle yüzleşmek iyidir, adaletle yüzleşmek iyidir ama asla ve asla, darbe
mahkemeleri olsun, ne mahkemesi olursa olsun…
ALİ RIZA ÖZTÜRK (Mersin) – Cumhuriyetin
kurulması darbe mi? 
HASİP KAPLAN (Devamla) - …hiçbir
olağanüstü mahkemeyi burada savunmayın diye tavsiye ederiz size. (HDP
sıralarından alkışlar) 
ALİ RIZA ÖZTÜRK (Mersin) – Cumhuriyetin
kurulması darbe midir Hasip Kaplan? 
BAŞKAN – Teşekkür ederiz Kaplan. 
Çankırı Milletvekili İdris Şahin…
ALİ RIZA ÖZTÜRK (Mersin) – Darbe midir
cumhuriyetin kurulması? 
HASİP KAPLAN (Şırnak) – 60 ihtilali
darbe değil mi? 72 darbe değil mi? 82 darbe değil mi? 
ALİ RIZA ÖZTÜRK (Mersin) – Darbe… 60
ihtilalini söyledim. 
HASİP KAPLAN (Şırnak) - Çikolata mı,
şeker mi onlar?(x)
ALİ RIZA ÖZTÜRK (Mersin) – Bir dakika
Hasip Kaplan, demagoji yapma Allah aşkına ya! Ben sana cumhuriyetin kuruluşunu
soruyorum, 60’ı mı sordum?
BAŞKAN – Buyurunuz Sayın Şahin. 
VIII.- ÖNERİLER(Devam)
A) Siyasi Parti Grubu
Önerileri (Devam) 
1.- HDP Grubunun, Hakkâri
Milletvekili Adil Zozani ve arkadaşları tarafından, istiklal mahkemelerinin
araştırılması amacıyla, 8/1/2015 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak 4 Mart 2015
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
İDRİS ŞAHİN (Çankırı) – Sayın Başkan,
değerli milletvekilleri; Halkların Demokratik Partisi grup önerisi aleyhinde
grubum adına söz almış bulunuyorum. Yüce heyetinizi saygıyla selamlıyorum. 
Öncelikle, istiklal mahkemeleri, Türk
Kurtuluş Savaşı sırasında ayaklanma çıkaran ve yağmaya girişenleri,
bozguncuları, orduya ait silah ve mühimmatı çalanları, casusları, asker
kaçaklarını ve bağımsızlık hareketini engelleme amacıyla propaganda yapanları
yargılamak için özel bir kanunla ilk olarak 18 Eylül 1920 tarihinde kurulan bir
mahkemedir. İkinci dönem istiklal mahkemeleri 30 Temmuz 1921’de başladı ve 1923
yılının Ekim ayına dek faaliyetlerini sürdürdü. Üçüncü dönem ve son dönem olarak
istiklal mahkemeleri ise 1923 ile 1927 yılları arasında faaliyet gösterdi. 
Kurtuluş Savaşı yıllarında görev yapan
birinci dönem istiklal mahkemeleri dışında, daha sonraları da dönemlerine göre
farklı vazifeler yürüten istiklal mahkemeleri kuruldu. Uğur Mumcu’ya göre bu
kurumlar mahkeme değil, savaş ve ihtilal gibi özel durumlarda isyancı, bozguncu
ve karşı devrimcilerin yargılandığı antidemokratik infaz kurullarıdır. 
İstiklal mahkemeleri yasasının kabulü
sonrası 7 bölgede mahkemeler oluşturulmuştur. Bunlar Ankara, Eskişehir, Konya,
Isparta, Sivas, Kastamonu ve Pozantı; sonrasında ise Diyarbakır istiklal
mahkemeleri kurulmuştur. 
Bunları saymamdaki muradım şu:
Özellikle araştırma önergesinin gerekçesinde, sadece bir bölgeye
hasredilmişçesine istiklal mahkemeleri kurulduğuna yönelik bir imadan
bahsediliyor. Oysaki o dönemin şartlarında, Anadolu ve Trakya’da, yukarıda
bahsettiğim hususlarda ayaklanmalarda bulunan tüm bölge insanlarını yargılama
adına istiklal mahkemeleri kurulmuştu. Bunu özellikle buradan ifade etmek
istiyorum. 
İstiklal mahkemeleri konusunda bir
karara varabilmek için bu mahkemelerin hangi siyasi ve askerî, sosyal
olağanüstü durumlarda çalıştıklarını göz önüne almak ve kendi devrinin
koşulları içerisinde incelemek gerekir. 
Gerçek anlamda bir hukuk devletinde
istisnai olarak kurulan her türlü mahkemelerin kararı tartışmalı olmaktadır.
Zira hukuk evrenseldir. Her insan için aynı usul ve esasların uygulanması ve
savunma hakkının sınırlandırılmadan yargılanan insana tanınması gerekmektedir.
İstiklal mahkemeleri, milletin topyekûn olağanüstü bir tehlike içerisinde
bulunduğu bir dönemde normal hukuk usullerinin kullanılmadığı, bireyin
haklarının üstünlüğünün zaman zaman askıya alındığına şahitlik edilen
mahkemelerdir. Olağanüstü tehlikelere ancak olağanüstü çareler aranmış, hukuk
ve insan hakları önemli ölçüde ihlal edilmiştir. 
İstiklal mahkemesi yargıçları
Parlamento içerisinden seçilmiş kişiler olup tamamı hukuk eğitiminden geçmiş
insanlar değildir. İlk dönemde verdikleri kararlarda olduğu gibi, ikinci ve
üçüncü dönem istiklal mahkemeleri kararları da yıllarca tartışılmış,
hakkaniyetten ve adaletten uzak pek çok kararın sonucu günümüze kadar
tartışılarak gelmiştir. 
Türkiye Büyük Millet Meclisinde o
dönemin yargılamalarına ilişkin duruşma tutanakları ve kararlarının günümüz
Türkçesine çevrilmesi konusunda çok önemli bir çalışma başlatılmış ve tarihe
ışık tutacak olan bu çalışma Meclis arşivlerinde yerini yakın zamanda
alacaktır. Bu çalışmalar sonrasında istiklal mahkemelerinin uyguladığı usul ve
esaslar tarihçilerimizin, hukukçularımızın ve milletimizin bilgisine rahatlıkla
sunulabilecektir. 
Bu döneme ilişkin pek çok akademik ve
tarihsel çalışmalar olmuş, bu dönem yargılamalarına dair belge, doküman ve
raporlar kamuoyunun bilgisine sunulmuştur.
Araştırma komisyonu kurulmasına ilişkin
önergede ifade edildiği gibi, istiklal mahkemeleri uygulamaları sadece belirli
bölgelerde değil, tüm Anadolu ve Trakya’da büyük acılar yaşatmıştır.
Dolayısıyla istiklal mahkemelerinde verilen hukuka uygun olmayan temyizi kabil
kararların oluşturduğu acılar hepimizin müşterek acısıdır. Acılarımızı
yarıştırmak gibi bir yola girmemiz meşruiyeti daima sorgulanan istiklal
mahkemelerinin milletimiz gözünde farklı bir noktaya gelmesine sebep olabilir.
Bu yüzden resmin büyüğüne bakıp ülkenin genelinin acısını bir bölgeye
hasretmeyelim. Yanlışlıklara hep birlikte yanlış, doğrulara hep birlikte tarih
önünde doğru diyebilelim. 
Başlangıçta iyi
niyetle kurulduğundan şüphe duymadığımız istiklal mahkemelerinin, uygulamaları
ve kararlarıyla arkada nasıl büyük acılar bıraktığı hepimizin malumudur. Bu
nedenle, istiklal mahkemeleri gibi özel kanunlarla kurulan devlet güvenlik
mahkemeleri başta olmak üzere özel yetkili mahkemeleri ortadan kaldıran AK
PARTİ iktidarı olarak, Türkiye’de demokrasinin pekişmesi, temel hak ve
özgürlüklerin dilediğince yaşanabilmesi için bir ülke yaratmanın gayreti
içerisindeyiz. Söz konusu değişiklikleri yerine getiren bir iktidar olarak
haklı bir gurur yaşamaktayız ve cumhuriyetin ortak bir değerimiz olduğunu her
fırsatta da dile getiren ve her şekliyle de söyleyen bir iktidarın
temsilcisiyiz. 
Yine, Hazreti
Mevlâna’nın dediği gibi “Dün dünde kaldı cancağızım, bugün yeni şeyler söylemek
lazım.” sözü gereği yeni Türkiye’nin inşasında görev alan ve Parlamentoda grubu
bulunan herkesin geçmiş yanlış örneklerden ders çıkarmak suretiyle geleceğe çok
farklı bir ufuk ve vizyonla birlikte yürümenin gayreti içerisinde olalım
diyorum. 
Meclisin gündemi
son derece açık ve net; günlerdir iç güvenlik yasa tasarısı görüşülüyor. Bu
nedenle -araştırma önergesi işinin- tarihçilerin ve Meclisimizde inşallah
doküman olarak hazırlandığı zaman tüm hukukçuların ve milletimizin takdirine bu
çalışmaların sunulacağı da göz önüne alınarak önergenin aleyhinde olduğumuzu
bildiriyor, yüce heyetinizi saygıyla selamlıyorum. (AK PARTİ sıralarından
alkışlar)
BAŞKAN –
Teşekkür ediyoruz Sayın Şahin.
YUSUF HALAÇOĞLU
(Kayseri) – Sayın Başkan… 
ADİL ZOZANİ
(Hakkâri) – Sayın Başkan… 
BAŞKAN –
Efendim…
ADİL ZOZANİ
(Hakkâri) – Sayın hatip araştırma önergemizin muhteviyatında olmayan bir intiba
varmış gibi yansıttı; dolayısıyla bize sataştı. Söz istiyorum efendim. 
BAŞKAN – Sayın
Halaçoğlu, sizin talebiniz ne?
YUSUF HALAÇOĞLU
(Kayseri) – Kısa bir açıklama yapmak istiyorum. 
BAŞKAN – Kısa
bir açıklama yapmak istiyorsunuz.
Sayın Zozani,
Sayın Halaçoğlu açıklamasını yapsın, sonra size söz vereceğim.
Buyurunuz. 
V.- AÇIKLAMALAR (Devam) 
9.- Kayseri Milletvekili
Yusuf Halaçoğlu'nun, istiklal mahkemeleri konusunda konuşmak yerine arşiv
belgelerine müracaat edilmesi ve kapsamlı araştırma yapılması gerektiğine
ilişkin açıklaması
YUSUF HALAÇOĞLU (Kayseri) – Teşekkür
ederim Sayın Başkanım.
Değerli arkadaşlar, istiklal
mahkemelerinin en önemli zabıtlarından büyük kısmı bizim Türkiye Büyük Millet
Meclisinde bulunmakta ve biraz önce İdris Bey’in de söylediği gibi büyük çapta
Latin alfabesine çevrilmiş bulunmaktadır, yakında da inşallah herkesin
araştırmasına sunulacak. 
Diyarbakır İstiklal Mahkemesi üç ay
devam etmiştir biliyorsunuz ve sonra bunların zabıtlarının muhtemelen… Yani
yaptığımız araştırmalarda diğer birtakım Diyarbakır’daki belgeler gibi -Diyarbakır
Surlarının içerisinde hani kuleler var ya, kulelerin içerisinde birtakım
evrakın- tam Millî Mücadele Döneminin sonrasındaki belgeler -Millî Mücadele
Dönemi belgeleri de dâhil- maalesef leblebicilere satılmış. Ben Arşivler Genel
Müdürlüğü yapmıştım. Önceden maalesef satılmış bunlar. Bir kısmı, çok az bir
kısmı, leblebiciye satılan bir kısmı elde edilebilmişti, bizim arşive teslim
edilmişti ama istiklal mahkemelerinin zabıtları burada yoktu, onu özellikle
belirteyim. Maalesef iyi bir arşivcilik göstermemişler.
Diğer taraftan, istiklal mahkemeleri
gerçekten başlangıçta tamamen casusluk faaliyetleri, asker ailelerine saldırı,
Tekâlif-i Milliye’den yoksun bırakılma gibi meseleler için kurulmuş bir
mahkemedir. Burada bir tane de örnek vereyim. Hint asıllı İngiliz ajanı olan
Mustafa Sagir -“sagir” küçük demek, küçük Mustafa anlamında- yakalanmıştı ve
istiklal mahkemesine çıkarıldı. Ergün Aybars’ın kitabında da yaptığı gibi -en kapsamlı
araştırmayı o yapmıştır bu konuda- 1.630 kişi… 1920 ila 1927 yılları
arasındadır istiklal mahkemeleri. En son istiklal mahkemesi Ankara İstiklal
Mahkemesidir, diğerleri kapanmıştır. 1926’da, 1927’de Ankara İstiklal Mahkemesi
kalmıştır. Bütün yargılanıp idam edilenlerin sayısı 1.630’dur, o tarihten o
tarihe kadar. 
Dolayısıyla
yanlışlar yapılmış mıdır, yapılmamış mıdır? Arkadaşlar, hangi devlet olursa
olsun bütün devletlerin mahkemelerinde şöyle veya böyle yanlışlar yapılmıştır
ama buradaki kuruluş felsefesi kesinlikle Damat Ferit Hükûmeti ve İngiliz
ajanlarına, İngilizlerle iş birliği yapan Damat Ferit Hükûmetine karşı
cumhuriyetin korunması ve buradaki birtakım meselelerdir. Yani düşmanla iş
birliği yapan, düşmana yardım eden, bunlar hep görülmüştür, 1915’te de vardır,
yeni değil. Yanlışlar, dediğim gibi, yapılmış olabilir ama bunu abartıp bir
şekle sokmamak lazım. Mesela 400 bin kişinin katledildiğini, öldürüldüğünü
söylediniz, 1921 ila 1938 arasında. Ya doğru değil bu. Kim, nerede öldürmüş?
Bakın, Dersim hadisesinde bile, Dersim’in 1935 nüfus sayımına göre nüfusu 107
bindir. Dersim’in 1940 nüfusu 94 bindir. Yani 1927’de, biliyorsunuz, Tunceli
vilayeti kurulduğu için, “Dersim” dediğimiz genel anlamda, Osmanlı Devleti
zamanındaki Dersim değil. 
(Mikrofon otomatik cihaz tarafından
kapatıldı)
YUSUF HALAÇOĞLU (Kayseri) - Yani
Erzincan vesaire yoktu. Dolayısıyla, burada 11 bin küsur kişi de sürgün
edildiğine göre Dersim’deki kayıp 2 bin civarındadır. Yani bunlar belgelerle
sabit. Yani bir sürü konuşmak yerine arşiv belgelerine müracaat etmek, çok
kapsamlı araştırma yapmak gerekmektedir.
Saygılar sunuyorum.
BAŞKAN – Teşekkür ediyoruz Sayın
Halaçoğlu.
Buyurunuz Sayın Zozani.
IX.- SATAŞMALARA İLİŞKİN
KONUŞMALAR (Devam)
4.- Hakkâri Milletvekili Adil
Zozani'nin, Çankırı Milletvekili İdris Şahin’in HDP grup önerisi üzerinde
yaptığı konuşması sırasında HDP Grubuna sataşması nedeniyle konuşması
ADİL ZOZANİ (Hakkâri) - Teşekkür ederim
Sayın Başkan.
Sayın Şahin, eğer araştırma önergemizin
son paragrafını okumuş olsaydınız, bizim sadece bir bölgenin uygulamalarını
gündeme taşıdığımız intibasına varmamış olurdunuz. Sayın Halaçoğlu ifade etti,
ben de konuşmamda söyledim, Diyarbakır, Konya ve Sivas istiklal mahkemelerinin
raporları Meclis arşivinde olması gerekirken yok, yok edilmiş. Bir istiklal
mahkemesi başkanı, Diyarbakır İstiklal Mahkemesi Başkanı ifade etmiş, kitabında
var, 1954’te verdiği mülakatında ifade etmiş. Çarıklı diyor ki: “O belgeleri
biz Türk İnkılap Tarihi Enstitüsüne teslim ettik.” Kim bunu söylüyor? Hacim
Muhittin Çarıklı bunu söylüyor. Bunları araştıralım diyoruz. Ama siz topyekûn
“Ya, bu cümleyi ifade ederek sonradan ya yanlış yapılmış olabilir ama o dönemle
ifade etmek gerekir.” derseniz, birileri de yirmi yıl sonra sizin bugünkü
antidemokratik uygulamaları “Ya, o dönemin karakterleriyle tarif etmek
gerekir.” şeklinde ifade eder.
İstiklal mahkemeleri neye dayanarak
kurulmuş? Vatana İhanet Kanunu, 14 maddelik Vatana İhanet Kanunu’na dayanarak
kurulmuş. 1’inci maddesi ne diyor, bakın: “Büyük Millet Meclisine karşı düşünce
veya uygulamalarıyla veya yazdıkları yazılarla muhalefet ve bozgunculuk edenler
vatan haini sayılır.” diyor. Yani, cumhuriyete düşüncede karşı çıkanlar bile
vatan hainidir. Bu vatan hainlerinden bir tanesi kimdir değerli arkadaşlar?
İskilipli Atıf Hoca’dır. Siz çıkıyorsunuz burada İskilipli Atıf Hoca’yı
savunuyorsunuz değil mi? Savunuyorsunuz değil mi? E, burada da biz araştırma
önergesi getiriyoruz. Bakın, bir düşünce adamı, bir âlim, idam edilmemesi
gerektiğini söylüyoruz da, siz getiriyorsunuz, karşı çıkıyorsunuz. Burada sırf
biz getirdik diye, bizim ifade ettiklerimizi bir şekilde çürütme gayreti
içerisinde CHP’yle burada örtüşerek böyle bir tezi karşımıza koyuyorsunuz.
Kendinizle çelişmeyin, lütfen.
Bir diğer husus: Sayın Bülent Arınç Başbakan
Yardımcısı ve Hükûmet Sözcüsü sıfatıyla “Çerkez Ethem bizim açımızdan vatan
haini değildir.” demedi mi? Dedi. E, siz burada tersini söylüyorsunuz.
Arkadaşlar, sırf HDP bu doğruyu gündeme getiriyor diye yanlışta buluşmayın
lütfen. Siz, sırf HDP söylüyor diye Cumhuriyet Halk Partisi, AK PARTİ yanlışta
buluşuyorsunuz. 
(Mikrofon otomatik cihaz tarafından
kapatıldı) 
ADİL ZOZANİ (Devamla) - Bunu bu şekilde
yaparsanız bugünkü uygulamalarınıza da gelecek açısından mazeret oluşturmuş
olursunuz. 
Saygılar sunarım. 
BAŞKAN – Teşekkür ederiz. 
Halkların Demokratik Partisi grup
önerisini…
MEHMET AKİF HAMZAÇEBİ (İstanbul) –
Yoklama istiyoruz Sayın Başkan. 
III.- YOKLAMA
BAŞKAN – Yoklama talebini yerine
getireceğim.
Sayın Hamzaçebi, Sayın Akar, Sayın
Öztürk, Sayın Ekşi, Sayın Ayaydın, Sayın Tayan, Sayın Haberal, Sayın Öner,
Sayın Onur, Sayın Kuşoğlu, Sayın Güneş, Sayın Demiröz, Sayın Oyan, Sayın
Düzgün, Sayın İnce, Sayın Bulut, Sayın Şeker, Sayın Kaplan, Sayın Yılmaz, Sayın
Seçer. 
Üç dakika süre
veriyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı yoktur. 
Beş dakika ara
veriyorum. 
Kapanma Saati: 15.54
İKİNCİ OTURUM
Açılma Saati:
16.03
BAŞKAN: Başkan
Vekili Şükran Güldal MUMCU
KÂTİP ÜYELER:
Dilek YÜKSEL (Tokat), Mine LÖK BEYAZ (Diyarbakır)
-----0-----
BAŞKAN – Sayın milletvekilleri, Türkiye
Büyük Millet Meclisinin 69’uncu Birleşiminin İkinci Oturumunu açıyorum.
III.- YOKLAMA
BAŞKAN – Halkların Demokratik Partisi
Grubunun önerisinin oylamasından önce istenen yoklamada toplantı yeter sayısı
bulunamamıştı.
Şimdi yoklama işlemini yineliyorum.
Üç dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
VIII.- ÖNERİLER(Devam)
A) Siyasi Parti Grubu
Önerileri (Devam) 
1.- HDP Grubunun, Hakkâri
Milletvekili Adil Zozani ve arkadaşları tarafından, istiklal mahkemelerinin
araştırılması amacıyla, 8/1/2015 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak 4 Mart 2015
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN – Halkların Demokratik Partisi Grubu önerisini
oylarınıza sunuyorum: Kabul edenler… Kabul etmeyenler… Kabul edilmemiştir.
ADİL ZOZANİ (Hakkâri) – Sayın Başkan…
BAŞKAN – Buyurunuz efendim. 
ADİL ZOZANİ (Hakkâri) – Sayın Başkan, grup önerileri
üzerinde 2 lehte, 2 aleyhte konuşma yapılır. Adalet ve Kalkınma Partisi, bizim
grup önerimizin üzerinde 1 lehte, 1 aleyhte olmak üzere 2 konuşmayı bloke etti.
Sayın İdris Şahin ve Sayın Recep Özel konuşacaklardı ancak Sayın Recep Özel
konuşmadı ve kürsüye davet edilmedi. Çekilip çekilmediğinden bizim ve diğer
grupların da haberi olmadı. Dolayısıyla bir konuşma yapılamadı. 
RECEP ÖZEL (Isparta) – Yapıldı konuşma.
ADİL ZOZANİ (Hakkâri) – Siz burada bir usul hatası yaptınız.
Tutumunuzla ilgili 63’e göre usul tartışması talep ediyoruz.
BAŞKAN – Şimdi, yapmayın Sayın Zozani…
ADİL ZOZANİ (Hakkâri) – Doğrusu bu…
Doğrusu bu Sayın Başkan.
BAŞKAN – Biliyorsunuz ki Başkanlık
kendilerine verilen söz taleplerini yerine getirir. Burada söz talebi olarak
lehine sizin adınız, aleyhinde Sayın Öztürk ve Sayın Şahin’in isimleri var.
Lehinde başka bir milletvekili konuşma talebi buraya yazdırmamıştır.
Yazdırmayınca, yazılmayan bir kişiyi çağıramayız. 
O Sayın Özel’le ilgili durum da bizim
bilgimiz haricindedir.
ADİL ZOZANİ (Hakkâri) – Görevli,
danışman görevliniz bize belgeyi, kâğıdı getirdiğinde Sayın Recep Özel’in ismi
yazılıydı.
BAŞKAN – E, geri çekmişler efendim.
ADİL ZOZANİ (Hakkâri) – Benim de
ismimin el yazısıyla yazılı olduğu o kâğıtta Sayın Recep Özel’in ismi var. 
BAŞKAN – E, geri çekmiş yerine başka
bir konuşmacı gelmiş.
ADİL ZOZANİ (Hakkâri) – Efendim,
gelmemiş, konuşmacı yok. 
BAŞKAN – Var. 
ADİL ZOZANİ (Hakkâri) – Kim, kim?
BAŞKAN – Aleyhinde…
ADİL ZOZANİ (Hakkâri) – Kim, kim? Diğer
konuşmacıyı bilmiyoruz.
BAŞKAN – Sayın İdris Şahin.
ADİL ZOZANİ (Hakkâri) – Sayın Başkan, 3
konuşma yapıldı 4 konuşma yapılmadı. 
İHSAN ŞENER (Ordu) – Takip et, takip
et… Genel Kurulu takip et. 
BAŞKAN – Çekmişler, konuşmuyorlar. 
ADİL ZOZANİ (Hakkâri) – Efendim,
haberimiz yok çekildiğinden. Grupların haberi olması gerekir. Başka bir grup
kullanabilir bunu.
ÜNAL KACIR (İstanbul) – Senin haberinin
mi olması lazım?
ADİL ZOZANİ (Hakkâri) – Evet, haberimin
olması gerekir. Evet, grupların haberinin olması gerekir. Çekilmişse, başka bir
grup kullanabilir. Evet, gerçeği böyle.
RECEP ÖZEL (Isparta) – Konuştu,
konuştu…
MEHMET NACİ BOSTANCI (Amasya) – Sen dün
yorulmuşsun Zozani. Sen git dinlen.
ADİL ZOZANİ (Hakkâri) – Bu böyle Sayın
Başkan. İç Tüzük 63’e göre usul tartışması gerektiren bir durumdur. 
ÜNAL KACIR (İstanbul) – Konuşmak
isteyen verir oraya. Çekilenin yerine onu koyarlar. 
BAŞKAN – Şimdi, bunu usul tartışması
gerektiren bir durum olarak talep edebilirsiniz. Tabii, açarız, bunu
konuşabilirsiniz.
ADİL ZOZANİ (Hakkâri) – Evet, talep
ediyoruz.
BAŞKAN – Fakat, ama, bilgilendirme
yapmak için söyledim ben demin bu sözlerimi. Bu sizi tatmin etmiyorsa…
ADİL ZOZANİ (Hakkâri) – Tatmin etmiyor
Sayın Başkan. 
BAŞKAN - Buyurunuz usul tartışması,
buyurunuz.
RECEP ÖZEL (Isparta) – Lehte, lehte…
MEHMET DOĞAN KUBAT (İstanbul) – Lehte…
MEHMET AKİF HAMZAÇEBİ (İstanbul) –
Lehte…
ADİL ZOZANİ (Hakkâri) – Aleyhte…
BAŞKAN – Lehte Sayın Kubat, aleyhte
Sayın Kaplan, aleyhte Sayın Halaçoğlu…
Başka?
MEHMET AKİF HAMZAÇEBİ (İstanbul) – Ben
de neresi boşsa orada konuşacağım.
BAŞKAN – Hamzaçebi lehte, Sayın Kaplan
aleyhte, Sayın Halaçoğlu aleyhte.
Lehte Sayın Kubat, buyurunuz.
X.- USUL HAKKINDA GÖRÜŞMELER
1.- Oturum Başkanı TBMM
Başkan Vekili Şükran Güldal Mumcu’nun, HDP grup önerisinin görüşülmesi
sırasındaki tutumunun İç Tüzük hükümlerine uygun olup olmadığı hakkında
MEHMET DOĞAN KUBAT (İstanbul) – Sayın
Başkanım, çok değerli milletvekili arkadaşlarım; açılan usul görüşmesinde
Başkanlığımızın tutumu lehinde görüşmelerimi ifade etmek üzere söz aldım.
Değerli arkadaşlar, şu anda görüşmekte
olduğumuz grup önerileri esasen İç Tüzük’ün 63’üncü maddesi dayanağında
görüşülen bir usul konuşmasıdır. Yani genel olarak burada açılan usul
tartışmalarında uygulanan usul neyse -ki çoğu zaman iki dakika, üç dakika
verilir- esasen grup önerileri de 63’üncü madde dayanağında görüşüldüğü için
Sayın Başkan en fazla 4 kişiye -aslında 2 kişiye de verebilir- üç dakika da
verebilir, iki dakika da verebilir, tamamen Başkanlığa ait bir keyfiyettir bu.
Ama bugüne kadar Meclisin genel uygulamaları çerçevesinde grup önerilerinde
onar dakika, 2 aleyhte, 2 lehte veriliyor. İç Tüzük’ün 60 ve 61’inci
maddelerinde söz taleplerinin ne şekilde yapılacağı belirlenmiş. Sayın
Başkanlığa istem sırasına göre başvuruda bulunan kişilere söz veriliyor ve
burada, bütün arkadaşlarımız da çok iyi bilir, bazen bir siyasi partiye mensup
üyeler yazdırır.
ADİL ZOZANİ (Hakkâri) –
Konuşmayacaksanız isim yazdırmayın, onu söylüyoruz. Başkanın takdirine niye
müdahale ediyorsunuz? İsim yazdırmayın.
MEHMET DOĞAN KUBAT (Devamla) - Sonra bu
itirazda bulunan partiden arkadaşlarımızın da ricası üzerine ben en az 5 defa
söz haklarının arkadaşlarımızın o gruptan mensup arkadaşlara devrettiklerini
ben biliyorum, bizzat biliyorum. 
ADİL ZOZANİ (Hakkâri) - İyi, vallahi
güzel. Konuşmaları bloke et, ondan sonra da de ki: “İç Tüzük bunu söylüyor.”
Bloke etmeyin.
MEHMET DOĞAN KUBAT (Devamla) -
Dolayısıyla bu bilinen bir konudur. Burada bir arkadaşımız söz talebini geri
çektiği zaman sonra talepte bulunan arkadaş, ki Cumhuriyet Halk Partisinden bir
arkadaşımız bu talepte bulunmuştur, çıkıp konuşmuştur. Kaldı ki eğer o kadar bu
konu üzerinde konuşma niyetiniz var idiyse lehte ikinci söz boştu, talepte
bulunup alabilirdiniz. Talepte de bulunmuşsunuz. Oylamadan sonra gereksiz bir
tartışmayla Genel Kurulun bu konudaki vaktini harcamaya da lüzum yoktur diye
düşünüyorum. Sayın Başkanlığımızın yaptığı işte usule aykırı bir yön yoktur.
Bu, İç Tüzük’ün 60, 61’inci maddelerine gayet uygun bir tutumdur. Dolayısıyla,
Başkanlığımızın tutumu lehindeyim.
Saygılarımı sunuyorum.
BAŞKAN – Teşekkür ederiz Sayın Kubat.
Aleyhte, Sayın Kaplan…
Buyurunuz Sayın Kaplan.
HASİP KAPLAN (Şırnak) – Teşekkür ederim
Sayın Başkan.
Bu AK PARTİ Grubu oy çokluğuna
güvenerek bir güvenlik paketi getirmiş Meclise, geçsin diye konuşmuyor. Başkan
vekilleri de tümü üzerinde konuşturtmadı, soru-cevap yaptırtmadı, bilmem ne
yaptırtmadı, Divana başvurduk, cevap vermediler ama bunu size bırakacağımızı
sanıyorsanız yanılıyorsunuz.
Bakın, alıyorsunuz, bloke ediyorsunuz,
konuşmuyorsunuz. Kötüye kullanıyorsunuz, sırf buradan çabuk pakete geçesiniz
diye.
EMASYA’yı kaldırdık diye övünüyorsunuz
değil mi, EMASYA’yı? Askerî apoletlerin yerine şimdi sivil apoletleri kendiniz
getiriyorsunuz, farkında mısınız? Bunun için söz alıyorsunuz, konuşmuyorsunuz;
askerî apoletlerin yerine AK PARTİ apoletleri geçecek diye. Ama üniformanızın rengini
daha seçememişsiniz; mavi mi, turuncu mu; bu kalmış.
ADİL ZOZANİ (Hakkâri) – Kahverengi
olsun, kahverengi!
HASİP KAPLAN (Devamla) – Şimdi, bakın,
tutturmuşsunuz güvenlik paketi. Kime karşı çıkarıyorsunuz kardeşim? Paralel
için mi çıkarıyorsunuz, bizim için mi, Kürtler için mi çıkarıyorsunuz, yoksa
başkaları için mi? 
ALİM IŞIK (Kütahya) – Onların düşmanı
Türkler, Türkler!
HASİP KAPLAN (Devamla) – Bakın, siz
öyle bir paket getirdiniz, bu paketi geri çekeceksiniz arkadaşlar, Komisyona 4
parti grubunu çağıracaksınız, bu memleket için hayırlı ne ise onu düzelteceğiz;
doğrusu budur, bunun dışında bir yol yok. 
Şimdi, sizden her şey beklenir. Bakın,
Cumhurbaşkanı şu an başkomutan değil mi arkadaşlar? Başkomutan. Her gün
çıkıyor, “Bu paket geçecek.” diyor. Bu paketi geçince 4’üncü muharebeyi
kazanmış olacak. Bakın, bir: “Gezi’de kazandım.” diyor. “17-25 Aralıkta
kazandım.” diyor. Sonra, geliyoruz “Şah Fırat operasyonunda kazandım.” diyor.
Bu paket de geçerse “Bunu da kazandım.” diyecek, etti 4. 
Şimdi, biliyorsunuz, mareşal unvanı
için Meclis kanunu var. 2-3 meydan muharebesini kazanan başkomutanlar veya
komutanlara mareşal rütbesi veriyorlar. Bunun içinde, Türk Silahlı Kuvvetleri
içinde subaylara, orgenerallere de veriliyor ve Meclis tarihinde bir tek
Atatürk’e verilmiş, bir de Fevzi Çakmak almış. Vallahi, bu paketi bitirdikten
sonra, eğer böyle bitirirseniz, yarın da bir kanun teklifi getirirseniz,
“Cumhurbaşkanı Recep Tayyip Erdoğan’a mareşal unvanı verilsin.” diye bir kanun
teklifi getirirseniz hiç şaşırmam. Hiç şaşırmam. 
HAYDAR AKAR (Kocaeli) – Ya, hatırlatma,
ister şimdi onu ya. Eyvah!
AHMET TOPTAŞ (Afyonkarahisar) – Madde
ihdası yaparlar şimdi bak. 
HASİP KAPLAN (Devamla) – Madde ihdası,
132’yi 133 yaparlar, pakete mareşal kanun teklifini de koyarsınız, bu paketi de
öyle çıkarırsınız. Arkasından çıkarsınız, bir de tören yaparsınız, atlılarla, o
Duşakabinoğullarının üniformalarıyla sarayda bunu yaparsınız. 
Yapmayın, etmeyin. Söz alırsanız
konuşuruz, almazsanız bırakın, gruplar bu hakları konuşsun. 
(Mikrofon otomatik cihaz tarafından
kapatıldı) 
HASİP KAPLAN (Devamla) – Sayın Başkan,
uyarın bir daha, sizden ricamız. Tutumunuzla ilgili bu nedenle aleyhte söz
aldım. (HDP sıralarından alkışlar) 
ADİL ZOZANİ (Hakkâri) – Sayın Başkan,
uyarmanız gerekiyor bu hususta. Grupları uyarmanız gerekiyor, yapmayacak,
almayacak. 
BAŞKAN – Teşekkür ediyoruz Sayın
Kaplan. 
MEHMET NACİ BOSTANCI (Amasya) – Sayın
Başkan…
BAŞKAN – Sayın Bostancı, buyurunuz. 
MEHMET NACİ BOSTANCI (Amasya) –
Efendim, sayın konuşmacı Cumhurbaşkanına yönelik olarak alaycı bir dille… 
HASİP KAPLAN (Şırnak) – Alaycı değil,
hakiki bir dille. Bu paketin kendisi alaycı. 
MEHMET NACİ BOSTANCI (Amasya) –
…kendisine ait olmayan beyanlar üzerinden mareşallik rütbesinden bahsetmiştir.
Bu bir açık sataşmadır. 
HAYDAR AKAR (Kocaeli) – Layık görmüyor
musunuz?
HASİP KAPLAN (Şırnak) – Başkomutan
değil mi arkadaşlar?
MEHMET NACİ BOSTANCI (Amasya) – Bizim
eski Genel Başkanımızdır. O çerçevede söz istiyorum. 
ADİL ZOZANİ (Hakkâri) – Evet, ya, doğru
söylüyor, alaycı bir dille konuştu. 
BAŞKAN – Buyurunuz Sayın Bostancı. (AK
PARTİ sıralarından alkışlar) 
IX.- SATAŞMALARA İLİŞKİN
KONUŞMALAR (Devam)
5.- Amasya Milletvekili
Mehmet Naci Bostancı'nın, Şırnak Milletvekili Hasip Kaplan’ın usul görüşmesiyle
ilgili yaptığı konuşması sırasında AK PARTİ eski Grup Başkanına sataşması
nedeniyle konuşması
MEHMET NACİ BOSTANCI (Amasya) – Sayın
Başkan, değerli arkadaşlar; alaycı bir dil zaman zaman kullanılabilir elbette
ama bu memleketin ortak sembollerine ilişkin herkeste az çok bir ihtimam ve
dikkat olması gerekir. 
HAYDAR AKAR (Kocaeli) – Kim ortak
sembolü ya?
MEHMET NACİ BOSTANCI (Devamla) – Tayyip
Bey’e yönelik eleştirileriniz olabilir, bunların nereden kaynaklandığını da biz
biliyoruz. Tayyip Bey’in siyasette 2002 seçimleriyle birlikte başlayan ve on üç
yıl süren başarılı performansı sizin en temel derdiniz, muhalefetin en temel
derdi, başka, gerisi hikâye. “Tayyip Bey geldi, bize ekmek kalmadı.” Öfkenizin
de kızgınlığınızın da esasında bu yatıyor, geriye bütün söyledikleriniz işin tezyinatı.
ALİM IŞIK (Kütahya) – Hırsızlıklar
arttı, sıkıntı orada. Her şey çalınıyor Sayın Grup Başkan Vekili.
MEHMET NACİ
BOSTANCI (Devamla) – Sayın Cumhurbaşkanına ait olmayan beyanlar üzerinden
böylesine alaycı bir dille konuşmak ancak o dilin sahibi bakımından problem
doğurur, buna herhangi bir şey söylemiyorum. 
Evet, burada biz
iç güvenlik yasasını görüşmek istiyoruz, iç güvenlik yasasının memleket için
güvenli olduğunu düşünüyoruz ama bir türlü iç güvenlik yasasını makul,
aklıselimle tartışabileceğimiz bir zemin oluşmuyor. Bunun müsebbibi kesinlikle
muhalefettir. Engel çıkartma, İç Tüzük’ten kaynaklanan hakları kullanmanın
ötesinde sürekli fiilî bir dayatma ve olay çıkartma yaklaşımıyla bu
engelleniyor. Hiçbir iç tüzük yasa çıkartmama üzerine birtakım hakları
ilanihaye muhalefete vermez. İç Tüzük elbette muhalefete bazı haklar verir ama
esas itibarıyla Meclisin nasıl çalışacağını düzenler, nasıl çalışmayacağını
değil. Her bir maddeye ilişkin burada çok verimli tartışmalar yapılıyor ama
bütün maddelerin nihai olarak vardığı yer ve yasa koyucunun kastı buradaki
çalışmayı düzenlemektir, çalışmamayı değil. 
Bugün geçmişte
olduğu gibi yine bir angarya durumuyla karşı karşıyadır Meclis. Hep angaryadan
bahsediyor arkadaşlar ama gece on ikiden sonra akıllarına geliyor angarya.
Meclisi çalıştırmamaya yaslanan bu yaklaşım esas itibarıyla bizim için
angaryadır. Biz yasayı görüşmek istiyoruz, evet, kurallar dâhilinde, grup
önerileriniz var, onları da görüşelim ve yasaya geçelim, siz de
söyleyeceklerinizi söyleyin ama yasaya geçilmesin diye İç Tüzük’ün ötesinde,
hususi, kasıtlı, Sayın Zozani’nin sık sık başvurduğu gibi birtakım yöntemlerle
yapılan fiilî durumlar yasayı görüşmemize engel oluyor, bu bizim için
angaryadır. Bugün yine gece on ikide muhtemelen başlarsınız “Angaryaya hayır!”
diye ama unutmayın, şimdi bizim için angarya olacak, Meclis çalıştığında da
sizin için angarya duygusu uyandırıyor, öyle anlaşılıyor. 
HASAN HÜSEYİN
TÜRKOĞLU (Osmaniye) – Bir zulmü engellemek için yapıyoruz, bir zulüm iktidarını
engellemek için yapıyoruz. Anlayamadın mı daha?
MEHMET NACİ BOSTANCI (Devamla) - Ama bu
Meclisin kastı, var oluş nedeni, sizin de var oluş nedeniniz çalışmaktır,
çalışmamak değil.
Saygılar sunuyorum. (AK PARTİ
sıralarından alkışlar)
BAŞKAN –
Teşekkür ederiz Sayın Bostancı.
ADİL ZOZANİ (Hakkâri) – Sayın Başkan,
konuşmacı hem benim adımı hem Sayın Kaplan’ın adını vererek sataştı.
BAŞKAN – Pardon, duyamadım efendim?
ADİL ZOZANİ (Hakkâri) – İkimizin de
isimlerini vererek sataşmada bulundu.
Benim, Meclise angarya dayattığımı
ifade etti. Bu sataşmadır, cevap vermek istiyorum.
BAŞKAN – Sizin?
HASİP KAPLAN (Şırnak) – Benim için
“Sayın Cumhurbaşkanına alaylı bir şekilde konuştu.” dedi. Öyle konuşmadığımı ve
gerçek anlamda ne demek istediğimi ifade etmek istiyorum efendim.
MEHMET NACİ BOSTANCI (Amasya) –
Mareşallik nereden çıktı Hasip Bey?
BAŞKAN – Evet, sizin…
ALİ UZUNIRMAK (Aydın) – Sayın Başkan,
Meclisi çalıştırmamak gibi bir ithamda bulunuyor muhalefete. Burada hiçbir
milletvekilinin öyle bir gayesi yok. Tamamen yasalara uygun, İç Tüzük'e uygun
bir şekilde görüşmelerin müzakere edilmesinden yanayız biz. Mümkünse...
BAŞKAN – Sizinki tutanaklara geçti
Sayın Uzunırmak.
Sayın Zozani’ye söz vereceğim.
Buyurunuz efendim.
6.- Hakkâri Milletvekili Adil
Zozani'nin, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
ADİL ZOZANİ (Hakkâri) – Teşekkür
ediyorum Sayın Başkan.
Sayın Başkan,
değerli milletvekilleri; bu Mecliste Hükûmetin bu yasa, antidemokratik yasa dayatmasına
karşı benim burada dile getirdiğim bütün itirazların bir maddi gerekçesi
mutlaka olmuştur. Tek bir tanesini çıkarın, “Bu itirazının maddi karşılığı
olmamıştır.” deyin, ben de size hak vereyim. Dolayısıyla, ben Meclise angarya
dayatmıyorum. Bu Meclisin, yüce Meclisin yanlış yasa yapmasının önüne geçmek
için -İç Tüzük'ten doğan haklarımı kullanmak için- İç Tüzük’ten doğan haklarımı
kullanıyorum. Bu bir angarya değildir. Bu İç Tüzük angaryayı öngören bir İç
Tüzük değildir. Bu İç Tüzük, evet, Meclisin yasama faaliyetlerini düzenlemek
üzere hazırlanmış bir İç Tüzük’tür ama siz ruhunu yanlış anlıyorsunuz. Bu İç
Tüzük esasında şunu emrediyor: Parlamentonun -iktidarı, muhalefeti- doğru
yasalar yapabilmesi için uzlaşmaya dayalı olarak çalışmasını emrediyor,
hükmediyor. Ola ki, Hükûmet bir dayatmada bulunur ise muhalefet o dayatmaya
karşı kendini koruyabilsin diye bazı korunaklar konmuştur bu İç Tüzük’e. Sayın
Bostancı, size yakıştıramadım bu şekilde yorumlamanızı. 
İkinci önemli hususu: Efendim, siz,
sayın milletvekillerinin konuşma hakkını bloke etme hakkına sahip değilsiniz,
böyle bir hakkınız yok. Bakın, yeri geliyor aynı önerge üzerinde 3 tane konuşma
yapıyorsunuz; 1 lehte, 2 aleyhte konuşma yapıyorsunuz, biz çıkıp burada itiraz
etmiyoruz. Olmamış mıdır? Olmuştur. Çıkarsınız burada üç dakika konuşursunuz,
otuz saniye konuşursunuz. İtiraz ettik mi? Etmedik ama çıkın, konuşun. 300
küsur milletvekili Türkiye’de yaşayan insanlara, halklara kendi derdini
anlatmak üzere, görüşlerini anlatmak üzere burada oturuyor. Kusura bakmayın
Sayın Bostancı, sizin sultanınıza elini kaldırıp indirmek için burada değiller,
ben onların da hukukunu koruyorum. 
ÜNAL KACIR (İstanbul) – Allah Allah!
MEHMET NACİ BOSTANCI (Amasya) – Sağ ol,
Sağ ol. İstemez, istemez.
ADİL ZOZANİ (Devamla) – Ben onların da
hakkını koruyorum. İşte, siz burada oturan 3-4 kişi burada oturan bütün
milletvekillerinin iradesine ipotek koyuyorsunuz, yeri gelince muhalefet
partilerinin de iradesine ipotek koymaya kalkışıyorsunuz ama ona gücünüz
yetmiyor, ona gücünüz yetmiyor. 
MEHMET NACİ BOSTANCI (Amasya) – Öyle
bir şey yok. 
ADİL ZOZANİ (Devamla) – İşte, bugün
olduğu gibi eğer siz konuşma hakkına ipotek koyarsanız, biz de çıkarız, burada
bu şekilde itiraz ederiz. Buna angarya mı dersiniz, başka bir şey mi dersiniz,
o sizin tercihiniz ama biz İç Tüzük’ten doğan hakkımızı kullanıyoruz. 
BAŞKAN – Teşekkür ederiz Sayın Zozani. 
Buyurunuz Sayın Kaplan. 
7.- Şırnak Milletvekili Hasip
Kaplan'ın, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
HASİP KAPLAN (Şırnak) – Evet, Sayın
Bostancı, bu Meclis hakkında ve grubunuzun uygulamaları ve başkan
vekillerinizin İç Tüzük’ü çiğneyen tutumlarıyla ilgili, yarın saat 14.00’te,
burada basın toplantısıyla Avrupa İnsan Hakları Mahkemesine angaryadan dava
açıyorum. Hazırlık bitti, yarın başvuruyorum. 
Ayrıca, İç Tüzük
ihlalleriyle ilgili yine çalışmaları tamamladım, yarın Anayasa Mahkemesine İç
Tüzük işlerliğiyle ilgili ayrı bir başvuru yapacağım. Yani, kusura bakma,
haklarımızı burada çoğunluğunuz yetiyor diye… Divanda, bizim şikâyet ettiğimiz
Sadık Yakut dahi oturmuştu. Ayşe Nur Bahçekapılı yoktu, mazeretliydi; o da
oturacaktı. Kâtipler yoktu, kâtipler de oturmuştu.
SADIK YAKUT
(Kayseri) – Yoklama mı yapıyoruz?
HASİP KAPLAN
(Devamla) – Böyle çoğunluğunuz var diye her şey dediğiniz gibi değil. 
ADİL ZOZANİ
(Hakkâri) – Hayır, hiçbir zaman öyle olmamıştır. Siz İç Tüzük 13’ü okumadan İç
Tüzük’le ilgili uygulama yaptınız, okumadan uygulama yaptınız. Yoksa, oraya
yanlışlıkla gidip oturmazdınız. 
HASİP KAPLAN
(Devamla) – Bakın, İç Tüzük 13’üncü madde çok açıktı ve ben şikâyetçiydim,
geldim o gün dilekçe verdim, Cemil Çiçek’le görüştüm, dedim ki: Sayın Başkan,
ben şikâyetçiyim, Divanda anlatmak istiyorum. Sayın Mumcu, sizler, hepiniz
Divandaydınız. Orada muhalif parti milletvekilleri, idare amirleri demedi mi
“Şikâyetçi olan grup başkan vekilleri ve Hasip Kaplan gelsin, burada anlatsın;
niye, ne istiyorlar?” diye. Bunu da reddettiniz. 
Şimdi, bakın,
her şeyi reddedersiniz ama Sayın Bostancı, Sayın Cumhurbaşkanı Başkomutan ve
yürütmenin başı değil mi? 
HAYDAR AKAR
(Kocaeli) – “Tayyip Bey” de.
ADİL ZOZANİ
(Hakkâri) – “Tayyip Bey” de ya. 
HAYDAR AKAR
(Kocaeli) – Baksana Grup Başkan Vekili “Tayyip Bey” diyor, “Cumhurbaşkanı”
demiyor. 
HASİP KAPLAN
(Devamla) – Hayır, hayır, yürütmenin başı değil mi? Başkomutan o, yürütmenin
başı değil mi Cumhurbaşkanı? Diyorsunuz ki: “Hasip Kaplan geldi burada, alaylı
bir şekilde Cumhurbaşkanı…” Hâşâ, sümme hâşâ! Alay etmek bizim ne haddimize ya?
Cumhurbaşkanı Elâzığ meydanında “Bu paket ya geçecek ya geçecek!” diyor. Kime
diyor? Bu yasama Meclisine diyor. Kime diyor? “Terracotta” askerleri, size
diyor, herhâlde 3 muhalefet partisine demiyor bunu, size diyor. 
ÜNAL KACIR
(İstanbul) – Size diyor, size. 
HASİP KAPLAN
(Devamla) – Ve uçakla gelirken de aynı şeyi söyledi dün, uçaktan “Bu paket az
bile.” dedi. 
ÜNAL KACIR
(İstanbul) – Size diyor ya, bize der mi? 
HASİP KAPLAN
(Devamla) – Şimdi, Cumhurbaşkanının görevleri içinde, bu yasama Meclisinde
kanun çıkarılırken bu yasama Meclisinin iradesine hükmetmek ve buradaki
milletvekillerinin iradesine hükmetmek var mıdır? Peki, bu hükmetmek hangi
hukuk, etik, yasa, İç Tüzük, Anayasa kurallarına sığıyor? Bunu hangi
parlamenter demokrasinin evrensel kurallarına sığdırabilirsiniz? 
Bu Meclisle alay
eden Cumhurbaşkanı, sizinle alay eden Cumhurbaşkanı, hepinizi, kanun çıkarırken
bile sizi angarya angarya çalıştıran da Cumhurbaşkanı.
TÜLAY KAYNARCA
(İstanbul) – Yok öyle bir şey, yok. Kendini kandırma, yok öyle bir şey. 
HASİP KAPLAN
(Devamla) – Hiçbiriniz “hayır” diyemiyorsunuz, esas duruşa geçmişsiniz, hazır
ol durumdasınız, hazır ol, hazır ol. Önce kendinizi gözden geçirin. (HDP
sıralarından alkışlar) 
BAŞKAN –
Teşekkür ederiz Sayın Kaplan. 
Lehte, Sayın
Hamzaçebi…
ADİL ZOZANİ (Hakkâri) – Sayın Başkan,
herhâlde iktidar partisi bizim bu son söylediklerimize katılıyor, o yüzden
cevap vermiyor.
BAŞKAN – Ona karışamayız efendim. 
ADİL ZOZANİ (Hakkâri) - Kayıtlara
geçmesi açısından söylüyorum.
ÜNAL KACIR (İstanbul) – Tabii, size
şimdi bir cümle söyleyelim ki onlara üç tane daha konuşma hakkı doğsun.
BAŞKAN - Buyurunuz Sayın Hamzaçebi.
X.- USUL HAKKINDA GÖRÜŞMELER
(Devam)
1.- Oturum Başkanı TBMM
Başkan Vekili Şükran Güldal Mumcu’nun, HDP grup önerisinin görüşülmesi
sırasındaki tutumunun İç Tüzük hükümlerine uygun olup olmadığı hakkında (Devam)
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; öncelikle, Sayın Başkana bir konuda
teşekkür ediyorum; usul tartışması talep edildiğinde, hiçbir tartışmaya meydan
vermeksizin bu talebi yerine getirdi çünkü İç Tüzük’ün 63’üncü maddesi, usul
tartışması talep eden milletvekilinin bu talebinin yerine getirileceği hükmünü
amirdir. Yani usul konusunda Sayın Başkanın tartışma açması usulünde bir
yanlışlık olduğunun kabulü değil, demokratik bir şekilde, herkesin arzu ettiği
bir biçimde görüşlerini ifade etmesine olanak sağlamaktır. Bu olanağı sağladığı
için çok teşekkür ediyorum.
Değerli arkadaşlar, polis devleti yasa
teklifi. Şu anda görüşmekte olduğumuz teklif iç güvenlik değil, iç güvenlik bu
teklifin hiçbir yerinde geçmiyor. O nedenle, bu teklifi kısaca ifade etmek
gerekirse, buna “polis devleti yasa teklifi” demek daha doğru olacaktır.
Başbakan, Cumhurbaşkanı bu teklifin
mutlaka yasalaşacağını söylüyor, biz de bu teklifin yasalaşmayacağını
söylüyoruz. Bu şekliyle bu teklifi, çoğunluk gücünüze dayanarak yasalaştırma
çabası içerisinde olabilirsiniz ancak ben size buradan bir kez daha son bir
çağrıyı yapıyorum: Bunda ısrar etmeyin. O geçirdiğiniz maddeleri, gelin
düzeltelim, çıkaralım; Türkiye’de polis devleti kurulmasına imkân veren o
düzenlemeleri bu tekliften çıkaralım.
Şimdi, meydanlardan korkan bir Hükûmet
var. Korkuyor, “Bir daha Gezi benzeri bir hareket olur mu?” diye son derece
korku içerisinde. Meydanlardan, sokaklardan, her yerden korkuyor. O nedenle,
toplantı ve gösteri yürüyüşünü hangi şekilde yaparsanız yapın, her toplantı ve
gösteri yürüyüşünü yasa dışı olarak tanımlayacak bir düzenlemeye yer veriliyor
burada. 
Bakın, yapılması gereken nedir biliyor
musunuz, herkes önceden izin almaksızın barışçıl toplantı ve gösteri yapma
hakkına sahiptir; ana kural bu olmalı, gerisi ayrıntıdır. Bunu tersinden de
ifade edebiliriz, herkes şiddet içermeyen, şiddeti teşvik veya tahrik etmeyen
toplantı ve gösteri yürüyüşü yapma hakkına sahiptir. Başbakan diyor ki: “Bütün
Avrupa Birliği ülkelerinde bu teklifte getirdiklerimiz vardır.” Ben de ona
diyorum ki, bakın, AİHM kararlarından bir özetle ben iki öneri yaptım, bütün
Avrupa Birliği ülkelerinde de bu vardır. 
(Mikrofon otomatik cihaz tarafından
kapatıldı)
MEHMET AKİF HAMZAÇEBİ (Devamla) -
Hiçbir Avrupa Birliği ülkesinde sekiz yılda 183 kişi polis kurşunuyla
ölmemiştir. Onun için, polise daha fazla yetki veren, polisi, yargıyı, herkesi
siyasallaştıran bu düzenlemeyi geri çekin.
Teşekkür ederim. (CHP sıralarından
alkışlar)
BAŞKAN – Teşekkür ediyoruz Sayın
Hamzaçebi.
Aleyhte Sayın Halaçoğlu. (MHP
sıralarından alkışlar)
Buyurunuz Sayın Halaçoğlu. 
YUSUF HALAÇOĞLU (Kayseri) – Teşekkür
ederim Sayın Başkanım.
Öncelikle tutumunuzun aleyhinde
olmadığımı belirtmek istiyorum.
Değerli arkadaşlar, aslında bu tür
tartışmalar tabii ki birtakım meselelerin gündeme gelmesine de ve konuşulmasına
da sebep oluyor. Aslında biz en başından beri şunu söylüyoruz: Terörle ilgili
yasalara “Evet.” ama onun dışında, özgürlükleri kısıtlayıcı her şeye “Hayır.”
diyoruz ve bir silahlı güç olan jandarmanın siyasallaştırılmasına “Hayır.”
diyoruz. Dolayısıyla, yapacağınız en iyi iş -bakın, bu kadar zamandır burada
tartışıyoruz- Komisyona geri gönderin, bir haftalık süre içerisinde -mademki
diyorsunuz ki “Gelin, konuşalım bunları.”, Başbakan da onu söylüyor,
“Önerilerinizi bildirin.” diyor- Komisyona çekin, Komisyonda bunlar, tam
anlamıyla bir mutabakat sağlansın, ortaya konulsun, ondan sonra gelsin, bir hafta
sürmez bu kanunun çıkması. Ama öncelikle orada sizlere daha önce sunulmuş
önergeleri kabul etmeyip burada o maddeleri geri çekiyorsunuz. Demek ki bir
yanlışınız var. Birileri size dikte ettiriyor bunu ki ondan vazgeçemiyorsunuz.
Burada, bakıyorsunuz ki terslikler var, birbirine zıtlıklar meydana geliyor ve
bunu ortadan kaldırmaya çalışıyorsunuz. Dolayısıyla, bunları yeniden söylüyorum
ki Komisyona çekin, doğru bir biçimde, sakinlikle halledilsin, ülke yararına ne
varsa bunlar yapılsın.
Demin Sayın Kubat şunu söyledi:
“63’üncü maddeye göre grup önerileri…” dedi. 63’üncü madde biliyorsunuz usul
tartışmalarıdır, grup önerileri 19’uncu madde. Dolayısıyla, onlarla onların
birbiriyle alakası yok, biz o çerçevede konuşmuyoruz grup önerilerini.
Bu arada da şunu ifade edeyim:
Cumhurbaşkanının mareşalliğinden bahsedildi ama gerçekten öyle bir hareket
yapıldı ki neredeyse mareşal unvanı da verilecek hâle geldi basın tarafından.
Ama ben tarihte hiçbir zaman toprak kaybeden bir generalin veya bir
başkomutanın mareşal unvanı aldığına şahit olmadım.
ALİM IŞIK (Kütahya) – Rütbeleri sökülür
onun.
HASAN HÜSEYİN TÜRKOĞLU (Osmaniye) – Er
yapılır, rütbeleri sökülür. 
YUSUF HALAÇOĞLU (Devamla) - Şöyle ki,
aynen şunu söylüyor Cumhurbaşkanı: “Ankara neyse Süleyman Şah da odur. Türbeye
yapılacak saldırı Türkiye’ye yapılmış sayılır, atılacak adım bellidir.” Ha,
demek ki atılacak adım belli.
ALİM IŞIK (Kütahya) – 2014’te. O zaman
öyle konuşması lazımdı.
YUSUF HALAÇOĞLU (Devamla) - Yani, siz
oradaki, Süleyman Şah’ın lahdini alıp getiriyorsunuz, toprağı orada
bırakıyorsunuz ve mareşal unvanı alacaksınız. Bu mümkün değil tabii ki. Ama
diğer taraftan, Cumhurbaşkanı oluyorsunuz ve Cumhurbaşkanlığında diyorsunuz ki:
“…tarafsızlıkla yerine getirmek için bütün gücümle çalışacağıma Büyük Türk
Milleti ve tarih huzurunda, namusum ve şerefim üzerine andiçerim.” ve yerine
getirmiyorsunuz. Artık gerisini siz düşünün.
Teşekkür ederim. (MHP sıralarından
alkışlar)
BAŞKAN – Teşekkür ediyoruz Sayın
Halaçoğlu.
Sayın
milletvekilleri, bu açmış olduğunuz usul tartışmasında sizleri dinledim fakat
şunu belirtmek isterim ki Başkanlığın yapmış olduğu uygulamada İç Tüzük’e
aykırı hiçbir husus bulunmamaktadır. Hem teamüller hem de İç Tüzük uyarınca,
söz talepleri Başkanlığa gelir, bu sıralara göre de Başkanlık söz taleplerini
verir efendim. Eğer partiler arasında uzlaşı olur, kişiler haklarını geri
çekerler, konuşmalarını başka kişilere, başka milletvekillerine devrederler,
onları da bize bildirirler, biz Başkanlığa bildirilen konuşma talepleri üzerine
söz sıralarını belirleriz efendim. Onun için, tutumumuz bu şekilde devam
etmektedir.
Şimdi,
Milliyetçi Hareket Partisi Grubu önerisini okutuyorum:
VIII.- ÖNERİLER (Devam)
A) Siyasi Parti Grubu
Önerileri (Devam) 
2.- MHP Grubunun, Ankara
Milletvekili Özcan Yeniçeri ve arkadaşları tarafından, uluslararası
anlaşmalarla Türkiye Cumhuriyeti devleti egemenliği altında bulunan Ege Denizi
ve Akdeniz’deki 16 adanın Yunanistan tarafından işgali, anılan bölgelerdeki
kıta sahanlığımızda münhasır ekonomik bölgenin yine Yunanistan ve Güney Kıbrıs
yönetimi tarafından hukuksuz olarak Türkiye Cumhuriyeti’nin hak ve egemenliğini
ihlal edecek şekilde kullanılması hakkında, 3/3/2015 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin Genel
Kurulun 4 Mart 2015 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
04/03/2015
Türkiye Büyük Millet Meclisi Başkanlığına
Danışma Kurulunun 4 Mart 2015 Çarşamba
günü (bugün) yaptığı toplantısında, siyasi parti grupları arasında oy birliği
sağlanamadığından grubumuzun aşağıdaki önerisini İç Tüzük'ün 19'uncu maddesi
gereğince Genel Kurulun onayına sunulmasını arz ederim.
Saygılarımla.
 Yusuf
Halaçoğlu
  Kayseri

MHP Grup Başkan Vekili
3 Mart 2015
tarih, 5151 sayıyla TBMM Başkanlığına Ankara Milletvekili Özcan Yeniçeri ve
arkadaşlarınca verilen uluslararası anlaşmalar ile Türkiye Cumhuriyeti Devleti
egemenliği altında bulunan Ege Denizi ve Akdeniz'deki 16 adanın Yunanistan
tarafından işgali, anılan bölgelerdeki kıta sahanlığımızda münhasır ekonomik
bölgenin yine Yunanistan ve Güney Kıbrıs yönetimi tarafından hukuksuz bir
şekilde Türkiye Cumhuriyeti’nin hak ve egemenliğini ihlal edecek şekilde
kullanılması hakkında Meclis araştırması açılması önergemizin 4 Mart 2015
Çarşamba günü (bugün) Genel Kurulda okunarak görüşmelerinin bugünkü
birleşiminde yapılması önerilmiştir.
BAŞKAN – Lehinde
Ankara Milletvekili Özcan Yeniçeri.
Buyurunuz Sayın
Yeniçeri. (MHP sıralarından alkışlar)
ÖZCAN YENİÇERİ
(Ankara) – Sayın Başkan, değerli milletvekilleri; uluslararası anlaşmalar ile
Türkiye Cumhuriyeti Devleti egemenliği altında bulunan Ege Denizi ve
Akdeniz’deki 16 adanın Yunanistan tarafından işgal edildiğine yönelik vahim
iddialar, bulgular ve kanıtlar vardır. Türkiye’nin kıta sahanlığı ve ekonomik
bölgesinin Yunanistan ve Güney Kıbrıs Rum yönetimi tarafından hak ve egemenlik
ihlallerine uğradığına yönelik de sayısız olgu vardır. Türkiye'nin egemenliğine
yönelik Yunanistan tecavüzleri karşısında alınacak tedbirlerin, yürütülecek
eylemlerin belirlenmesi, gerekli yasal düzenlemelerin yapılması hayati derecede
önem taşımaktadır. Konuyla ilgili olarak askerî, diplomatik, sosyal, hukuki,
ekonomik ve benzeri tedbirlerle yaptırımların saptanması için bu Meclis
araştırması yüce Meclisin önüne getirilmiştir. Yani sorun vatan sorunudur,
dikkatinizi buna göre buraya yönetmenizi özellikle sizden rica ediyorum. Bu
tarihî bir olaydır. Durumu idareyi maslahat ederek geçiştirilecek bir hâl
kalmamıştır. Vatan toprakları işgale, istilaya ve ilhaka uğramıştır, durum her
yanıyla açığa çıkarılmaya ihtiyaç hissettirmektedir.
Değerli milletvekilleri, bilindiği
gibi, Ege ve Akdeniz’de uluslararası anlaşmalar olan 1913 Londra, 1923 Lozan,
1947 Paris ile Türkiye Cumhuriyeti Devleti yönetimine bırakılan 16 Türk
adasının Yunanistan tarafından işgal edildiğine yönelik iddialar on bir yıldır
kamuoyunu meşgul etmektedir. Buna rağmen AKP iktidarı ve yetkilileri tarafından
bugüne kadar bu konu hakkında doğru ve tatminkâr bir açıklama yapılmamıştır. 
Adalardan birkaçının fiziki ve
jeopolitik durumuna kısaca bakmak istiyorum: Bunlardan bir tanesi Hurşit Adası.
Hurşit Adası, İstanbul’da Büyükada’nın 5 misli büyüklüğünde bir adadır. Koyun
Adası İzmir’in burnunun dibindedir ve stratejik önemi tartışılamaz bir
durumdadır. Lozan’da ateşli tartışmalara neden olan Eşek Adası Aydın ili
sınırları içerisindedir. Ege Denizi’ndeki Fornoz, Nergizcik, Kalolimnoz, Keçi,
Sakarcılar, Koçbaba, Ardacık adaları Türk adalarıdır. Akdeniz’deki Gavdos,
Dhia, Dionisades,
Gaidhouronisi ve Koufonisi de Türk adalarıdır. Tam 16 adadan söz ediyoruz.
Adalara salt büyüklük açısından bakmak
yanlıştır. Çünkü deniz ve hava hukukuna göre, adaların etrafındaki 6 millik
kara suları ve hava sahası da bu adaların sahibi olanlar tarafından temellük
edilir. Ayrıca, kara sularına ilave olarak bitişik bölge, kıta sahanlığı ve
münhasır ekonomik bölge de bulunmaktadır. Fiilen Türkiye’nin egemenliğinin
dışına çıkmış olan 16 adayla birlikte Yunanistan’ın kıta sahanlığı fiilen 7 bin
kilometreye çıkmıştır. Lozan Antlaşması’na göre Türk adaları Lozan
Antlaşması’nın ekli 2 no.lu haritada her şey çok açık ve altı kırmızıyla
çizili. Görülüyor ki, bu adalar hukuken Türkiye Cumhuriyeti egemenliği
altındadır ancak bugün bu adalar Yunanistan’ın egemenliği altında
bulunmaktadır.
Değerli milletvekilleri, yine aynı
bölgelerdeki kıta sahanlığımız ile münhasır ekonomik bölgenin Yunanistan ve
Güney Kıbrıs yönetimi tarafından bir şekilde Türkiye Cumhuriyeti’nin hak ve
egemenliğini ihlal edecek şekilde kullanıldığı bilinmektedir. Yetkililerin
“Akdeniz’de bizden habersiz kuş uçmaz.” açıklamalarına rağmen iktidar askerî,
hukuki, ekonomik ve diplomatik tedbir almayarak, uluslararası anlaşmalarla
garanti altına alının Türkiye’nin haklarının Yunanistan ve Güney Kıbrıs
tarafından gasbedilmesine neden olmuştur. Bölgede hâkimiyet Yunanistan, Güney
Kıbrıs Rum yönetimi ve onların ortaklık kurduğu diğer devletlerin ve çok uluslu
şirketlerin inisiyatifine terk edilmiştir. 17 Aralık 2004’te Türkiye’nin Avrupa
Birliğinden müzakerelere başlama tarihi alabilmesi için Yunanistan’ın adalarla
ilgili yarattığı fiilî duruma AKP iktidarının sessiz kaldığı yönünde yaygın
iddialar vardır. Bu nedenle de Avrupa Birliği üyesi olan Yunanistan ve Güney
Kıbrıs, Türkiye ile Avrupa Birliği arasındaki müzakerelerin başlamasını veto
etmemiştir. Yani bir çeşit sessiz diplomasi yoluyla Türkiye’nin AB’ye girişini
Yunanistan’ın veto etmemesi karşılığında Yunanistan’ın adaları işgal etmesine
AKP iktidarı göz yummuştur ve sessiz kalmıştır.
Yunanistan’ın Ekim, Kasım 2004’te Eşek
ve Bulamaç Adalarında inşaat faaliyetlerine başladığı, belediye, polis ve ilk
yardım teşkilatı kurduğu, Yunan bayrağı çektiği, silahlı asker, araç gereç ve
hücumbot yerleştirdiği ifade edilmektedir. Yunanistan tarafından fiilî olarak
el konulan Türkiye’ye ait ya da ihtilaflı olan 16 ada şunlardır: Ege’deki
Hurşit, Fornoz, Eşek, Nergizcik, Bulamaç, Kalolimnoz, Keçi, Sakarcılar,
Koçbaba, Ardacık adaları ile Akdeniz’deki Gavdos, Dhia, Dionisades,
Gaidhouronisi ve Koufonisi adalarıdır. 2004 yılında Yunan Silahlı Kuvvetleri,
Türkiye Cumhuriyeti’ne ait bu 16 adayı ve bir kayalığı teker teker işgal
etmiştir. Zamanın Başbakanı Erdoğan, Türk Silahlı Kuvvetlerine işgalin
önlenmesi için direktif vermemiştir. Yine, Yunanistan’a da adaların boşaltılması
için, AKP iktidarı, ültimatom bir yana, nota dahi vermemiştir. İşgale sessiz
kalan AKP Hükûmeti 17 Aralık 2004’te Avrupa Birliğinden müzakere tarihi aldı.
Yani, müzakere tarihinin 16 Türk adası ve bir kayalığın karşılığında alındığı
diplomatik kulislerde açık bir şekilde ifade edilmektedir.
BEDRETTİN YILDIRIM (Bursa) – İnanıyor
musun sen bunlara? Hiç doğru değil, hiç doğru değil ya!
ÖZCAN YENİÇERİ (Devamla) – Değerli
milletvekilleri, bilindiği gibi, Birinci Dünya Savaşı’ndan sonra 1923’te
imzalanan Lozan Antlaşması’yla Ankara, Ege ve Akdeniz’deki 9 adayı Yunanistan’a
bırakmayı kabul etmişti. O anlaşmada adı geçen adalara Yunanistan’ın 2004’ten
bu yana fiilî olarak el koyduğu bilinmektedir. 
İnanmıyorsanız kalkar gideriz adalara.
AHMET YENİ (Samsun) – Hocam,
inanmıyoruz.
BEDRETTİN YILDIRIM (Bursa) – Hiç doğru
değil.
ÖZCAN YENİÇERİ (Devamla) – Yani,
yeriniz ve durumunuz bellidir. Utanın, utanın! Ben ne söylüyorum siz oradan ne
laf atıyorsunuz? Sizin ruhunuzda mı bir yanlışlık var, kanınızda mı bir yanlışlık
var, kafanızda mı bir yanlışlık var, anlamada sıkıntı çekiyorum.
BEDRETTİN YILDIRIM (Bursa) – Doğru
söylemiyorsun.
BAŞKAN – Lütfen karşılıklı
konuşmayalım. Genel Kurula hitap ediniz.
ÖZCAN YENİÇERİ (Devamla) – Değerli
milletvekilleri, AKP, Türkiye’nin…
AHMET YENİ (Samsun) – Millet bunu
affetmez.
ÖZCAN YENİÇERİ (Devamla) – Millet sizi
mahvedecek. Millet kim, siz kimsiniz? Millet burada, burada; millet burada
milletin menfaatlerini koruyor, siz satıyorsunuz, siz kaçıyorsunuz. Oturun
oturduğunuz yerde! Anlayın da ondan sonra konuşun!
SEYFETTİN YILMAZ (Adana) - Millete
konuş Hocam, millete konuş.
ALİM IŞIK (Kütahya) – Sen millete konuş
Hocam, onlar dinlemez. Anayasa’yı tanımayan zihniyet burada ne anlar milletten?
AHMET YENİ (Samsun) – Hayal
konuşuyorsun, hayal. Hayalden öte değil.
ÖZCAN YENİÇERİ (Devamla) – Amerika
Birleşik Devletleri kuvvetlerince… Bakın, AKP Türkiye’nin millî çıkarlarını,
topraklarını, sınırlarını ve onurunu savunmamaktadır ve korumamaktadır. Siz de
bunun örneğini gösteriyorsunuz.
BEDRETTİN YILDIRIM (Bursa) – Hiç
yakışmıyor, hiç yakışmıyor.
ÖZCAN YENİÇERİ (Devamla) – Amerikan
kuvvetlerince Türk askerinin başına çuval geçirildiğinde “Amerika’ya nota
verecek misiniz?” sorusuna “Ne notası? Bu müzik notası değildir.” diyen
sizsiniz. Orta Doğu’da oyun kurucu olduğunu söyleyen AKP, Suriye’nin düşürdüğü
Türk uçağı olayını sineye çekmiştir, utanmadınız. İsrail’e “one minute” diyen
zamanın Başbakanı Erdoğan, İsrail’in buna karşı Mavi Marmara’da katlettiği Türk
vatandaşlarının hesabını soramamıştır. AKP iktidarı, güncel olarak,
uluslararası anlaşmalarla Türk toprağı olan ve Türk egemenliğinde bulunan
Süleyman Şah Türbesi’ni boşaltarak havaya uçurmuştur. Toprağın üstünü taşıyan
AKP zihniyeti toprağın altının egemenliğini IŞİD ve YPG unsurlarına bırakmıştır.
Bu durumu AKP’li yetkililer utanmadan bir de zafer olarak nitelendirmektedir.
Ayıptır, ayıp! Uluslararası anlaşmalarla Türkiye’ye ait bir toprak terk
edilmiş, bunun yerine, kuzeyde, hukuken Türkiye’ye ait olmayan bir toprak
parçası işgal edilmiştir. AKP tarih ve millet önünde Türkiye'nin çıkarlarını
savunmayan, korkak, edilgen ve pısırık bir iktidar özelliğini sürdürmektedir.
RECEP ÖZEL (Isparta) – Hocam, türbe
neredeyse toprak orasıdır.
ÖZCAN YENİÇERİ (Devamla) - AKP iktidarı
döneminde Türkiye'nin egemenliği ve toprak bütünlüğü tehdit altındadır. Durum
vahimdir, ciddidir ve acildir. AKP’den kurtulmadan Türkiye'nin sınırlarını
gerçek anlamda muhafaza ve müdafaa edecek durum söz konusu olmayacaktır. 
AHMET YENİ (Samsun) – Millet gülüyor
size.
BEDRETTİN YILDIRIM (Bursa) – Millet
gülüyor.
ÖZCAN YENİÇERİ (Devamla) - Tarih önünde
bütün milletvekillerinin duruma vaziyet etmelerini ve Türkiye'nin işgal edilmiş
16 adasının durumuyla ilgili olarak askerî, diplomatik, sosyal, hukuki,
ekonomik tedbir ve yatırımların saptanması için bu Meclis araştırmasına destek
vermesini talep ediyorum. 
AHMET YENİ (Samsun) – Millet inanmıyor.
ÖZCAN YENİÇERİ (Devamla) – Bu Meclis
araştırmasını, “Yeni Türkiye”nin lakırtıları altında bulunan AKP’li
milletvekillerinin millî duyarlılıklarını harekete geçirerek desteklemesini
bekliyorum, aksi takdirde vatan toprağının işgaline seyirci kalmaktan sorumlu
tutulacaksınız, benden söylemesi. 
Unutmayın, eski Türkiye’de “Sahipsiz
olan bir vatanın batması haktır. Sen sahip olursan bu vatan batmayacaktır!”
diyen şairler vardı; “Vatan sevgisi imandandır.” diyen sarıklı mücahitler
vardı; eski Türkiye’de “uğrunda ölünen vatan” diye bir kavram vardı; eski
Türkiye'nin “Benim gerçek anam vatandır.” diyen Mehmetçikleri vardı; eski
Türkiye'nin “Anası olmayanın vatanı olmaz.” diyen anaları vardı. 
BEDRETTİN YILDIRIM (Bursa) – Zaman
tünelinde kaldın, zaman tünelinde.
ÖZCAN YENİÇERİ (Devamla) - Biz hâlâ
Türk milletiyle birlikte bu Türkiye’deyiz. Siz de bunu öğreneceğiniz yerde
oradan laf atıyorsunuz! 
AHMET YENİ (Samsun) – Hayal, hayal!
ÖZCAN YENİÇERİ (Devamla) - Hem
cahilsiniz hem de laflarla, demagojiyle bu millî meselenin, bu vatani meselenin
üstünü kapatmaya çalışıyorsunuz!
(Mikrofon otomatik cihaz tarafından
kapatıldı) 
AHMET YENİ (Samsun) - Millet inanmıyor
size.
BEDRETTİN YILDIRIM (Bursa) – Zaman
tünelinde, zaman tünelinde...
AHMET YENİ (Samsun) – Millet inanmıyor.
ÖZCAN YENİÇERİ (Devamla) - Sizi
kınıyorum, kınıyorum 5 defa! (MHP sıralarından alkışlar)
BAŞKAN – Teşekkür ederiz Sayın
Yeniçeri. 
ALİM IŞIK (Kütahya) – Anlamazlar, onlar
anlamazlar!
AHMET YENİ (Samsun) – Millet inanmıyor
size, inanmıyor.
(AK PARTİ sıralarından gürültüler)
ÖZCAN YENİÇERİ (Ankara) – Yalancı
sizsiniz. 
BAŞKAN - Sakin olunuz lütfen.
AHMET YENİ (Samsun) – Millet inanmıyor.
ÖZCAN YENİÇERİ (Devamla) - Tepeden
tırnağa Titanic faciasısın! Sen hiç konuşma oradan sataşmadan sorumlu kadrolu
eleman!
ALİM IŞIK (Kütahya) – Anlamaz onlar,
vatanla ilgisi yok onların, parayla ilgisi var, parayla! 
BEDRETTİN YILDIRIM (Bursa) – Zaman
tünelinde kaldın, zaman tünelinde kalmışsın sen.
MEHMET NACİ BOSTANCI (Amasya) – Sayın
Başkan…
BAŞKAN – Sakin
olunuz lütfen, Sayın Bostancı’yı dinleyeyim.
MEHMET NACİ BOSTANCI (Amasya) – Sayın
konuşmacı, sözlerini sürdürürken “Sizin kanınızda bir problem mi var?” diyerek
grubumuza yönelik açık, aleni bir hakarette bulunmuştur. 
BAŞKAN – Buyurunuz Sayın Bostancı. (AK
PARTİ sıralarından alkışlar)
IX.- SATAŞMALARA İLİŞKİN
KONUŞMALAR (Devam)
8.- Amasya Milletvekili
Mehmet Naci Bostancı'nın, Ankara Milletvekili Özcan Yeniçeri’nin MHP grup
önerisi üzerinde yaptığı konuşması sırasında AK PARTİ Grubuna sataşması
nedeniyle konuşması
MEHMET NACİ BOSTANCI (Amasya) – Sayın
Başkan, değerli arkadaşlar; gerçekten kürsüde bir konuşmacı fikirlerini
anlatırken laf atmak, müdahale etmek uygun bir davranış değil ve maalesef bunu
herkes yapıyor Meclisimizde. Hatta, arkadaş burada konuşurken kendisine laf
atılmasına itiraz ediyor, yerine oturur oturmaz laf atmaya başlıyor, bu da
ilginç bir durum.
ÖZCAN YENİÇERİ (Ankara) – Vatan söz
konusu.
MEHMET NACİ BOSTANCI (Devamla) - Ama
laf atılsa bile, bir arkadaşın, buradaki bir konuşmacının kendi konuşma
insicamı içerisinde davranması, böyle öfkeyle dilini bir kılıca çevirerek
rastgele katliama girişmesi -soyut anlamda söylüyorum- doğru bir tutum değil.
Şimdi, Özcan Bey, kan meselesinden
bahsedince kanla insanların davranışları, fikirleri arasında bağ kuran
anlayışın 19’uncu yüzyılda karşılığı gerçekten fikir olarak faşizmdir.
ÖZCAN YENİÇERİ (Ankara) – Şuna bak ya,
o da metafor, metafor.
MEHMET NACİ BOSTANCI (Devamla) –
Türkiye’nin yakın geçmişinde de vardır arkadaşlar. “Bizim için Türklük meselesi
sadece bir kültür meselesi değil, aynı zamanda kan meselesidir.” diyen ve
dönemin Nazi düşüncesinden etkilenmiş siyasi figürler yakın dönemde de vardır.
ALİM IŞIK (Kütahya) – Adalardan bahset,
işgal altında mı değil mi?
MEHMET NACİ BOSTANCI (Devamla) – Tabii,
kan ile insanların siyasi kanaatleri, vatan sevgileri, ülkeye karşı
duyarlılıkları arasında bağ kurulduğuna dair, literatürde bu bağı bir illiyet
bağı olarak gören herhangi bir rasyonel anlayışa, değerlendirmeye ben
rastlamadım ama bu tür sapmalar, dünyayı kan üzerinden ırkçı bir anlayışla,
hiyerarşik bir şekilde tasavvur eden düşünceler tarih içerisinde var. Mesela “öjenizm” diye, 19’uncu
yüzyılda yükselen bir hareket vardır. Öjenizm, sosyal Darwinizm’e tekabül eden
bir yaklaşımdır, onlar da böyle kanla, ırkla birtakım bağlar kurarlar. 
Şimdi, tabii, Özcan arkadaşımız, esasen iyi niyetli,
sempatik, Meclisin de ortak sempatisini kazanmış bir arkadaşımız ama konuşurken
bazen, tahmin ediyorum, kastının ötesinde değerlendirmeler yapıyor, bunu da
kastının ötesinde bir değerlendirme olarak kabul etmek isterim çünkü bu
Mecliste kan ile insanların ülke sevgisi arasında bağ kuran bir aklın uygun
olmayacağı kanaatindeyim, Özcan Bey’den de böyle bir şey beklemem. Bu, herhâlde
öfkeyle söylenmiş, kastını aşmış bir anlam olmalı diye düşünürüm. 
FATİH ŞAHİN (Ankara) – Düzeltecektir muhakkak. 
MEHMET NACİ BOSTANCI (Devamla) - Ayrıca, birtakım öfke
ifadeleri, “Utanmazlar, uygun şekilde davranmayanlar.” filan derken, metinden
okumayı da çok anlamam, bunlar duygusal tepkilerdir ve okunarak olmaz. 
Saygılarımı sunuyorum. (AK PARTİ sıralarından alkışlar) 
BAŞKAN – Teşekkür ederiz Sayın Bostancı.
ÖZCAN YENİÇERİ (Ankara) – Sayın Başkan...
BAŞKAN – Sayın Yeniçeri...
ÖZCAN YENİÇERİ (Ankara) – Şimdi, benim kan metaforunu
saptırarak ifade etti, ırkçılıkla bağdaştırdı, öjenizme götürdü, neredeyse
Darwin’e de, Lamarc’a da ulaştıracaktı, ondan geri çekti. Bunu cevaplamak
istiyorum, meramımız o değildi. 
BAŞKAN – Lütfen yeni sataşmalara mahal vermeyiniz. 
Buyurunuz Sayın Yeniçeri.
9.- Ankara Milletvekili Özcan
Yeniçeri'nin, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
ÖZCAN YENİÇERİ (Ankara) – Şimdi, Sayın Bostancı, aslında...
AHMET YENİ (Samsun) – Konuştukça batıyorsun.
ÖZCAN YENİÇERİ (Devamla) – Bak, yine oradan başladı,
başladı.
MEHMET NACİ BOSTANCI (Amasya) - Sen meramını anlat. 
ÖZCAN YENİÇERİ (Devamla) – Bakın, şimdi, bizim bir konu
üzerinde anlaşmamız lazım. Burada ciddi bir iddia var, ben diyorum ki 16 ada
işgal edilmiştir. 16 ada işgal edilmiş, orada bana laf atacağınıza deyin ki:
Arkadaşlar, bir komisyon kuralım, gidip bu adaları bir ziyaret edelim. Gerçekten
işgal edilmiş mi, edilmemiş mi, Dışişleri Bakanı gelsin cevap versin, Başbakan
bu konuda cevap versin. Başbakan bu konuda üstü kapalı cevaplar vermektedir,
dolaylı cevaplar vermektedir, bir anlamda kabul eder gibi meseleyi
geçiştirmektedir. Bunu gelsin söylesin, oradan laf atacak yerde, kadrolu laf
atıcı olarak beraber çıkın... Bu vatan hepimizin. Bu toprakları ben ne kadar
seviyorsam siz de o kadar seviyorsunuz ve sevmek zorundasınız. Bunun izah tarzı
yok ki. 
Yani, şimdi, burada metaforik olarak yapılan
bir benzetmeden yola çıkarak buna uluslararası anlamlar yükleyip, ırkçı bir
anlama çekip, onun üzerinden yargı yapmak bir defa her şeyden önce Naci
Bostancı’ya yakışmaz çünkü benim bu konuda yazdıklarımı da zaten kendisi
biliyor. 
MEHMET NACİ BOSTANCI (Amasya) – Ben de
“Kastını aşmış.” dedim.
ÖZCAN YENİÇERİ (Devamla) - Bunu bile
bile saptırdığına göre şov yapıyor burada, televizyonların önünde. 
FATİH ŞAHİN (Ankara) – Düzeltiyor
musun, düzeltmiyor musun Hocam?
ÖZCAN YENİÇERİ (Devamla) - Çok açık bir
şekilde ifade edeyim ki o mesele, kan meselesi metafor olarak kullanılmıştır,
yoksa doğrudan doğruya kanla, kemikle, kafatasıyla ölçülü bir hadise değildir.
Onu söyledim ben. Zaten o da biliyor öyle söylediğimi, biliyor da, bilmezlikten
gelerek -burada konuşacak ya- bu şekilde bir değerlendirme yapıyor. 
MEHMET NACİ BOSTANCI (Amasya) – Aşk
olsun. Dedim ki: “Özcan öfkeyle kastını aşmıştır.” 
ÖZCAN YENİÇERİ (Devamla) - Bugün çok
açık bir şekilde söyleyeyim: Bakın, ben millî meseleler konusunda kim gelirse
gelsin taviz vermem. Vatan söz konusu olduğunda, namus söz konusu olduğunda
bundan taviz olmaz. “Bundan yüzde 10 indirim yapalım.” diyorsunuz, “Yüzde 20
indirim yapalım.” diyorsunuz...
İSMAİL KAŞDEMİR (Çanakkale) – Hayır,
hayır. 
ÖZCAN YENİÇERİ (Devamla) - ...“Süleyman
Şah Türbesi’nin de, altından vazgeçelim, üstünü kaçırırız, kurtarırız.”
diyorsunuz, gelip başka bir yeri işgal ediyorsunuz. 
İSMAİL KAŞDEMİR (Çanakkale) – Öyle bir
şey yok.
ÖZCAN YENİÇERİ (Devamla) - Uluslararası
anlaşmalarla o toprak bizim. Şu anda gecekondu olarak getirdiğiniz, Süleyman
Şah’ı koyduğunuz yer sizin mülkiyetiniz mi? 
YILMAZ TUNÇ (Bartın) – “Gecekondu”
diyemezsin Hocam, orası türbe.
İSMAİL KAŞDEMİR (Çanakkale) – Orayı
işgalcilerin...
ÖZCAN YENİÇERİ (Devamla) – Hayır,
orayı...Tabii ki işgal ettiniz, başkasının toprağı. Bizim asıl toprağımız
orası, Süleyman Şah’ın bulunduğu yer bizim toprağımız. Oradan çıkarken siz
anlaşmayla çıkacaktınız. (AK PARTİ sıralarından gürültüler)
MEHMET NACİ BOSTANCI (Amasya) – Asıl
toprağımız Orta Asya, Özcan.
ÖZCAN YENİÇERİ (Devamla) - Uluslararası
anlaşmayla kurulan uluslararası anlaşmayla değiştirilir. 
Şimdi yine söyleyeceğim, diyeceksiniz
ki: “Şöyle söylüyor...” Ya, akıl yok mu sizde arkadaşlar? Bir tarafta
uluslararası anlaşmayla sağlanmış bir yer var, öbür tarafta siz tek taraflı
olarak fiilî, defakto durum yaratıyorsunuz. Var mı böyle bir şey? Dolayısıyla,
ikisi birbiriyle alakalı değil. 
Sizin bu konuda ders almaya ihtiyacınız
var. Sizin bu konuda titreyip kendinize gelmeye ihtiyacınız var. 
YILMAZ TUNÇ (Bartın) – Hocam anlaşmayı
okudun mu?
İSMAİL KAŞDEMİR (Çanakkale) – Türbe
neredeyse toprak orası.
ÖZCAN YENİÇERİ (Devamla) - Meclisi
saygıyla selamlıyorum. (MHP sıralarından alkışlar)
BAŞKAN – Teşekkür ederiz Sayın
Yeniçeri. 
YUSUF HALAÇOĞLU (Kayseri) – Sayın
Başkan...
BAŞKAN - Buyurunuz Sayın Halaçoğlu.
YUSUF HALAÇOĞLU (Kayseri) – Sayın
Bostancı doğrudan doğruya partimizi ırkçılıkla suçlamıştır, ırkçılıkla suçladı
doğrudan doğruya partimizi, dolayısıyla, sataşmadan söz istiyorum.
BAŞKAN – Tam şey yapamadım, partiye
yönelik mi söyledi onu?
YUSUF HALAÇOĞLU (Kayseri) – Evet.
BAŞKAN – Buyurunuz Sayın Halaçoğlu.
10.- Kayseri Milletvekili
Yusuf Halaçoğlu, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Milliyetçi Hareket Partisine sataşması nedeniyle
konuşması
YUSUF HALAÇOĞLU (Kayseri) – Teşekkür
ederim Sayın Başkanım.
Değerli arkadaşlar, şimdi, tabii, Naci
Bey buraya çıktı, yine felsefe yapmaya kalkıştı, edebiyat yapmaya kalkıştı ama
bir şeyi çok iyi…
İSMAİL KAŞDEMİR (Çanakkale) – Kötü bir
şey değil ki onlar ya.
FATİH ŞAHİN (Ankara) – Güzey şeyler
dedi.
YUSUF HALAÇOĞLU (Devamla) – Tabii,
edebiyat yapsın ama edebiyat yaparken anlamını ve hedeflerini de iyi
belirlesin. 
Şimdi, burada kendilerine sunulan
önergede 16 Türk adasının Yunanlılar tarafından işgal edildiği belirtiliyor, o
konuda tek kelime söylemedi.
FATİH ŞAHİN (Ankara) – Sataşmadan söz
aldı.
YUSUF HALAÇOĞLU (Devamla) – Sataşmadan
olabilir ama buraya mademki çıktı, onunla ilgili bilgi vermesi gerekirdi. 
FATİH ŞAHİN (Ankara) – Hayır,
konuşmacılarımız var, konuşmacılarımız bilgi verecek.
YUSUF HALAÇOĞLU (Devamla) – Çünkü hani,
“kan” diyor ya, aslında kan millî değerlere sahip çıkıp çıkmamakla ölçülür,
yoksa Rh pozitif A mıdır, negatif midir, bununla ölçülmez. Ama eğer siz millî
duygulara sahipseniz 16 adanızın işgal edilip edilmediği konusunu iyi
araştırırsınız ve burada cevabınızı ona göre verirsiniz. O mu daha önemlidir,
yoksa birisinin kanla ilgili ama amacı dışında çarpıtılarak verilen sözü mü? 
Burada tabii ki şunu hissedemezler,
bunu iyi biliyoruz çünkü Süleyman Şah Türbesi için Başbakanları, şu anki
Başbakanları aynen şöyle diyordu Dışişleri Bakanıyken: “Burası Türk toprağıdır,
güvenliği için her türlü tedbiri aldık, kimse sabrımızı test etmeye kalkışmasın,
cevabını alır.” Evet, demek ki sabrın testi oradaki türbenin bombalanması,
sadece Süleyman Şah’a ait olan sandukanın Türkiye yakınlarına getirilip PYD
toprakları içerisinde muhafazası. Hani Türk toprağıydı orası, Türk toprağını
terk etmek değil midir? Eğer Türk toprağını orada terk etmişseniz tabii ki
işgal edilmiş 16 adanız için de duygusuzlaşırsınız. 
Aslında ilk kayıp toprağınız Süleyman
Şah toprağı değildir, oradaki uluslararası, size verilmiş, bütün dünyanın kabul
ettiği topraktır. Ama siz, sadece oradan Süleyman Şah’a ait olan sandukayı
içinde kemikleriyle olsa bile getirmeniz… Bu arada şunu da söyleyeyim: “Naaş”
diyor bazıları, naaş olmaz, naaşın ne olduğunu bilmeyen insanlar bunu
söyleyebilir, geçen de bana söz atmışlar.
RECEP ÖZEL (Isparta) – “Kemik” denir.
YUSUF HALAÇOĞLU (Devamla) – Ama şunu
söyleyeyim: “Kemik” denir, kemikleriyle getirildi ama burada önemli olan
Süleyman Şah’ın oradan getirilen sandukası ve içindeki kemikleri değildi, o
topraklar sizin topraklarınızdı, 1938’de Hatay’ın size bağlandığı gibi.
Dolayısıyla, siz orayı muhafaza etmiyorsanız 16 adaya karşı da duyarsız
olursunuz. Kan demek orada işte bunu hissedebilmek demektir, o kültüre sahip
olmak demektir, millî duygulara, millî değerlere sahip olmak demektir. 
Hepinizi saygıyla selamlıyorum. (MHP
sıralarından alkışlar) 
BAŞKAN – Teşekkür ederiz Sayın
Halaçoğlu. 
Önerinin aleyhinde İstanbul
Milletvekili…
HASAN HÜSEYİN TÜRKOĞLU (Osmaniye) –
Sayın Başkanım…
BAŞKAN – Sayın Türkoğlu, sizin
talebiniz nedir?
HASAN HÜSEYİN TÜRKOĞLU (Osmaniye) –
Sayın Başkanım, burada gündem dışı konuşmalar yapılırken onlar önceden
zatıalinize arz ediliyor, ilgili bakanlar Hükûmet sıralarında gündem dışı
konuşmalara cevap verebilmek için bile bulunuyorlar ve gerekli gördüklerinde,
sizin izninizle, yirmi dakika, gündem dışı konuşmalara cevap veriyorlar. Bugün,
16 Türk adasının, Türkiye Cumhuriyeti devleti egemenlik sahası içerisinde
bulunan 16 adanın, Yunanistan tarafından ilhakı konuşuluyor, böyle bir
araştırma önergesi veriliyor ve biz Hükûmetin bu konuda ne düşündüğünü, gerçek
durumun ne olduğunu, uluslararası sözleşmelerin neyi gösterdiğine ilişkin ne
düşündüğünü bilemiyoruz çünkü Hükûmet temsilcileri Hükûmet sıralarında
bulunmuyorlar. Dolayısıyla, böyle ciddi ve önemli bir konuda bu sıraların boş
olmasını yadırgadığımı, ayıpladığımı paylaşmak ve tutanaklara geçirmek
istiyorum. 
Anlayışınız için teşekkür ederim.
BAŞKAN – Teşekkür ederiz Sayın
Türkoğlu.
Aleyhinde İstanbul Milletvekili Osman
Aşkın Bak konuşacak. (AK PARTİ sıralarından alkışlar) 
VIII.- ÖNERİLER(Devam)
A) Siyasi Parti Grubu
Önerileri (Devam) 
2.- MHP Grubunun, Ankara
Milletvekili Özcan Yeniçeri ve arkadaşları tarafından, uluslararası
anlaşmalarla Türkiye Cumhuriyeti devleti egemenliği altında bulunan Ege Denizi
ve Akdeniz’deki 16 adanın Yunanistan tarafından işgali, anılan bölgelerdeki
kıta sahanlığımızda münhasır ekonomik bölgenin yine Yunanistan ve Güney Kıbrıs
yönetimi tarafından hukuksuz olarak Türkiye Cumhuriyeti’nin hak ve egemenliğini
ihlal edecek şekilde kullanılması hakkında, 3/3/2015 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin Genel
Kurulun 4 Mart 2015 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam) 
OSMAN AŞKIN BAK (İstanbul) – Sayın
Başkan, değerli milletvekilleri; Milliyetçi Hareket Partisinin vermiş olduğu
Meclis araştırma önergesinin aleyhinde söz aldım, yüce heyetinizi saygıyla
selamlarım.
Ülkemiz ile Yunanistan arasında, Ege
Denizi’nde, birbiriyle bağlantılı ve ülkemizin temel hak ve çıkarlarını
doğrudan etkileyen bir dizi sorun bulunmaktadır. Bunlar; kara sularının
genişliği, kıta sahanlığının belirlenmesi, deniz sınırlarının tespiti,
egemenliği uluslararası anlaşmalarla Yunanistan’a bırakılmamış ada, adacık ve
kayalıkların statüsü, hava sahasının genişliği, FIR, uçuş malumat bölgesi, doğu
Ege adalarının uluslararası anlaşmalar hilafına silahlandırılması olarak
özetlenebilir. Ege sorunlarına ilişkin, Yunanistan ile ülkemiz arasında çeşitli
diyalog kanalları ve önlemler bulunmaktadır. Yukarıda da belirtildiği gibi,
Ege’de bazı adacık ve kayalıkların aidiyeti ve bununla bağlantılı olarak
Türkiye ile Yunanistan arasında geçerli bir uluslararası anlaşmayla tespit
edilmiş deniz sınırlarının bulunmaması da bu sorunlar arasında yer almaktadır. 
Ege adalarının aidiyetine ilişkin temel
belgeler 1923 Lozan ve 1947 Paris Barış Anlaşmalarıdır. Bu anlaşmalar, adaların
egemenliği ve silahsızlandırılmalarıyla ilgili ayrıntılı ve değişik hükümler
ihtiva etmektedir. Bu itibarla, sorun, Lozan ve Paris Anlaşmalarının ilgili
maddelerinin yorumuyla alakalı hukuki bir meseledir ve uzun yıllardır
gündemdedir.
Bilindiği gibi, Ege meseleleri
Yunanistan ile aramızda mevcut diyalog kanalları çerçevesinde tüm yönleriyle
ele alınmaktadır. Ülkemiz, bu sorunların tümüne hakkaniyete uygun ve ülkemizin
temel hak ve menfaatleri gözetilerek, diyalog yoluyla çözüm getirilmesini arzu
etmektedir. Ege sorunlarının çözümü konusunda izlenen ve sadece Hükûmetimiz
döneminde değil, bu sorunların ortaya çıktığı ilk andan itibaren benimsenen bu
politikamızda herhangi bir değişiklik yapılmamıştır. Tüm bu konular, ayrıca
Sayın Cumhurbaşkanımızın Başbakanlığı döneminde Yunanistan’la tesis edilen
yüksek düzeyli iş birliği konseyi toplantıları çerçevesinde de üst düzeyde
Yunan taraflarıyla görüşülmektedir. Hükûmetimiz, yeni seçilen Yunan Hükûmetiyle
de bu anlayışla diyalog kanallarının sürdürülmesi görüşündedir. Burada
hedeflenen, Ege sorunlarına diyalog yoluyla, hakkaniyete uygun, ulusal
menfaatlerimiz doğrultusunda ve uluslararası hukuk temelinde çözümler
bulunmasıdır. Bu bağlamda, haklarımızın korunduğundan şüphe duyulmamalıdır.
Doğu Akdeniz’deki kıta sahanlığı meselesi ve burada petrol, doğal gaz arama
konusu Güney Kıbrıs Rum yönetiminin 2003 yılında başlattığı tek taraflı
münhasır ekonomik bölge sınırlandırma anlaşmaları yapmasıyla…
HAYDAR AKAR (Kocaeli) – Tek taraflı
olmaz Osmancığım, başka bir ülkeyle beraber yapılır o; Lübnan’la, Mısır’la
yapmıştır. 
OSMAN AŞKIN BAK (Devamla) - …bölgede
ilave bir gerginlik kaynağı olarak gündeme gelmiştir. Hükûmetimizce 2003
yılından itibaren Güney Kıbrıs Rum yönetiminin bu tek taraflı faaliyetlerine…
HAYDAR AKAR (Kocaeli) – Tek taraflı
münhasır ekonomik bölge anlaşması olmaz. Osman, bilmiyorsun. 
OSMAN AŞKIN BAK (Devamla) - …yönelik
gerekli adımlar atılmış, bölgedeki kıta sahanlığımızdaki haklarımız kayda
geçirilerek ülkemizin herhangi bir şekilde hukuki anlamda hak kaybına
uğramasına müsaade edilmemiştir. Rum yönetiminin faaliyetleri sınırlandırma
anlaşmaları yapmakla sınırlı kalmamış, Rum tarafı Kıbrıs Türklerinin haklarını
yok sayarak son yıllarda sismik araştırma ve sondaj faaliyetlerinde
bulunmuştur. Bu faaliyetlere yönelik olarak da hem ülkemizin hem Kıbrıs
Türklerinin bölgedeki doğal kaynaklar üzerindeki hak ve yetkilerinin teminat
altına alınması için gerekli girişimlerde bulunulmuş ve Dışişleri Bakanlığımız
açıklamalarıyla kamuoyumuzu da zamanlıca bilgilendirmiştir. Bu çerçevede,
açıklıkla belirtmek isterim ki bölgede Türkiye’nin kıta sahanlığına ilişkin hakları
Birleşmiş Milletler nezdinde kayda geçirilerek teminat altına alınmıştır.
Ülkemizin itiraz ettiği tek taraflı sınırlandırma anlaşmalarının ülkemiz
bakımından hukuki bir sonuç doğurması ve kıta sahanlığımızdaki haklarımızın
ihlal edilmesi söz konusu değildir. 
HAYDAR AKAR (Kocaeli) – Ya, ihlal
ettiler. 
OSMAN AŞKIN BAK (Devamla) -
Tarafımızdan atılan hukuki adımlar dışında bölgede de haklarımızın korunması
için her türlü tedbir alınmıştır.
HAYDAR AKAR (Kocaeli) – Ne yaptınız?
OSMAN AŞKIN BAK (Devamla) - Ülkemizin
kıta sahanlığında başka bir ülkenin petrol, doğal gaz aramaya, çıkarmaya
ilişkin bir faaliyeti söz konusu değildir. 
HAYDAR AKAR (Kocaeli) – O münhasır
ekonomik bölgeler senin kıta sahanlığının içinde değil zaten! 
OSMAN AŞKIN BAK (Devamla) - Bugüne
kadar olduğu gibi, bundan sonra da böyle bir gelişmeye izin verilmeyecektir.
Bölgedeki deniz kuvvetleri unsurlarımızca kıta sahanlığımıza yönelik olabilecek
her türlü ihlal olayını tespit etmek konusunda aktif ve titiz bir çalışma
yürütülmektedir. 
Başlangıçta da vurguladığım
gibi, kıta sahanlığımıza ilişkin haklarımız Birleşmiş Milletler nezdinde kayda
geçirilerek teminat altına alınmıştır.
HAYDAR AKAR (Kocaeli) – Gel bir
ara, o hikâyenin nasıl olduğunu anlatayım ben sana.
OSMAN AŞKIN BAK (Devamla) – Bu
çerçevede, ilk olarak 2 Mart 2004 tarihinde ve son olarak 12 Mart 2013
tarihinde Birleşmiş Milletlere gönderilen notalarla ülkemizin Doğu Akdeniz'deki
deniz alanlarına ilişkin kıta sahanlığı dış sınırları Birleşmiş Milletlere
bildirilmiştir.
Söz konusu sınırlar içerisinde
herhangi bir ülkenin ekonomik menfaatlerimiz aleyhine petrol, doğal gaz arama
veya başka bir faaliyette bulunmasına izin verilmemekte, bu konuda ihtiyaç
duyulduğunda ilgili ülkelere gerekli uyarılar diplomatik yollardan
yapılmaktadır.
Tabiatıyla bölgede sadece
ülkemizin değil Kıbrıs Türk tarafının hak ve çıkarlarının korunması da söz
konusudur. Bu bağlamda, Hükûmetimizce uluslararası hukuk çerçevesinde Kıbrıs
Türk tarafına her türlü destek verilmiştir ve verilmeye devam edilecektir. Rum tarafının
Ada'nın güneyinde yine tek taraflı olarak ilan ettiği 12 parselde çeşitli
yabancı şirketlere ruhsatlar verilmesi üzerine de Hükûmetimizce Kıbrıs Türk
tarafının faaliyetlerini destekleyecek mahiyette her türlü tedbir alınmıştır.
Bildiğiniz gibi, Rum tarafının
Kıbrıs Türklerinin haklarını yok sayan bu ihale süreci üzerine bir yandan
Kıbrıs Türk tarafı Ada'nın güneyinde Türkiye Petrolleri Anonim Ortaklığına
arama çıkarma ruhsatları vermiş, diğer yandan da ülkemiz ile Kuzey Kıbrıs Türk
Cumhuriyeti arasında bir kıta sahanlığı sınırlandırma anlaşması imzalanmıştır.
Ada'da bir çözüm sürecinin başlamasına yönelik müzakerelerin hazırlık
aşamasında Rum tarafının tek taraflı faaliyetlerini ısrarla sürdürmesi
Hükûmetimizce uluslararası temaslarımızda da gündeme getirilerek Rum tarafının
enerjisini çözüm yönünde kullanması yönünde teşviki istenmiştir. Rum tarafı, AB
üyesi olmasından da bulduğu güçle bu faaliyetlerini ara vermeden
sürdürmektedir. Buna tepki olarak da Hükûmetimizce -biraz önce de belirttiğim
gibi- Kıbrıs Türk tarafının faaliyetlerine tam destek sağlanmaktadır.
Bu çerçevede, Türkiye
Petrolleri Anonim Ortaklığına ait Barbaros Hayreddin Paşa Gemisi, Kuzey Kıbrıs
Türk Cumhuriyeti tarafından TPAO'ya verilen ruhsatlar çerçevesinde, Kıbrıs
Adası'nın etrafında sismik araştırma faaliyetleri gerçekleştirmiştir.
HAYDAR AKAR (Kocaeli) – Adam
gazı çıkardı, siz hâlâ araştırma yapıyorsunuz.
OSMAN AŞKIN BAK (Devamla) – Böylelikle hem Kıbrıs
Türklerinin verdiği ruhsat sahalarında hem bölgedeki kıta
sahanlığımızda gerçekleştirilen bu faaliyetle ilgili çevrelere gerekli mesajlar
verilmiş, ülkemizin ve Kıbrıs Türk halkının hak ve çıkarları korunmuştur. 
Özetle belirtmek gerekirse, Ege ve Doğu
Akdeniz’deki başta kıta sahanlığımız olmak üzere, uluslararası hukuktan
kaynaklanan hak ve çıkarlarımız korunmakta ve üçüncü taraflarca atılabilecek
mütecaviz adımlara ilişkin her türlü tedbirler ilgili tüm kurumlarımızla iş
birliği hâlinde alınmaktadır. 
Milliyetçi Hareket Partisinin vermiş
olduğu Meclis araştırma önergesinin aleyhinde olduğumu belirtiyor, yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ediyoruz Sayın Bak. 
ÖZCAN YENİÇERİ (Ankara) – Sayın Başkan…

BAŞKAN – Buyurunuz Sayın Yeniçeri. 
ÖZCAN YENİÇERİ (Ankara) – Sayın Başkan,
konuşmacı bizim söylediklerimizi burada onaylamış ve öyle oturmuştur. 
Şimdi, ben buradan soruyorum: 16 tane
ada üzerinde “Sınırları belirlenmiş ve ihtilaflı ada.” diyor. Bunlar sınırları
belirlenmiş ihtilaflı ada değil, Türkiye’ye bırakılmış ve Türkiye’ye ait
adalardır. Bu adaların üzerinde şu anda Yunan silahlı kuvvetleri ve Yunan
bayrağı vardı. Onun üzerinde kilise vardır ve orada Yunanlılar her türlü icrai
sanatı etmektedir. Siz bundan bahsedecek, bunu anlatacak yerde, genelleyerek ve
indirgeyerek “Bu bölgedeki menfaatlerimiz korunuyor.” diyor ve sorundan
kaçıyorsunuz.
AHMET AYDIN (Adıyaman) – Sayın Başkan,
kimin ne anlatacağına Sayın Yeniçeri karar veremez. 
ÖZCAN YENİÇERİ (Ankara) – Bu bakımdan,
buradan Türk halkına seslenmek istiyorum: Anlaşılıyor ki bu bölgedeki
adalarımız Yunan işgali altındadır, AKP de buna göz yummaktadır ve bunun
üzerine gitmemektedir. Kayıtlara girsin diye söyledim. 
Teşekkür ederim. 
BAŞKAN – Teşekkür ediyoruz Sayın
Yeniçeri. 
Kayıtlara girmiştir efendim. 
YUSUF HALAÇOĞLU (Kayseri) – Sayın
Başkan…
BAŞKAN – Buyurunuz Sayın Halaçoğlu. 
YUSUF HALAÇOĞLU (Kayseri) – Sayın
Başkan, kayıtlara girsin diye söylüyorum. 
Şimdi, Dışişleri Bakanlığının ellerine
tutuşturdukları bir yazıyı veriyorlar ama bakın, Savunma Bakanlığı “Hiçbir
sorun yok.” derken Dışişleri Bakanlığı da adalarla ilgili bazı sorunlar
olduğunu belirtiyor yazılı soru önergelerinde. Şu an İngilizler tarafından
yayınlanan iki tane harita var elimde. Birisi 16 adanın işgalinden öncesi,
birisi de işgalden sonrası. Uluslararası denizlere açılışımızı birincisinde
sağlıyoruz ama ikincisinde işgal edilmiş olan haritada maalesef bunlar kapanmış
durumda. Siz burada bu konunun ciddi olarak ele alınmasını sağlamanız
gerekirken geçiştirmeye çalışıyorsunuz. Bakın, bu, siyasi nitelikte olan bir
mesele değil, siyaset üstü olan bir konudur. 
ÜNAL KACIR (İstanbul) – Siz, ciddi
olsanız, şurada bir ay zaman yok, bunu şimdi getirmezsiniz. Neredeydi aklınız?
İki ay çalışma süresi var mı? 
YUSUF HALAÇOĞLU (Kayseri) - Siz, eğer
16 adanın, ki Kardak kayalıklarıyla ilgili birçok çalışma yapılmıştır.
Egemenliği tartışmalı adalar üzerinde projeler yürüttüm ben bizzat. Ama tekrar
ediyorum, Kardak kayalıklarında bile şu an Yunan bayrağı dalgalanmaktadır, Eşek
adalarında Yunan bayrağı dalgalanmaktadır. Size bir şey söylüyorum. Bunun için
en azından “İnceleyeceğiz.” demeniz bile yeterliydi. 
ÜNAL KACIR (İstanbul) – Böyle millî bir
meseleyi istismar etmek yakışıyor mu ya!
BAŞKAN – Teşekkür ediyoruz Sayın
Halaçoğlu.
Lehinde Isparta Milletvekili Ali Haydar
Öner. (CHP sıralarından alkışlar)
ÜNAL KACIR (İstanbul) – Komisyon
oluşturulsa bile zaman mı var, neredeydi aklınız şimdiye kadar? Şurada bir ay
yok ya! Bir ay sonra Meclis kapanıyor be!
ERKAN AKÇAY (Manisa) - Yıllardır
söylüyoruz. Senin bakanlarının verdiği cevaplar burada.
YUSUF HALAÇOĞLU (Kayseri) - Seçim mi
önemli, bu mu?
ÜNAL KACIR (İstanbul) – Seçimi iptal mi
edelim?
YUSUF HALAÇOĞLU (Kayseri) - Bu da devam
eder.
ALİ HAYDAR ÖNER (Isparta) - Teşekkürler
Sayın Başkanım.
Sayın Başkan, sayın milletvekilleri;
MHP Grubu adına, Ankara Milletvekili Sayın Özcan Yeniçeri’nin Ege ve Akdeniz’de
Yunanistan’ın işgal ettiği 16 adaya ilişkin, Anayasa’nın 98 ve TBMM İç
Tüzüğü’nün 104 ve 105’inci maddeleri uyarınca, Meclis araştırması açılmasını
öngören konuyu görüşüyoruz.
Değerli milletvekilleri, Ege’de Hurşit,
Fornoz, Eşek, Nergizcik, Bulamaç, Kalolimnoz, Keçi, Sakarcılar, Koçbaba ve
Ardacık adaları; Akdeniz’de de Gavros, Dhia, Dionisades, Gaidhouronisi ve
Koufonisi gibi adalar 2004’ten bu yana Yunanistan’ın işgali altında. Bu adalara
ilişkin statüler 1913 Londra, 1920 Sevr, 1923 Lozan ve 1947 Paris
Antlaşmalarıyla ve Süfera Konferansı’yla belirlenmiştir. Burada temel
kavramlardan birisi “bağlı” sözcüğüyle “bitişik” sözcüğüdür. Bazen “bağlı”
sözcüğü anlaşmalarda kullanılmaktadır bazen de “bitişik” sözcüğü
kullanılmaktadır. Anlaşmazlığın çoğu da buradan kaynaklanmaktadır. 
Egemenliği devredilmemiş adalar
üzerinde, Kuzey Ege’de, Balkan Savaşı sonrasında Yunanistan’ın işgal etmediği
ada, adacık ve kayalıklar ile Menteşe adaları ve bunlara bitişik adalar
üzerinde Osmanlının halefi olan Türkiye’nin egemenliği devam etmektedir. Ancak,
Yunanistan Kardak adalarını işgal ettiğinde, biliyorsunuz, o dönemde, şanlı
komandolarımız harekete geçtiler, basın mensupları Doğu Kardak adasına çıkarak ay
yıldızlı al bayrağı diktiler. Sonra bir askerî harekât oldu, Washington devreye
girdi ve Washington eski statüye dönülmesini sağladı. Buna neden olan hadise
Figen Akat teknesinin -küçük bir ticaret gemisinin- kayalıklara oturması ve
Yunan kurtarma gemilerinin kurtarma faaliyetini reddetmesi, Türk gemilerinin
kurtarma faaliyetine girişmesi üzerine gerginliğin tırmanmasıydı. Daha sonra,
Yunan valisi Batı Kardak adasına bayrak dikti, Türk habercileri de Doğu
Kardak’a bayrak diktiler. 2004’ten bu yana Yunanistan adım adım ilerlerken
Türkiye adım adım geri çekildi. 
Millî konulara duyarsız AKP Hükûmeti,
“Adaları terk et kurtul, türbeyi taşı kurtul.” anlayışıyla hareket etmektedir. 
Silahsızlanma ön koşulu olduğu hâlde
Yunanistan bütün adaları silahlandırmıştır. Sözleşmelere göre sadece yerel
askerî birliklerin eğitimi ile bütün ülkeye orantılı polis ve jandarma gücü
bulundurması gerekirken bu sınırlar aşılmış, üsler kurulmuştur. Adaların terk
edilmesi, hava sahası, FIR hattı bakımından sorunludur; kara suları bakımından
ciddi sorunlara yol açabilecektir; seyahatler bakımından açmazlara bizleri
sürükleyecek, turizm faaliyetlerini olumsuz etkileyebileceklerdir. 
Konuya duyarsız olanları vatana ihanet
suçlaması beklemektedir. “Sınırlar namusumuzdur.” diyen eski Dışişleri Bakanı,
“Hiç kimse gücümüzü test etmeye kalkışmasın.” diyen Ahmet Davutoğlu,
“Uluslararası sularda Türk Bayrağı taşıyan gemiler Türk toprağı sayılır.” diyen
ve adına “Kiziroğlu Ahmet Bey, peh, peh, peh!” türküsü uydurulan Başbakan
nerededir? 
Sayın Erkan Akçay’ın adalarla, Menteşe
Adalarıyla ilgili sorusuna -biraz önce bülteni okuyan Sayın Osman Aşkın Bak da
söyledi, kendisine verilen bültenin dışına çıkmadığını gördük sayın
arkadaşımızın- Ahmet Davutoğlu Dışişleri Bakanıyken şu cevabı veriyor: “Ülkemiz
ile Yunanistan arasında Ege Denizi’yle alakalı olarak bazı adacık ve
kayalıkların aidiyeti dâhil bir dizi sorun bulunmaktadır. Bu sorunların tümü,
mevcut diyalog kanalları çerçevesinde bu ülkeyle ele alınmaktadır. Ülkemiz, bu
sorunların tümüne, hakkaniyete uygun olarak ve ülkemizin temel hak ve
menfaatleri dikkate alınarak kalıcı çözümler getirilmesini arzulamaktadır.”
Arzu etmek başka şey, harekete geçip bunu elde etmek başka şeydir.
Yunanistan’ın işgal etmekle yetinmeyip anlaşmalara aykırı olarak silahlandırdığı
adalar nedeniyle on bir yıldır bir tek nota verilmemiştir. Suriye’yle ilgili
olduğu gibi, Irak’la ilgili olduğu gibi, kaçak sarayın baş sakini “Ne notası?
Müzik notası mı?” diye bir anlayış içindedir. 
37 kilometre uzaktaki Süleyman Şah
Türbesi’ndeki ,vatan toprağındaki ecdat kemiklerini sınırın sıfır noktasına
taşımak zafer sayılmaktadır. Uluslararası anlaşma olmadan bir başka ülkenin bir
başka noktadaki toprağını işgal etmek tanınamaz bir hukuk dışılıktır. Türbeyi,
türbedeki kemikleri taşıyan AKP Hükûmeti bu adacık ve kayıtları da taşımayı
düşünmekte midir?
YILMAZ TUNÇ (Bartın) – Süleyman Şah’a
saygısızlık yapmayın Sayın Valim.
ÜNAL KACIR (İstanbul) – Ne kemiğinden
bahsediyorsun? Ne kadar ayıp bir şey ya!
ALİ HAYDAR ÖNER (Devamla) – Erdoğan’ın oğullarının
gemicikleri bu adaları taşıyabilecek büyüklükte midir? Kaç dwt veya grostonluk
gemi bu adayı taşıyabilecektir, hesaplanmış mıdır? Vatan toprağı
gayrimenkuldür, taşınmaz topraktır. Toprağın taşınabileceği kavramı yeni bir
icattır. Ege adaları Anadolu’nun uzantısıdır, terk edilemez,
silahlandırılmasına müsaade edilemez. 
Değerli milletvekilleri, AKP Hükûmeti,
hangi niyetle olduğu bilinmez, güçlü orduyu hırpalamıştır, hava ve deniz gücünü
dağıtmıştır, karada komutan, havada pilot, denizde kaptan, komodor
bırakmamıştır. Ordusunu acze düşüren hükûmetler söylediklerini, dediklerini
uygulayamazlar. O bakımdan “Kimse gücümüzü test etmesin.” diyenler güçlü orduya
sahip çıkmak durumundadırlar. Deniz kuvvetlerinin, hava kuvvetlerinin, kara
kuvvetlerinin nasıl tahrip edildiği bilinmektedir. Ulusal çıkar ve onurumuzu
zedelemeye Cumhurbaşkanının da, Başbakanın da, Dışişleri Bakanının da hakkı
yoktur. 
Zulmünüzle
birlikte acziniz de artmıştır. Zulmü artanların gidişleri çabuk olur. Ulusal
çıkarları koruyamayanların gidişleri yakındır. Bir yandan ulusal çıkarları
koruyamayacaksınız, bir yandan da demokratik hak ve gösterileri ağır
yaptırımlarla yasaklayacaksınız. Sonra da hangi araştırma konusu gelse
“Gündemimiz çok yoğun, iç güvenlik paketini görüşüyoruz; o bakımdan bu konunun
gündeme alınmasına karşıyız.” diyeceksiniz. Günlerdir Meclisi meşgul
ediyorsunuz, Meclisi ağır harcamalara sokuyorsunuz, Meclis çalışanlarına ağır
angaryalar yüklüyorsunuz, uluslararası çalışma kurallarını, sağlık kurallarını
hiçe sayıyorsunuz. Bu kadar ağır ihmal ve kusur bugüne kadar hiçbir hükûmette
görülmedi. Ülkesine ve ulusuna karşı sorumluluğunu müdrik olamayanların
gidişleri yakındır. 
Hak edenlere
saygılar sunuyorum. (CHP ve MHP sıralarından alkışlar) 
BAŞKAN –
Teşekkür ederiz Sayın Öner. 
Aleyhinde
Isparta Milletvekili Recep Özel.
Buyurunuz Sayın
Özel. (AK PARTİ sıralarından alkışlar) 
RECEP ÖZEL
(Isparta) – Sayın Başkan, çok değerli milletvekilleri; hepinizi saygıyla,
sevgiyle selamlıyorum. 
Milliyetçi
Hareket Partisinin vermiş olduğu, özellikle Özcan Yeniçeri Hocamızın vermiş
olduğu uluslararası anlaşmalar ile Türkiye Cumhuriyeti devleti egemenliği
altında bulunan Ege Denizi ve Akdeniz’deki 16 adanın Yunanistan tarafından
işgali, anılan bölgelerdeki kıta sahanlığının münhasır ekonomik bölgenin yine
Yunanistan ve Güney Kıbrıs yönetimi tarafından hukuksuz bir şekilde Türkiye
Cumhuriyeti’nin hak ve egemenliğini ihlal edecek şekilde kullanılması diye bir
genel kavramda bir araştırma önergesi, Meclis tarafından yapılması için bir
önerge verilmiş. Buna Osman Aşkın Bey cevap verdi. Biraz önceki
milletvekilimizin, bir milletvekili arkadaşımızın yapmış olduğu konuşmayı
“bülten” olarak değerlendirmesini de hiç şık bulmadığımızı ifade ediyorum.
ALİ HAYDAR ÖNER
(Isparta) – Neden? Hepsi kelime kelime burada. Sayın Recep Özel, hepsi burada
kelime kelime. 
RECEP ÖZEL
(Devamla) – Bir milletvekili arkadaşımız çok değerli, çok kıymetli bir konuşma
sergilemiştir. 
Yumurta küfesi AK PARTİ’nin sırtında;
öyle sizin gibi birtakım sokak ağzıyla konuşarak ulus, devlet yönetilemez. (AK
PARTİ sıralarından alkışlar)
ALİ HAYDAR ÖNER
(Isparta) – Küfeyi siz düşürdünüz!
HAYDAR AKAR
(Kocaeli) – O ağız sende var sende!
RECEP ÖZEL
(Devamla) – Biz diplomatik dil kullanarak, diplomatik üslupla bu işleri
götürmek zorundayız. Öyle herkese efelenerek, herkese diplomatik dil dışına
çıkarak birtakım küheylan üsluplarla gidersek Türkiye yönetilemez hâle gelir.
Biz ne yaptığımızı biliyoruz; ne şekilde bu hakkımızı, hukukumuzu… Uluslararası
alanda korumamız gereken her şey korunmaktadır.
ÖZCAN YENİÇERİ
(Ankara) – Yemin et!
RECEP ÖZEL
(Devamla) – Bununla ilgili de deniz hukuku, uluslararası sözleşmeler, kıta
sahanlığıyla ilgili sözleşmelerden kaynaklanan haklarımız vardır. Tek taraflı
bir ülkenin “Kıta sahanlığını artırdım.” demekle de o kıta sahanlığı
artırılmaz. 
Ben Süleyman Şah’la ilgili olarak da,
burada gelip kemik benzetmesi yapılmasını bize emanet olan o yüce şahsa da bir
hakaret olarak algılamamız gerektiği… O, korunması gereken, hepimizin itibar
etmesi gereken ve naaş olarak getirdiğimiz bir yerdir. 
Herhâlde cevap verecek Ali Haydar Öner,
cevap vermesi için bir şey daha söyleyeyim, ona da cevap versin. Biraz önce
“Aciz içinde olanlar çabuk giderler.” dedi. Kendisi aciz içinde, bu dönem
Isparta’dan aday bile olamadı. 
Hepinize başarılar dilerim efendim. (AK
PARTİ sıralarından alkışlar) 
BAŞKAN – Teşekkür ediyoruz Sayın Özel. 
(Gürültüler)
Lütfen, Genel Kurula geliyorsunuz, hoş
geliyorsunuz da biraz sessiz olursanız Sayın Öner’i duyayım.
Buyurunuz Sayın Öner.
ALİ HAYDAR ÖNER (Isparta) – Efendim,
Sayın Özel sokak ağzıyla konuştuğumu söyledi. 
BAŞKAN – Lütfen, lütfen, biraz sessiz
olalım.
ALİ HAYDAR ÖNER (Isparta) – Sokak
ağzıyla konuştuğumu söyledi. Ben Türkiye Cumhuriyeti devletinin bir
milletvekili olarak milletvekili kimliğine uygun olarak konuştuğumu
düşünüyorum. Sataşma nedeniyle söz istiyorum.
YILMAZ TUNÇ (Bartın) – Tutanaklara
geçti efendim.
BAŞKAN – Buyurunuz Sayın Öner.
IX.- SATAŞMALARA İLİŞKİN
KONUŞMALAR (Devam)
11.- Isparta Milletvekili Ali
Haydar Öner'in, Isparta Milletvekili Recep Özel’in MHP grup önerisi üzerinde
yaptığı konuşması sırasında şahsına sataşması nedeniyle konuşması
ALİ HAYDAR ÖNER (Isparta) – Sayın
Başkan, değerli milletvekilleri; Recep Özel’i Isparta Milletvekili adayı
olarak, 24’üncü Dönem, o dönemin Başbakanı Sayın Recep Tayyip Erdoğan aday
gösterdiği için kendisine çok müteşekkiriz. Sayesinde Isparta’daki Cumhuriyet
Halk Partisi oylarını yüzde 9’dan yüzde 22,86’ya çıkararak geldik. Bir kez daha
teşekkür ediyoruz. 
Recep Özel arada bir sataşır, sonra cevabını
alır, “Bundan sonra sayın valime çatmayacağım.” der, sonra unutur, o kadar
sorumsuzluk içinde yeniden bir şey söyler, yeniden cevabını alır. 
OSMAN AŞKIN BAK (İstanbul) – Gidici
misiniz Sayın Vali?
ALİ HAYDAR ÖNER (Devamla) – Sayın Recep
Özel, kimin sokak ağzı taşıdığını, kimin sokak ağzı taşımadığını Sayın Süreyya
Sadi Bilgiç dâhil bütün Ispartalılar bilir. Hiç seni bir defa ciddi tavır
içinde görmedim.
Aziz milletvekilleri, Recep Özel’i bir
defa ciddi tavır içinde gören var mı? (AK PARTİ sıralarından “Var, var!”
sesleri) Oo, ne kadar gayriciddisiniz! Ne kadar gayriciddisiniz!
BAŞKAN – Sayın milletvekilleri, Sayın
Öner, lütfen karşılıklı konuşmayınız. 
ALİ HAYDAR ÖNER (Devamla) – Bu kadar
gayriciddi bir adama “ciddi” demek basiretsizliktir. (AK PARTİ sıralarından
gürültüler)
MEHMET GÜNAL (Antalya) – Oylayalım
Sayın Valim.
BAŞKAN – Genel Kurula hitap edin.
YILMAZ TUNÇ (Bartın) – Senden daha
ciddi. Senden daha ciddi olduğu kesin.
ALİ HAYDAR ÖNER (Devamla) – Geliyor,
benim Isparta’da yeniden aday olmadığıma.
BAŞKAN – Sessiz olalım.
YILMAZ TUNÇ (Bartın) – Recep Özel’in
yerini iyice sağlamlaştırdın. 
OSMAN AŞKIN BAK (İstanbul) – Isparta’da
aday oldunuz mu?
ALİ HAYDAR ÖNER (Devamla) – Recep Özel
kendi baştan “bay bay” dedi. Ben sadece geçen dönem Cumhuriyet Halk Partisi
Merkez Karar Yönetim Kurulu, parti meclisi ve Genel Başkanımın bana verdiği
görevi yerine getirdim. O görevi de şerefle yerine getirdim. (CHP sıralarından
alkışlar) Bülent Arınç’ın bile aklı karıştı. Nerede o özgül ağırlığı yüksek
Başbakan Yardımcımız? Bülent Arınç Isparta’ya geldiğinde -2 milletvekilimiz
şahit- “Allah Allah, Isparta gibi bir yerde, muhafazakâr, mütedeyyin bir yerde
Cumhuriyet Halk Partisi nasıl 2’nci parti olur, nasıl yüzde 9’dan yüzde
22,86’ya çıkar?”
OSMAN AŞKIN BAK (İstanbul) – O zaman
devam etseydin.
ALİ HAYDAR ÖNER (Devamla) – Meydanı
sana bıraktım, hadi bakalım görelim, aday bile gösterilmeyeceksin sen.
OSMAN AŞKIN BAK (İstanbul) – Isparta
sizi istiyor.
ALİ HAYDAR ÖNER (Devamla) – Allah
kısmet ederse biz yine burada olacağız ama senin nerede olacağını bilemem.
Arkadaşlar, yirmi üç ay Isparta
Valiliği yaptım. Isparta’nın her yerine elimiz ulaştı. Ispartalılar da
kadirbilir davrandılar, teveccühlerini esirgemediler. 
OSMAN AŞKIN BAK (İstanbul) – Büyük
hizmetler yaptınız Isparta’ya!
ALİ HAYDAR ÖNER (Devamla) - O yirmi üç
ayda Sayın Recep Özel’i bir defa Isparta’da görmedim. Seçim kampanyasında
Atabey’de seçim bürosunda karşılaştık. (AK PARTİ sıralarından gürültüler)
“Yalan.” desin, “Helal olsun.” diyeyim.
Evet, aynen böyle.
Arkadaşlar, boş konuşmayalım, boş
konuşanı ve yan gelip yatanı Allah sevmez.
(Mikrofon otomatik cihaz tarafından
kapatıldı)
OSMAN AŞKIN BAK (İstanbul) – Isparta
sizi istiyor, Isparta.
ALİ HAYDAR ÖNER (Devamla) – Recep Özel
başka yanlışlar da yaptı, söylemeye utanıyorum.
YILMAZ TUNÇ (Bartın) – Ayıp ayıp!
ALİ HAYDAR ÖNER (Devamla) – Hak
edenlere saygılar sunuyorum. (CHP sıralarından alkışlar) 
OSMAN AŞKIN BAK (İstanbul) – Isparta
sizi özlüyor.
BAŞKAN – Teşekkür ediyoruz Sayın Öner.
YUSUF HALAÇOĞLU (Kayseri) – Sayın
Başkan…
BAŞKAN – Sayın milletvekilleri, lütfen
biraz sessiz olalım.
Evet, Sayın Halaçoğlu…
YUSUF HALAÇOĞLU (Kayseri) – Sokak
ağzıyla konuştuğumuzu ifade ettiler, bu sebeple sataşmadan söz istiyorum.
BAŞKAN – Nasıl söyledi?
AHMET AYDIN (Adıyaman) – Size söylemedi
Hocam ya.
RECEP ÖZEL (Isparta) – Ben konuşmacıya
söyledim, ona söylemedim ki. 
YILMAZ TUNÇ (Bartın) – Onu size demedi
Hocam.
RECEP ÖZEL (Isparta) – Ben Haydar Bey’e
söyledim, o da cevap vermişti. 
YUSUF HALAÇOĞLU (Kayseri) – Bize
söylemediniz mi? 
RECEP ÖZEL (Isparta) – Hayır, yok, size
demedim. 
BAŞKAN – Şimdi, lütfen…
YUSUF HALAÇOĞLU (Kayseri) – Tamam
Başkanım, bizimle ilgili söylememiş, özür diledi. 
Teşekkür ediyorum. 
VIII.- ÖNERİLER(Devam)
A) Siyasi Parti Grubu
Önerileri (Devam) 
2.- MHP Grubunun, Ankara
Milletvekili Özcan Yeniçeri ve arkadaşları tarafından, uluslararası
anlaşmalarla Türkiye Cumhuriyeti devleti egemenliği altında bulunan Ege Denizi
ve Akdeniz’deki 16 adanın Yunanistan tarafından işgali, anılan bölgelerdeki
kıta sahanlığımızda münhasır ekonomik bölgenin yine Yunanistan ve Güney Kıbrıs
yönetimi tarafından hukuksuz olarak Türkiye Cumhuriyeti’nin hak ve egemenliğini
ihlal edecek şekilde kullanılması hakkında, 3/3/2015 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin Genel
Kurulun 4 Mart 2015 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam) 
BAŞKAN – Peki o zaman. 
Şimdi, Milliyetçi Hareket Partisi Grubu
önerisini…
YUSUF HALAÇOĞLU (Kayseri) – Karar yeter
sayısı istiyorum. 
BAŞKAN - …oylarınıza sunacağım ve karar
yeter sayısı arayacağım: 
Kabul edenler… Kabul etmeyenler… 
Bir dakika süre veriyorum. 
(Elektronik cihazla oylama yapıldı) 
BAŞKAN – Sayın milletvekilleri, karar
yeter sayısı vardır, Milliyetçi Hareket Partisi Grubu önerisi kabul
edilmemiştir. 
On beş dakika ara veriyorum. 
Kapanma Saati:
17.29
ÜÇÜNCÜ OTURUM
Açılma Saati:
17.56
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Mine LÖK BEYAZ (Diyarbakır)
-----0-----
BAŞKAN – Sayın milletvekilleri, Türkiye
Büyük Millet Meclisinin 69’uncu Birleşiminin Üçüncü Oturumunu açıyorum.
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve daha sonra oylarınıza sunacağım. 
3.- CHP Grubunun, Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan Nilüfer Çayı’ndaki kirliliğin
araştırılarak alınması gereken önlemlerin belirlenmesi amacıyla verilmiş olan
Meclis araştırması önergesinin (10/327), Görüşmelerinin Genel Kurulun 4 Mart
2015 Çarşamba günkü birleşiminde yapılmasına ilişkin önerisi
Türkiye
Büyük Millet Meclisi Başkanlığına
Danışma Kurulunun 4/3/2015 Çarşamba günü (bugün)
yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
  Mehmet
Akif Hamzaçebi
 
İstanbul
 Grup
Başkan Vekili
Öneri:
Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan Nilüfer Çayı’ndaki kirliliğin araştırılarak alınması gereken
önlemlerin belirlenmesi amacıyla verilmiş olan (10/327) esas numaralı Meclis
Araştırma Önergesi’nin görüşmesinin Genel Kurulun 4/3/2015 Çarşamba günlü (bugün)
birleşiminde yapılması önerilmiştir.
BAŞKAN – Önerinin lehinde Bursa
Milletvekili İlhan Demiröz. (CHP, AK PARTİ ve MHP sıralarından alkışlar)
Buyurunuz Sayın Demiröz. 
İLHAN DEMİRÖZ (Bursa) – Teşekkür
ediyorum Sayın Başkanım. 
Sayın Başkan, değerli milletvekilleri;
Bursa’mızın Nilüfer Çayı’nın kirliliği konusunda vermiş olduğumuz araştırma
önergesi üzerine söz almış bulunuyorum. Sizleri ve televizyonları karşısında
bizleri izleyen vatandaşlarımızı saygı ve sevgiyle selamlıyorum. 
Güney Marmara Bölgesi’nde tarih,
turizm, sanat, ticaret, sanayi ve tarım kenti olan Bursa, Türkiye’nin 4’üncü
büyük ilidir. Son yıllarda Bursa’ya olan göçler sebebiyle nüfusta ciddi
artışlar meydana gelmiştir. 1927 yılında 400 bin olan Bursa nüfusumuz 2014
yılında 2 milyon 700 bini aşmıştır. Bu durum, plansız bir biçimde Bursa Ovası’nın
hızlı kentsel ve sanayi yapılaşması sonucu elden çıkmasına neden olmuş ve
ortaya çıkan çeşitli atıklar Nilüfer Çayı’nın kirlenmesine ve çevresinin büyük
zarar görmesine sebep olmuştur. 
Değerli milletvekilleri, kısaca Nilüfer
Çayı’nı size anlatmak isterim. Nilüfer Çayı Marmara Bölgesi’nin önemli
akarsularından biridir. 103 km uzunluğundaki Nilüfer Çayı, Uludağ’ın güney
yamaçlarında 850 metre yükseklikteki 2 mağaradan çıkar. Başlangıç bölümünde adı
“Aras Suyu”dur. Bu su batı doğrultusunda akarken çeşitli kollarla birleşerek
“Nilüfer” adını alır. Ortalama su hacmi 458 milyon metreküp/yıldır. Su toplama
havzası 680 kilometrekare, yıllık olarak ortalama debisi 16,77
metreküp/saniyedir. Doğancı Barajı ile kentin içme suyuna katkı yapar. Bursa
Ovası’nı suladıktan sonra çevresindeki dereleri ve Ayvalı Deresi’ni de alarak
Uluabat Gölü’ne ulaşır. Daha sonra Susurluk Çayı ile birleşerek Karacabey
Boğazı’ndan Marmara Denizi’ne dökülür. 
Bursa’nın bu Nilüfer Çayı ilçemize de
adını vermiştir ama şunu hemen ifade etmek isterim ki Nilüfer Çayı balıkların
tutulduğu, etrafında pikniklerin yapıldığı ve çevresinde birçok bitki ve
hayvanın yaşadığı bir çay olmasına rağmen gelin görün ki son yıllarda oldukça
kirlenmiştir. Bu çayımız göç yolu üzerinde bulunan leyleklere bile barınma ve
geçiş sağlamaktadır. Yan kolları başta sanayi ve evsel atıklarıyla tamamen
kirlenmiş bir durumdadır. Türk Mühendis ve Mimar Odaları Birliği Kimya
Mühendisleri Odası Bursa Şubesi TÜBİTAK’a bir analiz yaptırmış ve analiz
sonuçları arkadaşlar, değerli milletvekilleri, yasal limitlerin 3 katı üzerinde
katı madde, yağ ve gres, 5 katı üzerinde renk ve 8 katı üzerinde sülfür içeren
sonuçlar içermektedir. Peki, bu ne anlama gelmektedir? Bu ağır metaller
topraklarda birikime ve toprağın üst kısımlarında birikmesine neden olmaktadır.
Bu durum böyle devam ettiği takdirde yıllar sonra hem insanlara hem oradaki
canlılara da zarar vereceği aşikârdır. 
Ovada Nilüfer Çayı ve Ayvalı Deresi’nde
daha çok demir, mangan, çinko, bakır, nikel, krom ve kurşun birikimine
rastlanıldığının da altını özellikle çizmek isterim.
Değerli milletvekilleri, Nilüfer Çayı
araştırma önergesinin asıl amacı hep beraber bu kirliliğin önlenmesine katkı
koymaktır. Çünkü Nilüfer Çayı güzergâhı boyunca alınacak tedbirler bazı kişi ve
kuruluşları rahatsız etmektedir. Örneğin, Nilüfer Çayı’yla ilgilenen bir vali
merkeze alınmıştır, diğer bir vali ise bu konuya hızla girmiş ama daha sonra bu
konudan hızlıca uzaklaşmıştır. Büyükşehir Belediye Başkanını sorarsanız
arkadaşlar, o da ovadaki sanayi tesislerine arıtma yapmak için sekiz yıl gibi
bir süre vermiştir. O zaman Bursalılar ne yapmıştır? İktidardan umudunu
kesmiştir. Bu çayın temizlenmesi gerekir. O zaman DOĞADER, Türk Mühendis ve
Mimar Odaları Birliği, EKODER Karacabey İnkaya Köylüleri Dayanışma Derneği
Mudanya Halk Meclisi, yöre halkı ve balıkçıların da içinde yer aldığı bir
platform tarafından Marmara Denizi’ne akan "Nilüfer Çayı Temiz Aksın"
kampanyasına başlamışlardır. Bu konuda, başta kadınlarımız olmak üzere, bütün
sivil toplum örgütleri destek vermiştir. 
“Neler yapabiliriz?” ifadesini hemen
huzurlarınıza getirmek istersek… 
Bursa ilimiz sınırları içerisinde doğan
Nilüfer Çayı'nın sahip olduğu doğal zenginliğin korunması ve bu kaynakların
gelecek kuşaklara sağlıklı bir şekilde aktarılabilmesi amacıyla acil eylem
planının oluşturulması gerekir. 
Ciddi yapılaşma ve gelişme tehdidine
karşı önleyici tedbirlerin alınması gerekir. 
Nilüfer Çayı’nın kirlenmesine sebep
olan tüm yapıların envanterinin çıkarılarak gerekli tedbirlerin alınması gerekir.

Sanayi tesislerinden kaynaklanan
atıkların tespit edilmesi ve önleyici tedbirler alınması gerekir. 
Uludağ oteller bölgesinde faaliyet
gösteren otel işletmeleri ve kamuya ait sosyal tesislerden kaynaklanan atık
suların tespit edilmesi ve gerekli tedbirlerin alınması gerekir.
Nilüfer Çayı ve yan kollarının ıslahı
konusunda tespitlerde bulunulması ve gerekli tedbirlerin alınması gerekir.
Çevre kirliliğinin önlenmesi, bitki ve
hayvan varlıklarının korunması, tarım arazilerinde sağlıklı sulama yapılabilmesi,
vazgeçilmez su kaynaklarımızın korunması için Nilüfer Çayı üzerindeki oynanan
bu oyunlara son verilmesi gerekir. Bunlarla ilgili tüm önlemlerin alınması
lazım. Ve bu konuda huzurlarınızda Türkiye Büyük Millet Meclisinden resmî tüm
makamları da görevlerini yapmaya davet ediyorum. Ayrıca görevlerini yapmak
üzere de büyükşehir belediyesi ve ilgililerine de sorumluluklarını
hatırlatıyorum.
Değerli milletvekilleri, araştırılan
kanser taramalarıyla ilgili topraklarda biriken ağır metallerle ilgili konuları
sadece ifade ederek geçmek istiyorum.
Değerli milletvekilleri, Nilüfer Çayı
konusunda bilgi sunmuşken, çok kısa da olsa, Bursa’mızda bugünlerde yaşanan iki
konuda da bilgi vermek istiyorum. 
Bunlardan birisi, Gürsu ve Kestel
Ovalarında aşırı yağıştan dolayı tarım alanları, armut bahçeleri sular altında
kaldı ama maalesef, Hükûmet, ilgili Bakanlık seyretmekten başka hiçbir şey
yapmamış, ne drenaj kanallarının temizlenmesi ne de onların açılmasıyla ilgili
çaba sarf etmiştir. Karacabey ve Mustafakemalpaşa Ovalarında şu anda 100 bin
dönüm arazi su altındadır, 300 bin dönüm tarım arazisi ise balçık hâline gelmiş
durumdadır, içine girilmez durumdadır.
Yağışlardan dolayı domates ve mısır
hasatları aralık sonuna kadar devam etmiş, bir kısım mahsul ise tarlada kalmıştır.
Bunu niçin söylüyorum? Ziraat Odası yetkililerinden aldığımız bilgiler
ışığında, bu alanların altyapılarının çok az bir masrafla yapılabileceğini,
drenaj kanallarının açılıp temizlenmesiyle böylece her yıl milyonlarca zararın
ortadan kalkacağını söylemek isterim. 
Değerli milletvekilleri, bu önergemize
-burada Bursa milletvekili arkadaşlarımız da var- zannediyorum ki hep beraber
sahip çıkacağız. Şundan dolayı: Bu konunun yerel yönetimlerle veya valiliklerle
çözülme şansı yok çünkü bu konuya dokunduğunuz zaman çevrenizdeki çok kişiyi
rahatsız ediyorsunuz, konunun başında da bahsettiğim gibi. Bu bakımdan, bu
önergemize ben biliyorum ki, ön sıralarda oturan Bursalı milletvekili
arkadaşlarımı görüyorum, onlar da destek verecek, siz de destek vereceksiniz ve
hep beraber acil eylem planıyla Bursa Nilüfer Çayı’nı bu şekilde hem temizlemiş
hem de kurtarmış olacağız.
Biz ne diyoruz arkadaşlar? Nilüfer
Çayı’nın zehir değil, nehir olarak akmasını istiyor, hepinize saygı ve sevgi
sunarken desteklerinizi bekliyor, selam ve saygılarımı sunuyorum. 
Sağ olun Başkanım. (Alkışlar)
BAŞKAN – Teşekkür ederiz Sayın Demiröz.
Aleyhinde, Bursa Milletvekili Necati
Özensoy. 
Buyurunuz Sayın Özensoy. (MHP
sıralarından alkışlar)
NECATİ ÖZENSOY (Bursa) – Sayın Başkan,
değerli milletvekilleri; Cumhuriyet Halk Partisinin vermiş olduğu Nilüfer
Çayı’yla alakalı araştırma önergesi üzerinde söz aldım. Hepinizi saygıyla
selamlıyorum.
Bursa, Allah’ın bütün nimetlerini
bahşettiği çok özel bir şehir. Baktığımızda, doğada aklımıza gelen ne varsa, Uludağ’ıyla,
Marmara Denizi’yle, Uluabat ve İznik Gölleriyle, aynı zamanda derelerin
birleştiği Nilüfer Çayı’yla ve ovasıyla gerçekten Allah’ın bütün nimetlerini
bahşettiği, bir rivayete göre de Hızır Aleyhisselam’ın yeşil torbasını
düşürdüğü bir şehir. Tabii, bütün bu güzellikleri, geçmişte -biz yaş
itibarıyla- hem yeşilliklerin bol olduğu hem de o Nilüfer Çayı’nda yüzüldüğü ve
balıkların avlandığı, balıklarının yenildiği dönemi hatırlayan birisi olarak
karşınızda bulunuyorum. 
Ta Karacabey’e
kadar uzanan o Nilüfer Çayı’nda, o ulaşan derelerde yüzdük. Yine biraz önce
bahsedildiği gibi İnkaya’da, Evciler’de -ki babamın köyüdür- oralarda çıkan
sazanları, hatta yayınları hep birlikte yedik. Gerçekten çok doğal bir ortamda
büyüdük. Bunun için biz Allah’ın şanslı kullarından bir tanesiyiz ama gelelim
ki, Bursa bu sanayileşmeden nasibini alırken, ülke ekonomisine katkısını
verirken maalesef birtakım sıkıntılar da yaşıyor. Bursa’da bu Nilüfer Çayı’nın
olduğu bölgede, hepinizin bildiği, şeftali bahçelerinin sulandığı, kestanelerin
doğal olarak yetiştiği, deveci armudunun yetiştiği, dünyaca “Bursa siyahı” diye
ünlenen, artık neredeyse tamamı ihracata giden o incirin lezzetiyle oluşan bu
su maalesef bugün zehir akıtıyor. Gürsu Ovası’nda yetişen bütün o sebzelere
artık o kanallardan sular verilemiyor. Gerçekten, Nilüfer Çayı, Bursa’nın
gündeminde önemli bir yer tutuyor. Bütün sivil toplum kuruluşları, kanaat
önderleri Nilüfer Çayı’nın artık bu kirlilikten kurtulması noktasında
hemfikirler. Aynı zamanda, iktidar partisi milletvekillerinin de böyle
düşündüğünden eminim. 
Tabii, bunun
için elbette birtakım çalışmalar yapılıyor, belki Hükûmetin de yaptığı
çalışmalar var ama maalesef kâğıt üzerinden öteye gidilmiyor. Yani, Çevre ve
Orman Bakanlığı, işte, 2013’te belediyeyle bir araya gelmiş, iktidar partisi
mensubu arkadaşımız belki bunları söyleyecek ama yapılan hiçbir şey yok.
Nilüfer Çayı’na geçtiğimiz dönem belediyede yapılan 50 trilyonluk bir masrafla
sadece kenarları yeşillendirildi, banklar konuldu, yürüyüş sahaları oluşturuldu.

HÜSEYİN ŞAHİN
(Bursa) – 12 trilyon, rakam yanlış.
NECATİ ÖZENSOY
(Devamla) – Neyse, 12 trilyon olsun, fark etmez. Yani, büyük bir para harcandı
ama oranın kirliliğinin azaltılması için hiçbir şey yapılmadı.
Bakın, şimdi, Bursa’da bunun önüne nasıl
geçilmesi lazım, ne yapılması lazım? Tabii ki Bursa Türkiye’nin ilk OSB’sinin
kurulduğu şehir. 1961 yılında “Yalakçayırı” denilen yerde kurulan Türkiye’nin
ilk OSB’si şu anda hâlen genişleyerek çalışmalarına devam ediyor. Bursa’da 13
OSB var, 8 adet de ıslah OSB var. Yani, Türkiye’nin en fazla organize sanayi
bölgesi olan ili Bursa. 
Bursa, ifade edildiği gibi, aynı
zamanda tarım kenti. 
Ben geçmişte sanayicilik yapmış biri
olarak ifade ediyorum, artık, Türkiye’de eğer sanayi gelişecekse Bursa sanayiye
doymuş bir şehirdir, yeni OSB’lerin olması doğru değildir. Hâlâ OSB arayışı
içerisinde…
HÜSEYİN ŞAHİN (Bursa) – Dağınık
olanları toparlamak için.
NECATİ ÖZENSOY (Devamla) – …işte, daha
geçtiğimiz haftalarda Karacabey’in köylerinde olan 13 bin dönümlük araziye…
Belki biraz sonra Önder Bey de bahsedecek. Bakın, Kestel, Barakfaki, Gürsu…
HÜSEYİN ŞAHİN (Bursa) – Kestel 2…
NECATİ ÖZENSOY (Devamla) – …buralardaki
bütün sanayi bölgelerini kapsayan, Yeşil Çevre Arıtma Tesisi kuruldu. Efendim,
Demirtaş’taki OSB’deki arıtma tesisi kuruldu. Biraz önce bahsettiğim,
Türkiye'nin ilk ve belki de en büyük OSB’sinin arıtma tesisi var. 
Ben kimya mühendisiyim. Bana kimse
böyle, işte “Arıtmalar şöyle oluyor, böyle oluyor.” falan diye masal okumasın.
Yani o arıtmaların gündüz saatlerinde nasıl çalıştığını, görülürken nasıl
çalıştığını, gece saatlerinde nasıl çalıştığını ben biliyorum. 
Bunun için, sanayici elbette para
kazanacak, elbette ülke ekonomisine katkı sağlayacak ama bunu yaparken de
Bursa’da yaşayan insanların hayatını zehre çevirmeye, zehirlemeye hakkının
hukukunun olmadığını düşünüyorum. Hele hele, şu 13 bin dönümlük -Önder Bey’i de
çok yakından ilgilendiren- arazinin artık o kamulaştırma yoluyla yeni bir OSB
olmasında varsa ısrar eden, bundan vazgeçmesinde fayda var diye düşünüyorum.
HÜSEYİN ŞAHİN (Bursa) – Necati Ağabey,
o tesislerin yirmi dört saat Çevre Bakanlığı tarafından izlendiğini biliyorsun.
Yirmi dört saat.
NECATİ ÖZENSOY (Devamla) – Ben kimya
mühendisiyim. Bursa’da sanayicilerin içindeyim.
HÜSEYİN ŞAHİN (Bursa) – Yirmi dört saat
izleniyor ve raporlanıyor.
NECATİ ÖZENSOY (Devamla) – Hüseyin Bey,
bu konuyu sizden daha iyi biliyorum. Boş verin, tereciye tere satmayın, ben
bunların hepsinin size ispatını da yaparım. 
HÜSEYİN ŞAHİN (Bursa) – Arıtma
tesislerinin yirmi dört saat izlendiğini de kayıt altına alın.
NECATİ ÖZENSOY (Devamla) – Bursa önemli
bir şehir. Bursa, benim doğup büyüdüğüm şehir. Ben, yaşadığım güzelliklerin de
çocuklarım tarafından yaşanmasını istiyorum.
HÜSEYİN ŞAHİN (Bursa) – Olacak
inşallah.
NECATİ ÖZENSOY (Devamla) – Bursa’da
yaşayan insanların Bursa’ya Allah’ın bahşettiği bütün o güzellikleri yaşaması
lazım. Sadece Nilüfer Çayı değil, biliyorsunuz bir dönem Bursa’da denize bile
girmek yasaklandı. Güzelyalı’da, Mudanya’da, Kurşunlu’da, Gemlik’te… 
HÜSEYİN ŞAHİN (Bursa) – Necati Ağabey,
şimdi öyle bir sorun yok, derin deşarjlarla bu sorun çözüldü.
İSMAİL AYDIN (Bursa) – Onların hepsi
temizlendi.
NECATİ ÖZENSOY (Devamla) - …hatta
oralarda bile denize girmek yasaklandı ve hâlâ tedirgin bir şekilde, denizanalarının
çok olduğu… Ki denizanalarının çok olması denizin kirliliğini gösterir. Bakın,
o güzelim, cam gibi, benim gençliğimde, çocukluğumda girdiğimde denizin dibini
metrelerce derinlikte gördüğüm o Marmara yok artık. 
HÜSEYİN ŞAHİN (Bursa) – Şimdi de öyle
Necati Ağabey, derin deşarjdan sonra her yerde çözüldü bu konu.
NECATİ ÖZENSOY (Devamla) - Bütün
bunların sebebi o Nilüfer Çayı’yla birlikte birçok sebep, evsel atıklar
vesaire. 
HÜSEYİN ŞAHİN (Bursa) – Gemlik Körfezi
bile temiz şu anda.
NECATİ ÖZENSOY (Devamla) - Bakın,
Bursa’da öyle belediyenin bütçesinden 400 trilyona ikinci stadyumu yapacağınıza
gidin Nilüfer Çayı’nın temizlenmesi için projelere kaynak aktarın. Bursa’da
ihtiyaç olmadığı hâlde, Bursa'da 35 bin kişilik, hem de Türkiye’nin en güzel zeminli
stadyumu varken kalkıp da rant için vesaire için oraya, hem de belediyenin
bütçesinden 400 trilyon lira para harcayacağınıza gidin… Bursa’nın kalbinde,
bizim için utanç vesilesi olan Geçit’ten geçerken artık arabanızın camlarını
kapatıyor musunuz kapatmıyor musunuz Nilüfer Deresi’nden gelen kokudan dolayı? 
HÜSEYİN ŞAHİN (Bursa) – Düzeliyor,
düzeliyor.
NECATİ ÖZENSOY (Devamla) - Yani,
bırakın çevreye zehir saçmayı, burnunuzu bile tıkayarak geçtiğiniz yerlerin
olduğunu hepiniz biliyorsunuz. Bursa için, Bursa gibi yeşil, bütün
güzelliklerin olduğu bir yerde utanç vesilesidir. O bahsettiğimiz Nilüfer
Çayı’na İnkaya’nın oralarda, o taraflarda ayağınızı bile sokamazsınız. Ayağınızı
soktuğunuz anda, aynı anda kabarcıklarla, iltihaplarla karşı karşıya kalırsınız
o güzelim balıkların yendiği o derelerde. Bakın, bu konu önemli. 
Sayın Bursa milletvekilleri, öne
geldiniz, beni dinlemek için değil ama biraz sonra konuşacak olan Önder
kardeşimizi dinlemek için ama lütfen bu konuya karşı çıkmayın. Bu Nilüfer Çayı önemlidir.
Nilüfer Çayı sadece Bursa için değil, Türkiye için, Türkiye’ye dağılan bütün
ürünleri zehirlememek açısından önemlidir. Ben de İlhan Bey gibi, Bursa
milletvekillerine, iktidar milletvekillerine buradan sesleniyorum: Bu araştırma
önergesine destek verin. Hikâyeyi bırakın, icraata bakın. 
Teşekkür ediyorum. (MHP, AK PARTİ ve
CHP ve sıralarından alkışlar)
BAŞKAN – Teşekkür ederiz Sayın Özensoy.

Lehinde, Mardin Milletvekili Erol Dora.

Buyurunuz Sayın Dora. (HDP sıralarından
alkışlar)
EROL DORA (Mardin) – Sayın Başkan,
değerli milletvekilleri; CHP Grubunun, Nilüfer Çayı’nın sahip olduğu doğal
zenginliğin korunmasına ilişkin Meclis araştırması açılması yönündeki önergesi
üzerinde Halkların Demokratik Partisi Grubu adına söz almış bulunmaktayım. Genel
Kurulu saygıyla selamlıyorum. 
Özellikle son otuz yılda kırdan
kentlere doğru gerçekleşen yoğun göçler neticesinde kent nüfuslarında ciddi
artışlar meydana gelmiştir. Bu durum plansız biçimde bir yapılaşmanın artmasına
ve verimli tarım alanlarının hızlı kentsel ve sanayi yapılaşması sonucunda
elden çıkmasına neden olmuştur. Ayrıca, kentleşme ve sanayileşme sonucunda
ortaya büyük miktarda çeşitli atıklar çıkmıştır. Bu atıklardan kentlerde yer
alan akarsular, çaylar ve çevresi büyük zarar görmüştür. Üzerinde görüştüğümüz
önerge bağlamından da anlaşılacağı üzere, Bursa’nın göz bebeği niteliğindeki
Nilüfer Çayı da yok olma tehlikesiyle karşı karşıya bırakılmıştır. 
Sayın Başkan, değerli milletvekilleri;
5 Haziran 1972’de Stockholm’de toplanan Birleşmiş Milletler Çevre ve İnsan
Konferansı’nın ünlü Dünya Çevre Bildirgesi’nin “İlkeler” bölümünde şöyle
denilmektedir: “İnsanın onurlu ve huzurlu bir hayata izin verecek kalitede bir
çevrede özgürlük, eşitlik ve elverişli hayat şartları içinde yaşaması temel
hakkıdır.” Bu ilke, çevre hakkı kavramının belirtildiği bir belge
niteliğindedir. Bu bağlamda, çevrenin korunması, insanlık ve tüm canlılar için
yaşam kaynaklarının gözetilmesi, doğa ve kültür mirasının yaşatılması ve
geliştirilmesi noktasında son derece duyarlı olmamız gereken bir çağda ve
coğrafyada yaşıyoruz. Temel insan haklarının bile askıya alınmak istendiği
Türkiye’de çevre hakkını savunmayı ve doğanın haklarından söz etmeyi bu nedenle
anlamlı ve gerekli bulduğumu belirtmek durumundayım.
Değerli milletvekilleri, doğayı da
insan emeği gibi meta olarak gören ve onu sömürmeyi amaç edinen, azami kâr
hırsını teşvik eden neoliberal kapitalist sistem çevre kirliliğinin en büyük
sorumlusudur. Türkiye’de de AKP Hükûmeti neoliberal kapitalist politikaları
pervasızca yürütmeye devam etmektedir. Örneğin, Avrupa Birliğinin Türkiye’ye
ilişkin ilerleme raporlarında da önemle belirtildiği gibi, Türkiye, çevresel
etki değerlendirmesine sürekli ilave muafiyetler getirmek suretiyle çevre
alanındaki mevzuatını ÇED direktifinin gereklilikleriyle tutarlı olmayan bir
şekilde değiştirmeye devam etmektedir. Bunun sonucu olarak Karadeniz ve Akdeniz
bölgelerindeki nükleer santraller, mikro ölçekli hidroelektrik santraller,
İstanbul’daki üçüncü köprü ve yeni havaalanı da dâhil olmak üzere büyük çaplı
birçok altyapı projesi ÇED raporu kapsamı dışında tutulmuştur. 
Sayın Başkan, değerli milletvekilleri;
bir ülkenin doğal zenginlikleri ancak ve ancak o topraklar üzerinde yaşayan
insanların ve doğanın yararına kullanılabilir. Bütün canlıların hak sahibi
olduğu bu kaynakların sayılı ortaklara sahip olan yerel ya da çok uluslu
şirketlere peşkeş çekilmesi o topraklarda yaşayanların yaşam haklarına saldırı
ile eş değerdir. Özellikle de bu saldırının o ülkede yaşayan insanların yasal
haklarını tıkayan kanunlar ve yönetmelikler yoluyla yapılmasının bir izahı asla
olamaz. 
Sayın Başkan,
değerli milletvekilleri; bildiğiniz gibi, çevreye muazzam zararlar veren
hidroelektrik santraller su kaynaklarımızı tehdit etmeye devam ediyor ve
maalesef Hükûmet bu uygulamalardan vazgeçmiyor. Oysa, özgürlük yalnızca
insanların hakkı değildir, özgürlük aynı zamanda göller, ırmaklar, ağaçlar ve
hayvanların, kısaca tüm ekosistemin hakkıdır. Unutmamak gerekir ki insan bu
ekosistemin yalnızca bir parçasıdır. Deyim yerindeyse, insan dünyanın sahibi
değil, kiracısıdır ve komşularıyla yani ekosistemin diğer üyeleri olan hava,
su, toprak ve diğer canlılarıyla iyi geçinmek zorundadır. 
Değerli
milletvekilleri, ekolojik toplumsal yaşam Halkların Demokratik Partisi olarak
savunduğumuz en temel ilkelerden birisidir. Bu bağlamda, bütün akarsular ve
çaylar gibi Nilüfer Çayı’nın da sahip olduğu doğal zenginliğinin korunması ve
bu kaynakların gelecek kuşaklara sağlıklı bir şekilde aktarılabilmesi amacıyla
acil eylem planının oluşturulması için, çarpık yapılaşma tehdidine karşı
önleyici tedbirlerin alınması için, münferit sanayi tesislerinden kaynaklanan
endüstriyel nitelikli atıkların tespit edilmesi ve önleyici tedbirler alınması
için, Uludağ oteller bölgesinde faaliyet gösteren otel işletmeleri ve kamuya
ait sosyal tesislerden kaynaklanan atık suların tespit edilmesi ve gerekli
önlemlerin alınması için, çevre kirliliğinin önlenmesi, bitki ve hayvan
varlıklarının korunması, tarım arazilerinde sağlıklı sulama yapılması ve
vazgeçilmez su kaynaklarımızın korunması için, gelecekte ortaya çıkabilecek
sorunların bugünden tespit edilerek gereken önlemlerin alınması için bu
önergeyi biz Halkların Demokratik Partisi olarak desteklediğimizi ve bu anlamda
da her türlü katkıyı sunmaya hazır olduğumuzu ifade etmek istiyorum.
Sayın Başkan, değerli milletvekilleri;
konuşmamın geri kalan bölümünde çok önemli bir konuyu Parlamentonun gündemine
getirmek istiyorum. IŞİD’in Asuri-Süryani halkına karşı yaptığı saldırılara
bugün tekrar değinmek istiyorum. Suriye’de IŞİD terör örgütü 23 Şubat tarihinde
Haseke’ye bağlı Habur Nehri kıyısında bulunan Asuri-Süryani köylerine karşı
barbarca bir terör saldırısı gerçekleştirmiş ve birçok köyü işgal etmiştir.
IŞİD terör örgütünün Tel Tamir kasabasına bağlı köylere ve Habur Nehri
kıyısındaki diğer köylere saldırması ve ardından yaşanan çatışmalar sonucu
Süryani savaşçılardan ve sivillerden toplam 10 insan yaşamını yitirirken birçok
ev ve bazı kiliseler yıkılmıştır, bu köylerden birçoğu da yakılmıştır.
Boşaltılan köylerden yaklaşık 4 bin insan (yaklaşık bin aile) Haseke ve Kamışlı
kentlerine sığınırken IŞİD teröristlerinin çoğu kadın, çocuk ve yaşlı olmak
üzere kaçırdığı yaklaşık 300 Asuri-Süryani’nin akıbeti hâlâ belirsizliğini
korumaktadır. 
Değerli milletvekilleri, Habur bölgesinde
bulunan yaklaşık 35 Asuri-Süryani köyünün neredeyse tamamı boşalmış
bulunmaktadır. Habur Nehri kıyısındaki bu köyler 1915 yılında Hakkâri ve
ardından 1935’te Irak’ın Simele bölgesinde yaşanan katliamlardan kaçarak
kurtulabilen Asuri-Süryanilerin yerleştiği köylerdir. On gündür devam eden
çatışmalarda IŞİD saldırılarına karşı YPG ve Asuri-Süryanilerden oluşan silahlı
güçler ortak bir mücadele yürütmektedirler. Bu mücadele sonucunda bazı köyler
IŞİD’in elinden kurtarılmışken, hâlâ 12 Asuri-Süryani köyü IŞİD’in işgali
altındadır. 
Sayın Başkan, değerli milletvekilleri;
hatırlanacağı üzere geçen yıl IŞİD teröristlerinin Irak’ta önce Musul ve
ardından Şengal ve Ninova bölgesine saldırması sonucu 160 bini aşkın
Asuri-Süryani-Keldani yerleşim yerlerinden göç etmek zorunda bırakılmıştı.
Geride bıraktıkları tarihî kilise ve manastırlar da IŞİD’in eline geçmiş ve
bunların birçoğunu bombalayarak yıkmıştı. Asuri-Süryani-Keldani halkına karşı
sadece fiziki bir katliam yapılmamaktadır, aynı zamanda, kültürel bir soykırım
da uygulanmaktadır. Zira, bu kadim medeniyete ait binlerce yıllık tarihî
yapılar, heykeller ve kitaplar yok edilmektedir. Bunun son örneği geçtiğimiz
hafta Musul’daki Ninova Arkeoloji Müzesi’ne yapılan saldırılardır. 
2003’te Irak’ta rejimin yıkılmasından
günümüze kadarki süreçte, Asuri-Süryani-Keldani halkına yönelik süregelen
saldırılar neticesinde Irak’ta 1,5 milyon olan nüfusları bugün yaklaşık 350
binlere kadar düşmüştür. 
Aynı şekilde, Suriye’de iç savaş
öncesinde 2 milyona yakın Hıristiyan nüfus yaşıyorken, bugün bu nüfusun
yarısından fazlasının Suriye’yi terk etmek zorunda kaldığı tahmin edilmektedir.

Sayın Başkan,
değerli milletvekilleri; hem Suriye hem de Irak’ta bugüne kadar eline silah
almamış olmasına rağmen Asuri-Süryani-Keldani halkına karşı yapılan bu
saldırılar tesadüfi değildir. Bu saldırılar Asuri- Süryani-Keldani halkını
sahibi olduğu Mezopotamya topraklarında tümüyle bitirme amacını gütmektedir.
Dolayısıyla, bugüne kadar IŞİD terör örgütünün saldırılarına karşı duyarsız
kalmış hem uluslararası güçlere hem de özelikle Türkiye Hükûmeti, Türkiye Büyük
Millet Meclisi ve diğer muhalefet partilerine şu çağrımızı tekrar yapıyoruz:
Kadim Anadolu ve Mezopotamya topraklarında birçok medeniyete öncülük etmiş
Asuri-Süryani-Keldani halkına karşı yapılan bu saldırılara karşı lütfen ses
verin. 
Buradan, Sayın
Cumhurbaşkanımıza, Sayın Başbakanımıza ve Sayın Dışişleri Bakanımıza
sesleniyorum: Bir katliamı kınamak için illa bir mezhebe veya dine sahip olmak
gerekmediğine inanıyoruz. Bu anlamda da, Türkiye Cumhuriyeti Hükûmetinden,
Hükûmetimizden gereken duyarlılığın gösterilmesini ve kaçırılmış olan 300’e
yakın kadının, kızın, çocuğun kurtarılması yönünde etkin bir politikanın
uygulanmasını halklar adına talep ediyoruz. Zira, bir insana, halka karşı uygulanan
zulüm karşısında göstereceğimiz duyarlılık düzeyi kardeşlik söylemlerimizdeki
samimiyetimizin en büyük ölçütü olacaktır.
Bu duygu ve düşüncelerle tekrar
hepinizi saygıyla, sevgiyle selamlıyorum. (HDP sıralarından alkışlar)
BAŞKAN – Teşekkür ederiz Sayın Dora.
Aleyhinde, Bursa Milletvekili Önder
Matlı. (AK PARTİ sıralarından alkışlar) 
Buyurunuz Sayın Matlı.
ÖNDER MATLI (Bursa) – Sayın Başkan, çok
değerli milletvekilleri; Cumhuriyet Halk Partisinin vermiş olduğu grup önerisi
hakkında AK PARTİ adına söz almış bulunmaktayım. Yüce heyetinizi sevgiyle,
saygıyla selamlıyorum.
Değerli arkadaşlar, az önce, sayın
milletvekillerimizin bahsettiği gibi, Bursa çok önemli, çok tarihî, çok kadim
bir medeniyetin beşiği, merkezi olan bir kent ve çok önemli, çok farklı
özellikleri kendi bünyesinde barındıran bir kent. Tarihiyle, kültürüyle,
sanayisiyle, tarımıyla gerçekten her daim bir cazibe merkezi olmuş, her zaman
bir çekim merkezi olan bir şehirdir ve yüz otuz yıl boyunca da Osmanlı
İmparatorluğu’na başkentlik yapmış önemli bir kenttir.
HAYDAR AKAR (Kocaeli) – TOKİ binaları
dikene kadar oraya.
ÖNDER MATLI (Devamla) - Bu kadar önemli
bir kent, tarih boyunca her daim bir cazibe, bir çekim merkezi olan kent
özellikle son kırk elli yıllık zaman zarfında Türkiye'de sanayinin gelişiminde
de hep öncü olmuş, Türkiye'nin sanayi gelişiminde çok önemli bir çekim merkezi
hâline gelmiştir. Ama şunu da biliyoruz ki, şunu da bugün üzülerek müşahede
ediyoruz ki, çekim merkezi olması, Bursa’nın bu büyük güzelliklerinin,
maalesef, ön plana çıkmasının önünü kesmiş, öbür taraftan da gerçekten,
çevrenin çok ciddi sıkıntıya girmesini ve bu manada da sanayileşmeyle kentleşme
problemlerini beraberinde getirmiştir.
Değerli arkadaşlar, bizler “İnsanı
yaşat ki devlet yaşasın.” düsturuyla hareket eden insanlar olarak, iktidarlar
olarak insanı yaşatmanın en önemli unsurunun sağlıklı çevreler olduğunu,
sağlıklı kentler olduğunu çok iyi biliyoruz ve Bursa’yı bu manada da,
önümüzdeki zaman diliminde de marka kent yapmak için elimizden gelen bütün gayretleri
gösteriyoruz. 
NECATİ ÖZENSOY (Bursa) – On iki senedir
ne yaptınız, on iki senedir?
ÖNDER MATLI (Devamla) - Bursa’nın bir
tarafta sorunları var ama bundan sonraki süreçte de Bursa’nın hak ettiği marka
kimliğini daha da yukarıya taşınması için elimizden gelen bütün mücadeleyi
gösteriyoruz. 
HAYDAR AKAR (Kocaeli) – Ne
bekliyordunuz, elinizden tutan mı vardı?
ÖNDER MATLI (Devamla) – Biz, Bursa’da
sağlıklı çevrede sağlıklı insanlar, sağlıklı nesiller yetiştirmek için
elimizden geleni yapıyoruz. Az önce Necati Bey’in söylediği gibi, ben Bursa’da
Karacabey’in Cambaz köyünde doğdum, büyüdüm. O köyde Nilüfer Çayı’nda biz
dereye çok girdik. O derede balıkları çok tuttuk.
İLHAN DEMİRÖZ (Bursa) – Şimdi?
ÖNDER MATLI (Devamla) - Çocukluğumuz
oralarda geçti ancak ondan sonraki zaman zarfında Nilüfer Çayı’nın durumunu
tabii ki, bizler de sizler gibi biliyoruz ve bunu da tabii ki inkâr etmiyoruz.
Gözle görülen bir şeyi inkâr etmek asla ve kata mümkün değildir. 
İLHAN DEMİRÖZ (Bursa) – Ama bir şey de
yapmıyorsunuz.
NECATİ ÖZENSOY (Bursa) – Koskoca arıtma
tesislerini kim veriyor Sayın İlhan Bey ya? 500-600 milyon liralık yatırımları
görmüyor musunuz?
ÖNDER MATLI (Devamla) - Evet, Nilüfer
Çayı’nı kaybettik geçmişte. Bursa Ovası, tarım arazileri bu manada kaybediliyor
ama bugün AK PARTİ iktidarıyla, Bursa Büyükşehir Belediyesiyle bu manada çok
ciddi, büyük çaplı mekânsal çalışmalarla beraber Bursa artık yeni kimliğine,
yeni çevresine sahip oluyor. 1/100.000’lik planlarla beraber Bursa’da sağlıklı
kent, sağlıklı gelişmeyi hep beraberce göreceğiz, hep beraberce müşahede
edeceğiz. Evet, Büyükşehrimiz bu manada, Bursa’da çok önemli işlere imzalar
attı. 
İLHAN DEMİRÖZ (Bursa) – Ne yaptın?
NECATİ ÖZENSOY (Bursa) – Ne yaptın
Önder Kardeş, bir söyle ya? Örnek ver, örnek.
ÖNDER MATLI (Devamla) - Evet, biraz da
bunlardan bahsetmek istiyorum: Kanalizasyon ve yağmur suyu kolektörlerinin
yapımı konusunda çok ciddi hizmetler yapıldı. Samanlı kolektörü bu manada
hizmete girdi. Biz, bu manada ovamızı tekrar kazanma yolunda hızlı ve emin adımlarla
ilerliyoruz. 
Atık su arıtma tesislerini bir bir
hayata geçiriyoruz ve bir bir hayata geçirmeye de bundan sonraki süreçte devam
ediyoruz. Doğu Atık Su Arıtma Tesisi, diğer taraftan Batı Atık Su Arıtma
Tesisi, öbür taraftan Kent Katı Atık Süzüntü Suyu Arıtması Projelerinin hızlı
bir şekilde proje aşamaları gerçekleştirilmiş…
NECATİ ÖZENSOY (Bursa) – Yenişehir’de
millet zehirleniyor, su içemiyor ya! Yenişehir’de millet zehirlendi! 
ÖNDER MATLI (Devamla) – …bu projeler
ihale edilmiş ve bundan sonraki zamanda da, çok kısa bir zaman zarfında da
bunları, Allah’ın izniyle, hizmete sokacağız…
NECATİ ÖZENSOY (Bursa) – Zehirlendi
millet, hastanelerde yatıyor! 
ÖNDER MATLI (Devamla) – …ve bunlarla
beraber de Bursa’da kentsel gelişim noktasında, sağlıklı kent oluşumu
noktasında da yeni bir Bursa’yı hep beraberce, çok kısa bir zaman zarfı
içerisinde müşahede edeceğiz. 
Evet, Allah’ın izniyle, biz bunları
yaptığımız zaman, değerli milletvekili arkadaşlar, birkaç yıllık zaman zarfında
Nilüfer Çayı’nda hep beraberce dereye gireceğiz, hep beraberce balık tutacağız.
(AK PARTİ sıralarından alkışlar)
İLHAN DEMİRÖZ (Bursa) – Ya, on iki
yıldır yapmadın! Sana yakışmıyor Önder, sana yakışmıyor! Önder Bey sana
yakışmıyor, on iki yıldır bir şey yapmadınız! 
ÖNDER MATLI (Devamla) – İlhan Bey,
Necati Bey, o gün bizler sağ oluruz, o gün inşallah bizler beraber oluruz,
birkaç yıllık zaman zarfında sizleri de mayolarınızı, kıyafetlerinizi de
yanınıza alarak, Nilüfer Çayı’nda beraberce yüzmeye davet ediyorum. 
NECATİ ÖZENSOY (Bursa) – On üç sene
oldu, on üç!
ÖNDER MATLI (Devamla) – Bunları hep
beraberce gerçekleştireceğiz.
İLHAN DEMİRÖZ (Bursa) – On iki yıldır
bir şey yapmadın Nilüfer Çayı’nda!
ÖNDER MATLI (Devamla) – Evet, Bursa
Ovası’nda vahşi sanayileşmeyle beraber, maalesef, evet, sanayinin durumunu hep
beraberce görüyoruz. 
NECATİ ÖZENSOY (Bursa) – Hızlı tren
hikâyesine döner bu işler! 
ÖNDER MATLI (Devamla) – Bursa
Büyükşehir Belediyemiz, sanayinin değişimi, dönüşümü noktasında, Bursa
Ovası’ndaki bu sanayi tesislerinin başka bir yere taşınması noktasında, sanayi
işletmeleriyle beraber çok önemli bir protokol gerçekleştiriyor ve bu çerçevede
de bu sanayi tesislerine bir zaman verildi…
İLHAN DEMİRÖZ (Bursa) – Önder Bey,
sekiz yıl verdi, sekiz yıl! 
ÖNDER MATLI (Devamla) – İnşallah, bu sanayi
tesislerimizi, Bursa’da nitelikli bir organize sanayi bölgesine hep beraberce
taşıyacağız ve Bursa’daki ovamızı, tarlalarımızı, tarım arazilerimizi bu sanayi
tesislerinden hep beraberce kurtaracağız. 
İLHAN DEMİRÖZ (Bursa) – El insaf ya!
Ova bittikten sonra, Nilüfer bittikten sonra! 
ÖNDER MATLI (Devamla) – Evet, ama bir
taraftan da sanayi tesisleri, işletmeler devam ediyor; haklısınız, ben de
katılıyorum, öbür taraftan baktığımız zaman, burada, sanayi tesislerinin
Nilüfer Çayı’na attıkları atıklarla ilgili olarak arıtma tesisleri kuruldu ama
bu da yeterli değil. Necati Bey çok önemli bir konuya temas etti. Çünkü,
Türkiye’nin her yerindeki en büyük problem, sanayi tesisleri, bu arıtma
tesislerini gündüz çalıştırıyorlar, gece çalıştırmıyorlar ama biz bununla
ilgili olarak ne yaptık? Biz bununla ilgili olarak Büyükşehir ve Çevre
Bakanlığı olarak on-line izleme tesisini kurarak, merkezî izleme sistemini
kurarak bundan sonra da bu sanayi tesislerinin gerçek manada, fiilî manada
tarım arazilerine, Nilüfer Çayı’na atıklarını atmasının önüne geçmiş olduk.
İnşallah, bunlarla beraber, gerçekten daha temiz Nilüfer Çayı’nı hep beraberce
göreceğiz.
Dediğim gibi, bu projeler büyük
projeler. Baktığımız zaman, yaklaşık 200 trilyon liralık arıtma, atık su
yatırımları yapıyoruz. Çamur yakma tesisini… Evet, arıtma tesislerinden
bahsediyoruz. Arıtma tesislerinde çıkan bu atık çamurların yakılmasıyla ilgili
olarak yakma tesisi ihale edildi. Yaklaşık 70-80 milyon lira bütçesi olan bu
tesis de hayata geçirilecek. Böylece buradan da bir taraftan çevreyi
kurtarırken öbür taraftan da enerji üreterek Türkiye’nin enerji üretimine çok
ciddi manada bir katkı sağlayacağız.
NECATİ ÖZENSOY (Bursa) – Ya, bunları
büyük para gibi söyleme ya!
ÖNDER MATLI (Devamla) – Kolektör
yatırımlarıyla ilgili olarak yaklaşık 200 milyon liralık yatırımları hayata
geçiriyoruz.
NECATİ ÖZENSOY (Bursa) – Senede 10
milyar yardım ediyoruz ya, ne 70 trilyonundan bahsediyorsun? 10 milyar vergi
veriyoruz, Bursa’dan bahsediyoruz ya, ne 70 trilyonu?
ÖNDER MATLI (Devamla) – Bunların
hepsini beraberce topladığımız zaman, Bursa gibi bir yerde sadece Büyükşehir
Belediyesinin 600 milyon liralık, eski rakamla da söylüyorum, 600 trilyon
liralık yatırımları bir iki yıllık zaman zarfında hayata geçirmiş olacağız ama
bunlar yetmiyor.
İLHAN DEMİRÖZ (Bursa) – Kim geçiriyor?
ÖNDER MATLI (Devamla) – Büyükşehir
sınırları genişlediği zaman, dışarıda kalan ilçelerimiz de büyükşehir kapsamına
girerek orada da vahşi katı atıkların toplanmasıyla ilgili olarak ihale
süreçleri başladı.
HAYDAR AKAR (Kocaeli) – Sayın Başkan,
hatip bizi yanıltıyor Bursa konusunda.
ÖNDER MATLI (Devamla) - Gemlik,
Orhangazi, İznik, öbür taraftan, Yenişehir, İnegöl, öbür taraftan,
Mustafakemalpaşa, Karacabey olmak üzere buralarda da inşallah çok hızlı bir
şekilde katı atık depolama tesisleri devreye girecek.
HÜSEYİN ŞAHİN (Bursa) – İnegöl’de var
zaten.
ÖNDER MATLI (Devamla) – Değerli
arkadaşlar, yeni Türkiye, yeni Bursa hep beraberce büyüyor ve hep beraberce biz
bunu inşa ediyoruz. 
NECATİ ÖZENSOY (Bursa) – Ben eski
Bursa’yı istiyorum ya! Ne yapacağım yeni Bursa’yı? 
ÖNDER MATLI (Devamla) - Gerçekten,
Bursa bundan sonraki süreçte yeni ulaşım arterleriyle, otobanlarıyla, hızlı
trenleriyle, termal turizmiyle yeşil ve yaşanabilir bir Bursa olarak bundan
sonraki süreçte Türkiye çapında bir marka kent olmaktan daha ziyade dünya
çapında bir marka kent olacak.
HAYDAR AKAR
(Kocaeli) - On iki senedir kandırdınız, bir on iki sene daha mı
kandıracaksınız? 
ÖNDER MATLI
(Devamla) - Bursa’da bizim bu manada hissettiğimiz en büyük eksikliklerin
başındadır Bursa’nın bir turizm kenti olmaması.
SENA KALELİ
(Bursa) – Marka için vizyon lazım, vizyon.
ÖNDER MATLI
(Devamla) - Ama bir taraftan turizm tesisinin yapılması, öbür taraftan yeşil
Bursa’nın daha da güçlü bir şekilde hayata geçirilmesiyle birlikte Bursa hem
yaşanabilir bir kent olacak hem de dünya çapında turizm için de cazibe merkezi
hâline gelecek.
HÜSEYİN ŞAHİN
(Bursa) - Öyle zaten, öyle de daha iyi olacak.
ÖNDER MATLI (Devamla) - Bu manada,
sayın muhalefet milletvekillerimizin duyarlılıklarına ben şükranlarımı sunmak
istiyorum ama burada da açıkçası biraz bilgi eksikliklerinin de tamamlanması
gerektiği düşüncesiyle, bu manada yapılan hizmetler konusunda sizleri
bilgilendirmek ihtiyacı duydum.
NECATİ ÖZENSOY (Bursa) – Size seminer
veririm o konuda, merak etmeyin.
HAYDAR AKAR (Kocaeli) – Yapma Önder, bu
kadar da değil yani, yapma.
ÖNDER MATLI (Devamla) - Ve sözlerimin
sonunda tekrar ediyorum: Necati Bey, İlhan Bey; Allah’ın izniyle, ölmez, sağ
olursak birkaç yıl sonra, inşallah, sizlerle beraber…
İLHAN DEMİRÖZ (Bursa) – Ya, on üç
senedir neredeydin, on üç senedir?
NECATİ ÖZENSOY(Bursa) – Hikâye, hikâye!
İcraat lazım. 
ÖNDER MATLI (Devamla) - …hep beraber
Nilüfer Çayı’nda, Gemlik’te, Karacabey Boğazı’nda ve her yerde, sağlıklı sularda,
sağlıklı çevrede hep beraber yüzeceğiz.
NECATİ ÖZENSOY (Bursa) – Bütçede var
mı, bütçede? Bütçeye koydunuz mu 1 lira?
ÖNDER MATLI (Devamla) - Hepinizi
saygıyla, sevgiyle, muhabbetle selamlıyorum. (AK PARTİ sıralarından “Bravo!”
sesleri, alkışlar) 
BAŞKAN – Teşekkür ederiz Sayın Matlı.
İLHAN DEMİRÖZ (Bursa) – Sayın Başkanım…
BAŞKAN – Buyurun Sayın Demiröz.
İLHAN DEMİRÖZ (Bursa) – Hatip
konuşurken bilgilerin eksik olduğunu, bizim anlattıklarımızı da biraz hafife
alarak… 69’uncu maddeden söz istiyorum. Açık sataşma var efendim. Bilgilerle
ilgili noksanlık olduğunu ifade etti.
HÜSEYİN ŞAHİN (Bursa) – Bilgilendirme
Başkanım, sadece bilgilendirme yaptı. 
HAKAN ÇAVUŞOĞLU (Bursa) – Muhterem
ağabey, on üç seneden beri niye vermedin bu önergeyi?
BAŞKAN – Sayın milletvekilleri, biraz
sessiz olabilecek misiniz, lütfen. Biraz sessiz olunuz.
HAYDAR AKAR (Kocaeli) – Sayın Başkan,
açık bir sataşma var.
BAŞKAN - Sayın Demiröz, buyurunuz
efendim. (CHP sıralarından alkışlar)
HAKAN ÇAVUŞOĞLU (Bursa) – Niye
getirmedin daha önce ağabey?
BAŞKAN - Bir dinleyin bakalım. 
İLHAN DEMİRÖZ (Bursa) – Sen dinle önce
Hakan.
SENA KALELİ (Bursa) – İlhan, mermer
ocaklarını anlat, mermer tozunu anlat, mermer ocaklarını anlat, biten dereleri
anlat. Ekilecek tarla kalmadı, anlat.
IX.- SATAŞMALARA İLİŞKİN
KONUŞMALAR (Devam)
12.- Bursa Milletvekili İlhan
Demiröz'ün, Bursa Milletvekili Önder Matlı’nın CHP grup önerisi üzerinde
yaptığı konuşması sırasında şahsına sataşması nedeniyle konuşması
İLHAN DEMİRÖZ (Bursa) – Sayın Başkan,
çok teşekkür ediyorum.
Evet, burada 2 Bursa milletvekilinin
birbiriyle ilgili bu konuşmalarından rahatsız olduğumu ifade etmek istiyorum
ama bizim, Bursa’dan başka gidecek yerimiz yok. 
HAYDAR AKAR (Kocaeli) – Onların var,
Arabistan’a gider onlar. 
İLHAN DEMİRÖZ (Devamla) – Ayrıca, Önder
kardeşimin Büyükşehir Belediye Başkanı olduğunu ben yeni anladım. Ben burada
“Nilüfer Çayı kirli, Nilüfer Çayı zehir akıtıyor, Nilüf er Çayı’nın
temizlenmesi lazım. Arkadaşlar, eğer vali, Nilüfer Çayı’yla ilgileniyorsa tayin
oluyor, Belediye Başkanı ilgilenmiyor. Lütfen, hep beraber bunu yapalım.”
ifadesini kullandım. 
FATİH ŞAHİN (Ankara) – Neden bugüne
kadar beklediniz İlhan Bey?
İLHAN DEMİRÖZ (Devamla) – Sayın
arkadaşım, hiç beklemediğim bir şekilde, Büyükşehir Belediyesinin çalışmalarını
anlatıyor. 
FATİH ŞAHİN (Ankara) – Geç kaldınız
geç. 
İLHAN DEMİRÖZ (Devamla) – Onu söylersen
TOKİ konutlarını da anlat Sayın Önder Matlı, onu anlat; DOSAB’da kuracağın,
şehrin içerisinde, 160 bin kişinin yaşadığı yerde kuracağın termik santrali
anlat. Sana yakıştıramadım ama çünkü beraber çalıştığımız bir arkadaşımızsınız.

BEDRETTİN YILDIRIM (Bursa) – Yok öyle
bir şey, yok öyle bir şey ya! 
HAYDAR AKAR (Kocaeli) – Bravo İlhan
ağabey! 
İLHAN DEMİRÖZ (Devamla) – Ayrıca,
arkadaşlar, biz ne için istiyoruz? Geleceğimiz için, çocuklarımız için, Nisanur
için istiyoruz. Başka kimse için herhangi bir şey istemiyoruz. 
FATİH ŞAHİN (Ankara) – Neden bugüne
kadar beklediniz?
İLHAN DEMİRÖZ (Devamla) – Ancak, bu
konuyla ilgili şunu da anlatmak isterim: Siz de eğer Bursa’ya gelirseniz
Karacabey İnkaya köyüne gidin, oradaki muhtar size bir şey ikram edeceği zaman
şunu söylüyor, diyor ki: “Satacağım üründen mi vereyim, yediğim üründen mi?” Ne
düşünürsünüz? E, satacağı ürün daha iyidir. 
FATİH ŞAHİN (Ankara) – Neden bugüne
kadar beklediniz?
İLHAN DEMİRÖZ (Devamla) – Diyor ki o
zaman: “Hayır, satacağım üründen vermeyeyim çünkü onu Nilüfer’in kirli
sularıyla suladım.” Bu bakımdan, geleceğimiz için, bunlar için lütfen yapın. 
HÜSEYİN ŞAHİN (Bursa) – Başkan,
yaptıklarımızı da söyle ama. Sanayi tesislerinin taşınmasıyla ilgili 2019’a
kadar mühlet verdiğimizi anlat, ne kadar çalıştığımızı da anlat Sayın Başkan. 
İLHAN DEMİRÖZ (Devamla) – Sayın Şahin,
Bursalılar 6 milyar 600 milyon vergi veriyor, 6 milyar 600 milyon, kaç kuruş
2014 yatırımı var?
BAŞKAN – Karşılıklı konuşmayınız
lütfen, Genel Kurula hitap ediniz. 
İLHAN DEMİRÖZ (Devamla) – Sayın Başkan…
BAŞKAN – Karşılıklı konuşmayınız, siz
Genel Kurula hitap ediniz. 
İLHAN DEMİRÖZ (Devamla) – Ben onlarla
konuşmuyorum ama arkadaşlar rahatsız oluyor, rahatsız. 
Şimdi Bursa milletvekillerinin bu
önergeye eğer “hayır” verdiklerini gördüğüm zaman oradan ilan edeceğim…
FATİH ŞAHİN (Ankara) – Neden bugüne
kadar beklediniz?
İLHAN DEMİRÖZ (Devamla) – …ve Bursa’da
da tek tek bunları anlatacağım. Bugüne kadar yapmadığım bir şeyi bu defa
yapacağımı ifade etmek istiyorum. Bu konu, önemli bir konu; bu konu, siyaset
üstü bir konu. Gelin, hep beraber kısa süreli ve acil bir planı çıkaralım ve bu
işi yapalım.
FATİH ŞAHİN (Ankara) – Neden bugüne
kadar beklediniz?
İLHAN DEMİRÖZ (Devamla) – Onun için,
değerli arkadaşlar, tekrar önergeye, Bursa’ya sahip çıkmak üzere, sizleri davet
ediyor, saygılar sunuyorum. (CHP sıralarından alkışlar)
BAŞKAN – Teşekkür ederiz Sayın Demiröz.
NECATİ ÖZENSOY (Bursa) – Sayın Başkan…
BAŞKAN – Buyurunuz Sayın Özensoy.
NECATİ ÖZENSOY (Bursa) – Aynı
gerekçeler benim için de geçerli. Önder Bey, “muhalefet milletvekilleri”
diyerek “eksik bilgi” vesaire diye bizi suçladı. 69’a göre söz istiyorum.
BAŞKAN – Buyurunuz Sayın Özensoy. (MHP
sıralarından alkışlar)
13.- Bursa Milletvekili
Necati Özensoy'un, Bursa Milletvekili Önder Matlı’nın CHP grup önerisi üzerinde
yaptığı konuşması sırasında şahsına sataşması nedeniyle konuşması
NECATİ ÖZENSOY (Bursa) – Teşekkür
ederim Sayın Başkan.
Şimdi, Önder kardeşimi aslında en çok
ilgilendiren konulardan bir tanesidir Nilüfer Çayı. Doğru, dediği gibi, onun
köyünün içinden geçiyor, benim de akrabalarımın yaşadığı, babamın büyüdüğü, -o,
Evciler köyünü iyi bilir- oralardan geçiyor. Tabii, bunun, ifade ettiğim gibi,
sadece o köylere değil, bütün Türkiye'ye zararı var. Dediğim gibi, orada
yetişen meyveler, sebzeler bütün Türkiye'ye gidiyor. Bursa şeftalisini yemeyen
var mı, deveci armudunu yemeyen var mı? Yani, buna benzer daha birçok şeyler
var. 
Bakın, bilgi eksikliği derken ben 54
yaşındayım, Bursa’da doğdum, büyüdüm. Dolayısıyla, Bursa’nın gezmediğim yeri
kalmadı, gitmediğim yeri kalmadı, Önder kardeşimden de yaşça büyüğüm. Herhâlde
bilgi konusunda da ondan biraz daha fazla tecrübeye sahip olduğuma inanıyorum.
Artı, bu konularda da teknik olarak da Hüseyin Bey yerinden laf atıyor ama o
laf attıklarını da Önder Bey aynı şekilde yalanladı. 
Ben aynı zamanda kimya mühendisiyim.
Bakın, bu tesislerde kimyasal arıtmalar var daha çok, bu işi bilenler bilir,
aynı zamanda biyolojik arıtmanın da olması lazım. Yani, kimyasal oksijen
ihtiyacı ayrıdır, biyolojik oksijen ihtiyacı ayrıdır, bu tesislerde aynı
zamanda biyolojik arıtmalara da ihtiyaç vardır ve aynı zamanda o kanalın da,
olduğu gibi tekrar ıslah edilmesi lazım yani Nilüfer Çayı’nın artık çökmüş…
HÜSEYİN ŞAHİN (Bursa) – Necati ağabey,
yapıldığını biliyorsun ama ya.
NECATİ ÖZENSOY
(Devamla) - Bakın, şimdi
İlhan Bey’in hakkını vereyim. Arkadaşlar diyor ki: Niye bugüne kadar bekledi?
Bakın, 24/11/2011’de vermiş bu önergeyi, araştırma önergesini 24/11/2011’de.
FATİH ŞAHİN (Ankara) – Ama gündeme
neden bugün alınıyor? Gündeme alma talebi önemli. 
NECATİ ÖZENSOY (Devamla) - İlhan Bey
görevini yapmış.
FATİH ŞAHİN (Ankara) – Hayır, hayır.
Eksik yapmış, geç yapmış.
NECATİ ÖZENSOY (Devamla) - Yani en
azından bu konu, bu hassasiyet, Önder Bey için, Bursalı arkadaşlar ve burada
bulunan herkes için önemli olan bu konu gündeme taşınmış oldu. 
Bakın, Bursa artık öyle 6 milyar 600
değil, 8 milyar vergi veriyor, yıllık 8 milyar. 
Şimdi, Önder Bey dedi ki: “Belediye
ne yaptı?” Bana bir tane, belediyenin… Doğanbey’in dışında, Bursa’nın kalbine
sapladığınız o hançerin dışında ve gereksiz stadyumun dışında belediyenin
bütçesinden yapılan ve Bursa’nın çehresini değiştiren bir tane proje söyleyin
bana? 
HÜSEYİN ŞAHİN (Bursa) – Stadyuma
karşı mısın Necati ağabey?
NECATİ ÖZENSOY (Devamla) - Karşıyım,
evet, stadyuma karşıyım. Eski stadyumun yerinde durması ve gereksiz… 400
trilyon para yatıyor oraya. Ne gerek var? 35 binlik stadyum dururken… 
HÜSEYİN ŞAHİN (Bursa) – Şampiyon
Bursaspor’un stadyumuna karşı mısın?
NECATİ ÖZENSOY (Devamla) - Yani
stadyum dolmuyor şimdi, dolmuyor, yarısı bile dolmuyor. Siz kalktınız,
belediyenin bütçesinden 400… 
HÜSEYİN ŞAHİN (Bursa) – Gençlik ve
Spor Bakanlığından destek aldık.
NECATİ ÖZENSOY (Devamla) - Bu parayla
Nilüfer Çayı’nda, Önder Bey’in ifade ettiği gibi, balık da tutardık, havuzda
yüzerdik de, neyse… (AK PARTİ sıralarından gürültüler) Ama bizim dönemimize
nasip olacak, onu da söyleyeyim.
Hepinize saygılar sunuyorum. 
HAKAN ÇAVUŞOĞLU (Bursa) – Bunu statta
söyleyebiliyor musun Necati ağabey?
NECATİ ÖZENSOY (Devamla) - Sağ olun.
(MHP sıralarından alkışlar)
BAŞKAN – Teşekkür ediyoruz Sayın
Özensoy.
HAKAN ÇAVUŞOĞLU (Bursa) – Bursaspor’a
söyleyebiliyor musun bunu? Bursaspor’umuz bizim ortak değerimiz. Bursaspor’a,
seyirciye söylüyor musun bunu? 
NECATİ ÖZENSOY (Bursa) – Bursaspor’a
değil, stada karşıyım, stada.
HAKAN ÇAVUŞOĞLU (Bursa) – Stada gidip
söyleyebilir misin bunu Necati ağabey? Şikâyet ediyorum seni Bursalılara.
Bursa’ya en güzel stadı yapıyoruz biz.
NECATİ ÖZENSOY (Bursa) – 400 trilyonu
Bursaspor’a verseydin o zaman, niye vermediniz, niye olanak sağlamadın?
HAKAN ÇAVUŞOĞLU (Bursa) – Yazık,
yazık! Bursa ortak değerimiz bizim. Olmadı Necati ağabey, yakışmadı!
NECATİ ÖZENSOY (Bursa) – 100 trilyon
borcu var. 
BAŞKAN - Lütfen… Lütfen… Gerekli
konuşmaları yaptınız, gerisini kuliste konuşmanızı rica edeceğim. 
Sisteme Sayın Hamzaçebi girmiş, ona
söz vereceğim.
Buyurunuz Sayın Hamzaçebi.
V.- AÇIKLAMALAR (Devam) 
10.- İstanbul Milletvekili
Mehmet Akif Hamzaçebi'nin, İstanbul’daki Riva Deresi’ne ilişkin olarak Çevre ve
Şehircilik Bakanlığı ile Orman ve Su İşleri Bakanlığını göreve çağırdığına
ilişkin açıklaması
MEHMET AKİF HAMZAÇEBİ (İstanbul) –
Teşekkür ederim Sayın Başkan.
Bursa Nilüfer Çayı’yla ilgili burada
çok güzel konuşmalar yapıldı. Nilüfer Çayı’nın yaşadığı sorunların bir benzeri
İstanbul’da Riva Deresi’nde yaşanmaktadır. Diğer adıyla Çayağzı Deresi,
İstanbullular tarafından bilinen adıyla Riva Deresi, Kocaeli’nin Gebze
ilçesinin Tepecik Mahallesi yakınlarında doğar, Pendik ve Çekmeköy ilçelerinden
geçer, Beykoz’un yaklaşık 10 mahallesinden yine devam eder ve Karadeniz’de
denize dökülür. 
Riva Deresi’nde
bugünlerde yoğun balık ölümleri yaşanmaktadır. Riva Deresi, tıpkı Nilüfer Çayı
gibi, büyük bir kirlilikle karşı karşıyadır. Riva Deresi’ne foseptikler
akıtılabilmekte, çevrede bulunan küçük sanayi kuruluşlarının atıkları yine
dereye akıtılmakta, izinsiz hafriyat dökümleri yapılmakta ve daha
sayabileceğimiz birçok nedenle Riva Deresi gerçekten yoğun bir kirlilik
yaşıyor. Bitki ve balık türleri tehlike altındadır, yok olmaktadır, diğer
endemik türler azalmakta, göçmen kuşların doğal ortamları bozulmakta ve ortadan
kalkmakta ve bunun gibi sayısız sorunu yaşıyoruz. Nilüfer Çayı, Riva Deresi ve
belki Türkiye’de daha –belki değil mutlaka- birçok dere gerçekten devletin
koruma tedbirlerine ihtiyaç duymaktadır. Burada sadece kürsüden “Bu derelerin
durumu iyidir.” demek doğru değildir, özel bir önlem almak gerekiyor. Ben Nilüfer
Çayı’yla ilgili yapılan öneriler yanında, Riva Deresi’ne ilişkin olarak da
Çevre ve Şehircilik Bakanlığı ile Orman ve Su İşleri Bakanlığını göreve
çağırıyorum. Riva Deresi elden çıkmak üzeredir. 
Teşekkür ederim.
BAŞKAN –
Teşekkür ederiz Sayın Hamzaçebi.
III.-YOKLAMA
(CHP sıralarından bir grup milletvekili ayağa kalktı)
MEHMET AKİF HAMZAÇEBİ (İstanbul) –Yoklama istiyoruz efendim. 
BAŞKAN -
Cumhuriyet Halk Partisi Grubu önerisi için oylamadan önce yoklama talebi
vardır.
Sayın Hamzaçebi,
Sayın Serindağ, Sayın Demiröz, Sayın Akar, Sayın Kaplan, Sayın Öner, Sayın
Öztrak, Sayın Susam, Sayın Tayan, Sayın Özkes, Sayın Sarı, Sayın Kaleli, Sayın
Toprak, Sayın Öztürk, Sayın Haberal, Sayın Pavey, Sayın Şeker, Sayın Çetin,
Sayın Oyan, Sayın Aldan.
Yoklama için üç dakika süre veriyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
VIII.- ÖNERİLER(Devam)
A) Siyasi Parti Grubu
Önerileri (Devam) 
3.- CHP Grubunun, Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan Nilüfer Çayı’ndaki kirliliğin
araştırılarak alınması gereken önlemlerin belirlenmesi amacıyla verilmiş olan
Meclis araştırması önergesinin (10/327), Görüşmelerinin Genel Kurulun 4 Mart
2015 Çarşamba günkü birleşiminde yapılmasına ilişkin önerisi (Devam) 
BAŞKAN – Cumhuriyet Halk Partisi Grubu
önerisini oylarınıza sunuyorum: Kabul edenler... Kabul etmeyenler... Kabul
edilmemiştir.
Bir saat ara veriyorum.
Kapanma Saati:
18.53
DÖRDÜNCÜ OTURUM
Açılma Saati: 19.57
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın milletvekilleri, Türkiye
Büyük Millet Meclisinin 69’uncu Birleşiminin Dördüncü Oturumunu açıyorum.
Alınan karar gereğince sözlü soru
önergelerini görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz.
1'inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN - Komisyon? Yok.
Ertelenmiştir.
2'nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Ceza İnfaz
Kurumları Güvenlik Hizmetleri Kanunu Tasarısı ve Adalet Komisyonu Raporu’nun
görüşmelerine kaldığımız yerden devam edeceğiz.
3.- Ceza İnfaz Kurumları
Güvenlik Hizmetleri Kanunu Tasarısı ve Adalet Komisyonu Raporu (1/742) (S.
Sayısı: 616)
BAŞKAN – Komisyon? Yok.
Ertelenmiştir.
4’üncü sırada yer alan, Askeri Hakimler
Kanunu ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.
4.- Askeri Hakimler Kanunu
ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu (1/1008) (S. Sayısı: 685)
BAŞKAN – Komisyon? Yok.
Ertelenmiştir.
5’inci sırada yer alan, Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporlarının görüşmelerine
kaldığımız yerden devam edeceğiz.
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (x)
BAŞKAN – Komisyon ve Hükûmet yerinde.
İç Tüzük’ün 91’inci maddesine göre temel kanun olarak
görüşülen tasarının geçen birleşimde ikinci bölümde yer alan 38’inci maddesi
kabul edilmişti. 
Şimdi yeni madde ihdasına dair iki önerge vardır. 
Sayın milletvekilleri, biliyorsunuz, önergeleri okutup
Komisyona soracağım. Komisyon önergeye salt çoğunlukla, 14 üyesiyle katılırsa
önerge üzerinde yeni madde olarak görüşme açacağım. Komisyon salt çoğunlukla
eğer önergeye katılmazsa işlemden kaldıracağım.
Şimdi önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları'nın (1/995, 2/422, 2/514, 2/909,
2/1518, 2/1579, 2/1632, 2/2443, 2/2469) "4652 sayılı Kanunun 15 inci
maddesinin sekizinci fıkrasında yer alan "Fakülte ve polis" ibaresi
"Polis" şeklinde, ikinci, onuncu ve onbirinci fıkraları aşağıdaki
şekilde değiştirilmiş ve birinci, beşinci, on ikinci ve on üçüncü fıkraları
yürürlükten kaldırılmıştır.
"İlgili devletlerle yapılacak
ikili anlaşmalara bağlı olarak yabancı uyruklu öğrenci veya kursiyerler Bakan
onayı ile ücretli yahut ücretsiz olarak Akademiye kabul edilebilirler. Bu
suretle kabul edilenlerden ücreti mukabili eğitim veya kurs verileceklerle
ilgili mali işler bu Kanunun 29 uncu maddesine göre kurulan döner sermaye
işletmesi vasıtasıyla yürütülür."
"Polis Amirleri Eğitimi Merkezi,
enstitü ve polis meslek yüksekokullarında, ilk derece amirlik eğitimi alanlar
ile lisansüstü veya ön lisans eğitimi yapanlar (yabancı uyruklular hariç) altı
yıl süreyle mecburi hizmetle yükümlüdürler."
"Bunlardan mezun olup olmadığına
bakılmaksızın mecburi hizmetle yükümlü olduğu süre içinde, istifa edenler veya
ilişiğinin kesilmesini gerektiren bir suç işleyenler ya da sağlık sebebi hariç,
başka herhangi bir sebeple ayrılanlar, yükümlülük sürelerinin eksik kısmı ile
orantılı olarak kendilerine yapılmış olan öğretim masraflarını yasal faiziyle
birlikte tazminat olarak ödemek zorundadırlar."" şeklindeki 38 inci
maddesinden sonra gelmek üzere aşağıdaki maddenin ihdas edilmesini ve diğer
maddelerin buna göre teselsül ettirilmesini arz ve teklif ederiz.
Hasan Hüseyin Türkoğlu  Ali
Öz
 Osmaniye  Mersin…
YUSUF HALAÇOĞLU (Kayseri) – Önergeyi
çekiyoruz…
BAŞKAN – Önergeyi çekiyorsunuz.
Çekilmiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 38. Maddesinden
sonra aşağıdaki maddenin eklenmesi ve madde numaralarının buna göre teselsül
ettirilmesini arz ve teklif ederiz.
Ali Serindağ
Gaziantep…
ALİ SERİNDAĞ (Gaziantep) – Çekiyoruz.
BAŞKAN – Önerge çekilmiştir.
39’uncu madde üzerinde üç önerge
vardır, biri Anayasa’ya aykırılık önergesidir, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "4652
sayılı Kanunun 22 nci maddesinin birinci fıkrasının (d) bendinde yer alan
"diğer polis yüksek öğretim kurumlarında veya" ibaresi madde
metninden çıkarılmış ve aynı fıkraya aşağıdaki bent eklenmiştir.
“e) Gerekli görüldüğü hallerde, öğretim
elemanları Başkanın teklifi, Genel Müdürün görüşü ve Bakanın onayıyla Akademiyi
oluşturan kuruluş ve birimlerde,"" şeklindeki 39 uncu maddesinin
aşağıdaki şekilde değiştirilmesini arz ve teklif ederiz.
 Mehmet Erdoğan Alim
Işık Hasan Hüseyin Türkoğlu
 Muğla Kütahya Osmaniye
 Bülent Belen Ahmet
Duran Bulut Özcan Yeniçeri
 Tekirdağ Balıkesir Ankara
"MADDE 39 - 4652 sayılı Kanunun 22
nci maddesinin birinci fıkrasının (d) bendinde yer alan "diğer polis
yüksek öğretim kurumlarında veya" ibaresi madde metninden çıkarılmış ve
aynı fıkraya aşağıdaki bent eklenmiştir.
"e) Talepleri halinde, öğretim
elemanları Başkanın teklifi, Genel Müdürün görüşü ve Bakanın onayıyla Akademiyi
oluşturan kuruluş ve birimlerde,""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 22 nci
maddesinin birinci fıkrasının (d) bendinde yer alan "diğer polis yüksek
öğretim kurumlarında veya" ibaresi madde metninden çıkarılmış ve aynı
fıkraya aşağıdaki bent eklenmiştir.
"e) Gerekli görüldüğü hâllerde,
öğretim elemanları Başkanın teklifi, Genel Müdürün görüşü ve Bakanın onayıyla
Akademiyi oluşturan kuruluş ve birimlerde””
şeklindeki 39. maddesinin Tasarı
metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer İzzet Çetin
 Çanakkale İstanbul Ankara
BAŞKAN – Şimdi okutacağım önerge
Anayasa’ya aykırılık önergesidir. 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 39 uncu maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz. 
 Pervin Buldan Abdullah
Levent Tüzel  Nazmi Gür
 Iğdır İstanbul Van
 Erol Dora  Hüsamettin
Zenderlioğlu Gülser Yıldırım
 Mardin  Bitlis Mardin
 Demir Çelik  Adil
Zozani Hasip Kaplan 
 Muş Hakkâri Şırnak


BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Katılamıyoruz Başkanım. 
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkanım. 
BAŞKAN – Buyurunuz Sayın Kaplan. (HDP
sıralarından alkışlar) 
HASİP KAPLAN (Şırnak) – Sayın
milletvekilleri, 79 baro ve bütün üniversiteler, ceza hukukçuları, profesörler
buraya yazılar gönderdiler bu paketle ilgili. Yine İnsan Hakları Derneği,
MAZLUMDER, Helsinki Yurttaşlar Derneği, Uluslararası Af Örgütü Şubesi, yine,
Avrupa Birliği Delegasyonu, yine, İnsan Hakları Ortak Platformu, Avrupa Birliği
kararları, bunların hepsi, herkes bunun, bu paketin sizin iddia ettiğiniz gibi
özgürlükler paketi olmadığını söylüyorlar. Bu paket faşizm paketidir, bu paket
hak ve özgürlükleri silen bir pakettir, bu paket Türkiye’ye de size de iyilik
getirmez, kötülük getirir, kötü bir yasadır. 12 Eylül döneminde, darbe
döneminde olağanüstü hâl dönemlerinde sıkıyönetim mahkemelerinde yapılmayan
işkencelere, zalimce davranışlara maruz kalacaksınız, sizin çocuklarınız da
kalacak. Bunu özgürlük paketi diye kim size yutturduysa, vazgeçin bu inattan.
Bu faşizm paketinin arkasında durmayın. 
Bakın, 3 parti grubu burada muhalefet
ediyor. Gelin, bunu çekin Komisyona, doğru dürüst konuşalım, bu maddeleri
ayıklayın buradan. Yoksa telef olacaksınız sabah dörtlere, beşlere kadar.
Aklınız teşevvüş edecek, hasta olacaksınız. Sabahlara kadar boşuna duruyorsunuz
burada arkadaşlar. Size de yazık, memlekete yazık, 77 milyon insanımıza yazık.
Etmeyin eylemeyin, bu faşizm paketinden vazgeçin. 
Bu davetimi dikkate alın, yoksa
sonrasına karışmam. (HDP sıralarından alkışlar)
İDRİS BALUKEN (Bingöl) – Karar yeter
sayısı…
BAŞKAN – Teşekkür ederiz Sayın Kaplan.
Önergeyi oylarınıza sunacağım ve karar
yeter sayısı arayacağım: Kabul edenler… Kabul etmeyenler… Karar yeter sayısı
yoktur.
On dakika ara veriyorum.
Kapanma Saati:
20.13
BEŞİNCİ OTURUM
Açılma Saati:
20.31
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın milletvekilleri, Türkiye
Büyük Millet Meclisinin 69’uncu Birleşiminin Beşinci Oturumunu açıyorum.
684 sıra sayılı
Kanun Tasarısı’nın 39’uncu maddesi üzerinde Şırnak Milletvekili Hasip Kaplan ve
arkadaşlarının önergesinin oylamasında karar yeter sayısı bulunamamıştı. 
Şimdi önergeyi
tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler…
Bir dakika süre
vereyim, tartışmaların önünü keselim.
(Elektronik
cihazla oylama yapıldı)
BAŞKAN – Önerge kabul edilmemiştir,
karar yeter sayısı vardır.
Tasarının görüşmelerine devam ediyoruz.
Komisyon ve Hükûmet yerinde.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 22 nci
maddesinin birinci fıkrasının (d) bendinde yer alan "diğer polis yüksek
öğretim kurumlarında veya" ibaresi madde metninden çıkarılmış ve aynı
fıkraya aşağıdaki bent eklenmiştir.
"e) Gerekli görüldüğü hâllerde,
öğretim elemanları Başkanın teklifi, Genel Müdürün görüşü ve Bakanın onayıyla
Akademiyi oluşturan kuruluş ve birimlerde”” 
şeklindeki 39. maddesinin Tasarı
metninden çıkarılmasını arz ve teklif ederiz.
Ali Serindağ
(Gaziantep) ve arkadaşları
BAŞKAN –
Komisyon önergeye katılıyor mu?
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkanım.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Kim konuşacak, Sayın Serindağ
siz mi?
İZZET ÇETİN (Ankara) – Ben konuşacağım.
BAŞKAN – Sayın Çetin, siz
konuşacaksınız, buyurunuz. (CHP sıralarından alkışlar)
İZZET ÇETİN (Ankara) – Sayın Başkan,
değerli milletvekili arkadaşlarım; hepinizi saygıyla selamlıyorum.
Değerli arkadaşlar, yani maddenin özüne
mi gireyim yoksa tasarının bütününe yönelik bir şey mi söyleyeyim diye epey
düşündüm. Gerçekten, biraz evvel Hasip Kaplan’ın da söylediği gibi, polisi
parti polisi, devleti de polis devleti hâline getireceğinden, bırakın
Türkiye'yi, bütün dünyanın hemfikir olduğu bir tasarıyı, bir aya yakın zamandan
bu yana Meclisi de kilitleyerek, hepimizi de burada gece sabahlara kadar
uykusuz bırakarak getirdiniz. Ben düşünüyorum, acaba AKP’li milletvekili
arkadaşlar -tabii seçim zamanı yakın olduğu için yukarıya çok bağımlı
olmalarını belki anlarım ama- hiç gazete ya da makaleye “Bu yasa konusunda
yerli yabancı aydınlar ne diyor?” diye bir bakmıyor mu? Acaba, şöyle iki satır
bir yazı okumuyor musunuz? Gerçekten hayretler içerisindeyim. 
Şimdi, bir kere, bakınız, polisle,
polisle de değil esasında, cemaatle olan hesaplaşmanızın prototip yansımaları
bu maddede mevcut. Yani, maddenin içine bir bakıldığı zaman, diyorsunuz ki:
“Efendim ‘diğer polis yükseköğretim kurumlarında veya’ ibaresini çıkardık.”
Bunu atmadınız, (e) fıkrası olarak eklediniz. Ne yaptınız? (e) fıkrasında,
eskiden öğretim elemanlarının oluruyla yapılan atamayı ortadan kaldırarak, bu
cemaatle hesaplaşmanız sırasında 50 binden fazla polisi, polis şefini
yerlerinden ettiniz ya, o özellikle üst düzeydeki yöneticilerinin tamamına yakını
yargıdan göreve iade kararı aldı ya, sizin bütün rahatsızlığınızın özü orada
gizli. 
Arkadaşlar, gerçekten bütün devletlerde
güvenlik kurumları vardır, iç güvenlik, dış güvenlik, özellikle polis iç
güvenlikle ilgili. Bu da, bu maddede yaptığınız değişiklik -Polis Yüksek
Öğretim Kanunu’nun 22’nci maddesinde yapıyorsunuz değişikliği- tam anlamıyla
bir sürgün maddesi. Yani, siz daha evvel, dokuz yıl boyunca, on yıl boyunca
beraber yürüdüğünüz, o Sayın Arınç’ın deyimiyle “Güzel Allah’ım verdikçe
veriyor.” diye övündüğünüz yapıyı beraber kurdunuz. Şimdi de onlardan intikam
almak için onları perişan ediyorsunuz. Aynı Arınç, geçtiğimiz haftalarda da, 24
Temmuz 2014 tarihinde ne diyor? “İki tarafı da çok iyi tanıyorum. İçim yanıyor
ama yaşadığımız olaylar var, bu olayları görmezden gelemeyiz. Bir şeylerin
ortaya çıkması lazım. ‘Biz bunları yaptık ama kusura bakmayın, bizi affedin.’
demeleri lazım.” Yani “Bize biat ederlerse bir şeyler yapabiliriz.” diyor.
Tabii, gün geçtikçe de yaşına, o özgül ağırlığına itibarınız ortadan kalkmış
olacak ki önüne gelen de burnunu sürtmeye başladı. 
Değerli arkadaşlar, bakınız, demokratik
ülkelerde polis, kamu düzeni ve kamu yararı için hukukun üstünlüğü ilkesine
bağlı ve şeffaf bir şekilde hareket eder, yurttaşın haklarını korumakla
görevlidir ama antidemokratik ülkelerde yani sizin yaratmak istediğiniz
devlette ise polis, rejimin verdiği görevleri hukuka uygunluğuna bakmadan
yerine getirir. Onun için, sokağa çıkan işçiye, hakkını arayan emekçiye kimi
zaman biber gazı, kimi zaman cop, kimi zaman silah ya da herhangi bir şekilde,
hukuk devletinde olmazsa olmaz haklardan toplanma ve gösteri yürüyüşü hakkını
kullanan gencecik çocuklara doğrudan doğruya kurşun sıkar. Polise o kurşun
sıkma emrini veren ne yazık ki fiilen iktidardır, iktidardan güç alan
kişilerdir. 
Şimdi, değerli
arkadaşlar, polisi gerçekten perişan konuma getirdiniz. Tabii ki sadece polisi
değil, cumhuriyetin bütün kurumlarıyla hesaplaşmaya girdiniz. Bu yasadan sonra,
benim de uzunca süre görev yaptığım ve içini bildiğim Silahlı Kuvvetlerin
okullarıyla da oynayacağınızdan hiç kuşku duymuyorum. Türkiye bir ailenin, bir
şahsın çiftliği değil. Eğer demokrasiye inanıyorsanız, bu yasa tasarısında
ısrar edip hem kendinize hem millete hem de bu Parlamentoya eziyet etmekten
vazgeçin, tasarıyı geri çekin diyorum. 
Yüce Meclisin
değerli üyelerini saygıyla selamlıyorum. 
Teşekkürler.
(CHP sıralarından alkışlar)
BAŞKAN –
Teşekkür ediyoruz Sayın Çetin. 
III.- YOKLAMA
(CHP
sıralarından bir grup milletvekili ayağa kalktı) 
ENGİN ALTAY (Sinop)
– Yoklama istiyoruz.
BAŞKAN – Yoklama
talebi vardır, yerine getiriyorum. 
Sayın Altay,
Sayın Serindağ, Sayın Gök, Sayın Çetin, Sayın Öner, Sayın Onur, Sayın Tayan,
Sayın Şeker, Sayın Eyidoğan, Sayın Toprak, Sayın Küçük, Sayın Özkes, Sayın
Kaplan, Sayın Haberal, Sayın Aldan, Sayın Seçer, Sayın Akar, Sayın Susam, Sayın
Özkoç, Sayın Öztürk, Sayın Öğüt. 
Üç dakika süre
veriyorum. 
(Elektronik
cihazla yoklama yapıldı) 
BAŞKAN – Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "4652
sayılı Kanunun 22 nci maddesinin birinci fıkrasının (d) bendinde yer alan
"diğer polis yüksek öğretim kurumlarında veya" ibaresi madde
metninden çıkarılmış ve aynı fıkraya aşağıdaki bent eklenmiştir.
“e) Gerekli görüldüğü hallerde, öğretim
elemanları Başkanın teklifi, Genel Müdürün görüşü ve Bakanın onayıyla Akademiyi
oluşturan kuruluş ve birimlerde,"" şeklindeki 39 uncu maddesinin
aşağıdaki şekilde değiştirilmesini arz ve teklif ederiz.
Özcan
Yeniçeri (Ankara) ve arkadaşları
"MADDE 39 - 4652 sayılı Kanunun 22
nci maddesinin birinci fıkrasının (d) bendinde yer alan "diğer polis
yüksek öğretim kurumlarında veya" ibaresi madde metninden çıkarılmış ve
aynı fıkraya aşağıdaki bent eklenmiştir.
"e) Talepleri halinde, öğretim
elemanları Başkanın teklifi, Genel Müdürün görüşü ve Bakanın onayıyla Akademiyi
oluşturan kuruluş ve birimlerde,""
BAŞKAN –
Komisyon önergeye katılıyor mu?
İÇİŞLERİ
KOMİSYONU SÖZCÜSÜ SERMİN BALIK (Elâzığ) - Katılmıyoruz Sayın Başkan.
BAŞKAN –
Hükûmet?
ENERJİ VE TABİİ
KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN – Sayın
Yeniçeri, buyurunuz efendim. (MHP sıralarından alkışlar)
ÖZCAN YENİÇERİ
(Ankara) – Sayın Başkan, değerli milletvekilleri; bu yasa tasarısına
baktığımızda ve başından beri incelediğimizde bir şey görüyoruz: Getirilen
bütün teklifler iktidar grubu tarafından reddediliyor. 
Barolar
Birliğinin şu kadar başkanı yani hukukla uğraşan, hukukla haşır neşir olan
insanlar bu yasa tasarısının Anayasa’ya aykırı olduğunu söylüyor, takmıyorsunuz;
hukuk profesörleri, peynir ekmekle aklını yememiş olanlar “Anayasa’ya aykırı.”
diyor, onu takmıyorsunuz; akademisyenler diyor, onu takmıyorsunuz; muhalefet
diyor, onu takmıyorsunuz; ben de sizi takmıyorum. 
SEBAHATTİN KARAKELLE (Erzincan) –
Hocam, biz seni dinliyoruz ya.
ÖZCAN YENİÇERİ (Devamla) – Bakın, size
bir şey söyleyeyim, güneşe tapılan yerde enerji kanunları önemini yitirir.
Burada çok fanatik bir dogmatik hâl var. Bu hâl aşılmadan, burada yapılan bir
müzakereden istenilen sonuç elde edilemez, hep abesle iştigal edilir. 
RAMAZAN CAN (Kırıkkale) – Hocam, burayı
biraz daha açar mısın?
MEHMET ERDOĞAN (Muğla) – Hocam,
Ramazan’ın anlayacağı şekilde konuş. 
ÖZCAN YENİÇERİ (Devamla) – Değerli
milletvekilleri, bu yasa tasarısı Anayasa’ya aykırıdır, bir kez daha
söylüyorum. Bu yasa tasarısı eğer buradan çıkarsa Anayasa Mahkemesi tarafından
iptal edilecektir. Bu tasarı bir inat tasarısıdır. Bu yasa tasarısı bir intikam
tasarısıdır. Bu tasarı totaliterdir. Bu tasarı Türkiye’de siyasallaştırılmamış
hiçbir kurum bırakmayan bir tasarıdır, başta da jandarma olmak üzere. Bu yasa
tasarısı haksızlık, adaletsizlik tasarısıdır. Kazanılmış hakları reddeden,
çocuklarımızı perişan edebilecek, gençleri perişan edecek bir yasa tasarısıdır.
Bu tasarı hukuk devleti düşmanıdır, hukukçuların kulakları çınlasın. Bu tasarı
Anayasa’nın genel esaslarına, cumhuriyetin niteliklerini düzenleyen temel 2’nci
maddesine aykırıdır. Tasarı, kolluğa, kamuya açık alanda, sokaktan istediği
kişiyi ve aracı hâkim, savcı veya kolluk amirinin yazılı emri olmadan durdurma
ve arama yetkisi veriyor. Anayasa’nın 20’nci maddesine taban tabana aykırı bir
tasarıdır. Vali ve kaymakamlar polise emir veriyor, yürütme yargıya başlıyor.
Kuvvetler ayrılığına aykırıdır. Ey hukukçular, herhâlde yüzünüz simsiyah olmuştur.
Anayasa’ya aykırıdır kardeşim. 
Şimdi, bu tasarı niçin getirildi, bunun
üzerinde durmak lazım arkadaşlar. İç güvenlik yasa tasarısının hangi
ihtiyaçlardan kaynaklandığına vereceğimiz cevap hayati bir cevaptır. Bu tasarı,
6-7 Ekimde…
RECEP ÖZEL (Isparta) – Hocam,
Anayasa’ya hangi maddesi aykırı?
ÖZCAN YENİÇERİ (Devamla) – Ya,
başlangıç ilkelerine aykırı, 2’nci maddesine aykırı, 3’üncü maddesine aykırı,
20’nci maddesine aykırı. Yani, bunları sen bilmiyorsan ben mi anlatacağım sana?
HASAN HÜSEYİN TÜRKOĞLU (Osmaniye) –
Hocam, Recep Anayasa’nın ne olduğunu bilmiyor, anlatma. 
MEHMET ERDOĞAN (Muğla) – Bunlar
Anayasa’yı tanımıyor Hocam, ne konuşuyorsun onlara ya?
ÖZCAN YENİÇERİ (Devamla) – Şimdi, bu
tasarı 6-7 Ekimde sokakları savaş alanına çeviren terörist unsurlar için
çıkarılıyorsa anlamsız bir tasarıdır. Bu tasarı, eğer Cizre’de mahallelerin
giriş ve çıkışlarına belediye araçlarıyla hendekler açan, güvenlik çadırları
kuran, PKK bayrağı diken, özerklik ilan eden terörist unsurlara karşı
çıkarılıyorsa onların ürettiği fiilî durumu ortadan kaldırmak için böyle bir
yasa tasarısı çıkarmaya gerek yok. Bunun için devleti yönetenlerin irade
koymaları ve yasaları işletmeleri yeterlidir. Başbakanın danışmanı Mahçupyan
“Kamu düzeni bölgede şu anda devletin değil PKK’nın elindedir.” diyor. Bu belki
biraz abartılıdır ama büyük ölçüde de doğru. Peki, niye kamu düzeni PKK’nın
denetiminde? İşte, sizin o “çözüm süreci” diye tapındığınız dogma yüzünden.
İşte o, PKK’yı orada egemen hâle getirdi. Siz niye…
BÜLENT TURAN (İstanbul) – Hadi canım!
ÖZCAN YENİÇERİ (Devamla) – Canın
diyeceğim, nokta, nokta…
Şimdi, Cizre’de meydana gelen olaylar,
daha önce meydana gelen olaylar yani 6-7 Ekim olayları, tamamen PKK’nın bölgede
kamu düzeniyle ilgili ciddi bir blokajının olduğunu gösteriyor. O zaman, acaba
bu durum Tanzimat Fermanı’ndan mı kaynaklandı, Islahat Fermanı’ndan mı
kaynaklandı, Teşkilat-ı Esasiye’den mi kaynaklandı? Bal gibi sizin PKK’ya göz
yummanız, Oslo’da denildiği gibi özgürlük alanı açmanız ve bunun sürecinde
askerin, polisin, jandarmanın kolunu tutmanız yüzünden ortaya çıkmış bir
durumdur. Ve açıkça söyleyelim ki bu eldeki mevcut yasayı kullanmıyorsunuz,
mevcut yetkileri kullanmıyorsunuz, bir de üstüne yetki istiyorsunuz. Siz
yetkisizlikten değil, iradesizlikten ve vatan için düşündüğünüz duyguların
yoksunluğundan dolayı bu olaylar meydana geliyor.
(Mikrofon otomatik cihaz tarafından
kapatıldı) 
ÖZCAN YENİÇERİ (Devamla) – İrade
koysanız, şuur gösterseniz bu tasarıya hiç gerek kalmaz ve dolayısıyla kamu
düzeni de kamu güvenliği de devletin kolluk güçlerinin eline geçer.
Hepinize saygılar sunuyorum. (MHP
sıralarından alkışlar) 
BAŞKAN – Teşekkür ederiz Sayın
Yeniçeri.
OKTAY VURAL (İzmir) – Sayın Başkan,
yoklama talep ediyoruz.
BAŞKAN – Yoklama istiyorsunuz, yerine
getireceğim.
III.- YOKLAMA
BAŞKAN - Sayın
Vural, Sayın Halaçoğlu, Sayın Türkoğlu, Sayın Erdoğan, Sayın Korkmaz, Sayın
Işık, Sayın Yılmaz, Sayın Yılmaz, Sayın Yeniçeri, Sayın Şandır, Sayın
Uzunırmak, Sayın Akçay, Sayın Öz, Sayın Çirkin, Sayın Halaman, Sayın Türkkan,
Sayın Oral, Sayın Kutluata, Sayın Bulut, Sayın Başesgioğlu. 
Üç dakika süre
veriyorum.
(Elektronik
cihazla yoklama yapıldı)
BAŞKAN – Toplantı yeter sayısı vardır. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler… Önerge kabul edilmemiştir. 
39’uncu maddeyi oylarınıza sunuyorum:
Kabul edenler… Kabul etmeyenler… 39’uncu madde kabul edilmiştir. 
MEHMET ERDOĞAN (Muğla) – Önergelerden
birisi konuşulmadı. CHP’nin önergesi konuşulmadı. 
BAŞKAN – Konuşuldu efendim bütün
önergeler. 
İDRİS BALUKEN (Bingöl) – Sayın Başkan,
bir talebim var. 
BAŞKAN – Buyurunuz Sayın Baluken. 
V.- AÇIKLAMALAR (Devam) 
11.- Bingöl Milletvekili
İdris Baluken'in, 684 sıra sayılı Kanun Tasarısı’nın 21/2/2015 tarihli 60’ıncı
Birleşimdeki görüşmelerine ilişkin olarak İç Tüzük’ün 13’üncü maddesi
kapsamında yapılan başvurularla ilgili 3/3/2015 tarihli 94 sayılı Başkanlık
Divanı Kararı’nı kabul etmediklerine ve hukuki yollara başvuracaklarına ilişkin
açıklaması
İDRİS BALUKEN (Bingöl) - Sayın Başkan,
dün, burada, İç Tüzük’ün 13’üncü maddesine göre, Başkanlık Divanının almış
olduğu bir karara yönelik olarak itirazlarımızı dile getirmiştik. O itirazlar
doğrultusunda, siz, muhatabın Başkanlık Divanı olduğunu ve Başkanlık Divanına
dilekçeyle başvurmamız gerektiğini, oradan gelecek cevaba göre tutum
belirleyeceğinizi söylemiştiniz. 
Şimdi, bugün, elimde 4 Mart 2015
tarihli Meclis Başkanı Sayın Cemil Çiçek’in imzasıyla verilmiş olan bir cevap
yazısı var. Hatırlarsanız, bizim itirazımız İç Tüzük 13’üncü maddenin beşinci
fıkrasındaki “Ancak Başkanlık Divanı üyelerinin tek başlarına üzerlerine
aldıkları işlerden dolayı yapılacak şikâyetler için toplantı yeter sayısı
hakkında şikâyette bulunulan üyenin dışındaki bütün üyelerin tamamıdır.”
üzerine 21 Şubattaki oturumlarda Sadık Yakut’un da Meclis Başkan Vekilliği
yapması, dolayısıyla Başkanlık Divanındaki oylamaya katılmaması üzerine
kurulmuştu ve biz bu itirazımızla ilgili dün yazılı olarak dilekçeyle
başvurduk, bize gönderilen bu cevap yazısından aynen okuyorum, 3/3/2015 tarihli
yazınız: “İlgili yazınızda Başkanlık Divanının 3/3/2015 tarihli toplantısına
TBMM Başkan Vekili Sayın Sadık Yakut’un katılmasının ve oy kullanmasının İç
Tüzük’ün 13’üncü maddesinin beş’inci fıkrasına aykırı olduğu belirtilerek bu
hususun düzeltilmesi amacıyla Başkanlık Divanının toplanması talep
edilmektedir. İlgili yazınıza konu talebiniz, İç Tüzük’ün 13’üncü maddesinin
beş’inci fıkrasına göre Başkanlık Divanı üyelerinin toplantılara katılmaması
gereken durumlar kapsamında olmadığından Başkanlıkça yapılacak herhangi bir
işlem bulunmamaktadır.” diye bilgilerimize rica edilmiş.
Şimdi, burada, bu açıklamayı bizim
kabul etmemizin mümkün olmadığını ifade etmek istiyoruz. Çünkü bizim
gerekçemiz, o günkü oturumda birleşimi yöneten Sadık Yakut’un Başkanlık
Divanındaki tartışmalara ve oylamalara katılmasıyla ilgiliydi. Oysa burada
gönderilen cevap yazısında hiçbir açıklayıcı hüküm olmadığı gibi, Sadık
Yakut’un neden oylamaya ve Başkanlık Divanına katıldığıyla ilgili tek bir cümle
olmadığı gibi, tek bir cümleyle kestirip atan, siyasi partinin iradesini hiçe
sayan bir anlayış var ve bu anlayışın altında da Meclis Başkanı Sayın Cemil
Çiçek’in imzası var. Biz, Halkların Demokratik Partisi olarak Sayın Cemil
Çiçek’in bu tavrını kınıyoruz. Çünkü kendisi bu tavırla birlikte oradan Meclis
Başkanı olarak değil, bir AKP’li milletvekili olarak davrandığını açık bir
şekilde ortaya koymuştur. Eğer tarafsız bir Meclis Başkanı olmuş olsaydı yapmış
olduğumuz itirazın haklılığını teslim edip ona göre düzeltici bir işleme
gitmesi gerekirdi. Velev ki düzeltici bir işleme gerek duymasa bile siyasi
parti grubuna gönderdiği bir yazıda kendi bulunduğu makamın ciddiyetine uygun
olarak buraya tatmin edici bir açıklama yazması gerekirdi.
Biz bu konu karşısında çaresiz değiliz.
Halkların Demokratik Partisi olarak, Meclis Başkanının da AKP’li kimliğiyle
dâhil olduğu bu taraflı durumdan dolayı, İç Tüzük’ün tamamen rafa
kaldırılmasından dolayı hemen yarın hukuki yollara başvuracağız. 
Bu Meclis İç Tüzük olmadan şu anda çalışmalarını
yürütüyor. Meclis Başkanı dâhil olmak üzere Meclisin oturumlarında tarafsızlık
ilkesi tamamen ortadan kaybolmuş, İç Tüzük ayaklar altına alınmıştır.
Dolayısıyla, bu hukuki yollara başvuracağımızın bilgisini şimdiden Genel
Kurulun bilgisine sunuyorum. Cemil Çiçek’i tekrar kınadığımızı ifade etmek
istiyorum.
BAŞKAN – Teşekkür ediyoruz Sayın
Baluken.
LEVENT GÖK (Ankara) – Sayın Başkan…
BAŞKAN – Sayın Gök, buyurunuz.
12.- Ankara Milletvekili
Levent Gök'ün, 684 sıra sayılı Kanun Tasarısı’nın 21/2/2015 tarihli 60’ıncı
Birleşimdeki görüşmelerine ilişkin olarak İç Tüzük’ün 13’üncü maddesi
kapsamında yapılan başvurularla ilgili 3/3/2015 tarihli 94 sayılı Başkanlık
Divanı Kararı’nı kabul etmediklerine ve hukuki yollara başvuracaklarına ilişkin
açıklaması
LEVENT GÖK (Ankara) – Sayın Başkan,
Meclis Genel Kurulumuzun 17 Şubat 2015 tarihli 56’ncı Birleşiminde Meclis
tarihimizin en karanlık günlerinden biri yaşandı ve pek çok milletvekili
arkadaşımız yaralandı. O gün yaralı milletvekillerinin olmasına karşın bu
Meclis çalışmalarına iktidar partisinin çoğunluk baskısıyla devam kararlılığı
göstererek bir kere, kendi arkadaşları arasındaki dayanışmayı engelleyen bir
tutum sergiledi. Bildiğiniz gibi, Meclis Genel Kurullarında kavgadan,
gürültüden uzak ve sükûnetli bir ortamın tesis edilmesi gerekmektedir. 5
milletvekilinin yaralanması, hastaneye kaldırılması önemli ve vahim bir
olaydır. O gün yaşanan kargaşa ortamında özellikle iktidar partisi mensubu
milletvekillerinden muhalefet partisi milletvekillerine olan saldırıların
belirlenmesi amacıyla, kameraların da tetkik edilerek sorumluların tespit
edilmesi ve Meclis Başkanının sorumlular hakkında bir işlem başlatmasını Sayın
Meclis Başkanından talep ettik. 
Arzumuz ve isteğimiz, kameraların
tespitiyle hangi milletvekilinin darba katıldığının belirlenmesi ve kimsede
kuşkuya yer vermeyecek şekilde sorumluların belirlenmesiydi. 
Meclis Başkanlığına vermiş olduğumuz
dilekçeye, Sayın Meclis Başkanı dün akşam itibarıyla bize bir yazı ulaştırdı ve
bu yazıda, Sayın Meclis Başkanı “İç Tüzük’te yer alan disiplin hükümlerinin,
birleşimi yöneten başkan vekillerinin ikazlarının, hakaretleri, kaba ve
yaralayıcı nitelikteki konuşmaları, fiilî saldırıları engelleyemediği
görülmektedir. Bu tür ifade ve eylemlerin, millî mücadeleyi yürüten gazi
Meclisimize yakışmadığı, Meclisin, milletvekillerinin ve genel olarak siyaset
kurumunun halk nezdindeki itibarını zedelediği açıktır. İlgi yazınıza konu
Genel Kurulda meydana gelen olaylar nedeniyle bu tespiti yaptıktan sonra,
ilgili milletvekilleri hakkında işlem başlatılması hususunda Türkiye Büyük
Millet Meclisi Başkanlığının herhangi bir görev ve yetkisi bulunmamaktadır.”
diyerek bizlere bir cevap vermektedir.
Sayın Başkanım, ortada yaşanmış ciddi
bir vahim tablo karşısında, bu Meclis Başkanlığı bir işlem başlatmayacak,
disiplini ve bundan sonraki gelecek kargaşa ortamlarını önlemeyecekse, bundan
sonraki gelinecek kargaşa ortamlarının sorumlusu kim olacaktır? Burada bir
disiplinin sağlanması gerekmektedir. Yani burada az buz değil, milletvekili arkadaşlarımızın
pek çoğu dövülerek, darbedilerek yaralandı. Böyle bir tablo karşısında bu
Meclisin sükûnetinin korunmasının sorumlusu kim olacaktır? Ne olacaktır? Şimdi
bir kavga çıksa ve bu kavganın sorumlusu hakkında bir işlem yapılmayacaksa, bu
Meclise duyulan güven, bu Meclisteki sükûnet ortamının sağlanması ve kanunların
o sağlıklı ortamda görüşülmesinin temininin mükellefi kimdir? Sayın Meclis
Başkanı, bu konuda çok talihsiz bir cevap vermiştir. Bu cevabı reddediyoruz ve
sorumluların bulunarak hakkında işlem yapılması hususundaki Cumhuriyet Halk
Partisi Grubunun iradesini tekrar belirtiyoruz. 
BAŞKAN – Teşekkür ediyoruz Sayın Gök.
Buyurunuz Sayın Vural.
13.- İzmir Milletvekili Oktay
Vural'ın, 684 sıra sayılı Kanun Tasarısı’nın 21/2/2015 tarihli 60’ıncı
Birleşimdeki görüşmelerine ilişkin olarak İç Tüzük’ün 13’üncü maddesi
kapsamında yapılan başvurularla ilgili 3/3/2015 tarihli 94 sayılı Başkanlık
Divanı Kararı’nı kabul etmediklerine ve hukuki yollara başvuracaklarına ilişkin
açıklaması
OKTAY VURAL (İzmir) – Sayın Başkan,
teşekkür ederim.
Aslında Sayın Meclis Başkanı, Meclisin
itibarından bahseden Meclis Başkanı Meclisin itibarını korumanın İç Tüzük’e
göre yönetmekten geçtiğini unutmamalıdır. Eğer bir Meclis başkanı ya da Meclis
başkan vekili hukuka, milletin hukukuna uymuyorsa milletin egemenliğini ve
hukukunu ayaklar altına almış demektir. Dolayısıyla, bir parlamentonun itibarı
hukukla olur, gücü budur. Sayısal çoğunlukla millî iradeye dayalı olarak
yapılan hukuka uymakla Meclisin itibarı sağlanır ama Meclisin itibarını
sağlamak için milletin hukukunu uygulaması gerekenler, milletin hukukunu
gasbederse Meclisin itibarını ayaklar altına alan Meclis Başkanı ve Meclis
Başkan Vekilleridir bununla ilgili yanlış yapanlar.
Sayın Başkan, Türkiye Büyük Millet
Meclisi Başkanı ve bu oturumları hukuka, hukukun bütün usullerine, Anayasa’ya,
İç Tüzük’e göre aykırı olarak yönetenler bizatihi Meclisin itibarına gölge
düşürmüşlerdir, Parlamentonun millet nezdindeki itibarını maalesef
zedelemişlerdir. Bu konuda, Milliyetçi Hareket Partisi olarak biz yapılan
usulsüzlüklerin hepsini, tutanaklarıyla birlikte bunların hepsini Meclis
Başkanına ilettik. Şimdi, delilleriyle ortaya koyduğumuz usulsüzlükleri
delilleriyle çürütmesini bilmeyenler, parmak çoğunluğuyla şöyle bir karar alabiliyor:
“İç Tüzük hükümlerine aykırılık bulunmadığına…” Peki, delilin nerede? Benim
tutanak var. Nerede delilin? Hukuka aykırı bir karar almıştır Meclis Başkanlık
Divanı. Ben delilleriyle, tutanaklarıyla… O zaman burada neden stenografları
tutuyoruz, neden tutanaklar var, neden kameralar var? Bu kameralarda deliller
olmasına rağmen bu delillerle haklı isteklerimizi çürütemeyen, usulsüzlüğün
üstünü örtmek, hukuksuzluğun üstünü örtmek amacıyla sayısal çoğunlukla
aykırılık bulunmadığını söyleyebilmiştir Sayın Başkan Vekilim, böyle bir
rezalet olmaz. Bununla ilgili deliliniz nerede? Kameralar kayıtta, stenograflar
çalışıyor, tutanaklar ortada. Karar yeter sayısı istemiş miyim? İstemişim.
Uygulamamış mı? Uygulamamış. Bunun neresi aykırılık değil? Meclis Başkanının
bununla ilgili, bizim hak gasbını yapan, çoğunluk iradesinin tehdidiyle
muhalefetin sözünü ve sesini kesen Meclis başkan vekillerinin ve kâtip üyelerin
katıldığı böyle bir oturumda, Divan oturumunda bizim kararlarımızı, bu konuda
taleplerimizi reddetmesi de, aynen yeminde olduğu gibi, hukukun üstünlüğüne,
Anayasa’ya sadakatten ayrılmayacağına namusu ve şerefi üzerine ant içenlerin
yapabileceği bir görev değildir. 
O bakımdan, ben bunu gayet açıklıkla
söylüyorum: Eğer Meclisin itibarını düşüneceksek hukuku çalıştıracağız. 
BAŞKAN – Teşekkür ederiz.
OKTAY VURAL (İzmir) - Eğer hukuku
çalıştırmıyorsanız, hak gasplarını bir kararla meşrulaştırıyorsanız, bizim
iddialarımızın aleyhine bir tane delil getiremiyorsanız siz mahkûm olmuşsunuz
demektir. 
O bakımdan, Meclis Başkanının Meclisin
itibarıyla ilgili bir adım atmayacağına ve doğrudan doğruya siyasi amaçlarla,
ellerine geçirdiği güçle muhalefetin sesini ve hukukunu ortadan kaldırmak
konusunda görevli olduklarını da düşünüyorum.
Teşekkür ederim.
BAŞKAN – Teşekkür ederiz Sayın Vural,
bunu tutanaklara geçirdiniz.
OKTAY VURAL (İzmir) – Ne olacak?
Tutanaklar da reddedilir. “Tutanaklara geçiyor.” 
BAŞKAN – Gerekli girişimlerde
bulunursunuz, bunu dün tartışmıştık. 
OKTAY VURAL (İzmir) – Vicdan olacak.
BAŞKAN – Evet.
OKTAY VURAL (İzmir) – Milletin hukukuna
inanan vicdan olacak.
BAŞKAN – Hukuk her zaman üstündür ve
herkesin hakkını ancak hukukla koruyabiliriz.
OKTAY VURAL (İzmir) – Vicdanı
olmayanların hukuku da olmaz, hukuku olmayanların vicdanı da yoktur. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (Devam)
BAŞKAN – Şimdi, yeni madde ihdasına
dair iki önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan’ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "4652 sayılı
Kanunun 22 nci maddesinin birinci fıkrasının (d) bendinde yer alan "diğer
polis yüksek öğretim kurumlarında veya" ibaresi madde metninden çıkarılmış
ve aynı fıkraya aşağıdaki bent eklenmiştir.
"e) Gerekli görüldüğü hallerde,
öğretim elemanları Başkanın teklifi, Genel Müdürün görüşü ve Bakanın onayıyla
Akademiyi oluşturan kuruluş ve birimlerde," şeklindeki 39 uncu maddesinden
sonra gelmek üzere aşağıdaki maddenin ihdas edilmesini ve diğer maddelerin buna
göre teselsül ettirilmesini arz ve teklif ederiz. 
Mehmet Erdoğan 
Muğla…
MEHMET ERDOĞAN (Muğla) – Geri
çekiyoruz. 
BAŞKAN – Geri çekilmiştir. 
Yeni madde ihdasına dair diğer önergeyi
okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 39.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
 Ali Serindağ Ensar
Öğüt Bülent Kuşoğlu
 Gaziantep Ardahan Ankara…
ALİ SERİNDAĞ (Gaziantep) – Geri
çekiyoruz.
BAŞKAN – Önerge geri çekilmiştir.
Sayın Yılmaz, sizin söz talebiniz baki.
Geçen oturumlarda baktım, sizi göremediğim için sizin bu talebinizi yerine
getiremedim, 58’e göre düzeltme talebinizi unutmuş değilim.
Buyurunuz.
VI.- GEÇEN TUTANAK HAKKINDA
KONUŞMALAR (Devam)
3.- Adana Milletvekili
Seyfettin Yılmaz'ın, 3/3/2015 tarihli 68’inci Birleşimdeki bazı ifadelerini
düzelttiğine ilişkin konuşması
SEYFETTİN YILMAZ
(Adana) – Sayın Başkan, değerli milletvekilleri; dün akşam yaptığım konuşmada
geçen bir ifade var, orada deniyor ki: “Molotofkokteyliyle, güvenlikle bu
yasaları düzelteceksiniz.” Bu yanlış anlaşılmalara neden olur. Bunlarla bunları
düzeltmeniz mümkün değil. Onun için o “düzelteceksiniz” kelimesinin
“düzelteceğini zannediyorsunuz”(x) şeklinde tutanaklara geçmesini arz
ediyorum. Yani, burada bu yanlış anlaşılır. Yani, sizin niyetinizde terörü
önlemek diye bir şey yok. Şimdi burada bütün milletvekillerine soruyorum: Şu
anda terörü önlemek ve güvenliği sağlamakla ilgili hangi yasa size engel? Biriniz çıkın
da deyin ki: “Şu yasa bizim elimizi kolumuzu bağlıyor.”
İSMAİL KAŞDEMİR (Çanakkale) –
Gerekçeyi okutalım.
SEYFETTİN YILMAZ (Devamla) – Gerekçe
yazılmak için yazılmış.
Şimdi, bir şeyi ifade edeceğim, on
altı gündür bunun mücadelesini veriyoruz, diyoruz ki: “Bakın, burada demokratik
hakları kısıtlıyorsunuz, bir parti devletine doğru gidecek yasalar
yapıyorsunuz. Bu, milletin iradesi değil.” Burada ne yazıyor? “Egemenlik
kayıtsız şartsız milletindir.” Ama siz milletin iradesi yerine -yarın öbür gün
göreceğiz- Abdullah Öcalan’ın iradesini bu Mecliste hayata geçireceksiniz. 
28 Şubatta Dolmabahçe’de bir görüşme
yapıldı. Bu görüşmede Abdullah Öcalan’ın 10 maddelik bir beyanatı kamuoyuyla
paylaşıldı ve bunların yasalar çerçevesinde hayata geçirilmesi öngörülüyor.
Şimdi ben sizi göreceğim. Şimdi, orada, HDPli Sayın Baluken ve Pervin Buldan
Hanımefendi vardı, AKP’den Grup Başkan Vekili, Hükûmetten de 2 bakan vardı, bir
açıklama yapıldı. Sonra HDP’nin Grup Başkan Vekili şu ifadede bulundu, dedi ki:
“Bu yasada birtakım düzenlemelere gidilecek, hatta geçen maddeler bile
tekririmüzakereyle yeniden görüşülecek.” Şimdi, burada, canhıraş bu yasaları
çıkarmak için on altı gündür uğraşıyorsunuz. Şimdi “milletin hâkimiyeti”
diyerek bir kenara bırakılıp da Abdullah Öcalan’ın hâkimiyetine göre bu
yasalarda düzenleme getirildiği zaman ne yapacaksınız, ben size soruyorum.
Ondan sonra çıkıyordunuz ya… Hani, memlekete gittiğinizde “HDP ile MHP bir
olmuş, bonzaiye, molotofkokteyline karşı çıkıyorlar. Terörü önleyeceğiz, karşı
çıkıyorlar.” Bunları gidip memleketinizde anlatacaktınız. Şimdi, siz Apo’nun
talimatıyla burada düzenlemeler yaparsanız, bu kanun teklifinde düzenlemeler
yaparsanız buradaki milletvekillerinin iradesi ne olacak? 
(Mikrofon otomatik cihaz tarafından
kapatıldı) 
SEYFETTİN YILMAZ (Devamla) – O zaman,
milletin iradesi değil, AK PARTİ’li vekillerin iradesi değil, Abdullah
Öcalan’ın iradesine göre hareket eden bir grup var diyeceğim.
Teşekkür
ediyorum. (MHP sıralarından alkışlar) 
BAŞKAN –
Teşekkür ederiz Sayın Yılmaz.
İDRİS BALUKEN
(Bingöl) – Sayın Başkan…
BAŞKAN –
Buyurunuz Sayın Baluken.
İDRİS BALUKEN
(Bingöl) – Sayın hatip, Dolmabahçe görüşmesiyle ilgili özellikle AK PARTİ
Grubuyla bu yasa tasarısı üzerinde anlaştığımıza dair imalarda bulundu ve
grubumuza sataştı.
BAŞKAN –
Buyurunuz Sayın Baluken.
IX.- SATAŞMALARA İLİŞKİN
KONUŞMALAR (Devam)
14.- Bingöl Milletvekili
İdris Baluken'in, Adana Milletvekili Seyfettin Yılmaz’ın geçen tutanak hakkında
yaptığı konuşması sırasında Halkların Demokratik Partisine sataşması nedeniyle
konuşması
İDRİS BALUKEN
(Bingöl) – Teşekkür ediyorum.
Sayın Başkan,
değerli milletvekilleri; hepinizi saygıyla selamlıyorum.
Birkaç gündür bu
Dolmabahçe’deki ortak açıklamayla ilgili burada bir tartışma yürütülüyor. Biz
de birkaç gündür bu partinin, Halkların Demokratik Partisinin yaptığı en onurlu
işin, en hayırlı işin bu ülkeye kalıcı barış getirmekle ilgili çabalar olduğunu
ifade ediyoruz. İki yıldır bu ülkede gençler çatışmalı süreçten dolayı
ölmüyorsa, önümüzdeki çatışmalı süreç riskine karşı kalıcı bir barış umudu hâlâ
büyüyerek devam ediyorsa burada Halkların Demokratik Partisinin ortaya koymuş
olduğu emeğin rolünü unutmamamız gerekir. Bizim açımızdan halkımızın takdiri
önemli. Biz, Dolmabahçe’de o ortak açıklamayı yaparken hiç kimseyle oturup
kapalı kapılar ardında herhangi bir anlaşma falan yapmadık. Bizim Dolmabahçe’de
de söylediğimiz, kamuoyu önünde de söylediğimiz hususlar son derece nettir. 10
başlıkta ifade ettiğimiz hususlar, Türkiye demokrasisi açısından çığır açacak,
Türkiye’yi demokratikleştirecek, Türkiye’de yasakçı anlayış utancını ortadan
kaldıracak hususlardır. Demokratik siyasetin önünün açılması, demokratik çözüm,
ortak vatan, demokratik cumhuriyet, kimlik statüsü, özgür yurttaşlık, kadın,
ekoloji, ekonomi ve güvenlik alanlarında bu ülkede var olan sorunların
çözülmeye çalışılması her alanda göğsümüzü gere gere savunacağımız ilkelerdir. 
Sayın Grup Başkan Vekilimize atfen
belirtilen anlaşmayla ilgili meseleye bir açıklık getirmek gerekiyor. Yani,
yapılan bir konuşmada basının o konuşma içerisinden birkaç cümleyi
cımbızlayarak son dakika flaş haber şeklinde vermesinden ibaret bir olaydır.
Başından beri biz bu yasa tasarısıyla ilgili tutumumuzdan tek bir geri adım
atmadık. Biz bu yasa
tasarısının bu ülkenin hayrına, bu halkın, demokratik geleceğin hayrına
olmadığını ifade ediyoruz. Onun için, bu yasa tasarısının Komisyona geri
çekilerek diğer muhalefet partileriyle istişare edilmesi ve o şekilde Genel
Kurula getirilmesinin doğru olan yöntem olduğunu söylüyoruz. 
Dolmabahçe Sarayı’nda da aynı şeyi söyledik. Dolmabahçe
Sarayı’nda da AKP adına bulunanlar, Genel Kurulda söylediklerinin -aynı
gerekçelerle birtakım çözümsüz sözler- dışında hiçbir şey söylemediler. Bu
Genel Kurul görüşmeleri devam ederken tekririmüzakere yöntemiyle maddeleri
görüşmeye açık olduklarını ama bu konuda hangi düzenlemeleri yapacağına dair
tek bir cümle kullanmadan ilk günden itibaren söyledikleri cümleleri ifade
ettiler. Dolayısıyla, bu yasa tasarısıyla ilgili herhangi bir anlaşma, herhangi
bir pazarlık yoktur. Halkların Demokratik Partisi bu yasa tasarısının Komisyona
alınarak diğer muhalefet partileriyle istişare edilmesini ve mutabakat
aranmasını önemsemektedir. 
Genel Kurulu saygıyla selamlıyorum. 
BAŞKAN – Teşekkür ederiz Sayın Baluken.
ALİ UZUNIRMAK (Aydın) – Sayın Başkanım...
BAŞKAN - Buyurun Sayın Uzunırmak. 
ALİ UZUNIRMAK (Aydın) – Grubumuzun söylediği konu sadece bu
yasa tasarısıyla ilgili değildir. Dolmabahçe görüşmeleri sadece bu yasa
tasarısıyla da ilgili değil. Eğer demokrasi açıklık rejimiyse burası
Parlamentodur, burada görüşülmelidir. İmralı’da görüşmeler, İmralı’dan sonra
Yalçın Akdoğan’la olan görüşmeler, Yalçın Akdoğan ile İmralı arasında gidip
gelmeler, Oslo’daki görüşmeler, ne varsa burada anlatılmalıdır. Eğer bu
anlatılmıyorsa hiç kimse demokrasiden bahsedemez, burası Parlamentodur. 
BAŞKAN – Teşekkür ediyoruz Sayın Uzunırmak. 
ALİ UZUNIRMAK (Aydın) – Teşekkür ediyorum. 
İDRİS BALUKEN (Bitlis) – Şeffaflaşmadan yanayız. 
ALİ UZUNIRMAK (Aydın) – Anlatın, HDP Grubu açıklasın ne
görüşülüyor, onlar açıklasınlar orası açıklamıyorsa. 
İDRİS BALUKEN (Bitlis) – Söylüyoruz Hocam, 10 madde nettir
ya. 
ALİ UZUNIRMAK (Aydın) – Açıklasınlar, baskıdan kurtulsunlar,
açıklasınlar. 
BAŞKAN – Siz net bir şekilde söylediniz görüşünüzü. 
Şimdi, Hatay Milletvekili Şefik Çirkin’in 58’inci maddeye
göre bir talebi vardır, yerine getireceğim. 
Buyurunuz Sayın Çirkin. (MHP
sıralarından alkışlar)
VI.- GEÇEN TUTANAK HAKKINDA
KONUŞMALAR (Devam)
4.- Hatay Milletvekili Adnan
Şefik Çirkin'in, 3/3/2015 tarihli 68’inci Birleşimdeki bazı ifadelerini
düzelttiğine ilişkin konuşması
ADNAN ŞEFİK ÇİRKİN (Hatay) – Teşekkür
ediyorum Sayın Başkan. 
Sayın Başkan, sayın milletvekilleri;
hepinizi saygıyla selamlıyorum. 
Şimdi, dünkü konuşmamda, Adalet ve
Kalkınma Partisi sırasından, aslında nöbetçi laf atıcı pozisyonunda olan Recep
Özel Bey’e hitaben, haklı da olsam “Yalan söylüyorsun.” demişim. 
MİHRİMAH BELMA SATIR (İstanbul) – Ayıp
etmişsiniz. Sayın vekil, milletvekili arkadaşınızdan özür dileyeceksiniz
herhâlde?
ADNAN ŞEFİK ÇİRKİN (Devamla) - Şimdi,
tabii burası Meclis. O da bizim gibi bu sıralarda oturan bir arkadaş. Ona
“Yalan söylüyorsun.” demeyi uygun bulmadım. Doğan Kubat Bey’e de akşam sordum
“Bu arkadaş nasıl biri?” diye, “Çok değerli biri.” dedi. Ben de bundan üzüldüm.
Bunu geri alıyorum. Bunu “Doğruyu söylemiyorsun.”(x)
şeklinde düzeltmek istiyorum. 
Sayın milletvekilleri, burada
konuştuğumuz, görüştüğümüz elbette ki bir yasa. Her siyasi parti İç Tüzük’ün
kendine verdiği hakları kullanacak. Yalnız ısrarla daha bu yasa Meclise inmeden
bir şey yaptınız, bir molotof ve bonzai ikilemine sıkıştırdınız, Sayın
Cumhurbaşkanı, Sayın Başbakan, partinizin yetkilileri... Zaten bunun için
yeterli kanunlar var ve muhalefet sanki buna karşı çıkıyor gibi bir hava
yarattınız. Bu doğru olmadı, zaten doğru olmadığını da millet anladı. Bakın,
destek verdik, katkı bile sunduk yani. Ama MHP, HDP gibi bir araya gelmesi
siyaseten mümkün olmayan 2 siyasi partiyi de bir aradaymış gibi gösterdiniz.
Ben merak ediyorum: HDP’nin yetkilileri açıklıyor, diyor ki: “Biz anlaşmışız.
Ne kadar madde görüşüldüyse bizim itiraz ettiğimiz, iktidar partisi bizim
arzumuz ve isteğimizle bunu değiştirecek.” Şimdi, bunu göreceğiz. Onların
iddiası, bunu göreceğiz ve bunu gördüğümüz zaman da eğer bu gerçekleşirse size
şunu diyeceğiz: Bizim itiraz ettiğimiz maddelere de tekririmüzakere yapacak
mısınız? Eğer yapmıyorsanız gerçekten siz, tam tersi, hem HDP’yle hem PKK’yla
hem İmralı’yla el ele vermiş, Meclisi hiçe sayıp yasalar çıkarıyorsunuz ve bu
da sizin ayıbınız olacak.
Teşekkür ediyorum. (MHP sıralarından
alkışlar)
BAŞKAN – Teşekkür ederiz Sayın Çirkin.
HASİP KAPLAN (Şırnak) – Sayın Başkan…
BAŞKAN – Buyurunuz Sayın Kaplan.
HASİP KAPLAN (Şırnak) – Sayın hatibin
grubumuza yönelik, görüşmelerle ilgili sözleri oldu. Bunun böyle olmadığını
ifade etmek istiyoruz. Bize sataşma yönünde…
BAŞKAN – Buyurunuz Sayın Kaplan.
IX.- SATAŞMALARA İLİŞKİN
KONUŞMALAR (Devam)
15.- Şırnak Milletvekili
Hasip Kaplan'ın, Hatay Milletvekili Adnan Şefik Çirkin’in geçen tutanak
hakkında yaptığı konuşması sırasında HDP Grubuna sataşması nedeniyle konuşması
HASİP KAPLAN (Şırnak) – Arkadaşlar,
biraz görüşme defterini açacağım, herkesin sicili ortaya çıksın. Ama
samimiyetimizle söyleyelim, Halkların Demokratik Partisi olarak biz bu Mecliste
bütün görüşmelerin açık yapılmasını, çerçeve yasa yetkisi dâhilinde kararnameyle
11 komisyon kuruldu ve CHP’nin mutlaka yer alması gerektiğini söylüyoruz. Bu
gizlilik konusunda sıkıntısı varsa MHP’nin, hiç olmazsa Meclis sürecinde
katılmasında yarar var.
Bakın, görüşme siciline şöyle bir göz
atmak istiyorum: 93, rahmetli Özal döneminde ilk ateşkes çalışması yapıldı ve
daha milletvekili arkadaşlarımız Şam’dayken rahmetli Özal’ın ölüm haberi geldi.
Düşünün, o dönemde çok fazla aktör vardı bu işin içinde. Bu aktörlerin hepsi,
milletvekilleri bizim partimizde hâlâ milletvekili, belediye başkanı ama
diğerleri de diğer partilerde görev yapıyorlar şu an veya yakınlar. Sonra, 99
koalisyon dönemi yaşandı. 99 koalisyon döneminde ben kendim avukat olarak
İmralı’ya gittiğim zaman koalisyon hükûmetinin -ki bizatihi değil, 15 kişilik
heyetlerin içinde Genelkurmay, Jandarma, İçişleri, Emniyet, İstihbarat hepsi
var- görüşmelerine bizzat tanık olan bir arkadaşınızım. Bakın, 1999-2004 arası
bir çatışmasızlık döneminde Avrupa Birliği sürecinde çok ciddi ilerlemeler
olmuştur.
ALİ UZUNIRMAK (Aydın) – Hükûmetten
kimse yok, başçavuş görüşüyor.
HASİP KAPLAN (Devamla) – Bunu, rahmetli
Ecevit dönemini bir kenara bırakıyoruz ve gelmiştir 2006’dan sonra da Oslo
süreci de buraya, İmralı süreci ile Dolmabahçe… Şimdi, Dolmabahçe’de açık bir
basın toplantısı yapılmıştır, gizli değildir, açıklanan maddeleri Sayın Baluken
de açıkladı. Ama, ben CHP Grubuna söylüyorum: 2002’de Sayın Erdoğan’a geçici
bir maddeyle milletvekili adaylığının yolunu açmak için Sayın Baykal’ın
Dolmabahçe’de veya başka bir yerde Sayın Erdoğan’la ne tür bir görüşmesi
olmuştur, çıkıp açıklasınlar. Sonra, bu Mecliste geçici bir madde getirdiniz,
Erdoğan’a milletvekili olma yolunu Siirt’te açtınız, geldi, Başbakan oldu,
Cumhurbaşkanı oldu, şimdi şikâyet ediyorsunuz. Herkes eteğindeki taşı döksün. Burada
gelip HDP’ye saldırmakla olmaz, muhalefet böyle olmaz. HDP ezber bozuyor, HDP
Türkiye’de barışı da getirecek. Bu Mecliste şeffaflığı en çok savunan partidir.
Bunu açık ifade ediyoruz. Buyurun, hodri meydan! (HDP sıralarından alkışlar)
BAŞKAN – Teşekkür ediyoruz Sayın
Kaplan.
YUSUF HALAÇOĞLU (Kayseri) – Sayın
Başkan…
BAŞKAN - Sayın Halaçoğlu…
YUSUF HALAÇOĞLU (Kayseri) – “Grubumuza
herhangi bir gizli tavrınız varsa açıklayın.” dedi, bizim herhangi bir gizli
tavrımız yok. Sataşmadan dolayı…
RECEP ÖZEL (Isparta) – Yok işte tamam,
yok olduğunu söyledi.
MİHRİMAH BELMA SATIR (İstanbul) – Geçti
efendim, kayıtlara.
BAŞKAN – Sayın Çirkin mi, onun
konuşmasına yönelik olarak…
YUSUF HALAÇOĞLU (Kayseri) – Evet.
BAŞKAN – Buyurunuz.
16.- Hatay Milletvekili Adnan
Şefik Çirkin'in, Şırnak Milletvekili Hasip Kaplan’ın sataşma nedeniyle yaptığı
konuşması sırasında MHP Grubuna sataşması nedeniyle konuşması
ADNAN ŞEFİK ÇİRKİN (Hatay) – Teşekkür
ediyorum Sayın Başkan.
Şimdi, ısrarla hem zaman zaman dönemin
Başbakanı, şimdinin Cumhurbaşkanı Sayın Erdoğan hem zaman zaman iktidar
partisinden çeşitli yetkililer, bakanlar ve HDP’den bir noktada ortak bir ağız duyuyoruz.
Yani 57’nci Hükûmet, koalisyon döneminde de -nasıl oluyorsa ortak bir ağız
oluşuyor- görüşmelerin olduğu. Şimdi, Allah aşkına, birinin bir belgesi varsa
açıklamalı. Hükûmet sizsiniz, iktidar sizsiniz, her belge elinizde. Devletin
yetkilileri terörle ilgili bazı meselelerde elbette ki görüşebilir ve terörü
bitirmiştir bu görüşmeler. İçinde teslimiyet var mı? İçinde pazarlık var mı?
Bir siyasi görüşmüş mü? Eğer bunlar varsa amenna! Şimdi, durup dururken
Milliyetçi Hareket Partisini suça ortak etmenin ya da kendi suçuna yandaş
etmenin bir âlemi yok. Açıkça ifade ediyoruz: Hangi belge, hangi bilgi varsa
açıklayın. Milliyetçi Hareket Partisi döneminde terör örgütüyle pazarlık var
mıdır, yoksa direktif mi vardır, bunlara bakın. Elinizde belgeler var. Hepsi
var. Devletin tüm kurumları sizin elinizde. Açık, net.
SEYFETTİN YILMAZ (Adana) – Tutanaklar da var. 
ADNAN ŞEFİK ÇİRKİN (Devamla) – Getirin önümüze koyun.
Önümüze koyun, o zaman değerlendirelim. Ama bu önümüze konmadan hamasi
laflarla, şunlarla, bunlarla Milliyetçi Hareket Partisini suçlamaya kimsenin
hakkı yok. Bu doğru değildir. 
ERKAN AKÇAY (Manisa) – Suçlayamazlar zaten.
ADNAN ŞEFİK ÇİRKİN (Devamla) – Ve siz de görüşmelerinizi,
Hükûmet olarak… Bakın, Sayın Mahir Ünal, bu görüşmeler ilk başladığında, bu
Mecliste çıktı dedi ki: “Bizim hiç haberimiz yok, devlet görüşüyor.” Ondan
sonra baktık ki Hükûmet boğazına kadar içinde. Şimdi, madem iyi bir şeydi,
madem doğru bir şeydi, başta niye sahip çıkılamadı? 
YUSUF HALAÇOĞLU (Kayseri) – Bir de şerefsizlikle itham
ettiler. 
ADNAN ŞEFİK ÇİRKİN (Devamla) – Burada milletin bazı
duygularını kullanıp siyasi partilere iftira atmak, siyasi ahlakla çok doğru
olarak ilgisi olan bir şey olmasa gerek. 
Çok teşekkür ediyorum. Saygılar sunuyorum. 
BAŞKAN – Teşekkür ederiz Sayın Çirkin.
LEVENT GÖK (Ankara) – Sayın Başkan…
BAŞKAN – Buyurunuz Sayın Gök.
LEVENT GÖK (Ankara) – Sayın Başkanım, Sayın Hasip
Kaplan konuşmasında, 2002 yılında Recep Tayyip Erdoğan’la ilgili bir yasağın
kalkması konusunda Cumhuriyet Halk Partisinin gösterdiği bir çabadan bahsetmiş
ve bu konuda bize bir sataşmada bulunmuştur. Ben bu konuya bir açıklık getirmek
istiyorum.
BAŞKAN – Buyurunuz Sayın Gök.
MİHRİMAH BELMA SATIR (İstanbul) – Sayın
Başkan, başka sataşmalara mahal verilmemesi yönünde uyarıda bulunursanız iyi
olur.
BAŞKAN – O uyarıyı her zaman yapıyoruz
efendim.
MİHRİMAH BELMA SATIR (İstanbul) –
Teşekkür ediyoruz. Sağ olun.
BAŞKAN – Buyurunuz.
17.- Ankara Milletvekili
Levent Gök'ün, Şırnak Milletvekili Hasip Kaplan’ın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
LEVENT GÖK (Ankara) – Sayın Başkan,
değerli milletvekilleri; Cumhuriyet Halk Partisi her zaman özgürlüklerden yana
olmuş bir partidir. 
İHSAN ŞENER (Ordu) – Gerçekten! 
BÜLENT TURAN (İstanbul) – Gazeteleri
kapatmayın ama!
LEVENT GÖK (Devamla) – 2002 yılında -az
önce Sayın Hasip Kaplan’ın belirtmiş olduğu konu- yapılan seçimlerde Adalet ve
Kalkınma Partisi o seçimlerde en fazla oyu alarak birinci parti olmuş idi.
Ancak partinin kurucusu Recep Tayyip Erdoğan’ın yasaklı olması nedeniyle
partinin başında bulunamaması ve genel başkanlığı sürdürememesini, Cumhuriyet
Halk Partisi, halkın oylarıyla belirlenmiş bir partinin kurucu genel başkanının
başında bulunmamasını ve siyaseten yasaklı olmasını içine sindirememiş ve o
zamanki Genel Başkanımız Sayın Deniz Baykal’ın öncülüğünde bu yasağın kalkması
konusunda bir önergeyi destekleyerek Recep Tayyip Erdoğan’a siyasetin yolunu
açmıştır.
BÜLENT TURAN (İstanbul) – Siz ne
olduğunu biliyorsunuz. 
RAMAZAN CAN (Kırıkkale) – Teşekkür
ediyoruz. 
LEVENT GÖK (Devamla) – Bu, Cumhuriyet
Halk Partinin o andaki, demokrasiye, özgürlüğe ve halkın iradesine samimi olan
inancının bir ifadesidir. Tıpkı 1991 yılında olduğu gibi.
RAMAZAN CAN (Kırıkkale) – Doğru. Ara
sıra doğru yapıyorlar.
LEVENT GÖK (Devamla) – Sayın Hasip
Kaplan, 1991 yılında da Cumhuriyet Halk Partisi, o zaman SHP, doğu ve güneydoğuda
yaşayan vatandaşlarımızın, halkın, emeğin partisi olarak örgütlendiği partinin
Millet Meclisinde temsili açısından çok tarihsel bir görev yapmış, bakın, bugün
tartışmaların yaşandığı ve “çözüm” adı verilen sürecin ta o zamanlardan
önlenmesi ve gereğinin yapılması gerektiğini düşünerek Halkın Emek Partisine
mensup adayları Cumhuriyet Halk Partisinin çatısı altında Meclise taşımıştır. 
İHSAN ŞENER (Ordu) – Şimdi niye düşman
oldunuz?
LEVENT GÖK (Devamla) - 1991 yılında da
demokratız, 2002 yılında da demokratız. Cumhuriyet Halk Partisi nasıl ülkeyi
kurup 1946’dan sonra çok partili hayata geçmiş ve hepiniz de bugün Cumhuriyet
Halk Partisinin kurmuş olduğu devlet sistemi içerisinde yer almışsanız bunun
bir tek sonucu vardır; o da, Cumhuriyet Halk Partisinin demokrasiye, hukuka,
insan haklarına ve özgürlüklere olan saygısıdır.
Hepinizi sevgiyle, saygıyla selamlarım.
(CHP sıralarından alkışlar)
BAŞKAN – Teşekkür ederiz Sayın Gök.
HASİP KAPLAN (Şırnak) – Sayın Başkan…
BAŞKAN – Sayın Kaplan, nedir? Biraz
yüksek sesle söyleyiniz lütfen.
HASİP KAPLAN (Şırnak) – Sayın Gök
demokrasinin önünü nasıl açtıklarını söyledi.
BAŞKAN – Evet.
HASİP KAPLAN (Şırnak) – Pozitif bazı
adımlardan bahsetti. Ama 2 parti 2002-2007 arası -ikisi yalnız- Meclisteydi o
zaman, bir de o dönemde attıkları nötr adımlar vardı, onu açıklamak istiyorum.
BÜLENT TURAN (İstanbul) – Gündem bu
değil Sayın Başkan.
HASİP KAPLAN (Şırnak) – Yani sadece
kişiye demokrasi yolu açılmaz, genel ilkeleri vardır demokrasinin. Bu konuda
bir açıklama yapmak istiyorum, nötrlerle ilgili.
BAŞKAN – Düzeltmek istiyorsunuz ya da… 
HASİP KAPLAN (Şırnak) – Evet. Sadece
pozitif değildi yani bir de nötrler var, negatif olan yanlar vardı. Birlikte
hareket edip AK PARTİ ile CHP’nin attığı adımlar, ona da kısaca değinmek istiyorum.
BAŞKAN – Yanlış anlaşılmaması için…
HASİP KAPLAN (Şırnak) – Evet.
BAŞKAN – Buyurunuz Sayın Kaplan.
18.- Şırnak Milletvekili
Hasip Kaplan'ın, Ankara Milletvekili Levent Gök’ün sataşma nedeniyle yaptığı
konuşması sırasında şahsına sataşması nedeniyle konuşması
HASİP KAPLAN (Şırnak) – Sayın
arkadaşlarım, çok güzel, Erdoğan’a 2002’de özel bir düzenleme yaptınız, şimdi
pişman mısınız, sormak istiyorum. 
İDRİS BALUKEN (Bingöl) – Neyin
karşılığında yapıldı, o önemli.
HASİP KAPLAN (Devamla) – Ben soruyorum:
Niye böyle yaptınız, neyin karşılığında yaptınız, pazarlık mı yaptınız? Ben
bunu sordum. Bu bir. Kusura bakmayın, bu bir.
İkincisi: Diyorsunuz ki: “91’de de
birlikte seçim ittifakı yaptık.” Doğrudur, seçim ittifaklarını Refah Partisi de
bir zamanlar Milliyetçi Cephe hükûmetleri döneminde MHP’yle, sizinle de yapmadı
mı? Yaptınız değil mi? Yaptınız geçmişte. Siyaset bu, yaparsınız ittifak,
Milliyetçi Cephe hükûmetlerini kurarsınız, şimdi de kapışırsınız; siyaset böyle
bir şey. Ama o değil; bu Mecliste HDP, ondan önce BDP, DEHAP, HADEP, HEP, DEP…
DEP milletvekilleriyle ilgili, bu Meclis kaldırmadı mı milletvekillerimizin
dokunulmazlığını? O günleri ne çabuk unuttunuz. 
Bakın, bir şey daha söyleyeyim, yakın
zamana getireyim sizi: Şu demokrasi havariliğinde iktidar ile ana muhalefetin,
var ya, o kadar çok günahı var ki. 2007’de geldik dedik ki: “Hele bağımsız aday
olalım, şu yüzde 10 barajını aşamıyoruz.” 2007’de bağımsız adaylık kararı
aldık, 2 parti birleştiniz, bağımsız adayların pusulaları ayrıydı; 2 parti birleştiniz,
oy pusulasına aldınız, hem de 400 oyla, maşallah, maşallah! Kime karşı? Biz
bağımsız milletvekili adayı olmuşuz, bize karşı birleştiniz iktidar ve ana
muhalefet. 
Sonra bu yetmedi 2007’de, baktılar,
geldik, grup kurduk, gümbür gümbür geliyoruz. 2011 seçimlerinde ne yaptınız?
Başvurduk, dedik: “Ya, oy pusulasında adımız soyadımız var. E, Allah aşkına,
bir sembol olsun, bir amblem olsun, bir şey olsun.” Bizim oy pusulasındaki yeri
şu kadar, küçük yaptılar; bir de 9 puntoya indirdiler. Şimdi hepiniz gözlük
takmazsanız okuyamazsınız o adları. Biz köy köy, ev ev gezdik; o yaşlı, okuma
yazması olmayan insanlara, uygulama yaparak, onlara nasıl oy kullanacağını
öğrettik iplerle oy pusulası üzerinde. Bu da sizin negatiflerinizdir. Vatandaşa
niye eziyet ediyorsunuz, oy kullanmak için… İktidar partisiyle CHP olarak
birleştiniz.
Haa, yüzde 10 barajıyla seçime girmekte
hiç mi günahınız yok? İki dönemdir geliyoruz, hazine yardımını 3 parti
alıyorsunuz; hiç mi günahınız yok? Ortak yanlarınız ve günahlarınız da çok, ona
da dikkat çekmek istedim.
BAŞKAN – Teşekkür ederiz Sayın Kaplan.
LEVENT GÖK (Ankara) – Sayın Başkan…
BAŞKAN – Buyurunuz Sayın Gök,
talebinizi alayım.
BÜLENT TURAN (İstanbul) – Sayın Başkan,
gündeme geçelim lütfen. 
LEVENT GÖK (Ankara) – Efendim, sayın hatip
konuşmasında bizim hiç mi günahımızın olmadığını ve iktidar partisiyle iş
birliği yaptığımızı ifade ederek bize asılsız suçlamalarda bulunmuştur. Ben de
bu konuya açıklama getirmek istiyorum. 
BAŞKAN – Şimdi, size söz vereceğim
fakat Sayın Vural’ın, daha önceki konuşmasından dolayı, yani bir önceki
konuşmasından, 57’nci Hükûmete yönelik yapmış olduğu ithamlar nedeniyle söz
talebi var. 
Buyurunuz Sayın Vural. (MHP
sıralarından alkışlar) 
19.- İzmir Milletvekili Oktay
Vural'ın, Şırnak Milletvekili Hasip Kaplan’ın sataşma nedeniyle yaptığı
konuşması sırasında Milliyetçi Hareket Partisine sataşması nedeniyle konuşması
OKTAY VURAL (İzmir) – Teşekkür ederim
Sayın Başkan. 
Biraz önce Sayın Kaplan “57’nci Hükûmet
döneminde görüşmeler yapıldı.” filan diyerek hilafıhakikat bir beyanda
bulunmuştur. O zamanki Hükûmetin siyasi iradesi tektir, terörle mücadele etmek,
terör örgütünün bilakayduşart silahlarını bırakmasıdır. Bu, bütün belgeleriyle
ortadadır. 
Burada Abdullah Öcalan’ı sorgulayanın
nasıl sorguladığını yazıyor. “Bu konuda Türkiye Cumhuriyeti’nin,
teröristbaşının ‘Ben ateşkes ilan edilmesini istiyorum.’ Türkiye
Cumhuriyeti’nin bir terör örgütüyle karşılıklı ateşkes ilan etmesi akla mantığa
aykırıdır. ‘Ateşkes ilan edelim, siz operasyon yapmayın.’ Böyle bir şeyler
kabul edilemez. Bu çerçevede, bunlarla ilgili yaptığımız mülakatlar bir
pazarlık değildir. Devlet, ülke topraklarında tehdit olan her türlü silahlı
teröriste karşı dün olduğu gibi bugün aynı şeyi yerine getirecektir. Bununla
ilgili, şiddetin durması, halkın güvenliğinin sağlanması ama bunun için yasa
dışı bir terör örgütüyle masaya oturacak da değiliz.” diyor. Sorgulayan belli,
sorgu açık. 
Bu da yol haritası, AKP Hükûmetinin
bugün Dolmabahçe’de imzaladığı, teröristbaşının yol haritası. Aynen şunu söylüyor,
bakın -ne zaman yazılmış, gönderilmiş bu yol haritası? 15 Ağustos 2009’da-
diyor ki: “İmralı sorgulama sürecimi bir diyalog ve müzakere zemini olarak
değerlendirme konusundaki tüm çabalarıma rağmen birileri hep bozdu, tüm
önerilerim cevapsız kaldı. Açık ki sonuna kadar hareketin tasfiyesi
planlanıyordu, müzakere ve diyaloğu, sonları gibi gören yapılar vardı.” Evet,
bir terör örgütüyle müzakere yapılmamıştır ve bu konuda, bu 1 Eylül 1999’da
silahları bırakmayla ilgili yaptığı çağrı karşısında da Sayın Bülent Ecevit
olmak üzere, dönemin Cumhurbaşkanı da “Tek yol silahları bırakmaktır. Böyle bir
terör örgütünü Hükûmet, devlet asla muhatap almaz.” diye beyanda bulunmuştur,
gerçekler budur.
Bizim hareketimizin neye dayandığı
gayet açık ve net, ne yaptığımız da çok açık ve net. Dolayısıyla, bir müzakere
ve diyalog yapıyorsanız, asıl bu müzakereci ve diyalogcularla nelerin
konuşulduğunu açıkça bu Parlamentoda anlatmak lazım. İmralı tutanaklarını,
Kandil’e giden kriptolu telefonları, Mudanya’da bir görüşme yapılmışsa hangi
eksende yapılmış, bunları anlatmak lazım. Ama bizim burada siyasi irademiz,
terör örgütünün silahı bırakmasından başka bir yolu yoktur. Hukukun uygulanması
gerektiğine ilişkin kanaatimizi tam olarak bu şekilde ifade ettik.
(Mikrofon otomatik cihaz tarafından
kapatıldı)
OKTAY VURAL (Devamla) – İrademiz de
budur. Teröristbaşı da zaten böyle bir müzakere, diyalog olmadığını burada
ifade ediyor.
Teşekkür ederim.
BAŞKAN – Teşekkür ederiz Sayın Vural.
ALİ UZUNIRMAK (Aydın) – Vay be, AKP’nin
diyeceği hiçbir şey yok herhâlde.
BAŞKAN – Buyurunuz Sayın Gök.
20.- Ankara Milletvekili
Levent Gök'ün, Şırnak Milletvekili Hasip Kaplan’ın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
LEVENT GÖK (Ankara) – Sayın Başkan,
değerli milletvekilleri; Halkların Demokratik Partisi Milletvekili Sayın Hasip
Kaplan konuşmasında hem Cumhuriyet Halk Partisine hem de AKP’ye sataştı ama
AKP’li arkadaşlarımızın maşallahları var. Yani “Hiç mi günahınız yok.” dedi.
Değerli arkadaşlarım, yani böyle sözler söyleniyor, hiçbiriniz de cevap verme
gereği duymuyorsunuz.
MİHRİMAH BELMA SATIR (İstanbul) – Hiç
günahımız olmadığı için muhatap almıyoruz.
LEVENT GÖK (Devamla) – Yani bu önemli
bir iddia, önemli bir tez.
MİHRİMAH BELMA SATIR (İstanbul) –
Günahımız olmadığı için muhatap almıyoruz.
LEVENT GÖK (Devamla) – Yani bunu
duymazlığa gelemezsiniz.
MİHRİMAH BELMA SATIR (İstanbul) – Siz
konuşun karşılıklı.
LEVENT GÖK (Devamla) – Yani, böyle,
“Ben bunu sabırla, sükûnetle izleyeceğim.” diyemezsiniz. 
MİHRİMAH BELMA SATIR (İstanbul) – Aynen
öyle, aynen öyle.
LEVENT GÖK (Devamla) – Yani “Bir
günahınız yok mu?” diye sesleniyor size. Buna niye cevap vermiyorsunuz?
MİHRİMAH BELMA SATIR (İstanbul) – Hiç
günahımız yok bizim, kendimizden de yeterince eminiz.
LEVENT GÖK (Devamla) – Sayın Hasip
Kaplan, ben size cevap veriyorum elbette ki. Şimdi, biz Cumhuriyet Halk Partisi
olarak Türkiye’nin demokrasisinin gelişmesi bakımından -az önce de örneklerini
verdim- 2002 yılında en çok oy almış bir partinin Genel Başkanının siyaset
yolunu nasıl açtıysak 1991 yılında da karınca kararınca Türkiye demokrasisi
açısından Kürt sorununun çözümü konusunda dev adımlarımızı attık. 
Bugün biz ne tartışıyoruz? Yüzde 10
seçim barajını tartışıyoruz. Hodri meydan AKP’liler, gelin, hemen yüzde 10
seçim barajını -getirin, Anayasa değişikliğini de sağlayalım- yüzde 3-5, neyse
yapalım. Maksat doğu ve güneydoğuda yaşayan Kürt kökenli yurttaşlarımız
herhangi bir şekilde -bağımsız olarak değil de- kendi partileri altında
seçimlere girsinler. Biz buna varız, bu sorunun çözümü konusunda bu mutlaka
yapılmalıdır. 
Sayın Hasip Kaplan, bakın, kaldı ki
daha Türkiye’de “Kürt” sözü, adı ağza alınmadığı zaman, yasaklandığı zaman
Cumhuriyet Halk Partisi 1991 yılında Türkçeden başka farklı dillerin
konuşulması hakkında kanun teklifi verdi yani önemli adımlar bunlar, dev
adımlardır. Şimdi, biz istiyoruz ki bütün partiler Cumhuriyet Halk Partisinin
özgürlükçü yolunda birleşsinler, bunun öncülüğünü yapmaya çalışıyoruz,
siyasette, hayatın her alanında bunun öncülüğünü yapmaya çalışıyoruz. Biz
AKP’den farklıyız, AKP’nin günahına ortak olmayız. AKP’nin yanlışlarını her
zaman ileri sürer ve o yanlışlar karşısında da net duruşumuzu sergileriz.
Sizlerin de öyle olmasını arzu ediyoruz yani diğer muhalefet partilerinin de
AKP’nin yanlışları karşısında dik durmaları gerekir. 
Ancak, Sayın Hasip Kaplan, siz bizi
AKP’yle iş birliğiyle suçluyorsunuz ama Genel Başkanınız Sayın Selahattin
Demirtaş 9 Şubat 2013’te şunu söylüyor: “Bizim yakın olduğumuz parti AKP’dir, bire
bir örtüşmüyor ama yakınlaştığımız parti AKP’dir.” Ya, bu ne perhiz bu ne
lahana turşusudur, bunu anlamamız mümkün değildir. 
Şimdi, bu tartışmaları bırakalım,
işimiz bu sıkıyönetim yasasını engellemektir. Hep birlikte demokrasi güçlerini
bu yasaya karşı mücadelede birleşmeye çağırıyorum.
Hepinizi saygıyla selamlıyorum. (CHP
sıralarından alkışlar)
BAŞKAN – Teşekkür ediyoruz Sayın Gök.
On beş dakika ara veriyorum.
Kapanma Saati:
21.47
ALTINCI OTURUM
Açılma Saati:
22.05
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın milletvekilleri, Türkiye
Büyük Millet Meclisinin 69’uncu Birleşiminin Altıncı Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Komisyon ve Hükûmet yerinde.
Şimdi, 40’ıncı madde üzerinde üç önerge
vardır, bir tanesi Anayasaya aykırılık önergesi olmak üzere.
Okutuyorum:
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "4652
sayılı Kanunun 25 inci maddesinin birinci fıkrasının (c) bendine "polis
meslek yüksek okulu müdürleri," ibaresinden sonra gelmek üzere "Polis
Amirleri Eğitimi Merkezi Müdürü ve polis meslek eğitim merkezi müdürleri,"
ibaresi eklenmiştir." şeklindeki 40 ıncı maddesinin aşağıdaki şekilde
değiştirilmesini arz ve teklif ederiz.
Mehmet Erdoğan Alim
Işık Hasan Hüseyin Türkoğlu
 Muğla Kütahya 
Osmaniye
 Ahmet
Duran Bulut Bülent Belen
 
Balıkesir  Tekirdağ
"Madde 40 - 4652 sayılı Kanunun 25
inci maddesinin birinci fıkrasının (c) bendine "polis meslek yüksek okulu
müdürleri," ibaresinden sonra gelmek üzere "Polis Amirleri Eğitimi
Merkezi Müdürü, Polis Amirleri Eğitimi Merkezi Müdür Yardımcısı ve polis meslek
eğitim merkezi müdürleri," ibaresi eklenmiştir."
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 25 inci
maddesinin birinci fıkrasının (c) bendine "polis meslek yüksek okulu
müdürleri," ibaresinden sonra gelmek üzere "Polis Amirleri Eğitimi
Merkezi Müdürü ve polis meslek eğitim merkezi müdürleri," ibaresi eklenmiştir.""
şeklindeki 40. Maddesinin Tasarı
metninden çıkarılmasını arz ve teklif ederiz.
Ali Serindağ Ahmet
Toptaş Tanju Özcan
Gaziantep Afyonkarahisar Bolu
Ali Sarıbaş Sedef
Küçük Celal Dinçer
Çanakkale İstanbul İstanbul
BAŞKAN – Şimdi okutacağım önerge Anayasa'ya
aykırılık önergesidir. 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti-tek adam-diktatörlük rejimi ve polis devletinin ötesinde,
fiili "savaş hali" uygulaması getirdiğinden kanun tasarısının 40 ıncı
maddesinin Anayasa'ya aykırılık nedeniyle tasarı metninden çıkarılmasını arz ve
teklif ederiz.
Pervin Buldan Nazmi
Gür Gülser Yıldırım
 Iğdır Van Mardin
Demir Çelik Abdullah
Levent Tüzel Hüsamettin Zenderlioğlu
 Muş İstanbul Bitlis
Erol Dora Ertuğrul
Kürkcü
Mardin Mersin
BAŞKAN –
Komisyon bu okuttuğum önergeye katılıyor mu?
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkan.
BAŞKAN – Hükûmet?
ÇEVRE VE ŞEHİRCİLİK BAKANI İDRİS
GÜLLÜCE (İstanbul) – Katılmıyoruz efendim. 
BAŞKAN – Buyurunuz Sayın Kürkcü.
ERTUĞRUL KÜRKCÜ (Mersin) – Sayın
Başkan, sevgili arkadaşlar; bu yasa tasarısının tümden geri çekilmesi
konusundaki ısrarımızı sürdürüyoruz. Adalet ve Kalkınma Partisi ise, aslında,
bugün haberlere düşen kimi eğilimleri taşımakla birlikte, yani bu yasanın bir
tekririmüzakereden geçirilebileceğini düşünmekle birlikte bunu açık bir siyaset
olarak ortaya koymuyor ve büyük bir baskıyı bu Mecliste hepimizin üzerinde
sürdürüyor. Burada, insan haklarına, çalışma usul ve esaslarına, çalışma
ahlakına tamamen aykırı bir biçimde, metazori bir tarzda milletvekilleri bu
yasanın görüşülmesine katılmak zorunda bırakılıyorlar. Ancak, eldeki sonuç,
bütün bu baskıya rağmen, muhalefet partileri açısından oldukça önemli bir yere
getirdi yasanın tartışılmasını çünkü bu yasanın meşruiyeti kamuoyu önünde artık
çoktan ilga oldu. Bu, gayrimeşru bir yasadır, bu yasayla kamunun ne güvenliği
ne esenliği sağlanabilir; bu konuda herkes aşağı yukarı hemfikir. Sadece bu,
sarayın ısrarıyla, aslında kendileri arasında da sonsuz görüş farklılıkları
içeren bir biçimde… Adalet ve Kalkınma Partisi milletvekilleri arasında da bu
yasa başlangıçta bir desteğe sahiptiyse de artık bu desteğe sahip değil. 
Bu yasanın çözüm
sürecinin önünü açacağını söyleyenlerin, aslında bundan önceki yasanın çözüm
sürecinin önünü açacağını yine söylemiş olduklarını görüyoruz. O nedenle, bize
“Ya kırk satır ya kırk katır, ikisinden birini kabul edin, burada anlaşalım.”
deniyor. Böyle bir anlaşma olmayacak arkadaşlar. 
Tekririmüzakere
talebine açık bir yanıt vereceksiniz. Bu yasanın geçemeyeceğini, bunun meşru
olmadığını, Anayasa Mahkemesinden döneceğini, Avrupa İnsan Hakları Mahkemesi
içtihatlarıyla temelden çelişme hâlinde olduğunu biliyorsunuz ancak bu yasayı
burada bize dayatmaya çalışıyorsunuz. Anayasa’ya aykırıdır, her şeye aykırıdır.
Bizzat kendi iddialarınıza aykırıdır. Ancak, sarayın güvenliği için bunu “kamu
güvenliği” diye bize dayatmaya çalışıyorsunuz. 
O yüzden,
sizleri bir an önce aklınızı başınıza almaya ve bu yasayı geri çekmeye, bir
tekririmüzakere önergesini bizzat kendinizin getirmesine davet ediyorum. Umarım
bu uyarılar bir kulağınızdan girip öbür tarafından çıkmaz. İki kulağınızın
arasında gerektiği kadar gri madde olduğunu varsaymak istiyorum. 
İyi akşamlar. 
İDRİS BALUKEN
(Bingöl) – Karar yeter sayısı… 
BAŞKAN –
Arayacağım efendim.
Teşekkür ederiz
Sayın Kürkcü. 
Önergeyi
oylarınıza sunuyorum:
Kabul edenler…
Kabul etmeyenler … Karar yeter sayısı yoktur. 
On dakika ara
veriyorum. 
Kapanma Saati: 22.14
YEDİNCİ OTURUM
Açılma Saati:
22.27
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın milletvekilleri, Türkiye
Büyük Millet Meclisinin 69’uncu Birleşiminin Yedinci Oturumunu açıyorum.
684 sıra sayılı Kanun Tasarısı’nın 40’ıncı
maddesi üzerindeki Mersin Milletvekili Ertuğrul Kürkcü ve arkadaşlarının
önergesinin oylamasında karar yeter sayısı bulunamamıştı. Şimdi önergeyi tekrar
oylarınıza sunacağım ve karar yeter sayısı arayacağım.
Kabul edenler… Kabul etmeyenler… Kabul
edilmemiştir, karar yeter sayısı vardır.
Tasarının görüşmelerine devam ediyoruz.
Komisyon ve Hükûmet yerinde.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 25 inci
maddesinin birinci fıkrasının (c) bendine "polis meslek yüksek okulu
müdürleri," ibaresinden sonra gelmek üzere "Polis Amirleri Eğitimi
Merkezi Müdürü ve polis meslek eğitim merkezi müdürleri," ibaresi
eklenmiştir.""
şeklindeki 40. Maddesinin Tasarı
metninden çıkarılmasını arz ve teklif ederiz.
Sedef Küçük
(İstanbul) ve arkadaşları
BAŞKAN –
Komisyon önergeye katılıyor mu?
İÇİŞLERİ
KOMİSYONU SÖZCÜSÜ SERMİN BALIK (Elâzığ) - Katılmıyoruz Sayın Başkan.
BAŞKAN –
Hükûmet?
ENERJİ VE TABİİ
KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN – Sayın
Küçük, buyurunuz efendim. (CHP sıralarından alkışlar)
SEDEF KÜÇÜK (İstanbul) – Sayın Başkan,
değerli milletvekilleri; 684 sıra sayılı Kanun Tasarısı’nın 40’ıncı maddesi
üzerine söz almış bulunmaktayım. Yüce heyetinizi saygıyla selamlıyorum. 
Değerli milletvekilleri, demokrasiye
farklı anlamlar yüklense de temelde değişmeyen birtakım özellikler vardır.
Mesela, haklarda eşitlik ve bu eşit olan hakları kullanabilme özgürlüğü olmazsa
demokrasiden söz edilemez. Mesela, bir ülkede hukuk devleti ve hukukun
üstünlüğü yoksa, kişiye göre hukuk uygulanıyorsa, keyfî gözaltılar ve
tutuklamalar varsa o ülkede demokrasi laftadır. Mesela, herhangi bir ülkede,
herhangi bir yönetim ifade, vicdan ve din özgürlüğünü yok sayıyorsa, e siz de
takdir edersiniz ki o demokrasi kâğıt üzerinde bir demokrasidir. Elbette bu
saydığım temel hak ve özgürlüklerin var olmadığı ama demokrasi olduğunu iddia
eden yönetimler de var ama bu yönetimler birer demokrasi karikatüründen ibaret.
Hatta bu demokrasi karikatürünü bir ileri demokrasi masalı olarak yutturmaya
çalışanlar var ki işte en tehlikelileri onlar çünkü bu demokrasi karikatürünün
muhalif hiçbir sese tahammülü yok. Hak ve özgürlükler yalnızca kendileri gibi
düşünenler için vardır, gerisi düşmandır. Böylesi bir anlayış için kendisi gibi
düşünmeyen herkes suça meyillidir, suçludur, hatta vatan hainidir. 
Bu tip bir anlayışa aslında dünya
tarihi hiç de yabancı değildir. Bu tip bir anlayış 30’lu, 40’lı yıllarda
Hitler’in Almanya’sında modaydı, 50’li yıllarda Stalin’in Rusya’sında, 70’li
yıllarda Pinochet’nin Şili’sinde, 12 Eylül yıllarında ise Türkiye’de modaydı.
Bu söylemleri kim kullandıysa, bu tip bir anlayışa hangi yönetim sığındıysa
şimdi tarihin çöplüğündedir. Bu tip iktidarlar hem kendi toplumlarına hem
dünyaya acıdan, kandan ve gözyaşından başka bir şey bırakmamıştır. İşte bu
yüzden, bu tip bir iktidar anlayışıyla mücadele etmek tüm demokratların, tüm
yurtseverlerin omuzlarında taşıdığı bir sorumluluktur, topluma ve geleceğe
karşı bir görevdir. 
Biz burada haftalardır uygulanan tüm
şiddete rağmen bu sorumluluğun ve görevin gereğini yerine getiriyoruz,
getirmeye de devam edeceğiz. Çünkü biz, bu yasayla kurulacak olan polis
devletinin önünde sonunda ülkemizi çöküşe götüreceğini biliyoruz; çünkü biz,
keyfiyete dayanan yönetimlerin ve güç zehirlenmesi yaşayan yönetimlerin halkına
acıdan başka bir şey vermeyeceğini de biliyoruz. Bütün bunlara karşıyız. Yoksa
biz, bonzaiye, molotofkokteyline verilen cezaların artırılmasına tabii ki karşı
değiliz. Aklı başında olan herkes de bunlara ceza verilmesine katılır. Bizim
karşı olduğumuz, insanlarımızın temel hak ve özgürlüklerinin “güvenlik” adı
altında yok edilmesidir. Bu ülkenin inanın daha fazla güvenliğe değil, daha
fazla demokrasiye ihtiyacı var, daha gelişmiş insan haklarına ihtiyacı var;
hayalî bir ileri demokrasiye değil, gerçek bir demokrasiye ihtiyacı var. İşte
bizim mücadelemiz bunu görmeyenlere, görmek istemeyenlere karşı. 
Bazıları demokrasiyi bir lüks olarak
görebilir,(x) bazıları güvenlik devletini insan hak
ve özgürlüklerine yeğleyebilir, bazıları sıkıyönetim kanunlarını gündelik hâle
getiriyor olabilir ve bu bazıları ülkeyi uçuruma sürüklediğini umursamıyor da
olabilir. Biz umursuyoruz Cumhuriyet Halk Partisi olarak. Acaba diğer muhalefet
partileri, HDP ve MHP de bizim kadar umursuyor mu doğrusu şüpheliyim. Çünkü
biz, insanların onuruna yakışır, özgürce, barış içinde yaşamalarının
birilerinin iktidarından çok daha değerli olduğunu biliyoruz ve bu nedenle o
birileri iktidarını koruyabilsin diye göz göre göre bu topluma acı
çektirilmesine izin vermeyeceğiz, bu karanlığa ortak olmayacağız diyorum,
hepinizi saygıyla selamlıyorum. (CHP sıralarından alkışlar)
BAŞKAN – Teşekkür ediyoruz Sayın Küçük.
İDRİS BALUKEN (Bingöl) – Sayın Başkan…
YUSUF HALAÇOĞLU (Kayseri) – Sayın
Başkan…
BAŞKAN – Sayın Baluken, buyurunuz.
İDRİS BALUKEN (Bingöl) – Sayın hatip
konuşması sırasında “Cumhuriyet Halk Partisi olarak biz ülkenin geleceğini önemsiyoruz,
ülkenin sorunlarıyla ilgili meseleleri önemsiyoruz.” dedikten sonra HDP ismini
zikrederek “Önemsiyor mu bundan şüpheliyim.” dedi. Açıkça grubumuza sataşmada
bulundu, bu yüzden söz istiyoruz.
BAŞKAN – Evet.
Sayın Halaçoğlu…
YUSUF HALAÇOĞLU
(Kayseri) – Sayın Başkanım, açıkça partimizin adını da zikrederek demokrasiyi
umursayıp umursamadığımız gibi bir soru ve iddiada bulundu, hâliyle sataşmadan
söz istiyorum. 
BAŞKAN – Sayın
Baluken’e önce söz vereceğim.
İDRİS BALUKEN
(Bingöl) – Grubumuz adına Ertuğrul Bey konuşacak.
BAŞKAN – Sayın
Kürkcü önce size, sonra da Sayın Halaçoğlu size söz vereceğim.
Buyurunuz Sayın
Kürkcü.
IX.- SATAŞMALARA İLİŞKİN
KONUŞMALAR (Devam)
21.- Mersin Milletvekili
Ertuğrul Kürkcü'nün, İstanbul Milletvekili Sedef Küçük’ün 684 sıra sayılı Kanun
Tasarısı’nın 40’ıncı maddesiyle ilgili önerge üzerinde yaptığı konuşması
sırasında HDP Grubuna sataşması nedeniyle konuşması
ERTUĞRUL KÜRKCÜ (Mersin) – Sayın
Başkan, bu tartışmada vatanseverlik tekelinden söz etmek son derece saçma olur.
Ben hiçbir partinin memleketin geleceğini düşünmediği kanaatinde değilim. Biz
de memleketin geleceğini düşünüyoruz, MHP de düşünüyor, CHP de düşünüyor, AKP
de düşünüyor ama herkes kendi meşrebine göre. AKP, Türkiye’yi, geleceği,
kendileri gibi insanların ötekileri hiç dinlemediği bir ülke olarak tasavvur
ediyor. Cumhuriyet Halk Partisi eski değerlere asılmaktan yana. Milliyetçi
Hareket Partisiyse, esasen, Türklük temelinde bir toplumu yeniden kalıba dökme
peşinde. Biz ise çoğulcu, demokratik, özgürlükçü bir yeni düzenle Türkiye’nin
yeniden kurulmasından yanayız. Şimdi, bu tezlerin hangisinin doğru olduğunu
gelecek gösterecek. Fakat buradaki mesele, hiç kimse memleketin geleceğini
düşünmüyor, ben düşünüyorum meselesi değil. Buradaki mesele, bu tezlerden
hangisinin halk tarafından kabul göreceği, bu tezlerden hangisinin Türkiye’de
yeni bir paradigma oluşturacak kadar güçlü bir fikrî temele sahip olduğu
tartışmasıdır. O yüzden, bizim Cumhuriyet Halk Partisiyle aramızdaki
anlaşmazlık artık miadını doldurmuş bir egemenlik anlayışının yerine yeni bir
ortaklık anlayışının geçmesidir ve bunun sağlanabilmesi için de biz bizimle kim
diyalog kurabiliyorsa onunla kurmak mecburiyetindeyiz. Yoksa, biz Cumhuriyet
Halk Partisiyle ortaklık -gerektiği zaman demokrasi için, özgürlükler için, hak
ve adalet için- kurmaya çalışmamış değiliz. Mart yerel seçimlerinde Sayın
Kılıçdaroğlu’nu ziyarete giden heyetin içindeydim ve mart yerel seçimlerinde
bir ortak arayış içerisinde olup olamayacağımızı sorduk. Aldığımız yanıt çok
hayal kırıcıydı. Birlikte görünmenin ikimize de, iki tarafa da zarar vereceğini
Sayın Kılıçdaroğlu açıkladı. Cumhurbaşkanlığı seçimlerinde aslında ikinci turda
bir özgürlükçü aday ile pekâlâ birlikte hareket edebileceğimizi söyledik ama
çoktan Ekmelettin İhsanoğlu’nda karar kılmış olduğu için Cumhuriyet Halk
Partisi, bizim bu önerimizi değerlendiremedi. O nedenle, bizim memleketin
geleceğini düşünmediğimiz tartışması tamamen bu geleceğin sizin öngördüğünüz
gibi olduğunun bir kaziye, bir kesin hakikat gibi anlaşılmasıyla ilgili. Biz de
diyoruz ki: Bu tartışmayı halkın önünde yapalım ve vatanseverlik tekelini kimse
eline almasın, hatta vatanseverliği bir tartışma konusu da yapmayın. Herkes
yaşadığı ülkenin ilerlemesini ister, bundan daha normal bir şey yok. Ama nasıl?
Bizim cevabımız, özgürlükçü, eşitlikçi, demokratik, öz yönetimci, eşit
yurttaşlığa dayalı bir gelecek, toplumdur. Bunun da biz başarı kazandığını ve
destek kazanmaya devam ettiğini görüyoruz. (HDP sıralarından alkışlar) 
BAŞKAN – Teşekkür ediyoruz Sayın Kürkcü.

YUSUF HALAÇOĞLU (Kayseri) – Sayın
Başkan…
BAŞKAN – Buyurunuz Sayın Halaçoğlu. 
YUSUF HALAÇOĞLU (Kayseri) – Şimdi Faruk
Bey konuşacak ama sayın konuşmacının tekrar bize bir sataşması söz konusu oldu,
ondan sonraki konuşmada tekrar söz istiyorum. 
ENGİN ALTAY (Sinop) – Bizim de
talebimiz var. 
YUSUF HALAÇOĞLU (Kayseri) – Bizi
“Türkiye’yi yeni bir Türklük temelinde kalıba sokmak” gibi bir ifadeyle
suçluyor. Bununla ilgili parti görüşlerimiz farklıdır. Bunun değerlendirmesini
yapmak istiyoruz. 
BAŞKAN – Sayın Bal Sayın Küçük’ün
sataşması üzerine söz alıyor. 
Buyurunuz Sayın Bal. 
22.- Konya Milletvekili Faruk
Bal'ın, İstanbul Milletvekili Sedef Küçük’ün 684 sıra sayılı Kanun Tasarısı’nın
40’ıncı maddesiyle ilgili önerge üzerinde yaptığı konuşması sırasında Milliyetçi
Hareket Partisine sataşması nedeniyle konuşması
FARUK BAL (Konya) – Sayın Başkan,
değerli milletvekilleri; biraz önce kürsüde bulunan ve Cumhuriyet Halk Partisi
adına konuşan sayın hatip demokrasi ve insan onuru dersi verme çabası
içerisinde Milliyetçi Hareket Partisine sataşmıştır. 
Milliyetçi
Hareket Partisi tabutluklardan gelen bir partidir. Temel hak ve hürriyetlerin
ne anlama geldiğini, tabutluklarda çekmiş olduğu ıstırap, işkencelerde öğrenmiş
ve milletinin her katmanına, her kesimine insanlığın geliştirmiş olduğu en yüce
evrensel değerleri sunma azim ve kararlılığında olan bir partidir. Bu kapsam
içerisinde, rahmetli Genel Başkanımız Alparslan Türkeş, Cumhuriyet Halk
Partisinin o tarihte dış güçlerin etkisiyle Türkiye'de anarşinin kol gezdiği
bir dönemde taraf olduğu zaman bile “Demokrasi sokaklarda ıspanak fiyatına
satılacak bir değer değildir.”(x) söyleminde bulunmak suretiyle temel
hak ve hürriyetlerin değerini ve kıymetini 1970’li yıllarda açıklamış olan bir
hareketin lideridir. Dolayısıyla Milliyetçi Hareket Partisine demokrasi dersi
vermek hiç kimsenin haddi değildir, hakkı da değildir.
İnsanlık onuruna gelince. Bütün
milletvekillerine söylüyorum: Anayasa Uzlaşma Komisyonunun tutanakları birer
hazinedir, hepiniz onu izleyin, Anayasa Uzlaşma Komisyonunda ilk kabul edilen
maddede bu Anayasa'nın insanlık onuruna dayalı bir Anayasa olacağı ifade
edilmiştir. Biz bunu öne sürerken Dokuz Işık doktrininin şahsiyetçilik ve
hürriyetçilik prensibinin bütün milletimizin fertlerinin millî ve manevi değerlerini
geliştirme hak ve hürriyetine sahip olduğu perspektifinden hareketle önerdik ve
bu bütün partilerin oy birliğiyle kabul edilmiş, 1’inci madde hâline gelmiştir.
İşte, Milliyetçi Hareket Partisinin demokrasi ve insan onuru meselesi bu kadar
geniş kapsamlıdır, dar kalıplara sıkıştırılamaz.
Diğer taraftan, bu kapsamdan hareket
ederek Türkiye'nin bütün sorunlarına çözüm bulunabilecek 2 tane temel madde
takip eden süreç içerisinde Milliyetçi Hareket Partisinin önerisiyle kabul
edilmiştir. Bunlardan bir tanesi toplumun bütün fertlerinin hukuk önünde
eşitliği prensibidir, bir diğer maddesi ise hiç kimseye hiçbir sebeple hiçbir
ayırımcılık yapılamayacağına dair meseledir. İşte, ortaya çıkmış olan, şu anda
ülkenin millî birlik ve bütünlüğünü etnik ve inanç parçalarına bölecek şekle
bürünmüş ve Türkiye'yi Dolmabahçe Sarayı’nda terör örgütünün emrine sokacak
hâle getiren meseleye çözümü de bu ilk 3 maddede ortaya koymuş oluyoruz.
Dolayısıyla, Cumhuriyet Halk Partisine hatırlatmak isterim ki…
(Mikrofon otomatik cihaz tarafından
kapatıldı) 
FARUK BAL (Devamla) - …Milliyetçi
Hareket Partisi böyle tarihî köklerden gelen demokrasi dersini size vermeye
hazırdır. Siz Sosyalist Enternasyonalle yukarıdan ve dışarıdan birtakım
fikirler edinirken Milliyetçi Hareket Partisi demokrat kimliğini ortaya
koymuştur diyor, teşekkür ediyorum.
BAŞKAN – Teşekkür ediyoruz Sayın Bal.
ENGİN ALTAY (Sinop) – Sayın Başkan…
BAŞKAN – Sayın Altay, sizin talebinizi
dinleyeyim.
ENGİN ALTAY (Sinop) – Biraz önce
konuşan Sayın Ertuğrul Kürkcü Cumhuriyet Halk Partisini eski değerlere
asılmakla itham etti. Tabii, bu, algı olarak Meclisi izleyenler ve Genel
Kuruldaki sayın milletvekilleri tarafından partimizle ilgili yanlış bir algıya
yol açtı. Bunun bir sataşma olduğunu düşünüyoruz, takdirinize sunuyoruz.
İkincisi de, Sayın Faruk Bal da
Cumhuriyet Halk Partisini dış desteklerle geçmişteki, geçmiş yıllardaki…
FARUK BAL (Konya) – Yalan mı? Sosyalist
Enternasyonalci.
ENGİN ALTAY (Sinop) – Sosyalist
Enternasyonalden gurur duyarız. …anarşiye taraf olmakla itham etti.
Her iki sataşmaya da uygun görürseniz
ayrı ayrı cevap vermemiz icap eder.
BAŞKAN – Sayın Halaçoğlu’na önce söz
vereceğim, sizinkini de değerlendireceğim efendim.
AHMET AYDIN (Adıyaman) – Sayın
Başkanım, bütün sataşmaları bir arada verseniz ya. Bir ondan, bir ondan,
vallahi… Toptan cevap versinler yani, paslaşarak…
YUSUF HALAÇOĞLU (Kayseri) – Şimdi size
de sataşayım istiyorsanız.
OKTAY VURAL (İzmir) – Bir şey diyor
Sayın Grup Başkan Vekili.
BAŞKAN – Peki, kürsüdekine de söz
verebilir miyim?
Buyurunuz Sayın Halaçoğlu.
23.- Kayseri Milletvekili
Yusuf Halaçoğlu'nun, Mersin Milletvekili Ertuğrul Kürkcü’nün sataşma nedeniyle
yaptığı konuşması sırasında Milliyetçi Hareket Partisine sataşması nedeniyle
konuşması
YUSUF HALAÇOĞLU (Kayseri) – Teşekkür
ederim Sayın Başkanım.
Değerli arkadaşlar, her şeyden önce
şunu söyleyeyim: İmparatorluk kuran milletler hiçbir zaman ırkçı olamaz. Türk
milleti sadece Cumhurbaşkanlığı Forsu’ndaki yanlış 16’nın yerine Safevileri,
Memlukleri, Akkoyunluları ve Karakoyunluları da eklerseniz 20 imparatorluk
derecesinde devlet kurmuştur ve içerisinde pek çok milleti, dini, ırkı birlikte
yaşatmıştır. Dolayısıyla, böyle bir devlet felsefesine sahip olan bir milletin
sadece bir ırk üzerinden bir politika üretmesini bekleyemezsiniz. Biz evet,
Türk-İslam felsefesi üzerine bir politika geliştiriyoruz. Ne demektir bu? Biz
Türk’üz ve Türklük gurur ve şuuru, İslam ahlak ve faziletini ön plana çıkararak
bir siyasi politika yürütüyoruz. Bunu herkesin böyle bilmesi lazım. 
Şimdi, burada, siz, Türklük temelinde
Türkiye'yi yeni bir kalıba sokmaktan söz ediyorsunuz. Milliyetçi Hareket
Partisinin milliyetçilik anlayışı, ülkede kim yaşıyorsa, hangi dinden, ırktan,
soydan, mezhepten kişi varsa hepsini kucaklayan, birlik ve beraberliği savunan
ve onlarla birlikte ülkenin kalkınmasını sağlayabileceğini düşünen ve bu şuurda
olan bir siyasi partidir. Dolayısıyla, aslında yıllardır bu konularda bizi
takip eden Ertuğrul Kürkcü’nün bunu söylemesini anlamakta zorluk çekiyorum.
Şimdiye kadar bunun çoktan farkına varmış olmanız gerekirdi. Bizimle zamanında
herhâlde epeyce bir siyasi mücadele de yaptınız. 
Şimdi burada diyorsunuz ki: “Türklük
temelinde Türkiye'yi yeniden bir kalıba sokmak.” Peki, biz böyle bir şeyden söz
ettik mi? Bin yıllık kardeşlikten bahsediyoruz, Selçuklu döneminden itibaren
Anadolu Türklüğü, Anadolu halklarının bütünlüğünü savunuyoruz ve diyoruz ki:
“Türkler İslamiyet’i kabul ettikten sonra İslam’ın bayraktarlığını yapmıştır,
Haçlı Seferlerine karşı durmuştur.” Birileri gibi Haçlı Seferlerinin, Haçlıların
Doğu’ya medeniyet getirdiğini söylememiştir, ki bunu söyleyen de şimdiki
Cumhurbaşkanıdır, 2011 yılında Avrupa Konseyinde. Eğer inanmıyorsanız,
konuşması benim bilgisayarımda video olarak var.
Şimdi, dolayısıyla, bizi bunlarla
suçlamak son derece yanlıştır, böyle bir anlayışı kabul etmemiz mümkün
değildir. Türk milleti her zaman, tarihi boyunca bütün milletlere karşı adil
davranmıştır, dünyanın hiçbir yerinde olmamasına rağmen, yeni bir toprak
Osmanlı topraklarına katıldığında adaletnameler yayınlamıştır. Yani onların
dinî özgürlüklerini, mal ve can emniyetlerini garanti altına alan beyannameler
yayınlamıştır. Var mı dünyada başka böyle bir şey? Dolayısıyla, suçlanmamız son
derece yanlıştır. 
Hepinize saygılar sunuyorum. (MHP
sıralarından alkışlar)
BAŞKAN – Teşekkür ediyoruz Sayın
Halaçoğlu. 
Sayın Altay, size de üç dakika süre
vereceğim. İki sataşmayı o üç dakikaya sığdıracak hünere sahip olduğunuzu
biliyorum.
ENGİN ALTAY (Sinop) – Sığdıramam Sayın
Başkan. Çok ağır şeyler söylediler, üç dakikaya sığmaz. Daha önce dört
dakikaydı sizin bu uygulamanız, üç dakikaya düşmüş. 
BAŞKAN – Buyurunuz Sayın Altay. (CHP
sıralarından alkışlar)
24.- Sinop Milletvekili Engin
Altay'ın, Mersin Milletvekili Ertuğrul Kürkcü ile Konya Milletvekili Faruk
Bal’ın sataşma nedeniyle yaptıkları konuşmaları sırasında Cumhuriyet Halk
Partisine sataşması nedeniyle konuşması
ENGİN ALTAY (Sinop) – Teşekkür ederim
Sayın Başkan.
Tabii, Parlamentoda sataşma da bir
ritüeldir, olacaktır, fayda da vardır. Böylece hem Genel Kuruldaki sayın
milletvekilleri hafıza tazelemesi yapmış olur hem Parlamentoyu izleyenler
bakımından da Parlamentonun kapasitesiyle ilgili değerlendirmeler yapılmasına
imkân verir.
Aslında Sayın Kürkcü’nün konuşmalarına
bütün olarak baktığımızda güzel şeyler söyledi. Keşke o güzel şeylerin içinde
Cumhuriyet Halk Partisini eski değerlere asılmakla, takılmakla itham etmeseydi.
Çünkü, Türkiye’de Cumhuriyet Halk Partisinden daha yenilikçi, kendini sürekli
ve süratle geliştiren ama asla başkalaşmadan geliştiren başka bir parti yoktur.
İlaveten, eskiye takılmak çok kötü değildir. Bizim eskimizde Kuvayımilliye var,
Sivas Kongresi, Erzurum Kongresi var, cumhuriyet var; oradan demokrasiyle
taçlandırılması süreci var, oradan sosyal demokrasiyle Türkiye’yi tanıştırma
süreci var. Şimdi, oradan da temel hak ve özgürlüklerin her şeyin üstünde
olduğu bir anlayışı benimsemiş Cumhuriyet Halk Partisi var. Artık eskisi gibi…
Bundan on sene önce Türkiye’de en kıymetli şey, Parlamento için de devleti
yönetenler için de valisi, kaymakamı için de ihtişamlı devletti. Şimdi o
ihtişamlı devleti kaldırıp bir kenara koyuyoruz, insan haklarını, temel hak ve
özgürlükleri ön plana çıkarıyoruz. Cumhuriyet Halk Partisinin anlayışı budur,
Türkiye’de özgürlükçü bir yapının hayata geçmesidir. Başka bir anlayışta
değildir Cumhuriyet Halk Partisi.
Bu vesileyle,
tabii, çok güncel bir konu da Türkiye’deki sayın cumhurbaşkanlarının siyasete
müdahalesi. Mevcut Cumhurbaşkanının daha önce, önce “tek dil” deyip sonra “tek
din” demesi, bir gün “Kürt sorunu var.” deyip bir gün “Yok.” demesi,
demokrasiyi tramvaya benzetmesi… Ve bu anlayışı benimseyen insanların da
buradaki muhalefet partilerine demokrasiyle ilgili söyleyecekleri fazla bir söz
de laf da olamaz. Bu getirilen kanun da AKP’nin demokrasi anlayışını ortaya koymuştur.
Sayın Bal’a gelince…
FARUK BAL (Konya) – Gelme!
ENGİN ALTAY (Devamla) – Gelecek zaman
da kalmadı ama şunu söylemek isterim: Cumhuriyet Halk Partisi Sosyalist
Enternasyonalin üyesi olmaktan şeref duyar, gurur duyar. Sosyalist
Enternasyonalin anlayışında hukuka saygı vardır, insan onuruna saygı vardır,
demokrasi vardır, özgürlükçülük vardır, eşitlik vardır, adalet vardır, hakça
bölüşüm vardır. Yani, kana, kafatasına dayalı bir milliyetçilik anlayışı ne
Sosyalist Enternasyonalde ne de Cumhuriyet Halk Partisinde yoktur.
Saygılar sunuyorum. (CHP sıralarından
alkışlar)
BAŞKAN – Teşekkür ederiz Sayın Altay.
Önergeyi oylarınıza…
OKTAY VURAL (İzmir) – Sayın Başkan,
kafatasıyla ilgili iddiası kimi… 
ENGİN ALTAY (Sinop) – Sizi itham
etmedim ki ben.
FARUK BAL (Konya) – Sayın Başkan, benim
ismimi de ifade etmek suretiyle…
ENGİN ALTAY (Sinop) – Hayır,
arkadaşları itham etmedim. 
OKTAY VURAL (İzmir) – Bizim sataşmamıza
cevap verdiğine göre böyle bir ithamda bulundular.
BAŞKAN – İtham etmemiştir.
ENGİN ALTAY (Sinop) – Arkadaşları itham
etmedim, Sosyalist Enternasyonalle ilgili bir eleştiriye cevap verdim. Çünkü
günümüzde IŞİD’in dünyada yaptıkları ortada, her şey ortadadır. MHP’yi itham
etmedim. “Kan”, “kafatası” deyince akla IŞİD geliyor. 
BAŞKAN - İtham etmedi efendim,
gerçekten itham etmedi.
Önergeyi oylarınıza sunuyorum…
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Yoklama
istiyoruz.
BAŞKAN – Yoklama talebi… 
Sayın Altay…
FARUK BAL (Konya) – Sayın Başkanım,
benim ismimi de ifade etmek suretiyle “kafatasçı” dedi efendim.
ENGİN ALTAY (Sinop) – Hayır, o cümleyi
bitirdikten sonra söyledim. 
BAŞKAN – Lütfen, bir işleme geçtim
Sayın Bal, daha sonra şey yapabiliriz.
Sayın Altay, Sayın Gök, Sayın Serindağ,
Sayın Öner, Sayın Küçük, Sayın Eryılmaz, Sayın Şeker, Sayın Öğüt, Sayın Serter,
Sayın Kaplan, Sayın Aygün, Sayın Toprak, Sayın Kaleli, Sayın Tayan, Sayın Akar,
Sayın Haberal, Sayın Susam, Sayın Onur, Sayın Öztürk, Sayın Özkoç.
Bir dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte 684
Sıra Sayılı Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Selahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "4652
sayılı Kanunun 25 inci maddesinin birinci fıkrasının (c) bendine "polis
meslek yüksek okulu müdürleri," ibaresinden sonra gelmek üzere "Polis
Amirleri Eğitimi Merkezi Müdürü ve polis meslek eğitim merkezi müdürleri,"
ibaresi eklenmiştir." şeklindeki 40 ıncı maddesinin aşağıdaki şekilde
değiştirilmesini arz ve teklif ederiz.
Ahmet Duran
Bulut (Balıkesir) ve arkadaşları
"MADDE 40 -
4652 sayılı Kanunun 25 inci maddesinin birinci fıkrasının (c) bendine
"polis meslek yüksek okulu müdürleri," ibaresinden sonra gelmek üzere
"Polis Amirleri Eğitimi Merkezi Müdürü, Polis Amirleri Eğitimi Merkezi
Müdür Yardımcısı ve polis meslek eğitim merkezi müdürleri," ibaresi
eklenmiştir."
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) - Katılmıyoruz efendim.
BAŞKAN –
Hükûmet?
ENERJİ VE TABİİ
KAYNAKLAR BAKANI TANER YILDIZ (Kayseri) - Katılmıyoruz Sayın Başkan.
BAŞKAN – Sayın
Bulut, buyurunuz. (MHP sıralarından alkışlar)
AHMET DURAN
BULUT (Balıkesir) - Sayın Başkan, değerli milletvekilleri; yüce heyetinizi
saygıyla selamlıyorum.
40’ıncı madde
üzerine vermiş olduğumuz önerge üzerine söz aldım.
Değerli
milletvekilleri, AKP iktidarı okul kapatan bir iktidar olarak tarihe geçecek.
Emniyet teşkilatının görevlileri, polislerin yetiştirildiği, polis kolejleri,
polis akademileri, orada eğitim veren görevliler, bunları dağıtıyorsunuz. Niye
dağıttığınız bizce malum ancak orada şu an okuyan öğrencilerin, orada görev
yapan öğretim görevlilerinin haklarının ellerinden alınması bir insanlık
suçudur, yanlıştır, yazıktır ve günahtır. 
İktidarlarınız
döneminde -on üçüncü yıla geliyor- Türk devlet geleneğini hiçe sayarak Türk
devlet yapısının geleneklerini bir bir yok ediyorsunuz. Öyle bir partizanca
yapılaşma içerisine girdiniz ki bir genel müdürü arıyoruz, genel müdürün
sekreteri “Vekil hangi partiden?” diyor. Tabii, biz o memura, o sekretere
anlatıyoruz, cevabını veriyoruz ama sahibi ona öyle öğretiyor.
Milletvekillerinin bile denetim görevlerini, yetkilerini kullanırken
partilerine göre davranan bir kadro, bürokrasi oluşturdunuz. Hatta, öyle
oluşturdunuz ki bürokraside, protokolde Cumhurbaşkanının oğlu valinin önüne
geçti. Bu ayıbı da devlete yaşattınız. Bunların yanlışlığını biliyorum. İçinizde bunu gören, o
kurumlarda çalışan “Olur mu böyle şey?” diyen, “Bu kadarı da olmaz.” diyenleri
de ben biliyorum. Ancak, ses çıkaramamak, göz göre göre buna boyun eğmek… O
vilayetteki, o valilikteki koltuğunu kaybetmemek uğruna “Çekil buradan.”
diyemeyen valiler oluşturdunuz. Seçim arabasının üstüne çıkan valiler, parti
bürolarına giren valiler… Tabii, valiyi gören kaymakam da onun peşinden
gidiyor. Bu yanlıştır. Bugün siz, yarın bir başkaları… Türk devletinin
kurumlarını bu hâle getirmeniz yanlış. 
Devleti öyle bir hâle getirdiniz ki
topluma uydurdunuz. Toplumu da unutkan bir hâle getirdiniz. Bir konuyu ortaya
atıyorsunuz bomba gibi, gazetelerinizin hepsi manşetten veriyor. Ertesi hafta
konu unutuluyor, bir başkasını ortaya çıkarıyorsunuz. İnsanlara unutturdunuz
her şeyi. Size ben sorsam, “4 Temmuz 2003” desem ne hatırlarsınız? Hiçbir şey
hatırlamazsınız. Ama benim içim yanar, askere indirdiğiniz balyozun tarihidir,
Mehmetçik’in başına çuval geçirttiğiniz tarihtir. O Mete Han’dan bugüne kadar
gelen beş bin yıllık tarihin, Avrupa’nın ve dünyanın en güçlü ordusunu… Bugün
Yunanlıların bayrak diktiği adaları görmezden gelip arkanızı döndüğünüz, hava
ihlalleri yaptığında, Genelkurmay sitesine koyduğunda Dışişleri Bakanınız
“Siyasi irade onlara izin verdi, indirin İnternet’ten o haberi.” emrini
verebilecek kör, sağır, politikalarla işinize devam ediyorsunuz. İstiyorsunuz
ki polis okulu olmasın, polisler olmasın, öğretmenler olmasın, atanamayan
öğretmenler olmasın, meydan size kalsın. 
Marmara deyince aklınıza Marmara
etrafında oluşan rant gelir, Marmara Denizi’ne getirilen kaçak yakıtlar gelir,
onları görmezden gelenler gelir. Benim aklıma da Marmara Gemisi’ne İsrail’in
yaptığı baskın gelir, öldürülen, şehit edilen 9 insanım gelir. Ne yaptınız buna
değerli milletvekilleri? Hükûmetine sordunuz mu, ne yaptınız? Bunun hesabını
sordunuz mu? 
Uçağımız düştü Suriye topraklarında,
bölgesinde. Onu da unutturdunuz, görmezden geliyorsunuz. Süleyman Şah’ın kabrini,
mezarını ne yaptınız? Taşıdınız. Tabii, küresel güç IŞİD’den, bölgesel güç
oradaki YPG’den, bunlardan, onların uçaklarından, füzelerinden, roketlerinden,
tanklarından korktuğunuz için çektiniz, taşıdınız, o Türk topraklarından
vazgeçtiniz. Allah aşkına, bu içinizi acıtmıyor mu? Bir Türk vatandaşı olarak
beni üzüyor. Sizin de yüreğinizin kanadığını biliyorum ama sizin vicdanlarınıza
bunu havale ediyor, yüce heyetinizi saygıyla selamlıyorum. (MHP sıralarından
alkışlar) 
BAŞKAN –
Teşekkür ederiz Sayın Bulut.
YUSUF HALAÇOĞLU
(Kayseri) – Karar yeter sayısı…
BAŞKAN –
Arayacağım efendim.
Önergeyi
oylarınıza sunuyorum: Kabul edenler... Kabul etmeyenler... Karar yeter sayısı
yoktur. 
Birleşime on
dakika ara veriyorum.
Kapanma Saati: 23.01
SEKİZİNCİ OTURUM
Açılma Saati:
23.14
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Bayram ÖZÇELİK (Burdur) 
-----0-----
BAŞKAN – Sayın milletvekilleri, Türkiye
Büyük Millet Meclisinin 69’uncu Birleşiminin Sekizinci Oturumunu açıyorum.
684 sıra sayılı Kanun Tasarısı’nın
40’ıncı maddesi üzerindeki Balıkesir Milletvekili Ahmet Duran Bulut ve
arkadaşlarının önergesinin oylamasında karar yeter sayısı bulunamamıştı. 
Şimdi, önergeyi tekrar oylarınıza
sunacağım ve karar yeter sayısını arayacağım. 
Kabul edenler... Kabul etmeyenler...
Karar yeter sayısı vardır, önerge kabul edilmemiştir. 
Tasarının görüşmelerine devam edeceğiz.

Komisyon ve Hükûmet yerinde. 
Şimdi, 40’ıncı maddenin oylamasına
geçiyoruz. 
40’ıncı maddenin oylamasında açık
oylama talebi vardır. 
Şimdi, bu istem sahibi sayın
milletvekillerinin adlarını tespit edeceğim.
Levent Gök, Ankara? Burada. 
Ali Serindağ, Gaziantep? Burada.
Ensar Öğüt, Ardahan? Burada. 
Bülent Kuşoğlu, Ankara? Burada.
Mehmet Hilal Kaplan, Kocaeli? Burada. 
Ali Haydar Öner, Isparta? Burada.
Sedef Küçük, İstanbul? Burada.
Mehmet Haberal, Zonguldak? Burada.
Ali Özgündüz, İstanbul? Burada.
Binnaz Toprak, İstanbul? Burada.
Aykan Erdemir, Bursa? Burada.
Ömer Süha Aldan, Muğla? Burada.
Haydar Akar, Kocaeli? Burada.
Melda Onur, İstanbul? Burada.
Orhan Düzgün, Tokat? Burada.
Mevlüt Dudu, Hatay? Burada.
İzzet Çetin, Ankara? Burada.
Engin Özkoç, Sakarya? Burada.
Ali Rıza Öztürk, Mersin? Burada.
Uğur Bayraktutan, Artvin? Burada.
Üç dakika süre veriyorum. 
(Elektronik cihazla oylama yapıldı)
BAŞKAN - Sayın milletvekilleri, 40’ıncı maddenin açık oylama sonucu:




“Kullanılan oy sayısı


:


205








Kabul


:


204








Ret


:


1 


(x)







Kâtip Üye
Bayram Özçelik
Burdur


Kâtip Üye
Mine Lök Beyaz
Diyarbakır”



Böylece, 40’ıncı madde kabul
edilmiştir.
Şimdi, yeni madde ihdasına yönelik iki
önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal’ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları'nın (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) "4652 sayılı Kanunun 25 inci maddesinin
birinci fıkrasının (c) bendine "polis meslek yüksek okulu müdürleri,"
ibaresinden sonra gelmek üzere "Polis Amirleri Eğitimi Merkezi Müdürü ve
polis meslek eğitim merkezi müdürleri," ibaresi eklenmiştir."
şeklindeki 40 ıncı maddesinden sonra gelmek üzere aşağıdaki maddenin ihdas
edilmesini ve diğer maddelerin buna göre teselsül ettirilmesini arz ve teklif
ederiz.
 Mehmet Erdoğan  Hasan
Hüseyin Türkoğlu
 Muğla Osmaniye…
YUSUF HALAÇOĞLU (Kayseri) – Geri çekiyoruz.
BAŞKAN – Geri çekilmiştir. 
Sayın milletvekilleri, demin yeni madde ihdasına dair iki
önerge var dedim ama bir önergeydi. Teknik bir yanlışlık yaptık, kusura
bakmayınız. Düzeltiyorum. O da geri çekildi.
Böylece bu yeni madde ihdası bölümü bitti.
Şimdi, Madde 58’e göre, Ankara Milletvekili Levent Gök’ün
bir düzeltme talebi vardı, onu yerine getireceğim.
Sayın milletvekilleri, Genel Kurulda
bir şarkı sesi duyuyorum, müzik sesi duyuyorum. Lütfen…
HASİP KAPLAN (Şırnak) – Soldan mı,
sağdan mı duyuyorsunuz Sayın Başkan?
ADİL ZOZANİ (Hakkâri) – Hangi taraftan
geliyor bu ses?
BAŞKAN – Buradan geliyor.
Lütfen, eğer yüksek sesle müzik
dinlemek istiyorsanız kulise gitmenizi öneriyorum. 
ADİL ZOZANİ (Hakkâri) – Ya da açsınlar
biz de dinleyelim.
BAŞKAN – Buyurunuz Sayın Gök.
VI.- GEÇEN TUTANAK HAKKINDA
KONUŞMALAR (Devam)
5.- Ankara Milletvekili
Levent Gök'ün, 3/3/2015 tarihli 68’inci Birleşimdeki bazı ifadelerini
düzelttiğine ilişkin konuşması (x)
LEVENT GÖK (Ankara) – Sayın Başkan,
değerli milletvekilleri; dünkü birleşimdeki konuşmamda, Cumhuriyet Halk Partisi
olarak Cumhurbaşkanını anayasal çizgide kalmaya davet edeceğimizi söylemiştim.
Bunu gerçekten içtenlikle söyledim ama bugün Cumhurbaşkanının yaptığı bir
konuşma, bu Millet Meclisinin vesayet altında kaldığını gösteren çok tipik bir
örnek olarak karşımızda duruyor değerli arkadaşlar.
Cumhurbaşkanı geçen gün Malatya’da
aynen şunu söyledi: “Bu yasa Parlamentoda her türlü engellemeye karşın
geçecektir.” 
ALİ HAYDAR ÖNER (Isparta)- Ona ne!
LEVENT GÖK (Devamla) – AKP sıralarından
bir tek ses çıkmadı. “Egemenlik kayıtsız şartsız milletindir.” sözüne karşılık
biz bunu elimizin tersiyle ittik bir tek şey söylemediniz. 
Şimdi, bugün, Cumhurbaşkanı kalkmış
diyor ki: “Bu yasanın eksiği var fazlası yoktur.”
Değerli milletvekilleri, daha
Parlamentoda görüşülen yasa hakkında kim karar verecektir? Biz vereceğiz,
sizler vereceksiniz. Cumhurbaşkanı kalkmış “Bu yasanın eksiği var fazlası
yoktur.” diyor. Kimin haddine düşmüş bu söz! (AK PARTİ sıralarından gürültüler)

OKTAY VURAL (İzmir) – Parlamentonun
üzerinde mi görüyor kendisini?
LEVENT GÖK (Devamla) – Siz bunu kabul
ediyor musunuz? (AK PARTİ sıralarından “Evet” sesleri, gürültüler) 
Vesayet altında kalmayı kabul ediyor
musunuz? Hepiniz vesayet altında kalmayı kabul ediyorsanız, bu sözler sizlere
müstahaktır. Ama ben diliyorum ki sizler de bu sözü elinizin tersiyle
itmelisiniz. Buradan kalkıp bu sözü reddetmelisiniz.
METİN KÜLÜNK (İstanbul) – Cumhurbaşkanı
kimin iradesiyle seçildi?
YILMAZ TUNÇ (Bartın) – Kimin
vesayetindesin?
LEVENT GÖK (Devamla) – Hepinize
sataşıyorum. Hepiniz Cumhurbaşkanının vesayeti altındasınız. (CHP sıralarından
“Bravo” sesleri, alkışlar) Vesayeti altında kalarak bir yasayı çıkarmaya
çalışıyorsunuz.
YILMAZ TUNÇ (Bartın) – Siz kimin vesayeti
altındasınız?
METİN KÜLÜNK (İstanbul) – O bizim
liderimiz. Hiç kıskanma boşuna! 
LEVENT GÖK (Devamla) – “Egemenlik
kayıtsız şartsız milletindir.” sözünü çiğniyorsunuz. Bu Meclise
yakışmıyorsunuz! (AK PARTİ sıralarından gürültüler)
AHMET YENİ (Samsun) – Bağırma!
METİN KÜLÜNK (İstanbul) – Vesayet
altında değiliz. Onun arkasında kale gibi yürüyoruz! 
LEVENT GÖK (Devamla) – Sayın Başkan,
değerli milletvekilleri; Cumhurbaşkanının görevleri belli. Cumhurbaşkanı burada
yemin etti; Anayasa’ya, hukukun üstünlüğüne bağlı kalacağına yemin etti.
Anayasa’yı çiğneyen bir Cumhurbaşkanı var, hukukun üstünlüğünü çiğneyen bir
Cumhurbaşkanı var ama bu Cumhurbaşkanının bu sözleri karşısında sesini
çıkartmayan, vesayet altında kalan bir AKP Grubu var. Yazıklar olsun size! (AK
PARTİ sıralarından gürültüler)
YILMAZ TUNÇ (Bartın) - AK PARTİ
millettir, CHP eşittir vesayettir. CHP vesayetin ta kendisi.
LEVENT GÖK (Devamla) – Gelin, bu
sözleri reddedin. Gelin, yüreğiniz yetiyorsa Cumhurbaşkanının bu sözlerine
karşı çıkın. Ne oldu size? Niye susuyorsunuz? Nasıl milletvekiliniz? Bu sözleri
reddetmelisiniz. Sizler darbe hukukunu savunuyorsunuz, vesayeti savunuyorsunuz
ve Türkiye Büyük Millet Meclisine yakışmıyorsunuz. (AK PARTİ sıralarından
gürültüler)
HAMZA DAĞ (İzmir) – Size yakışmıyor
Levent Bey.
LEVENT GÖK (Devamla) - Bakın, ağır
sözler söylüyorum, hiçbiriniz cevap veremiyorsunuz. 
AHMET AYDIN (Adıyaman) – Hesaba
almıyoruz. Hesaba almıyorlar sizi.
METİN KÜLÜNK (İstanbul) – O dolmuşa
binmeyiz ya Sayın Gök.
LEVENT GÖK (Devamla) - Hepinizin tek
tek bana cevap verme hakkı var.
AHMET AYDIN (Adıyaman) – Sayın Başkan…
LEVENT GÖK (Devamla) – Gelin, bu
kürsüde konuşun, kendinizi savunun. Ama kendinizi savunacak hiçbir hâliniz yok.

Bu Meclise yakışmadığınızı belirtiyor,
yüce Meclisin diğer üyelerini saygıyla selamlıyorum. (CHP sıralarından
alkışlar, AK PARTİ sıralarından gürültüler)
BAŞKAN – Teşekkür ediyoruz Sayın Gök.
OKTAY VURAL (İzmir) – AKP sıralarından
alkışlar!
LEVENT GÖK (Ankara) – Gelin, konuşun…
Gelin, konuşun burada. Hepinize söz attım, sataştım. Yüreğiniz varsa konuşun
burada. (AK PARTİ sıralarından “200 promil…” sesi)
AHMET AYDIN (Adıyaman) – Sayın Başkan… 
LEVENT GÖK (Ankara) – Nerede o
vesayetçiler? Hepiniz darbecisiniz, hepiniz darbeci!
BAŞKAN – Lütfen sakin olunuz…
LEVENT GÖK (Ankara) – O sözleri
yediniz…
BAŞKAN – Sakin olunuz Sayın Gök. 
YILMAZ TUNÇ (Bartın) – Sayın Başkan,
Meclise hakaret ediyor, susuyorsunuz.
LEVENT GÖK (Ankara) – Millet Meclisinin
iradesini ipotek altına aldınız. Millet Meclisinin iradesini vesayet altına
aldınız.
BAŞKAN - Lütfen sakin olunuz Sayın Gök.
LEVENT GÖK (Ankara) – Sayın Başkan, bu
Meclisin bütün üyeleri Cumhurbaşkanının bu sözünü reddetmelidir. 
YILMAZ TUNÇ (Bartın) – Sayın Başkan,
Cumhurbaşkanına hakaret ediyor, siz de susuyorsunuz.
LEVENT GÖK (Ankara) - Bu yasayı yapan
bu Meclisin milletvekilleridir. Cumhurbaşkanı “Bu yasanın eksiği var fazlası
yoktur.” diyemez.
BAŞKAN – Sayın Gök, lütfen yerinize
oturunuz.
Teşekkür ediyoruz.
LEVENT GÖK (Ankara) – Biz bu vesayeti
reddediyoruz. 
METİN KÜLÜNK (İstanbul) – Sayın
Başkanım… Sayın Başkanım…
LEVENT GÖK (Ankara) - Bir yürekli
AKP’li milletvekili arıyorum.
BAŞKAN – Cevabını siz söylediniz, onlar
da cevaplarını verirler herhâlde, bilemiyorum. 
YILMAZ TUNÇ (Bartın) – Sayın Başkan,
Cumhurbaşkanına hakaret edemez!
OKTAY VURAL (İzmir) – Ne hakareti?
Cumhurbaşkanı Meclise hakaret ediyor, susuyorsunuz!
LEVENT GÖK (Ankara) – Sayın Başkanım,
Meclisimiz ağır töhmet altındadır. Meclisimize yakışmayan bir tavır vardır.
AKP’liler susuyor… Kalkın cevap verin.
BAŞKAN - Şimdi, bunun takdiri bize ait
değil. 
AHMET AYDIN (Adıyaman) – Sayın
Başkanım…
OKTAY VURAL (İzmir) – Sen milletin
vekili misin, sarayın mı?
YILMAZ TUNÇ (Bartın) – Dön önüne! Sana
ne!
YUSUF HALAÇOĞLU (Kayseri) – Ne demek
“Sana ne!”
AHMET AYDIN (Adıyaman) – Sayın Başkan…
BAŞKAN – Buyurunuz Sayın Aydın.
AHMET AYDIN (Adıyaman) – Sayın
Başkanım, bu Meclise yakışıp yakışmadığını bu millet takdir ediyor. Bu millet
herkese de gerektiği kadar
puanını da veriyor, takdirini de yapıyor. Dolayısıyla, şu andaki hâl ve hareketleriyle
bu Meclise kim yakışıyor, kim yakışmıyor bellidir.
LEVENT GÖK (Ankara) – Oradan kalkıp
konuşsunlar Sayın Başkan, oradan kalkıp konuşsunlar. 
AHMET AYDIN (Adıyaman) – İkincisi…
MEHMET ŞÜKRÜ ERDİNÇ (Adana) – Sayın
Başkanım, muhatap almayın ya.
LEVENT GÖK (Ankara) – Başbakanın
hakkında konuşamıyorlar.
AHMET AYDIN (Adıyaman) – İkincisi…
BAŞKAN – Sayın Gök, lütfen… Sayın
Aydın’ı dinliyorum, lütfen müsaade edin.
LEVENT GÖK (Ankara) – Sayın Başkan,
kürsüye çıksın konuşsun, kürsüye.
AHMET AYDIN (Adıyaman) – Bakın, bu
Meclise kim yakışıyor ortada, belli.
İkincisi…
LEVENT GÖK (Ankara) – Bu vesayeti kabul
ediyorlar mı, etmiyorlar mı; onu soruyoruz. 
BAŞKAN – Cevap veriyor herhâlde,
dinleyelim.
AHMET AYDIN (Adıyaman) – İkincisi:
Sayın Başkanım…
ADİL ZOZANİ (Hakkâri) – Kürsüden çıkıp
konuş Ahmet, duyamıyoruz ya, biz de duymak istiyoruz ne dediğinizi.
İDRİS BALUKEN (Bingöl) – Ağır
ithamlarda bulundu ya.
AHMET AYDIN (Adıyaman) – İkincisi:
Cumhurbaşkanımızla ilgili, onun hukukunu korumak tabii ki öncelikle Meclis
Başkanlık Divanının görevidir.
OKTAY VURAL (İzmir) – Milletin hukukunu
korumak…
AHMET AYDIN (Adıyaman) – Milletin
görevidir, milletin hukukunu da koruyan bir Cumhurbaşkanı vardır.
Bir başka husus: Biz bu sözlerin
hiçbirini kale almıyoruz.
Teşekkür ediyorum. (AK PARTİ
sıralarından alkışlar) 
BAŞKAN – Teşekkür ediyoruz Sayın Aydın.
LEVENT GÖK (Ankara) – Efendim, nasıl
kale almıyorlarmış? Sayın Başkan, nasıl kale almıyorlarmış? Nasıl kale
almıyorsunuz siz? (AK PARTİ sıralarından gürültüler)
MEHMET ŞÜKRÜ ERDİNÇ (Adana) –
Almıyoruz, almıyoruz; muhatap almıyoruz.
LEVENT GÖK (Ankara) – Cumhurbaşkanı
diyor ki: “Ben AKP’li milletvekillerine talimat veriyorum.” Bunu yiyor musunuz?
Kalkın, konuşun burada. (AK PARTİ sıralarından gürültüler)
METİN KÜLÜNK (İstanbul) – Kale
almıyoruz, almıyoruz.
LEVENT GÖK (Ankara) – Kalkın konuşun,
nasıl milletvekilisiniz!
BAŞKAN – Sayın milletvekilleri,
sükûnete davet ediyorum hepinizi.
LEVENT GÖK (Ankara) – Sayın Başkan, bu
sözler ortadan kaldırılmalıdır. AKP’li milletvekilleri vesayet altında kalmayı
kabul ediyor mu, etmiyor mu?
AHMET AYDIN (Adıyaman) – Bu Meclise kim
yakışıyor belli. Bu Meclise kimin yakışıp yakışmadığı ortadadır. 
LEVENT GÖK (Ankara) – Ediyor musunuz,
etmiyor musunuz?
METİN KÜLÜNK (İstanbul) – Vesayet sizin
ruhunuzda, ruhunuzda.
BAŞKAN – Evet, kendileri cevaplarını
verdiler efendim.
LEVENT GÖK (Ankara) – Cumhurbaşkanının
bu sözlerini yiyorlar mı, yemiyorlar mı? Nasıl milletvekilleri bunlar böyle!
BAŞKAN – Onu bilemiyorum.
Şimdi, lütfen, Sayın Gök…
METİN KÜLÜNK (İstanbul) – Vesayet sizin
ruhunuzda. Boşuna tahrik etme, o dolmuşa binmeyeceğiz.
LEVENT GÖK (Ankara) – “Egemenlik
kayıtsız şartsız milletindir.” yazıyor. Egemenlik kayıtsız şartsız Tayyip
Erdoğan’ın değildir. Kalkın, konuşun. 
AHMET AYDIN (Adıyaman) – Kale almıyoruz
arkadaşlar, kale almıyoruz; sakin olun siz. 
LEVENT GÖK (Ankara) – Yazıklar olsun
sizlere!
BAŞKAN – Sayın Gök, lütfen, siz
yerinize oturursanız bir talep sahibini…
OKTAY VURAL (İzmir) – Sayın Başkan…
Sayın Başkan…
BAŞKAN – Evet…
OKTAY VURAL (İzmir) – Sayın Ahmet Aydın
“Sayın Cumhurbaşkanının hukukunu korumak Meclisin görevidir.” dedi.
ÜNAL KACIR (İstanbul) – Sayın Başkan,
doktor çağırın lütfen. Doktor çağırın efendim, doktor çağırın.
BAŞKAN – Sizin için mi?
ÜNAL KACIR (İstanbul) – Hayır,
beyefendi…
BAŞKAN – Sizin için mi?
ÜNAL KACIR (İstanbul) – Benim için,
evet.
LEVENT GÖK (Ankara) – Konuşun, ben
sizin hakkınızı savunuyorum. Kalkın bakalım, kalkın; konuşun burada. 
BAŞKAN – O zaman, ara vereyim.
OKTAY VURAL (İzmir) – Sayın Başkan…
BAŞKAN – Buyurunuz Sayın Vural.
OKTAY VURAL (İzmir) – Milletin iradesi,
milletin egemenliği Cumhurbaşkanlığının üstündedir. Dolayısıyla, milletin
egemenliğine, milletin hukukuna, Türkiye Büyük Millet Meclisine saygı
göstermeyen, vesayet altına almak isteyenler… Meclis Başkanlığının asıl yapması
gereken, asıl bu vesayeti oluşturmak isteyenlere karşı, Cumhurbaşkanının bu
ifadeleri karşısında Meclisin itibarını koruması, milletin hukukuna sahip
çıkması gerekmektedir. (MHP sıralarından alkışlar) Dolayısıyla, sizin, Meclis
Başkanlığının yapması gereken, milletin hukukuna, milletin egemenliğini temsil
eden, hepimizin hukukuna el uzatan, dil uzatanlara karşı milletin hukukunu,
milletin egemenliğini, milletin iradesini savunmak olmalıdır, kişilerin
hukukunu değil. Önce milletin hukuku. Milleti ayakları altına alanın hukuku
olmaz. (MHP sıralarından alkışlar) 
AHMET AYDIN (Adıyaman) – Sayın Başkan,
millet yüzde 52’yle Cumhurbaşkanını oraya gönderdi. 
BAŞKAN – Teşekkür ediyoruz Sayın Vural.
Buradan defalarca beyan ettim, herkesin
Anayasa’ya ve hukuk kurallarına uyması gerekir.
AHMET AYDIN (Adıyaman) – Ve İç Tüzük’e…
BAŞKAN – Anayasa’da kimlerin hangi
görevleri, hangi çerçeve içinde yapacağı açık ve net şekilde belirtilmiştir. 
OKTAY VURAL (İzmir) – Aynen öyle. 
BAŞKAN – Bu kurallara uymaya, yasama
organının şu anda Başkanı olarak herkesi davet ediyorum efendim. 
LEVENT GÖK (Ankara) – Cumhurbaşkanını
da davet edelim buna. Haydi bakalım, böyle, böyle olur, haydi bakalım. 
BAŞKAN – Bunun ötesinde, hukuksuzluk
hüküm sürer ki bu da demokraside olmayacak bir iştir ve bir demokrasiye
yakışmaz. Bu hukuksuzluğun adı ve tanımı başkadır. 
Şimdi başka bir…
LEVENT GÖK (Ankara) – Bu, vesayettir
Sayın Başkanım. 
Yediler bu sözü yediler. 
MEHMET ŞÜKRÜ ERDİNÇ (Adana) – Kale
almadılar.
BAŞKAN – 58’inci maddeye göre bir talep
var, Bingöl Milletvekili Sayın Baluken’in. Onu yerine getireceğim. 
Buyurunuz Sayın Baluken. (HDP
sıralarından alkışlar) 
6.- Bingöl Milletvekili İdris
Baluken'in, 3/3/2015 tarihli 68’inci Birleşimdeki bazı ifadelerini düzelttiğine
ilişkin konuşması
İDRİS BALUKEN (Bingöl) – Teşekkür
ediyorum. 
Sayın Başkan, değerli milletvekilleri;
hepinizi saygıyla selamlıyorum.
Dünkü oturuma
ait tutanaklarda, şahsıma ait bir cümlede Cumhuriyet Halk Partisini
eleştirirken şöyle bir cümle kullanmışım: “Yani siz toplumda bu kadar
tartışılan bir iktidar partisi varken, Genel Kurulda bu kadar olaylı bir
şekilde bir güvenlik yasa tasarısı getiren bir iktidar partisi pratiği varken
hedef olarak önünüze yüzde 35'i koyuyorsanız, kusura bakmayın yenilgiyi en
baştan kabul etmiş durumuna düşersiniz.” demişim. Burada, tabii, “…siz toplumda
bu kadar tartışılan bir iktidar partisi vardır.” derken sanki olumlu tartışılan
bir iktidar partisi varmış gibi bir algı doğabilir. Onu olumsuz tartışılan,
“…toplumda bu kadar olumsuz tartışılan ve muhalefeti ezen bir iktidar partisi
varken…”(x) diye düzeltmek istiyorum. Önemli bir
düzeltmedir. 
Tabii, bu muhalefeti neden bu kadar
ezmeye çalıştığınızı, doğrusu, anlayamıyorum. AK PARTİ adına buraya gelen sayın
hatipler âdeta muhalefetin nasıl olması gerektiğiyle ilgili çerçeveler çizip
muhalefeti dizayn etmeye çalışıyorlar. 
Şimdi, bu kaygıyı HDP için taşımanız
son derece normal. Çünkü siz HDP’nin nasıl bir mücadele geleneğinden geldiğini
biliyorsunuz. On iki yıl boyunca on binlerce arkadaşımızı cezaevlerine attınız;
belediye başkanlarımızı, il genel meclisi üyelerimizi, belediye meclisi
üyelerimizi. Sokakta her türlü baskıları… HDP kitlelerini baskıya maruz
bıraktınız. Yine, HDP’ye karşı, darbe yasalarının arkasına sığınarak yüzde 10
seçim barajlarını aynı şekilde tuttunuz, hazine yardımlarını son derece
adaletsiz bir şekilde almaktan imtina etmediniz. Bütün bunlar HDP’den
duyduğunuz korkunun bir ifadesi ve bunu anlaşılır buluyoruz. Çünkü HDP hızla
Türkiye’nin her tarafından büyük bir sıçrama içerisinde ve Türkiye’de halk
iktidarını sağlamak için büyük bir atılımı gerçekleştiriyor. 
Ama CHP ve MHP için neden bu kadar
paniğe kapıldığınızı, doğrusu, anlayamıyorum. Yani ben iktidar partisi olsam,
böyle 2 muhalefet partisi olursa ezmekten çok destekleme taraftarı olurum.
Çünkü bu 2 muhalefet partisi de sizi bugüne kadar bu olumsuz koşullarda
iktidara getiren bir pratiğin sahibi oldular. 
Bugün de seçim gündemine bakıyorsunuz,
iki gündem var. Bir, Türkiye başkanlık sistemini tartışıyor, bir de HDP’nin
yüzde 10 barajını alaşağı eden sıçramasını tartışıyor. Maalesef CHP ve MHP’den
gündemle ilgili esame bile okunmuyor. Dolayısıyla, muhalefeti ezmeye çalışırken
de…
(Mikrofon otomatik cihaz tarafından
kapatıldı)
İDRİS BALUKEN (Devamla) – …daha
demokratik kurallara bağlı kalmanızı tavsiye ediyoruz.
Genel Kurulu saygıyla selamlıyorum.
(HDP sıralarından alkışlar)
BAŞKAN – Teşekküre ediyoruz Sayın
Baluken.
Gene, 58’e göre Hakkâri Milletvekili
Adil Zozani’nin düzeltme talebini yerine getireceğim.
Buyurunuz Sayın Zozani.
7.- Hakkâri Milletvekili Adil
Zozani'nin, 3/3/2015 tarihli 68’inci Birleşimdeki bazı ifadelerini düzelttiğine
ilişkin konuşması
ADİL ZOZANİ (Hakkâri) – Teşekkür ederim
Sayın Başkan.
Değerli milletvekilleri, dün Başkanlık
Divanının İç Tüzük 13’e göre ortaya koyduğu uygulamaya itiraz ederken “Balık
kokarsa tuzlarsınız. Tuz kokarsa ne yaparsınız? Çare tükenir.” demiştim,
oradaki “balık” ibaresini “et” (x) olarak değiştiriyorum,
bu şekilde tutanaklara da geçmesini arzu ediyorum.
İkincisi: Önemsediğimiz bir nokta,
biraz önce Sayın Baluken önemli bir noktadan bazı değerlendirmeler yaptı;
gerçekten ben de şaşırıyorum, özellikle iktidar partisine biraz önce Cumhuriyet
Halk Partisi -ki ana muhalefet partisi- Grup Başkan Vekili hepinizin itiraz
etmesi gereken şeyler söyledi ama itiraz etmediniz. Bir sebebi var…
AHMET AYDIN (Adıyaman) – Kale almadık.
ADİL ZOZANİ (Devamla) – Anlıyorum,
müsaade ederseniz sizin için olumsuz bir şey ifade etmeyeceğim. 
Cumhuriyet Halk Partisi bu Mecliste en
kolay ikna edilen parti pozisyonundadır, o nedenle, çok saflar. (AK PARTİ
sıralarından gülüşmeler) 
ENSAR ÖĞÜT (Ardahan) – Bu, sataşmadır
ha!
ADİL ZOZANİ (Devamla) – Bir şey
söyleyeyim, müsaade ederseniz anlatayım size.
Bakın, 2003 seçimleri sonrasında
Siirt’te Cumhuriyet Halk Partisi 1 milletvekili çıkarmış, Ekrem Bilek; AKP 1
milletvekili çıkarmış, Mervan Gül; 1 de bağımsız milletvekili gelmiş. O zaman
biz DEHAP olarak seçimlere girmişiz, Siirt oylarının yüzde 33,2’sini almışız.
AKP kaç almış? Yüzde 14. CHP kaç almış? Yüzde 7,9. 2003 seçimlerini söylüyorum.

İkiniz buluştunuz, Fadıl Akgündüz’ü bir
kenara koydunuz, HDP’nin çoğunluk iradesini Siirt açısından bir kenara
koydunuz, anlaştınız. Ne zaman anlaştınız? 22 Aralık 2003’te. Nasıl anlaştınız?
Cumhuriyet Halk Partisinin o dönem Genel Başkanı Sayın Deniz Baykal ile Sayın
Erdoğan İstanbul’da -Livaneli’nin rivayetine göre, köşe yazısında ifade
ettiğine göre- o zaman Genel Sekreter pozisyonunda olan Mehmet Sevigen’in
Beylerbeyi’ndeki evinde bir araya geldiniz ve anlaştınız. Ne oldu? Üçte 1
milletvekili almıştı Cumhuriyet Halk Partisi Siirt seçimleri açısından o 1’i de
kaybetti. O zamandan bu yana Cumhuriyet Halk Partisi, Kürt halkının nezdinde
tokadı yedi. Niye? Orada, Kürtlerin Siirt’teki iradesini, Kürt halkının DEHAP
nezdindeki iradesini yok sayıp AKP’yle anlaştığı için. Şimdi gelip dönüp
dolaşıyor, diyor ki: “Biz niye yokuz?” Siz böyle bir tufaya, tuzağa, ayak
oyununa alet olursanız bu şekilde bir hâle gelirsiniz. (HDP sıralarından
alkışlar)
BAŞKAN – Teşekkür ederiz Sayın Zozani.
ENGİN ALTAY (Sinop) – Sayın Başkan…
BAŞKAN – Sayın Altay, buyurunuz.
ENGİN ALTAY (Sinop) – Biraz önce Sayın
Baluken çok açık sataşmalarda bulundu. 
Şimdi de Sayın Zozani 2003 yılı başında
dönemin genel başkanımızın karanlık ilişkiler, toplantılar yaptığını ve Kürt
halkı nezdinde tokat yediğimizi söylemek suretiyle sataşmada bulundu, söz
istiyorum doğal olarak.
BAŞKAN – Buyurunuz Sayın Altay.
OKTAY VURAL (İzmir) – Ama siz AKP’yle
görüşmeler yapmışsınız, onlar da açıklasınlar ne anlaşma imzaladılar. 
ADİL ZOZANİ (Hakkâri) – Siz o görüşmeyi
de bir açıklayın lütfen. Ne dediniz, Mehmet Sevigen’in evinde ne konuştunuz onu
bir açıklayın hadi.
BAŞKAN – Buyurunuz Sayın Altay.
IX.- SATAŞMALARA İLİŞKİN
KONUŞMALAR (Devam)
25.- Sinop Milletvekili Engin
Altay'ın, Bingöl Milletvekili İdris Baluken ile Hakkâri Milletvekili Adil
Zozani’nin geçen tutanak hakkında yaptıkları konuşmaları sırasında Cumhuriyet
Halk Partisine sataşması nedeniyle konuşması
ENGİN ALTAY (Sinop) – Teşekkür ederim
Sayın Başkan.
İki ayrı sataşmaya tek söz
veriyorsunuz, o da sizin takdiriniz.
Önce şunu söyleyeyim: Cumhuriyet Halk
Partisinin Türkiye’nin ne kadar gündeminde olduğunu 7 Haziranda göreceğiz hep
beraber, bundan hiç şüphemiz yok.
BÜLENT TURAN (İstanbul) – 11 yerde
adayınız yokmuş Sayın Başkan?
ENGİN ALTAY (Devamla) – Bunun dışında,
HDP’nin barajı aşıp aşmayacağı, evet doğrudur, Türkiye’nin gündemindedir. Keşke
Türkiye’nin böyle gereksiz bir gündemi olmasa. Şöyle olmasa: Türkiye, bu baraj
denilen büyük demokrasi garabetinden iktidar partisini hep beraber ikna
edebilseydik kurtulsaydı da “HDP barajı aşacak mı, aşmayacak mıydı?” ile meşgul
olmasaydık. Barajlardan korkan iktidarlar, barajlarda kendileri boğulurlar.
(CHP sıralarından alkışlar) 
Sayın Baluken, bu böyledir ve böyle de
olacaktır. Şimdi ne desek boş. Siyaset iddia işidir tabii ki. Neticede,
sandıktan ne çıkarsa başımızın üstünde yeri var, bunu belirtmek isterim. Ancak,
Cumhuriyet Halk Partisinin, Sayın Zozani’nin söylediği Siirt seçimleriyle
ilgili süreç bakımından -aslında biraz önce aynı konu tekrar konuşuldu- Grup
Başkan Vekilimiz cevap vermiş idi ama anlaşılıyor ki, tekrar anlatmak
gerekiyor. Cumhuriyet Halk Partisi, her şeyden önce, dün, evvelsi gün İçişleri
Bakanının dediği gibi “Bu Anayasa ihtilal anayasası, ben bu Anayasa'yı tanımam.”
diyecek bir hadsizlikte bulunmaz. Orta yerde bir Anayasa varsa Cumhuriyet Halk
Partisi ona her zaman uymuştur, herkesin de uymasını beklemiştir.
AHMET AYDIN (Adıyaman) – Bakan Bey de
uyacağını söyledi. 
ENGİN ALTAY (Devamla) – Evet, Bakan Bey
“Anayasa'yı tanımayacağım.” dedi. Bakan Bey, aslında tek kişilik darbe yapmaya
kalktı burada, Bakan Bey’in yaptığı tam darbeciliktir. “Anayasa'yı tanımam.” ne
demek? Bakan Bey’de biraz samimiyet olsa, biraz dürüstlük olsa, üzerinde gelip
yemin ettiği Anayasa'ya, sonra kürsüye çıkıp Bakanlıktan aldığı güçle “Ben bu
Anayasa'yı tanımam.” diyemez. 
AHMET AYDIN (Adıyaman) – “Uyarız.”
dedi.
ENGİN ALTAY (Devamla) – Bu kürsüde her
şey söylenir ama “Ben bu Anayasa'yı tanımam.” denemez! Denemez! 
İHSAN ŞENER (Ordu) – Demedi...
Demedi...
AHMET AYDIN (Adıyaman) – Bunu fırlatan
kim? Bu Anayasa'yı fırlatan kim? 
ENGİN ALTAY (Devamla) – Bu kürsüde “Ben
bu Anayasa'yı tanımam.” diyen bir İçişleri Bakanı o görevde kalmamalıdır. (CHP
sıralarından alkışlar)
AHMET AYDIN (Adıyaman) – Bu Anayasa'yı
fırlatan siz değil misiniz?
ENGİN ALTAY (Devamla) – Buna önce sizin
müdahale etmeniz lazım. 
Tayyip Erdoğan’la ilgili tavrımıza
gelince, o partinin kurucusu birleşik oy pusulasında Genel Başkan olarak ismi
olan ve yüzde 34 oyla birinci parti olarak çıkmış bir insanın burada olmaması
demokrasi için bir ayıptı, bir garabetti ve biz destek verdik. “Milletin
takdiri böyledir, gelsin yerine otursun.” dedik. Gene olsa aynı şeyi gene
yaparız. 
(Mikrofon otomatik cihaz tarafından
kapatıldı)
ENGİN ALTAY (Devamla) – Bizim,
demokrasiye, hukuka saygımız var. aynı saygıyı sizden de bekliyoruz.
Genel Kurulu saygıyla selamlıyorum.
(CHP sıralarından alkışlar)
BAŞKAN – Teşekkür ederiz Sayın Altay.
Sayın milletvekilleri, on dakika ara
veriyorum.
Kapanma Saati:
23.46
DOKUZUNCU OTURUM
Açılma Saati:
00.21
BAŞKAN: Başkan
Vekili Şükran Güldal MUMCU
KÂTİP ÜYELER:
Bayram ÖZÇELİK (Burdur) – Dilek YÜKSEL (Tokat)
-----0-----
BAŞKAN – Sayın
milletvekilleri, Türkiye Büyük Millet Meclisinin 69’uncu Birleşiminin Dokuzuncu
Oturumunu açıyorum. 
684 sıra sayılı
Kanun Tasarısı’nın görüşmelerine devam edeceğiz. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN –
Komisyon ve Hükûmet yerinde. 
Şimdi, madde 41
üzerinde üç önerge vardır, biri Anayasa’ya aykırılık önergesidir, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçünün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun "4652 sayılı
Kanunun 29 uncu maddesinin dördüncü fıkrası aşağıdaki şekilde değiştirilmiş ve
maddeye aşağıdaki fıkralar eklenmiştir.
"Döner sermaye gelirlerinden
tahsil edilen kısmın asgari %15'i, Polis Akademisi Başkanlığının ihtiyacı olan
mal ve hizmet alımları, her türlü bakım, onarım, kiralama, devam etmekte olan
projelerin tamamlanmasına yönelik inşaat işleri ve diğer ihtiyaçlar için
kullanılır. Bu oranı %75'ine kadar artırmaya Akademi Yönetim Kurulu
yetkilidir."
"Döner sermaye gelirlerinden
tahsil edilen kısmın en az %5'i, Akademi bünyesinde yürütülen bilimsel
araştırma projelerinin finansmanı için kullanılır. Bilimsel araştırma
projelerine ilişkin ödenekler, Akademi Yönetim Kurulunca gerekli görüldüğü
takdirde, her bir proje için avans verilmek suretiyle de kullandırılabilir.
Bilimsel araştırma projelerinin seçilmesi, uygulanması ve izlenmesi ile ödeneklerin
kullandırılması, genel hükümlerin ön ödemelere ilişkin sınırlamalarına bağlı
kalınmaksızın avans verilmesi ve bu avansın mahsubuna dair usul ve esaslar
Maliye Bakanlığının uygun görüşü alınarak çıkarılan yönetmelikle belirlenir.
Döner sermaye işletmesi hesabına kamu
kurum ve kuruluşları dışında yapılan iş veya hizmetler karşılığında tahsil
edilen gelirlerden kanuni kesintiler ile varsa yapılan iş veya hizmetle
bağlantılı giderler düşüldükten sonra geri kalan tutar, hizmet karşılığı olarak
gelir tahsilatının yapıldığı tarihi izleyen bir ay içinde veya hizmet bedelinin
peşin tahsil edilmesi halinde hizmetin gerçekleşme oranına bağlı olarak aylara
bölünerek hizmeti veren emniyet hizmetleri sınıfında olanlar dâhil öğretim
elemanları ve öğretim yardımcılarına ödenir. Buna ilişkin usul ve esaslar
Maliye Bakanlığının uygun görüşü üzerine çıkarılan yönetmelikle
belirlenir." şeklindeki 41 inci maddesinin 4652 sayılı Kanunun 29 uncu
maddesinin dördüncü fıkrasında yer alan "%15'i" ibaresinin "%25'i"
şeklinde, 4652 sayılı Kanunun 29 uncu maddesine eklenen beşinci fıkrada yer
alan "%5'i" ibaresinin "%15'i" şeklinde değiştirilmesini
arz ve teklif ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Erkan Akçay Ahmet
Duran Bulut D. Ali Torlak
 Manisa Balıkesir İstanbul
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'm; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 29 uncu
maddesinin dördüncü fıkrası aşağıdaki şekilde değiştirilmiş ve maddeye
aşağıdaki fıkralar eklenmiştir.
"Döner sermaye gelirlerinden
tahsil edilen kısmın asgari %15'i, Polis Akademisi Başkanlığının ihtiyacı olan
mal ve hizmet alımları, her türlü bakım, onarım, kiralama, devam etmekte olan
projelerin tamamlanmasına yönelik inşaat işleri ve diğer ihtiyaçlar için
kullanılır. Bu oranı %75'ine kadar artırmaya Akademi Yönetim Kurulu
yetkilidir." "Döner sermaye gelirlerinden tahsil edilen kısmın en az
%5'i, Akademi bünyesinde yürütülen bilimsel araştırma projelerinin finansmanı
için kullanılır. Bilimsel araştırma projelerine ilişkin ödenekler, Akademi
Yönetim Kurulunca gerekli görüldüğü takdirde, her bir proje için avans verilmek
suretiyle de kullandırılabilir. Bilimsel araştırma projelerinin seçilmesi,
uygulanması ve izlenmesi ile ödeneklerin kullandırılması, genel hükümlerin ön
ödemelere ilişkin sınırlamalarına bağlı kalınmaksızın avans verilmesi ve bu
avansın mahsubuna dair usul ve esaslar Maliye Bakanlığının uygun görüşü
alınarak çıkarılan yönetmelikle belirlenir. 
Döner sermaye işletmesi hesabına kamu
kurum ve kuruluşları dışında yapılan iş veya hizmetler karşılığında tahsil
edilen gelirlerden kanuni kesintiler ile varsa yapılan iş veya hizmetle
bağlantılı giderler düşüldükten sonra geri kalan tutar, hizmet karşılığı olarak
gelir tahsilatının yapıldığı tarihi izleyen bir ay içinde veya hizmet bedelinin
peşin tahsil edilmesi hâlinde hizmetin gerçekleşme oranına bağlı olarak aylara
bölünerek hizmeti veren emniyet hizmetleri sınıfında olanlar dâhil öğretim
elemanları ve öğretim yardımcılarına ödenir. Buna ilişkin usul ve esaslar
Maliye Bakanlığının uygun görüşü üzerine çıkarılan yönetmelikle
belirlenir."
şeklindeki 41. maddesinin tasarı
metninden çıkarılmasını arz ve teklif ederiz. 
Ali Serindağ  Ahmet
Toptaş  Tanju Özcan 
Gaziantep Afyonkarahisar Bolu
Ali Sarıbaş  Celal
Dinçer Ali Rıza Öztürk
Çanakkale  İstanbul Mersin
BAŞKAN – Şimdi okutacağım önerge
Anayasa’ya aykırılık önergesidir. 
Türkiye Büyük Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti-tek adam-diktatörlük rejimi ve polis devletinin ötesinde,
fiili "savaş hali" uygulaması getirdiğinden kanun tasarısının 41 inci
maddesinin Anayasa'ya aykırılık nedeniyle tasarı metninden çıkarılmasını arz ve
teklif ederiz.
Pervin Buldan  Nazmi
Gür Gülser Yıldırım 
 Iğdır  Van Mardin
Abdullah Levent Tüzel Hüsamettin
Zenderlioğlu Demir Çelik 
 İstanbul  Bitlis Muş
Erol Dora
 Mardin
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz efendim. 
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan. 
BAŞKAN – Sayın Çelik, buyurunuz. (HDP
sıralarından alkışlar)
DEMİR ÇELİK (Muş) – Teşekkürler Sayın
Başkanım. 
Sayın Başkanım, saygıdeğer
milletvekilleri; sizleri şahsım ve partim adına saygı ve sevgiyle selamlıyorum.
684 sıra sayılı kanunun 41’inci maddesi üzerine söz almış bulunmaktayım. 
Sayın Başkan, değerli milletvekilleri;
iki hafta üst üste ertelenen, son on beş gündür de gecenin ilerleyen
saatlerine, sabah saatlerine dek büyük bir efor, ciddi düzeyde gerilim ve
gerginliklerle geçen, geçtiğiyle kalmayıp toplumun ve geleceğimizin gasbına
yönelik bir kısım haksız, hukuksuz ve siyasi etikle bağlaşmayan bir Meclis mesaisiyle
karşı karşıyayız. Meclis, her şeyden önce barışın, demokrasinin, özgürlüklerin,
hak ve adalet arayışının mekânı, zemini olması gerekirken bir kesimin, bir
zümrenin, bir kişinin ya da bir grubun çıkarlarına endekslenmiş, o çıkarı varsa
yoksa, olmazsa olmaz noktasına getiriyor olmasının siyaseten tıkanmışlığını
yaşıyoruz. Siyaset nihayetinde sorunu çözmenin sanatıysa, siyaset toplumun
birikmiş sorunlarının çözüme kavuşturulmasının yegâne meşru demokratik yolu ve
yöntemi ise yapılması gereken, azlığa, azınlığa hizmet değil, çokluğa,
çoğunluğa hizmettir. Bu nedenle de esasa alınması gereken, birilerinin ikbali,
statüsü, iktidarı ve geleceği değil, toplumun çoklu kimliğinin, çoklu
kültürünün geleceği olmalıdır. Toplum bugün açlık ve sefaletle karşı karşıyayken,
yüzde 15’lere vurmuş işsizliğimiz, açlık sınırında 13 milyonu bulan insanımız,
yoksulluk sınırında neredeyse terbiye edilme durumuyla karşı karşıya kalan 30
milyon insanımız, barışa susamış halklarımız, inanç ve kültür sahibi
yapılarımız, bunca sorunun çözüm iradesini bize vekâleten vermiş olmalarına
karşın biz bu vekâletin gereğini yerine getirecek meşru siyasetin yürütücüleri
olamadık, olamıyoruz da. Ülke kaynaklarının, ülke emeğinin ve ülke değerlerinin
hiçleştirilmesini hak olarak kendimizde gördüğümüzde, halktan aldığımız
vekâlete ihanet etme riskiyle karşı karşıya kalırız. Halkın açlık, sefalet,
yoksulluk ve işsizlik sorununu çözme, barışını ve özgürlüklerini sağlama yönlü
umudunu hiçbirimizin ama hiçbirimizin siyaset adına pazarlamaya, siyaset adına
umut vadetmeye hakkı yoktur. Ya çözeceğiz, ya çözeceğiz diyor, saygılar
sunuyorum. (HDP sıralarından alkışlar) 
BAŞKAN – Teşekkür ederiz Sayın Çelik.
İDRİS BALUKEN (Bingöl) – Karar yeter
sayısı…
BAŞKAN – Karar yeter sayısı arayacağım.
Önergeyi oylarınıza sunuyorum: Kabul
edenler… Kabul etmeyenler… Karar yeter sayısı yoktur.
(AK PARTİ sıralarından “Var, var.”
sesleri, gürültüler)
Niye bu kadar bağırıyorsunuz sayın
milletvekilleri?
Bir dakika süre veriyorum.
OKTAY VURAL (İzmir) – Dışarıdan
gelenler var.
İDRİS BALUKEN (Bingöl) – Dışarıdan
gelenler var Sayın Başkan.
HASAN HÜSEYİN TÜRKOĞLU (Osmaniye) –
Sayın Başkan, dışarıda oturup gelenler var.
(AK PARTİ sıralarından gürültüler)
BAŞKAN – Çok
rica ediyorum… 
ENGİN ALTAY
(Sinop) – Sayın Başkan…
BAŞKAN - Yani,
karar yeter sayısı arandığı zaman o sırada olan milletvekilleridir, biz o
sırada bakarız.
ENGİN ALTAY
(Sinop) – Sayın Başkan, bir dakika veremezsiniz.
BAŞKAN -
Dışarıda kaç kişi var, içeride kaç kişi var, bunu aynı anda sayamıyoruz.
Bir dakika süre
veriyorum.
(Elektronik
cihazla oylamaya başlandı)
İDRİS BALUKEN
(Bingöl) – Sayın Başkan, dışarıdan geldiler.
HASİP KAPLAN
(Şırnak) – Sayın Başkan, tutumunuz hakkında söz istiyoruz.
İDRİS BALUKEN
(Bingöl) – Sayın Başkan, tutanaklarda “…yoktur.” dediniz.
HASİP KAPLAN
(Şırnak) – Oylamada usulsüzlük var.
İDRİS BALUKEN
(Bingöl) – Şimdi, dışarıdan yüzlerce milletvekili gelmiş, ara vermeniz gerekir.
HASİP KAPLAN
(Şırnak) – Şimdi, dışarıdan gelmeyle o andaki oylama bir değil.
BAŞKAN – Şimdi,
sayı konusunda kâtip üyelerle tartışma olduğu için elektronik yaptık efendim,
bu kadar.
İDRİS BALUKEN
(Bingöl) – Biz usul tartışması açacağız o zaman.
HASİP KAPLAN
(Şırnak) – O zaman kâtip üyelerin tutumunu mu tartışacağız Sayın Başkan? Usul
tartışması açıyoruz.
İDRİS BALUKEN
(Bingöl) – Yani, onu “…yoktur.” demeden önce sağlamanız gerekirdi.
HASİP KAPLAN
(Şırnak) – Evet, oylamayla ilgili usul tartışması açıyoruz.
(Elektronik
cihazla oylamaya devam edildi)
BAŞKAN – Karar
yeter sayısı vardır, önerge kabul edilmemiştir.
HASİP KAPLAN
(Şırnak) – Sayın Başkan….
İDRİS BALUKEN
(Bingöl) – Sayın Başkan, söz hakkı istiyorum. 
BAŞKAN –
Efendim?
İDRİS BALUKEN
(Bingöl) – Durumu ifade edeceğim, durumunuzla ilgili.
Şimdi, demin,
görüşülen önergeyle ilgili sayın hatibin konuşması bittikten sonra biz grup
olarak karar yeter sayısı istedik. Yani, ben bir milletvekili olarak karar
yeter sayısı istedim.
BAŞKAN – Evet.
İDRİS BALUKEN
(Bingöl) – O sırada salonda bulunan milletvekili sayısına bakarak siz de “Karar
yeter sayısı yoktur.” dediniz. Daha sonra AK PARTİ sıralarından gelen itirazlar
üzerine siz “Karar yeter sayısı yoktur.” dememiş gibi bir dakikalık bir süre
tanıdığınızı ifade ettiniz.
BAŞKAN – Şimdi…
İDRİS BALUKEN (Bingöl) – Demin kâtip
üyelerle istişare ettiğinizi söylüyorsunuz ama onu “…yoktur.” demeden önce
yapmanız gerekiyordu. Dolayısıyla, tutanaklara da “Karar yeter sayısı yoktur.”
diye geçmiştir. O nedenle, birleşime ara verip tekrar karar yeter sayısı
aramanız gerekiyordu. Eğer bu şekilde devam ederseniz tutumunuz hakkında usul
tartışması açacağız. 
BAŞKAN – Şimdi, ben izahatımı bir
yapayım. Tutumum hakkında görüşme açabilirsiniz ama ben izahatımı bir yapayım
belki bu konuda ikna olabilirsiniz. 
Şimdi, her zaman yaptığımız uygulamada
karar yeter sayısı konusunda kâtip üyelerle çelişkiye düştüğümüz zaman bunu
elektronik olarak yapıyoruz efendim, teamül olarak da uygulama olarak da. Ben
baktığımızda yok olarak gördüm, kâtip üyeler “Vardır.” dediler fakat sayın
milletvekilleri Genel Kurulda bulunmak yerine, kulislerden o sırada anında
Genel Kurul salonunun içine geldiler. 
ADİL ZOZANİ (Hakkâri) – Otursunlar o
zaman. 
BAŞKAN - Şimdi, karar yeter sayısı
konusunda bu tartışma olunca mecburen elektronik olarak yaptık ve her zaman
bunu böyle uyguluyoruz. Yani bu konuda tabii 63’e göre usul tartışması açacaksanız
buyurun. 
ENGİN ALTAY (Sinop) – Lehte. 
MEHMET DOĞAN KUBAT (İstanbul) – Lehte. 
AHMET AYDIN (Adıyaman) – Lehte. 
İDRİS BALUKEN (Bingöl) – Aleyhte. 
HASİP KAPLAN (Şırnak) – Aleyhte. 
OKTAY VURAL (İzmir) – Aleyhte. 
BAŞKAN – Lehte Sayın Aydın, aleyhte
Sayın Kaplan, lehte Sayın Altay, aleyhte Sayın Vural. 
Lehte Sayın Aydın. 
Buyurunuz efendim. (AK PARTİ
sıralarından alkışlar) 
X.- USUL HAKKINDA GÖRÜŞMELER
(Devam)
2.- Oturum Başkanı TBMM
Başkan Vekili Şükran Güldal Mumcu’nun, 684 sıra sayılı Kanun Tasarısı’nın
41’inci maddesiyle ilgili önergenin oylaması sırasındaki tutumunun İç Tüzük
hükümlerine uygun olup olmadığı hakkında
AHMET AYDIN (Adıyaman) – Teşekkür
ediyorum Sayın Başkanım. 
Sayın Başkanım, tutumunuz lehinde söz
almış bulunuyorum. Yalnız, konuyla ilgili konuşmadan önce, aslında burada şunun
da özellikle gözden kaçtığını söylemek istiyorum: Usul tartışmasına dönük
olarak her konunun usul tartışması yapılıp yapılamayacağının da çok iyi
irdelenmesi gerekiyor. 
ADİL ZOZANİ (Hakkâri) – Sorarız bundan sonra!

AHMET AYDIN
(Devamla) – Burada, 63’üncü maddeye baktığımızda, usul hakkında konuşmada
“Görüşmeye yer olup olmaması, Başkanı gündeme veya Türkiye Büyük Millet
Meclisinin çalışma usullerine uymaya davet, bir konuyu öne alma veya geri
bırakma gibi usule ait konular…”
Şimdi, Meclisin doksan beş yıllık
oluşmuş bir tecrübesi var, bir birikimi var, bir teamülü var. Şimdi, biz bir
kanunu engelleyeceğiz diye, Allah aşkına, bir kanunu engelleme gayreti
gösteriyoruz diye hem İç Tüzük'ü bir tarafa bırakacağız, hem Meclisin bütün
teamüllerini ayaklar altına alacağız. Her türlü siyasi etiğin de dışına çıkacak
şekilde bu manada burada bu İç Tüzük'ü aşan engelleme girişimlerini de, Sayın
Başkanım, lütfen, dikkate almak lazım.
ERTUĞRUL KÜRKCÜ (Mersin) – Engelleme
girişimi değil…
ADİL ZOZANİ (Hakkâri) – Doğru yasama
yapmaya çalışıyoruz, engellemiyoruz.
AHMET AYDIN (Devamla) – Burada, her
konuda olur olmadık bir şekilde usule aitmiş gibi usul tartışması… Sataşmalar
artık sataşmaların önünde paslaşmalara dönüştü, paslaşma hâline geldi. Yani
bütün bunların dikkate alınması lazım. Söz almaların bir usulü var, bir etiği
var, bir adabı var.
Değerli arkadaşlar, lütfen, burası
Türkiye Büyük Millet Meclisi. 
ERTUĞRUL KÜRKCÜ (Mersin) – Saldırırken
düşünecektin burasının ne olduğunu.
ENGİN ÖZKOÇ (Sakarya) – Yeni mi aklına
geldi?
AHMET AYDIN (Devamla) - Burada kanuna
katılmayabilirsiniz. Kanunu engellemek için, evet, İç Tüzük'te kullanılan
birtakım haklarınızı da, İç Tüzük'te var olan haklarınızı da kullanabilirsiniz,
saygıyla karşılıyoruz. Ama lütfen, Türkiye Büyük Millet Meclisinin vakarına,
Türkiye Büyük Millet Meclisinin haysiyetine, bu milletin onuruna yakışır bir
şekilde bu görüşmeleri yapalım.
İDRİS BALUKEN (Bingöl) – Nasıl yani
Ahmet Bey? 
Sayın Başkan…
ADİL ZOZANİ (Hakkâri) – Sayın Başkan,
lütfen bu lafı düzeltsin. “Meclisin haysiyetine uygun” diyor, ne demek bu ya?
AHMET AYDIN (Devamla) - Evet, bir gün
geç çıksın, iki gün geç çıksın, ona da bir şey demiyorum. Ama lütfen
arkadaşlar, şimdi, burada Meclisin bütün teamülleri ortada.
ALİ HAYDAR ÖNER (Isparta) – Özgür
iradeleriyle oy kullanmayanlar… Özgür irade nerede, özgür irade?
AHMET AYDIN (Devamla) - Şu ana kadarki
doksan beş yıllık bütün tecrübe ortada. Aynı şekilde, eğer Meclis kâtip üyeleri
arasında ihtilaf olduğunda… Bu manada “Var.” da dense “Yok.” da dense bunlar
çok sıkça tekrar edildiği, elektronik oylamayla bu işin yapıldığı hepimizin
bugüne kadar şahit olduğu, İç Tüzük'ün de amir hükmü, teamüllerin de gereğidir.
Lütfen, değerli arkadaşlar, kullanın
engelleme hakkınızı, bir şey demiyorum, saygı duyuyorum ama bunu yaparken de
yani hani sudan bahanelerle, iyi niyeti de suistimal edecek şekilde, bir hakkın
suistimaliyle birlikte… 
BİNNAZ TOPRAK (İstanbul) - İyi niyet
filan yok, iyi niyet olsa…
AHMET AYDIN (Devamla) - Lütfen,
arkadaşlar, yapacağımız işlere, alacağımız sözlere, takınacağımız tavırlara
hepimizin dikkat etmesi lazım diyorum.
Dolayısıyla, burada, oylama İç Tüzük'e
uygun yapılmış, Meclisin geleneklerine, teamüllerine uygun olarak oylama
elektronik olarak yapılmış, bir problem yoktur.
(Mikrofon otomatik cihaz tarafından
kapatıldı) 
AHMET AYDIN (Devamla) - Meclis
Başkanlık Divanının tutumu yerindedir.
Teşekkür
ediyorum. (AK PARTİ sıralarından alkışlar) 
BAŞKAN –
Teşekkür ederiz Sayın Aydın.
Aleyhte…
İDRİS BALUKEN (Bingöl)
– Sayın Başkan, şimdi Sayın Hasip Kaplan konuşacak ama ondan önce, demin AK
PARTİ Grubu adına konuşan Sayın Ahmet Aydın bütün milletvekillerine, özellikle
muhalefet milletvekillerine “Meclis haysiyetine uygun bir şekilde çalışmaya
davet ediyorum.” dedi. 
BÜLENT TURAN
(İstanbul) – Yanlış mı söylemiş?
İDRİS BALUKEN
(Bingöl) – Burada Meclis haysiyetine uygun bir şekilde çalışmayan herhangi bir
muhalefet milletvekili yok.
BÜLENT TURAN
(İstanbul) – Tiyatro oynuyorsunuz sabahtan beri.
İDRİS BALUKEN
(Bingöl) – Biz İç Tüzük’ten kaynaklı olan haklarımızı kullanıyoruz…
AHMET AYDIN
(Adıyaman) – Söyledim, ona saygı duyuyoruz, onda problem yok.
İDRİS BALUKEN
(Bingöl) – …ve burada İç Tüzük’e uygun olmayan hiçbir davranış içerisinde
değiliz.
Sizden ricamız
tutanakları istemeniz, eğer bu cümle bu şekilde ifade edilmişse Sayın Aydın’ın
bütün muhalefet milletvekillerinden özür dilemesini talep etmeniz.
AHMET AYDIN
(Adıyaman) – Başka derdiniz…
Sayın Başkanım,
ben bir cevap hakkımı kullanayım.
BAŞKAN –
Buyurunuz Sayın Aydın.
AHMET AYDIN
(Adıyaman) – Bakın Sayın Başkanım, burada iktidarıyla muhalefetiyle bütün
milletvekillerinin bu Meclisin onurunu, haysiyetini koruması ortak görevidir.
(AK PARTİ sıralarından alkışlar)
ADİL ZOZANİ
(Hakkâri) – “Korumak” demedi Sayın Başkan. Tutanakları isteyin. On dakika ara
verin Sayın Başkan.
OKTAY VURAL
(İzmir) – Tutanakları isteyin Sayın Başkan. 
AHMET AYDIN
(Adıyaman) - Burada genel bir alanı ifade ediyorum, burada iktidar ayrımı,
muhalefete ayrımı yapmıyorum; her bir milletvekilinin bu konuda azami
hassasiyeti göstermesi lazım.
BAŞKAN – Şimdi,
Sayın Aydın, o zaman tutanaklara bakarız, kastı aşan sözleriniz varsa ona göre
bakalım efendim.
AHMET AYDIN
(Adıyaman) – Ben ifade ettim Sayın Başkanım.
BAŞKAN –
Tutanakları istetiriz. 
Aleyhte Şırnak
Milletvekili Sayın Kaplan.
Buyurunuz Sayın
Kaplan.
HASİP KAPLAN
(Şırnak) – Teşekkür ederim.
Sayın Başkan, İç Tüzük 139’u
okuyacağım, okuduktan sonra -sizlere de haksızlık yapmak istemiyorum ama- bir
gerçeği dile getireceğim, İç Tüzük 139 arkadaşlar, hepinizin bilmesi açısından
“İşaretle oylama üyelerin el kaldırması; tereddüt halinde ayağa kalkmaları; beş
üyenin ayağa kalkarak teklif etmesi halinde de salonda olumlu ve olumsuz oy
verenlerin ikiye bölünerek sayılmaları suretiyle…” diyor. Bundan sonra size, 5
üye kalkacağız ayağa, anladığınız dilden, “olumlu” ve “olumsuz” diyenleri
koyunlar gibi(x) saydıracağız. Ta, Lordlar Kamarasında
nasıl yapılıyorsa, bu İç Tüzük hükümleri bunu gerektirir, öyle 2 kâtip üyenin
saymasıyla değil. 
SÜREYYA SADİ BİLGİÇ (Isparta) – Sayın
Başkan, özür dilesin, “Koyunlar gibi” dedi. Çok ayıp!
HASİP KAPLAN (Devamla) – Bir dakika,
Sayın Bilgiç. 
Dünyanın en eski parlamentosunda,
Lordlar Kamarasında dahi sayım yapılırken, “evet” ve “hayır” diyenler ayrı
kapılardan geçirilir, tek tek turnikeden milletvekilleri geçirilirken
sayılırlar, “1, 2, 3”, her geçene bir çizik -kâğıda- atılır, doğru rakam
çıkarılır. 
Burada, Divanda sizin kendi taraf
kâtipleriniz oturuyor, ondan sonra kâtiplerin Başkanı yanıltması suretiyle de
zaman kazanarak, o anda, oylama yapıldığı zaman salonda yeter sayınız yok.
Yeter sayınız yok. 
AHMET AYDIN (Adıyaman) – Başkanlık
Divanına da hakarette bulunuyor!
HASİP KAPLAN (Devamla) – Bakın, bir
dakika, hileyi hurdayı bırakın şimdi. 
HASAN HÜSEYİN TÜRKOĞLU (Osmaniye) –
Onlar hilesiz hurdasız yaşayamazlar ki!
HASİP KAPLAN (Devamla) – Burada İç
Tüzük bunu diyor. Bundan sonra, Sayın Başkandan, Başkanlık Divanından rica
ediyoruz, karar yeter sayısı istediğimizde, baktık ki burada tereddüt var, 5
kişi kalkacağız ayağa, “olumlu”, “olumsuz” oy kullananlar kalkacak ayağa, tek
tek sayacağız sizi. 
Öyle dışarıdan
gelenler yok, şu kapıları kapatacağız, ondan sonra buraya koşmak yok. (AK PARTİ
sıralarından gürültüler) Ya burada oturun, bu paketi geçirin… Bugün, maşallah
Hazreti Eyüp Peygamber’in sabrı var sizde, bakıyorum sakinsiniz, ama hiç merak
etmeyin, bu paket geçmeyecek arkadaşlar.
YILMAZ TUNÇ (Bartın) – Geçecek!
HASİP KAPLAN (Devamla) – Geçmeyecek,
geçmeyecek! 
Bakın, bunu kafanıza koyun. Bu güvenlik
paketi Türkiye'yi karanlığa götüren bir pakettir. 
AHMET AYDIN (Adıyaman) – Tehdit mi
ediyorsun? Neye göre “Geçmeyecek.” diyorsun? 
HASİP KAPLAN (Devamla) – Onun için, İç
Tüzük haklarımızı kullanacağız…
AHMET AYDIN (Adıyaman) – İç Tüzük’te bu
kanunun geçmeyeceği nerede yazıyor?
HASİP KAPLAN (Devamla) – …139’a göre de
sayılacaksınız; tek tek ayağa kalkacaksınız, “olumlu”, “olumsuz” diyenleri
sayacağız. Bundan sonra tek tek sayacağız arkadaşlar, doğrusu budur. (HDP
sıralarından alkışlar)
RECEP ÖZEL (Isparta) – Nasıl sayılacak
ya, nasıl sayılacak?
BAŞKAN – Teşekkür ederiz Sayın Kaplan.
Lehte Sinop Milletvekili Sayın Altay.
Buyurunuz Sayın Altay.
ENGİN ALTAY (Sinop) – Teşekkür ederim
Sayın Başkan.
Şimdi, bu Parlamentoda hep bir şeyin
altını çiziyorum: Biz kanun yapan teşekkül olarak kendi kanunumuza uymazsak bu
olmaz. Bizim kanunlara riayet konusunda Türkiye’ye, bırakın Türkiye’yi, dünyaya
da örnek olmamız lazım. Bu bakımdan, bu Meclisteki uygulamalarda oturumu
yöneten başkan vekillerinin bu konularda tutum birliği olmadığı, bu Parlamentoda
uzun yıllardır yaşanan bir sorun. Zaman zaman, yasama yılı başında Divan
toplanır ya da Danışma Kurulu toplanır, bu konuda belli mutabakatlar
oluşturulmaya çalışılır. Ancak, daha sonra buna hiçbir türlü uyulduğuna da
tanık olunmaz.
Şimdi, Sayın Başkan, karar yeter sayısı
konusunda, baktığınızda, gerçekten objektif olmak gerekirse karar yeter sayısı
yoktu ama kâtip üyelerin her ikisi de çoğunluk partisine mensup oldukları için,
doğal olarak onlar da yılların geleneğiyle, şartlı refleksle “Var.” dediler. Siz
bir tereddüde düştünüz ama siz “Yok.” hükmünü verdikten sonra buradan biraz
uğultu olunca ve kapılar açılıp böyle, sayın milletvekilleri Genel Kurul
salonuna eller havada hücum edince de siz de -belki gecenin yorgunluğu- bir
elektronik oylamayla karar yeter sayısı aradınız. Aslında buna gerek yoktu.
Gerçekçi olmak gerekir. Beş dakika kimseye bir şey kaybettirmez. Bu işlerin de
bir esasa bağlanması lazım.
Şunu da kabul ederim ben: Divanda
iktidar partisine mensup olmayan kâtip üyeler oturduğu zaman, biri iktidar
partisinden, biri muhalefet partisindense gene bir sorun çıkıyor. Biraz önce
Sayın Kaplan konuşurken gerçekten ben de o 5 kişinin ayağa kalkma meselesini
ben mi gündeme getirsem diyordum. Sayın Kaplan önce davrandı. İç Tüzük böyle
hükmediyor, bu da yapılabilir.
İktidar partisine mensup sayın
milletvekillerinden ricamız, her beş dakikada bir bunlar isteneceğine göre yani
çok çıkmayın arkadaşlar, burada oturun. Bu kanun sizin kanunuz, bu kanunu siz
geçireceksiniz. Muhalefete 20 kişi yeter. Siz burada oturmak zorundasınız,
içeri girip çıkıyorsunuz. İçinizden de bize homurdandığınızı biliyorum. Biz
hakkımızı kullanıyoruz, kullanmaya da devam edeceğiz. Gelin, burada oturun,
kanununuzu çıkarın. Ya da, saat bir olmuş, gidelim eve, yarın devam edelim.
Bunun başka bir yolu yok; Başkanı, Divanı zorda bırakmaya gerek yok. Ama,
bilmiyorum, HDP bu 5 kişilik konuyu tatbik etmek isterse biz HDP’ye bu konuda,
tabii, destek olacağız, bu da İç Tüzük’ten kaynaklı bir haktır. Onun için,
bence acil ihtiyaçlar dışında artık Genel Kurulda otursanız da iyi olur
diyorum.
Genel Kurulu saygıyla selamlıyorum.
(CHP sıralarından alkışlar)
BAŞKAN – Teşekkür ediyoruz Sayın Altay.
Aleyhte Aydın Milletvekili Ali
Uzunırmak.
Buyurunuz Sayın Uzunırmak.
ALİ UZUNIRMAK (Aydın) – Sayın Başkan,
teşekkür ediyorum.
Değerli arkadaşlar, tabii ki Sayın
Başkan karar yeter sayısını ararken bir hata yaptı. Hatadan dönmek fazilettir
ama Sayın Başkan kural çiğnemedi. 
Ben Sayın Başkanla Parlamentoda görev
yaptığımız uzun zaman içerisinde Sayın Başkanı hep demokrasiye bağlı ve kural
çiğnemeyen birisi olarak tanıdım ve bugünkü davranışından dolayı da teşekkür
ediyorum çünkü kasıtlı olmadı. Tabii ki bunu bazıları gaz verme anlamında
anlayabilir; onlar değerleri takdir etmezler, onlar bağnaz bir bakış açısında
olayları “benden” veya “olmayan” diye tanımlarlar bakarken, o bağnazlık
içerisinde de gerçeklerden kaçarlar. 
Tabii, Sayın Başkan kural çiğnemedi
dedim, bu yönden de teşekkür ediyorum kendilerine. Ve hemen döndü. İnsani bir
hatadır, hepimiz yapabiliriz. Değerli arkadaşlar, demokrasi o kadar güzel bir
rejim ki bize her türlü imkânı sunuyor ama bazılarının bunu anlaması mümkün
değil. 
Bundan belki bir yıl önce CHP
Milletvekili Şevki Kulkuloğlu’yla bir başka arkadaşımız aynı anda aynı suçu
işledikleri hâlde burada Şevki Kulkuloğlu’na ceza verilip AKP Grubundan aynı
suçu aynı dakikada işleyen arkadaşımıza ceza verilmediğini hatırlarlar mı
arkadaşlarımız, parmakla?
Acaba, daha geçtiğimiz günde Türkiye
Büyük Millet Meclisi Başkanlık Divanı toplandığında, Meclis tutanaklarına
geçmiş şekilde, karar yeter sayısı istenip de karar yeter sayısını duymazlıktan
gelip, o Meclis tutanaklarına bile saygı duymayan Başkanlık Divanı üyelerinin
orada neye göre parmak kaldırdığını biliyor mu arkadaşlarımız? Bütün bunları
doğru değerlendirdiğinizde, Meclisin mehabetinden, Meclisin demokrasinin beşiği
olduğundan falan bahseden sayın grup başkan vekilleri biraz daha dikkatli
davransınlar. 
Bir tek kısa söz söylüyorum, herkese
ders olsun: Akbabanın ismi akbabadır ama isminin “ak” olmasıyla leş yemekten
vazgeçmiyor, onlar leş yiyerek besleniyorlar. (AK PARTİ sıralarından
gürültüler) 
TEMEL COŞKUN (Yalova) – Terbiyesiz! 
ALİ UZUNIRMAK (Devamla) – Terbiyeyi…
Üstüne niye alınıyorsun, niye üstüne alınıyorsun? Leş mi yiyorsun, leşle mi
besleniyorsun, niye alınıyorsun üstüne? 
OSMAN ÇAKIR (Düzce) – İçindekileri
kusmaya devam et, kendi vasıflarını anlat, devam et! 
ALİ UZUNIRMAK (Devamla) – Tabii ki
bizim vasıflarımızın ne olduğu, dünden bugüne hayatımızda, ömrümüzde yol
arkadaşlarımızın kim olduğu bellidir. Bizim yol arkadaşlarımız bellidir. Bizim
yol arkadaşlarımız Türk milletinin içinde, yüce Türk milletinin evlatlarıdır,
başkaları değildir. Rüşvetle, parayla, pulla, yolsuzlukla, her türlü ihanetle
olanlar bizim yol arkadaşımız olamamıştır. 
(Mikrofon otomatik cihaz tarafından
kapatıldı) 
ALİ UZUNIRMAK (Devamla) – Allah’ın
izniyle şehitlerimizle hepimiz beraberiz biz, hiç merak etmeyin. 
Teşekkür ediyorum. (MHP sıralarından
alkışlar) 
BAŞKAN – Teşekkür ederiz Sayın
Uzunırmak. 
Sayın milletvekilleri, bir konuyu
tekrar netliğe kavuşturmak isterim. Şimdi, Türkiye Büyük Millet Meclisi bu
Genel Kurulda 1998 yılında elektronik cihazla oylama yapma sistemine geçmiş ve
Genel Kurul 13/8/1998 tarihli 49’uncu Birleşiminde, usul tartışması sonucunda,
bu oylamaların hangi zaman ve ne şekilde elektronik cihazla olacağı konusunda
bir karara varmış ve bunu Genel Kurulun onayına sunmuş, Genel Kurul da bunu
kabul edince bugüne kadar yapageldiğimiz teamül ortaya çıkmış efendim. 
Onun için, benim uygulamış olduğum,
bunca zamandır Başkanlık yaptığımda, yöntem bu teamüle uygun olarak yapılmış
bir yöntemdir. Biliyorsunuz, bazı İç Tüzük hükümlerinde tam değişiklik
yapılamıyor ama bu elektronik oylama sistemine geçilince, bu İç Tüzük
elektronik oylama sisteminden önce yazılmış bir İç Tüzük olduğu için, bu yüzden
bunu Genel Kurulun onayına sunarak, onlar da kabul edince, bir teamül olarak
gelmiş ve biliyorsunuz, Genel Kurulumuz, Türkiye Büyük Millet Meclisi Genel
Kurulu hem İç Tüzük hem de teamüllere uygun olarak yönetiliyor. Onun için,
yaptığım uygulama bu teamüle uygun bir uygulamadır. Bunun için, yaptığınız bu
usul tartışmasında yaptığımın doğru olduğunu tekrar size beyan ediyorum ve
tutumumu ve bu şekilde davranışımı devam ettireceğimi sizin bilginize sunuyorum
efendim.
AHMET AYDIN (Adıyaman) – Sayın
Başkanım, özür diliyorum, sizin tutumunuzu destekler tarzda, bir de Meclis
Başkanlık Divanının böyle bir kararı var, onu da söyleyeyim: 5/10/1998 tarihli
bir kararı var.
BAŞKAN – Yani, tabii, Sayın Aydın, ben
açıklamayı yaptım. Genel Kurulun kararı tabii hepsinin üstündedir.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Şimdi diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 29 uncu
maddesinin dördüncü fıkrası aşağıdaki şekilde değiştirilmiş ve maddeye
aşağıdaki fıkralar eklenmiştir.
"Döner sermaye gelirlerinden
tahsil edilen kısmın asgari %15'i, Polis Akademisi Başkanlığının ihtiyacı olan
mal ve hizmet alımları, her türlü bakım, onarım, kiralama, devam etmekte olan
projelerin tamamlanmasına yönelik inşaat işleri ve diğer ihtiyaçlar için
kullanılır. Bu oranı %75'ine kadar artırmaya Akademi Yönetim Kurulu yetkilidir."
"Döner sermaye gelirlerinden tahsil edilen kısmın en az %5'i, Akademi
bünyesinde yürütülen bilimsel araştırma projelerinin finansmanı için
kullanılır. Bilimsel araştırma projelerine ilişkin ödenekler, Akademi Yönetim
Kurulunca gerekli görüldüğü takdirde, her bir proje için avans verilmek
suretiyle de kullandırılabilir. Bilimsel araştırma projelerinin seçilmesi,
uygulanması ve izlenmesi ile ödeneklerin kullandırılması, genel hükümlerin ön
ödemelere ilişkin sınırlamalarına bağlı kalınmaksızın avans verilmesi ve bu
avansın mahsubuna dair usul ve esaslar Maliye Bakanlığının uygun görüşü
alınarak çıkarılan yönetmelikle belirlenir. 
Döner sermaye işletmesi hesabına kamu
kurum ve kuruluşları dışında yapılan iş veya hizmetler karşılığında tahsil
edilen gelirlerden kanuni kesintiler ile varsa yapılan iş veya hizmetle
bağlantılı giderler düşüldükten sonra geri kalan tutar, hizmet karşılığı olarak
gelir tahsilatının yapıldığı tarihi izleyen bir ay içinde veya hizmet bedelinin
peşin tahsil edilmesi hâlinde hizmetin gerçekleşme oranına bağlı olarak aylara
bölünerek hizmeti veren emniyet hizmetleri sınıfında olanlar dâhil öğretim
elemanları ve öğretim yardımcılarına ödenir. Buna ilişkin usul ve esaslar
Maliye Bakanlığının uygun görüşü üzerine çıkarılan yönetmelikle belirlenir.""
şeklindeki 41. maddesinin tasarı
metninden çıkarılmasını arz ve teklif ederiz. 
Ali Serindağ
(Gaziantep) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz efendim.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan.
BAŞKAN –
Buyurunuz Sayın Öztürk. (CHP sıralarından alkışlar) 
ALİ RIZA ÖZTÜRK
(Mersin) – Sayın Başkan, değerli milletvekilleri; dışarıdan halk bakınca bizim
de burada bir iş yaptığımızı sanıyor. Bu Parlamentoda yapılan her şey A’dan
Z’ye yanlış. Bunu bir kere kafamıza koyalım. Eğer birileri hukuk dışına çıkarsa
diğerlerine de hukuk dışına çıkma hakkı doğar. Birileri gerçekten etik
kuralları uygulamazsa diğerleri de uygulamaz. Birileri yasanın tanıdığı hakkı
kötüye kullanırsa diğerleri de kullanır. Yani, Sayın Recep Tayyip Erdoğan’ın
keyfini yerine getireceğiz diye bu yasayı Meclis’in İç Tüzük’üne ve
teamüllerine aykırı bir şekilde, muhalefetin de söz hakkını keserek
dayatırsanız muhalefetin de bu tip hareketlerine katlanacaksınız demektir.
Yani, siz, kendiniz, muhalefetin tanınan hakkı kötüye kullandığını
düşünüyorsunuz da iktidar olarak siz kendinize tanınan hakkın kötüye
kullanıldığını niye düşünmüyorsunuz değerli arkadaşlarım? Ben bir milletvekili
olarak bu tabloya üzüldüğümü belirtmek istiyorum. 
Değerli
milletvekilleri, şimdi, bu tasarıyla ilgili “Niye karşısınız, neden
karşısınız?” Hep söylüyoruz. Hâlen daha, “Efendim, önerilerini getirsinler,
görüşelim...” Ben önerileri sırası geldikçe tek tek burada açıklıyorum, zaten
şeyde de var. 
Şimdi, mesela bu yasanın 1’inci
maddesinde polise kimlik sorma ve durdurma yetkisi tanıyan yasa maddesinde
değişiklik yapılıyor. Şimdi, mevcut hükümde, aslında üzerinde tehlikeli ya da
güvenliği tehdit edici madde bulunan şahıs ya da araç üzerinde polisin gerekli
tedbirleri alma hakkı -mevcut yasaya göre- zaten var. Ancak istisnası şu: Polis
o kişinin üstünü arayamıyor ya da aracın görünmeyen kısımlarını arayamıyor.
Neden arayamıyor? Çünkü ortada olmayan malzemelerin aranması, bulunması adli
aramadır. Bu adli
aramanın yapılabilmesi için hâkim kararı lazım çünkü bu yargılamanın işidir.
Yine, öbür taraftan, kişinin üzerindeki eşyaların aranması, Anayasa’nın 20’nci
maddesi çok açık, usulüne göre verilmiş hâkim kararı olmadıkça kimsenin üstü,
özel kâğıtları ve eşyası aranamaz. 
Şimdi, getirilen hükümle ne yapılmaya çalışılıyor? Bir hâkim
kararı olmadığı zaman polis istediği noktada, istediği zaman ve istediği tarzda
aracı ya da kişiyi durduracak, bu elle arama, kaba arama dediğimiz arama zaten
her zaman serbest, yapacak ama bunun dışında aracın görünmeyen kısımlarını da
arayacak hâkim kararı olmadan yani adli işlem yapacak. Bunun dışında, kişinin
üstündeki elbiselerinin çıkarılmasını da isteyebilecek. Şimdi, ben çok açık bir
şey söylüyorum, hepimiz milletvekiliyiz, içinizde eski İçişleri Bakanı var.
Şimdi, İçişleri Bakanımız, yarın eski İçişleri Bakanı oldu, yolda gidiyor,
milletvekili de değil, polis durdurdu “Ben seni arayacağım.” dedi, keyif öyle
icap etti. Şimdi, Hakkâri’de 3 kişi öldürülünce “Canım bunu cemaatçi polisler
yaptı.” demediniz mi? Olabilir, o polis İçişleri Bakanına gıcıktı, durdurdu,
“Ben sizi arayacağım.” dedi, hatta yanında eşi varsa “Ben soyunmasını
isteyeceğim.” dedi. Bu, doğru bir şey midir arkadaşlar? Hâkim kararı olmadan...
Bakın dinlemeler var, rezalet. Bir yandan “Ya, nasıl olur,
Başbakanın odası bile dinlenmiş, polis bakanları dinlemiş, bu kadar rezalet
olmaz.” diyorsunuz ama polise yetki üstüne yetki veriyorsunuz.
Şimdi, burada Anayasa’mız çok açık, hiç kimse Anayasa’dan
kaynaklanmayan bir yetkiyi kullanamaz. Yargılama yapmakla görevli adli arama
işi, adli yargının işidir, savcının işidir, önce hâkim kararı olması lazım.
Dolayısıyla, Anayasa’dan kaynaklanmayan bir yetkiyi polise vermeniz doğru
değildir, kabul edilebilir bir durum değildir. 
Ayrıca, sözde emir müessesesi getiriliyor. Ya, arkadaşlar,
Allah aşkına hem Anayasa’da hem de Ceza Muhakemesi Kanunu’nda sözlü emir diye
bir şey yok. Şimdi, bu neye benziyor biliyor musunuz, polisin arama yaptıktan sonra
yirmi dört saat içinde hâkim onayına sunması? Deminden -Meclis Başkanı- hani
karar yeter sayısı olduktan sonra usul tartışması açıldı ya, ona benziyor yani
artık usul tartışması açılmasının yapılan işe bir etkisi yok. Burada da polis
arama yapacak, sonra o aramayı meşru kılmak için, meşruiyet kazandırmak için
hâkim onayına sunulacak, iş bittikten sonra, eylemler yapılıp tamamlandıktan
sonra. Bunun hukuk devleti açısından kabul edilebilirliği yoktur arkadaşlar. 
Teşekkür ediyorum. 
BAŞKAN – Teşekkür ederiz Sayın Öztürk.
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Sayın Başkan,
yoklama istiyoruz.
BAŞKAN – Yoklama talebiniz var, yerine
getireceğim.
Sayın Altay, Sayın Ayaydın, Sayın Öğüt,
Sayın Serter, Sayın Serindağ, Sayın Öner, Sayın Akar, Sayın Özgündüz, Sayın
Toprak, Sayın Kaleli, Sayın Küçük, Sayın Düzgün, Sayın Aksünger, Sayın Özkes,
Sayın Onur, Sayın Kaplan, Sayın Haberal, Sayın Öztürk, Sayın Susam, Sayın
Aldan. 
Üç dakika süre veriyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcünün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun "4652 sayılı
Kanunun 29 uncu maddesinin dördüncü fıkrası aşağıdaki şekilde değiştirilmiş ve
maddeye aşağıdaki fıkralar eklenmiştir.
"Döner sermaye gelirlerinden
tahsil edilen kısmın asgari %15'i, Polis Akademisi Başkanlığının ihtiyacı olan
mal ve hizmet alımları, her türlü bakım, onarım, kiralama, devam etmekte olan
projelerin tamamlanmasına yönelik inşaat işleri ve diğer ihtiyaçlar için
kullanılır. Bu oranı %75'ine kadar artırmaya Akademi Yönetim Kurulu
yetkilidir."
"Döner sermaye gelirlerinden
tahsil edilen kısmın en az %5'i, Akademi bünyesinde yürütülen bilimsel
araştırma projelerinin finansmanı için kullanılır. Bilimsel araştırma
projelerine ilişkin ödenekler, Akademi Yönetim Kurulunca gerekli görüldüğü
takdirde, her bir proje için avans verilmek suretiyle de kullandırılabilir.
Bilimsel araştırma projelerinin seçilmesi, uygulanması ve izlenmesi ile
ödeneklerin kullandırılması, genel hükümlerin ön ödemelere ilişkin
sınırlamalarına bağlı kalınmaksızın avans verilmesi ve bu avansın mahsubuna
dair usul ve esaslar Maliye Bakanlığının uygun görüşü alınarak çıkarılan
yönetmelikle belirlenir.
Döner sermaye işletmesi hesabına kamu
kurum ve kuruluşları dışında yapılan iş veya hizmetler karşılığında tahsil
edilen gelirlerden kanuni kesintiler ile varsa yapılan iş veya hizmetle
bağlantılı giderler düşüldükten sonra geri kalan tutar, hizmet karşılığı olarak
gelir tahsilatının yapıldığı tarihi izleyen bir ay içinde veya hizmet bedelinin
peşin tahsil edilmesi halinde hizmetin gerçekleşme oranına bağlı olarak aylara
bölünerek hizmeti veren emniyet hizmetleri sınıfında olanlar dâhil öğretim
elemanları ve öğretim yardımcılarına ödenir. Buna ilişkin usul ve esaslar
Maliye Bakanlığının uygun görüşü üzerine çıkarılan yönetmelikle
belirlenir."” şeklindeki 41 inci maddesinin 4652 sayılı Kanunun 29 uncu
maddesinin dördüncü fıkrasında yer alan "%15'i" ibaresinin
"%25'i" şeklinde, 4652 sayılı Kanunun 29 uncu maddesine eklenen
beşinci fıkrada yer alan "%5'i" ibaresinin "%15'i" şeklinde
değiştirilmesini arz ve teklif ederiz.
Hasan Hüseyin
Türkoğlu (Osmaniye) ve arkadaşları
BAŞKAN – Komisyon önergeye katılıyor mu?
İÇİŞLERİ KOMİSYONU SÖZCÜSÜ MEHMET ALTAY (Uşak) –
Katılmıyoruz Sayın Başkan.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ IŞIK (Kocaeli) –
Katılmıyoruz Sayın Başkan.
BAŞKAN – Kim konuşacak?
OKTAY VURAL (İzmir) – Manisa Milletvekilimiz Sayın Erkan
Akçay.
BAŞKAN – Önerge üzerinde Manisa Milletvekilimiz Sayın Erkan
Akçay, buyurunuz efendim. (MHP sıralarından alkışlar) 
ERKAN AKÇAY (Manisa) – Sayın Başkan, değerli
milletvekilleri; 41’inci maddede verdiğimiz önerge üzerine söz aldım. Hepinizi
saygıyla selamlıyorum. 
Değerli milletvekilleri, Adalet ve
Kalkınma Partisi iktidarının en belirleyici özelliği nedir, vasfı nedir diye
soracak olursanız, en öncelikli özelliği şudur değerli arkadaşlar: Adalet ve
Kalkınma Partisi, iktidara çok aşırı derecede bir yetki hırsı, hatta bir yetki
fetişizmi içerisindedir. Yetki de yetki, sonsuz yetki! O kadar yetki ki
Anayasa’yı da ayaklar altına alan, kanun, nizam tanımayan, hiçbir devlet
teamülü, geleneği, Meclis göreneği tanımayan bir anlayışla sonsuz ve sonu
gelmeyecek bir namütenahi yetki. Bütün idarelerde, kamu yönetiminde veya
herhangi bir şirketin yönetiminde yetki ile sorumluluk birbirine paralel gider,
gitmesi gerekir ama AKP’de yetki var, sorumluluk yok. Eğer yetkiyi
kullanıyorsanız sorumluluğu da üstlenmek zorundasınız ama Adalet ve Kalkınma
Partisi bütün olaylarda sorumluluktan kaçmıştır. Çıkardığı, özellikle son
birkaç yılda çıkarılan kanunların tamamı bu sorumlulukları göz ardı etmeye,
sorumluluktan kurtulmaya yöneliktir. Bu iç güvenlik tasarısı da yine sürekli
yetkileri artıran, donatan ama sorumlulukları göz ardı eden bir düzenlemedir. 
Polis Vazife ve
Salahiyet Kanunu’ndaki yetkilerin ve sorumlulukların birçoğunu, zaten mevcut
olanları yerine getiremiyor, bu yeni düzenlemelerle çok büyük bir yönetim kaosu
doğacak. 
Sözlü emir…
Sözlü emiri sen burada yetki olarak veriyorsun, bunun neticesinde doğacak
sorumluluğu kim, nasıl alacak? Herkes birbirinin üstüne atacak.
Özellikle bu
kanunun görüşülmeye başladığı günden bu yana maddeleri mümkün mertebe ayrıntılı
bir şekilde incelemeye çalışıyorum ve bazen tüylerimi diken diken eden
düzenlemeleri görüyorum. İdari bir kaos doğacak, bir yönetim kaosu söz konusu.
Dolayısıyla,
açıkça Cumhurbaşkanından bakanına kadar Anayasa ve kanunları yok sayan, ayaklar
altına alınan bir düzende bu zihniyetle mevcut iktidar değil bir devlet, aşiret
bile yönetemez. Çünkü aşiretin bile uzun yıllar süren bir geleneği göreneği
vardır. Gelenek görenek, teamül, maalesef, yok edilmeye çalışılıyor.
Bu Adalet
Kalkınma Partisinin yetkilileri veya Hükûmetin sayın üyelerinin tavır, davranış
ve söylemlerinde de bunları görmek mümkün. Sayın Bostancı’nın devleti
tanımlarken şiddet üzerinden devleti tanımlamaya çalıştığını, çeşitli
düşünürleri referans gösterdiğini burada tartışmıştık. Şiddete göre tanımlıyor;
meşru şiddet, gayrimeşru şiddet. Dervişin fikri neyse zikri de o oluyor. 
Sayın Grup Başkan Vekili Ahmet Aydın
Bey de bu görüşmelerin başladığı günlerde, hatırlarsınız “Bu yasaya kimler
karşı çıkabilir? Bu yasaya ancak suç işleme eğilimi olanlar karşı çıkabilir.”
dedi. Daha sonra tevil etti kendileri ve milletvekillerinden de özür diledi.
Yalnız, Sayın Grup Başkan Vekilinin bu sözü nedeniyle milletten de özür
dilemesi gerekir çünkü neredeyse 77 milyonu makul şüpheli görecek böyle soyut
ve ön yargılı yaklaşıldığı görülüyor.
Ve ayrıca, yine itiraf söz konusu.
Vatandaş özgür ortamda dolaşmak istiyor. Bu bir itiraftır. Türkiye Cumhuriyeti
vatandaşı özgür ortamda maalesef dolaşamıyor. Vatandaş can ve mal emniyetinin
olduğu bir ortamda dolaşmak istiyor. Can ve mal emniyetini tam hissetmiyor
vatandaş. Kafasına demir bilye gelmeden çocuğuyla özgürce parkta dolaşmak
istiyor, dükkânını özgürce açmak istiyor. Evet, açmak istiyor ama açamıyor,
endişeleri var. Belediye otobüsüne özgürce binmek istiyor. Belediye otobüsüne
molotofu kimlerin attığı gayet açık bir şekilde de ortaya çıktı. 
(Mikrofon otomatik cihaz tarafından
kapatıldı) 
AHMET AYDIN (Adıyaman) – İşte onlara
karşı bu paket.
ERKAN AKÇAY (Devamla) – İnşallah,
önümüzdeki süreçte diğer hususlara da temas etme imkânımız olur. 
Saygılar sunuyorum. (MHP sıralarından
alkışlar)
BAŞKAN – Teşekkür ederiz Sayın Akçay.
Önergeyi oylarınıza sunuyorum…
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.
Kabul edenler… Kabul etmeyenler… (AK
PARTİ sıralarından “Ooo, var, var…” sesleri)
BAŞKAN – Siz var olup olmadığını beyan
etmeseniz daha iyi olacak sayın milletvekilleri. Biz bunun için burada
duruyoruz ve bakıyoruz efendim. Kâtip üyelerimiz sayıyorlar, merak etmeyiniz.
Vardır efendim, kabul edilmemiştir.
Şimdi, Sayın Baluken sisteme
girmişsiniz, buyurunuz.
V.- AÇIKLAMALAR (Devam) 
14.- Bingöl Milletvekili
İdris Baluken'in, CHP Genel Başkanı Kemal Kılıçdaroğlu’nun Cumhuriyet Halk
Partisinin kapatılmasıyla ilgili bir sürecin işlediğiyle ilgili ifadelerine ve
Hükûmetin bu konuda Genel Kurulu bilgilendirmesini talep ettiğine ilişkin
açıklaması
İDRİS BALUKEN (Bingöl) – Teşekkür
ediyorum Sayın Başkan söz verdiğiniz için.
Çok önemli bir konuyla ilgili hem Genel
Kurulu bilgilendirmek hem de Genel Kurulun bilgilendirme hakkını Hükûmetten
talep etmek üzere söz aldım. 
Bu akşam Cumhuriyet Halk Partisi Genel
Başkanı Sayın Kemal Kılıçdaroğlu katıldığı bir televizyon programında
Cumhuriyet Halk Partisinin kapatılmasıyla ilgili bir sürecin işlediğini, bu
konuda ellerinde bazı bilgiler ve belgeler olduğunu ve bu bilgi ve belgelerin
de yakında kamuoyuna açıklanacağını ifade etmiş.
Her şeyden önce, milyonlarca oy alan
bir siyasi partinin genel başkanının boşa ve boşluğa konuşmayacağını biliyoruz.

MEHMET CEMAL ÖZTAYLAN (Balıkesir) – Biz
bilmiyoruz.
İDRİS BALUKEN (Bingöl) – Demokraside
demokratik gelişimin teminatı farklı fikirleri savunan siyasi partilerdir. En
aykırı fikirleri savunan siyasi partilerin bile kendi siyasi faaliyetlerini
özgürce yürütmeleri bütün halkımızın demokratik geleceği açısından son derece
önemlidir. Siyasi parti kapatmalarıyla ilgili en büyük bedeli ödeyen ve bunun
acılarını çeken bir siyasi geleneğin ardılı olarak, Halkların Demokratik
Partisi olarak bizler eğer böyle bir arayış varsa bu arayışı açık bir şekilde
kınadığımızı ifade etmek istiyoruz. Bu konuda ülkenin en köklü siyasi
partisinin kapatılmasıyla ilgili eğer bir süreç işliyorsa veya bu konuda artık
iddialar kamuoyunda ciddi bir şekilde dillendirilmeye başlamışsa burada Hükûmet
adına bulunan Sayın Bakandan Genel Kurulu bilgilendirmesini talep edeceğiz. 
Yine, aynı şekilde, iradeyi, milletin
iradesini temsil eden Başkanlık Divanınızın da bu siyasi parti kapatılma
arayışıyla ilgili görüşlerini Genel Kurulla paylaşmanızı rica edeceğiz.
BAŞKAN – Teşekkür ederiz Sayın Baluken.
Sayın Altay, buyurunuz.
15.- Sinop Milletvekili Engin
Altay'ın, Bingöl Milletvekili İdris Baluken’in yaptığı açıklamasındaki bazı
ifadelerine ilişkin açıklaması
ENGİN ALTAY (Sinop) – Teşekkür ederim
Sayın Başkan.
Siyasi partilerin kapatılması mevzusu
Türkiye'nin, demokrasi tarihimizin geriye dönük, uzun yıllardır önemli bir
sorunu ve ayıbı olarak demokrasi sürecimizdeki yerini almıştır. Genel
Başkanımızın bugün bir televizyon kanalında verdiği beyanatta söylediği olay
doğrudur. Partimizde, Genel Başkanımızın elinde, bu konuyla ilgili, bir tezgâh
çevrildiğine dair, bir arayış ve bu konuyla ilgili birtakım düzmece belge,
bilgi vesaire… Bu konuda gerekli bilgiler elimizde var. Biz bunu zamanı
geldiğinde elbette açıklayacağız. 
Ancak, bununla beraber, Hükûmetin bu
konuda izahat verme şansı ve imkânı yok Sayın Baluken. Biz bu konunun nereden
tezgâhlandığını biliyoruz. Ama Cumhuriyet Halk Partisini kapatmayı düşünmek
bile bu tezgâhı yapanların haddi değildir. Herkes haddini bilsin. Cumhuriyet Halk
Partisi dünya durdukça var olacak bir partidir. 
Bu kadar. (CHP sıralarından alkışlar) 
BAŞKAN – Teşekkür ederiz Sayın Altay.
OKTAY VURAL (İzmir) – Sayın Başkan…
BAŞKAN – Sayın Aydın, buyurunuz. 
16.- Adıyaman Milletvekili
Ahmet Aydın'ın, AK PARTİ Grubu olarak tüm parti kapatmalara sonuna kadar karşı
olduklarına ilişkin açıklaması
AHMET AYDIN (Adıyaman) – Teşekkür
ediyorum Sayın Başkanım. 
Tabii, şu anda hâlihazırda bir iddia
var. Öncelikle ve evveliyatla şunu ifade edeyim ki AK PARTİ Grubu olarak tüm parti
kapatmalara sonuna kadar karşı durduk, bundan sonraki süreçte de parti
kapatmalara tamamen karşıyız grup olarak. (AK PARTİ sıralarından alkışlar) 
Bu noktada, yine, bedel ödemiş bir
siyasi partiyiz. Hatırlayın, yüzde 47 oyla tek başına iktidar olan bir partiyi
2007 yılında kapatmak istediler, 2008’e kadar süren bir kapanma süreci davası
vardı ve 1 oyla direkten döndü, 1 oyla. Tek başına, bu milletin iktidara
getirdiği yüzde 47 gibi bir oyla, kapatmaya çalıştılar. 
Daha önce partiler kapandı, maalesef kapatıldı
ve Türkiye bir kapanan partiler mezarlığına döndü. Bunu doğru bulmuyoruz ve bu
manada da 2010 referandumu öncesindeki Anayasa değişikliğinde parti kapatmaları
tamamen ortadan kaldıracak düzenlemeyi de biz getirdik. Bu konudaki irademizi
çok açık ve net bir şekilde ortaya koyduk ama o günleri hatırlayacak olursanız,
o madde maalesef geçmedi, bütün gayretimize rağmen, bizim bütün çabamıza rağmen
o madde maalesef geçememişti, yeterli sayısal çoğunluğu bulamamıştı. Bu konuda
ciddi bir destek de alamamıştık o zaman için. Ve bu manada da partinin tamamen
kapatılması… Partilerin tamamen kapatılmamasını sağlayamasak da en azından
partilerin kapatılmasının ciddi manada zorlaştırılması konusunda, evet,
birtakım düzenlemeler oldu. 
Ama bizim arzumuz ve istediğimiz,
partilerin, tüzel kişiliklerin cezalandırılmaması, kapatılmaması, parti
kapatmaya sebebiyet veren birtakım kişiler varsa kişisel sorumluluklarının
doğmasıdır. Bu manada da destek verirlerse Anayasa değişikliğine de her zaman
hazırız. Parti kapatmaları tamamen de ortadan kaldırmak isteriz.
İkincisi: Bu konuda…
(Mikrofon otomatik cihaz tarafından
kapatıldı) 
AHMET AYDIN (Adıyaman) – Tamamlayayım
Sayın Başkanım, eğer…
BAŞKAN – Açarsanız, bir dakika daha
süre verelim Sayın Aydın’a, sözünü bitirsin.
AHMET AYDIN (Adıyaman) – Eğer bu konuda
ana muhalefet liderinin elinde birtakım bilgi ve belgeler varsa bunun öncelikle
kamuoyuyla da paylaşılması lazım ve bu manada biz de ana muhalefetin değil,
hangi parti olursa olsun, hiçbir partinin kapatılmaması yolundaki irademizi
ortaya koyarız. 
Ana muhalefet, hele ki CHP, bu
memleketin köklü bir partisidir. Bu partinin kapatılmasını, bir başka partinin
de kapatılmasını asla arzu etmeyiz, istemeyiz. Bu konudaki düzenlemelerin de,
anayasal düzenlemelerin de bir an önce yapılması gerektiği kanaatindeyim.
Teşekkür ediyorum.
BAŞKAN – Teşekkür ederiz Sayın Aydın.
Sayın Vural, buyurunuz.
17.- İzmir Milletvekili Oktay
Vural'ın, Milliyetçi Hareket Partisinin kapatılmasına yönelik bazı girişimlerde
bulunulacağına dair de bilgiler olduğuna ilişkin açıklaması
OKTAY VURAL (İzmir) – Sayın Başkan,
teşekkür ederim. 
Bugün, evet, kamuoyuna yansıyan ve
bugünkü basın toplantımızda da bize sorulan suallerin içerisinde var,
Milliyetçi Hareket Partisinin kapatılmasına yönelik bazı girişimlerde bulunulacağına
dair bazı bilgilerin olduğunu ifade ediyorlar. 
Gerçekten, geldiğimiz bu noktada
Milliyetçi Hareket Partisinin Parlamentoda bulunmasına tahammül edemeyenlerin,
Milliyetçi Hareket Partisi üzerinde dinleme, izleme ekipleri oluşturanların
milliyetçilikten ve Milliyetçi Hareket Partisinin demokrasi mücadelesinden
rahatsız olduklarını biliyoruz. Bunlarla ilgili dinleme ve izlemeleri takip
edenlerin ve yapanların nerede yaptıklarını gayet iyi biliyoruz. “Teröristlerle
birlikte olanların, kucaklaşanların dokunulmazlığını kaldıracağız.” diyerek
gelen, daha sonra PKK’yı meşrulaştırıp MHP’yi kapatmak isteyen zihniyet,
aslında 12 Eylüldeki Evren gibi milliyetçilik karşıtı bir zihniyetin varlığını
göstermektedir. Biz açıkçası şiddeti meşrulaştıran, şiddeti bir araç olarak
gören bir siyasi partinin demokrasi ilkelerini, demokrasiyi araç olarak
kullanmasını doğru bulmadığımızı, bu eksende şiddetle ilgili partiler konusunda
demokrasinin korunması gerektiğini ve bu şiddeti savunan partilerin açıkçası
demokrasiyi bir araç olarak kullanıp şiddeti ve terörü meşrulaştırmasını doğru
bulmadığımızı ifade etmek istiyorum ama burada bir cevabım da var açıkçası:
2011’de Milliyetçi Hareket Partisine tuzak kuranlar, meydanlarda bunları
kullananlar belli, bugün de kimin nerede ne yaptığını gayet iyi biliyoruz ama
öyle biri daha anasından doğmadı. Dolayısıyla, Milliyetçi Hareket Partisine
yönelik bunlarla ilgili adım atacak kişilere gerçekten Türkiye dar olur. Bunu
da bu vesileyle ifade edeyim.
BAŞKAN – Teşekkür ederiz Sayın Vural.
XII.- OTURUM BAŞKANLARININ
KONUŞMALARI
1.- Oturum Başkanı TBMM
Başkan Vekili Şükran Güldal Mumcu'nun, siyasi partilerin demokrasinin
vazgeçilmez unsurları olduğuna ve seçim barajlarının düşürülerek millet
iradesinin tamamıyla Genel Kurula yansımasını sağlamanın bütün siyasi
partilerin görevi olduğuna ilişkin konuşması 
BAŞKAN - Sayın milletvekilleri, hepiniz
gayet iyi biliyorsunuz ki siyasi partiler demokrasinin vazgeçilmez unsurudurlar
ve milletin tam temsili için barajların olmaması lazım. Seçim barajlarının
düşürülerek millet iradesinin tamamıyla bu Genel Kurula yansımasını sağlamak
burada bulunan bütün siyasi partilerin de görevidir diyorum. Tam demokrasi için
hepinize çağrıda bulunuyorum. (CHP sıralarından alkışlar)
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Şimdi, madde 41’i oylarınıza
sunuyorum: Kabul edenler… Kabul etmeyenler… Madde 41 kabul edilmiştir.
Yeni madde ihdasına dair iki önerge
vardır, okutuyorum:
Türkiye Büyük
Millet Meclisi Başkanlığına 
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "4652 sayılı
Kanunun 29 uncu maddesinin dördüncü fıkrası aşağıdaki şekilde değiştirilmiş ve
maddeye aşağıdaki fıkralar eklenmiştir.
"Döner sermaye gelirlerinden
tahsil edilen kısmın asgari %15'i, Polis Akademisi Başkanlığının ihtiyacı olan
mal ve hizmet alımları, her türlü bakım, onarım, kiralama, devam etmekte olan
projelerin tamamlanmasına yönelik inşaat işleri ve diğer ihtiyaçlar için
kullanılır. Bu oranı %75'ine kadar artırmaya Akademi Yönetim Kurulu
yetkilidir."
"Döner sermaye gelirlerinden
tahsil edilen kısmın en az %5'i, Akademi bünyesinde yürütülen bilimsel
araştırma projelerinin finansmanı için kullanılır. Bilimsel araştırma
projelerine ilişkin ödenekler, Akademi Yönetim Kurulunca gerekli görüldüğü
takdirde, her bir proje için avans verilmek suretiyle de kullandırılabilir.
Bilimsel araştırma projelerinin seçilmesi, uygulanması ve izlenmesi ile ödeneklerin
kullandırılması, genel hükümlerin ön ödemelere ilişkin sınırlamalarına bağlı
kalınmaksızın avans verilmesi ve bu avansın mahsubuna dair usul ve esaslar
Maliye Bakanlığının uygun görüşü alınarak çıkarılan yönetmelikle belirlenir.
Döner sermaye işletmesi hesabına kamu
kurum ve kuruluşları dışında yapılan iş veya hizmetler karşılığında tahsil
edilen gelirlerden kanuni kesintiler ile varsa yapılan iş veya hizmetle
bağlantılı giderler düşüldükten sonra geri kalan tutar, hizmet karşılığı olarak
gelir tahsilatının yapıldığı tarihi izleyen bir ay içinde veya hizmet bedelinin
peşin tahsil edilmesi halinde hizmetin gerçekleşme oranına bağlı olarak aylara
bölünerek hizmeti veren emniyet hizmetleri sınıfında olanlar dâhil öğretim
elemanları ve öğretim yardımcılarına ödenir. Buna ilişkin usul ve esaslar
Maliye Bakanlığının uygun görüşü üzerine çıkarılan yönetmelikle
belirlenir."" şeklindeki 41 inci maddesinden sonra gelmek üzere
aşağıdaki maddenin ihdas edilmesini ve diğer maddelerin buna göre teselsül ettirilmesini
arz ve teklif ederiz.
"MADDE 42 - 4652 sayılı Kanunun 28
inci maddesinin birinci fıkrasında yer alan bir defa ibaresi "iki
kez" şeklinde değiştirilmiştir."
Hasan Hüseyin Türkoğlu…
HASAN HÜSEYİN TÜRKOĞLU (Osmaniye) –
Çekiyoruz.
BAŞKAN – Çekilmiştir.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 41.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
Ali Serindağ Mehmet
Şeker
Gaziantep 
Gaziantep
ALİ SERİNDAĞ (Gaziantep) – Çekiyoruz.
BAŞKAN – Çekilmiştir.
Madde 42 üzerinde üç önerge vardır,
biri Anayasa'ya aykırılık önergesidir, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu ve Kocaeli Milletvekili Mehmet Hilal Kaplan'ın; 2559
Sayılı Polis Vazife ve Selahiyet Kanununda Değişiklik Yapılmasına İlişkin Kanun
Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkçü'nün; Polis Vazife ve Salahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun "4652 sayılı Kanuna aşağıdaki ek
madde eklenmiştir.
"EK MADDE 1- Bu Kanunda yer alan
"Fakülte" ibarelerinden "Polis Amirleri Eğitimi Merkezi",
"Dekan" ibarelerinden "Polis Amirleri Eğitimi Merkezi
Müdürü", "Dekanlık" ibarelerinden “Polis Amirleri Eğitimi
Merkezi Müdürlüğü", "lisans" ibarelerinden "ilk kademe
amirlik eğitimi" anlaşılır."" şeklindeki 42 inci maddesinin
aşağıdaki şekilde değiştirilmesini arz ve teklif ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 D. Ali Torlak Ahmet
Duran Bulut S. Nevzat Korkmaz
 İstanbul Balıkesir Isparta
"MADDE 42 -4652 sayılı Kanuna
aşağıdaki ek madde eklenmiştir.
"EK MADDE 1- Bu Kanunda yer alan
"Fakülte" ibarelerinden "Polis Amirleri Eğitimi Merkezi",
"Dekan" ibarelerinden "Polis Amirleri Eğitimi Merkezi
Müdürü", "Dekanlık" ibarelerinden "Polis Amirleri Eğitimi
Merkezi Müdürlüğü", "lisans" ibarelerinden ise "ilk kademe
amirlik eğitimi" anlaşılır.""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanuna aşağıdaki ek
madde eklenmiştir.
"EK MADDE 1- Bu Kanunda yer alan
"Fakülte" ibarelerinden "Polis Amirleri Eğitimi Merkezi",
"Dekan" ibarelerinden "Polis Amirleri Eğitimi Merkezi
Müdürü", "Dekanlık" ibarelerinden "Polis Amirleri Eğitimi
Merkezi Müdürlüğü", "lisans" ibarelerinden "ilk kademe amirlik
eğitimi" anlaşılır."” şeklindeki 42. Maddesinin Tasarı metninden
çıkarılmasını arz ve teklif ederiz. 
 Ali Serindağ Ali
Sarıbaş Ahmet Toptaş
 Gaziantep Çanakkale Afyonkarahisar

 Tanju Özcan Celal
Dinçer Binnaz Toprak
 Bolu İstanbul
 İstanbul
BAŞKAN – Şimdi okutacağım önerge
Anayasa’ya aykırılık önergesidir, okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun tasarısının
42 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz. 
 Demir Çelik  Gülser
Yıldırım Hasip Kaplan
 Muş Mardin Şırnak
 Abdullah Levent Tüzel  Erol
Dora Hüsamettin Zenderlioğlu
 İstanbul Mardin
 Bitlis
 Pervin Buldan Nazmi
Gür 
 Iğdır Van
BAŞKAN –
Komisyon önergeye katılıyor mu? 
İÇİŞLERİ
KOMİSYONU SÖZCÜSÜ MEHMET ALTAY (Uşak) – Katılmıyoruz Sayın Başkan. 
BAŞKAN –
Hükûmet? 
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan. 
BAŞKAN –
Buyurunuz Sayın Kaplan. (HDP sıralarından alkışlar)
HASİP KAPLAN
(Şırnak) – Teşekkür ederim Başkanım. 
Sayın milletvekilleri, demokrasi ve
Parlamento demek, iktidar artı muhalefet demek. Fakat, bu ustalık döneminizde
muhalefeti yok saydınız ve bu ustalık döneminizde Meclis çoğunluğunuzla,
çoğunluk olduğunuz zaman da size verilen talimatla Meclisi kanun fabrikasına
çevirmeye başladınız; sağlıksız, sıhhatsiz, ne hukuka uygun ne evrensel
ilkelere uygun ne Tüzük’e uygun ne Anayasa’ya uygun ne insanlığa uygun ne
vicdana uygun ne insafa uygun. Böyle olunca, yetmedi -tabii, hicap duyuyorum
bunu söylemekten ama söyleyeceğim- kırk beş günlük bir çalışma gündemi
belirlediniz, bitimine kadar hepsi, yirmi dört saat. 
Mecliste milletvekillerini taşeronlaştırmanın
ötesinde taşeron gibi çalıştırıyorsunuz. 
ALİ HAYDAR ÖNER (Isparta) – Ayıp ayıp,
yapılan ayıp!
HASİP KAPLAN (Devamla) –
Taşeronlaştırdınız. Taşeronların bile belli bir çalışma saatleri var. Meclisi
taşeronlaştırdınız, kendinizi, sadece muhalefeti değil. 
RECEP ÖZEL (Isparta) – Neden?
HASİP KAPLAN (Devamla) – Bakın, kırk
beş gün, yirmi dört saat çalışan bir Meclis dünyada yok. Guinness Rekorlar
Kitabı’na rahatlıkla girebilirsiniz, hemen başvurunuzu yapınız. 
Angaryada sınır tanımadınız, tanımıyorsunuz.
Kendinizi de perişan ettiniz. 21 Şubatta bir Meclis darbesiyle biraz yol
aldığınızı zannediyorsunuz ama inanın, 132’nci maddeye geldiğinizde sizin
pilinizin bittiğini, sigortanızın attığını sizler de göreceksiniz.
RECEP ÖZEL (Isparta) – Valla, hiç onu
göremezsiniz.
HASİP KAPLAN (Devamla) – Şimdi bırakın
bunu, şimdi bu paket, bu faşizm paketi geçerse ne olur, ben bunu size
anlatayım, yarın siz de çocuklarınıza ve torunlarınıza anlatırsınız.
Bir kere, bu paket geçerse izlerler
sizi, dinlerler sizi, gözlerler sizi, takip ederler sizi ve alırlar sizi,
ararlar üstünüzü, soyarlar sizi. En küçük demokratik hakkınızı kullanmaya
başladığınız zaman gazlarlar sizi, döverler sizi, vururlar sizi. Hep iktidar
kalmayacaksınız; aracınıza, evinize keyfi isteyen girer, “Sözlü emir var.” der,
kırk sekiz saat nezarette tutarlar, pipik olursunuz orada. Ve savcı yok, hâkim
yok, avukat da yok -zaten avukatı, savunmayı da yasakladınız avukatların
önergeleriyle burada- dosya inceleme de yok, gizli takip var. Geride bir şey
kalıyor, iktidarın valileri, atanmışları, kaymakamları. Ve bu paketten çıkacak
tasfiyeden sonra atanacak emniyet müdürlerinden bir dayınız varsa ve ona
ulaşabilirseniz belki erkenden nezaretten çıkabileceksiniz. Çünkü, yurttaşa
sığınacak hukuk bırakmıyorsunuz, yurttaşa sığınacak adalet bırakmıyorsunuz.
Savcıyı, hâkimi, avukatı, adaleti, bağımsız yargıyı yok edeceksiniz ve öylesine
bir keyfî yönetimde herkes suçlu duruma düşebilecek ve inanın, en çok sizler
bundan muzdarip olacaksınız. 
Ey iktidar mensupları, siz bugünlerde
kendinize acı çektiriyorsunuz, bu mazoşist siyasetten vazgeçiniz. Kendinize
haksızlık etmeyiniz, çoluk çocuğunuza acıyınız. Gidin onlarla biraz oturun, bir
kahvaltı edin, bir akşam yemeği yiyin, ne bu, kendinize eziyet ediyorsunuz, Meclise
ediyorsunuz, 77 milyon insana ediyorsunuz, günah değil mi? İslamiyet’te, dinde,
imanda var mıdır böyle köle gibi çalışmak, Allah aşkına söyleyiniz. (CHP
sıralarından “Yok, yok.” sesleri) Yoksa biraz vicdanınız nasır tutmuş galiba.
(CHP sıralarından alkışlar)
BAŞKAN – Teşekkür ederiz Sayın Kaplan.
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Yoklama
istiyoruz. 
BAŞKAN – Yoklama talebi vardır, yerine
getireceğim. 
Sayın Altay, Sayın Serindağ, Sayın
Öğüt, Sayın Şeker, Sayın Serter, Sayın Öner, Sayın Akar, Sayın Kaplan, Sayın
Özkoç, Sayın Toprak, Sayın Küçük, Sayın Eryılmaz, Sayın Sarı, Sayın Özgündüz,
Sayın Erdemir, Sayın Haberal, Sayın Öztürk, Sayın Güneş, Sayın Özkes…
Üç dakika süre veriyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır.
OKTAY VURAL (İzmir) – Karar yeter
sayısı…
BAŞKAN – Tamam.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. Karar yeter sayısı
da vardır.
On dakika ara veriyorum. 
Kapanma Saati:
01.47
ONUNCU OTURUM
Açılma Saati:
02.05
BAŞKAN: Başkan
Vekili Şükran Güldal MUMCU
KÂTİP ÜYELER:
Bayram ÖZÇELİK (Burdur), Fehmi KÜPÇÜ (Bolu)
-----0-----
BAŞKAN – Sayın
milletvekilleri, Türkiye Büyük Millet Meclisinin 69’uncu Birleşiminin Onuncu
Oturumunu açıyorum. 
684 sıra sayılı
Kanun Tasarısı’nın görüşmelerine devam ediyoruz.
Komisyon ve
Hükûmet yerinde.
42’nci madde
üzerindeki diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, 
"4652 sayılı Kanuna aşağıdaki ek
madde eklenmiştir.
"EK MADDE 1- Bu Kanunda yer alan
"Fakülte" ibarelerinden "Polis Amirleri Eğitimi Merkezi",
"Dekan" ibarelerinden "Polis Amirleri Eğitimi Merkezi
Müdürü", "Dekanlık" ibarelerinden "Polis Amirleri Eğitimi
Merkezi Müdürlüğü", "lisans" ibarelerinden "ilk kademe
amirlik eğitimi" anlaşılır."” şeklindeki 42. Maddesinin Tasarı
metninden çıkarılmasını arz ve teklif ederiz. 
Ali Serindağ
(Gaziantep) ve arkadaşları
BAŞKAN – Komisyon önergeye katılıyor
mu? 
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkan. 
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkanım. 
BAŞKAN – Sayın Toprak, buyurunuz
efendim. (CHP sıralarından alkışlar) 
BİNNAZ TOPRAK (İstanbul) – Bu saatte
zor yürünüyor. 
BAŞKAN – Buyurunuz Sayın Toprak. 
BİNNAZ TOPRAK (İstanbul) – Teşekkür
ederim Sayın Başkan. 
Burada otura otura ayaklarımız uyuştu,
onun için maalesef hızlı yürüyemedim. 
Bu 42’nci madde polis eğitim
merkezlerinde fakülte neye denir, dekan neye denir falan, bunlar hakkında.
Gecenin bu saatinde, vallahi, ben bunlar hakkında konuşamayacağım. 
LÜTFÜ TÜRKKAN (Kocaeli) – Laf atıyorum,
sataşıyorum size.
BİNNAZ TOPRAK (Devamla) – Evet, cevap
vereceğim sataşmanıza. 
Fakülte ve dekan kime denirmiş? Bunları
konuşamayacağım. 
Ben şundan bahsetmek istiyorum: Dört
yıldır, bu çatı altında her Allah’ın günü ama her Allah’ın günü AKP’li
arkadaşların bize söyledikleri bir şey var; o da şu: “Biz milleti temsil
ediyoruz, millet bize oy verdi, istediğimizi yaparız.”
MİHRİMAH BELMA SATIR (İstanbul) – Hiç
öyle bir şey demiyoruz. 
BİNNAZ TOPRAK (Devamla) – Şimdi, ben bu
konuda birkaç şey söylemek istiyorum. 
HALİDE İNCEKARA (İstanbul) – Yani
milletin istediğinizi yaparız demek istiyoruz Hocam. 
BİNNAZ TOPRAK (Devamla) – Bir kere, bu
düşüncenin “Millet bize oy verdi ve istediğimizi yaparız.” düşüncesinin hem
demokrasiye aykırı olduğunu hem de temsil fikrine aykırı olduğunu anlatmak
istiyorum. 
Bir kere, şunu söyleyeyim… 
GÜLAY DALYAN (İstanbul) – Hocam,
arkanıza bir bakın. Egemenlik kayıtsız şartsız milletindir. 
BİNNAZ TOPRAK (Devamla) – AKP tek
başına milleti temsil falan etmiyor. Bakın, burada ne yazıyor: “Egemenlik
kayıtsız şartsız milletindir.”
GÜLAY DALYAN (İstanbul) – Biz de
milletin dediğini yapıyoruz. 
BİNNAZ TOPRAK (Devamla) – Millet, 75
milyon insan. Siz, sadece o 75 milyonun 2011’de yüzde 49’unu aldınız, bu
seçimde de ne alacağınız belli değil. 
HAYDAR AKAR (Kocaeli) – 75 milyonun
değil seçmenin yüzde 49’u. 
YILMAZ TUNÇ (Bartın) – Yüzde 55. 
BİNNAZ TOPRAK
(Devamla) – 55 falan olmadığı anketlerden belli.
Şimdi, dolayısıyla, milleti hem AKP
milletvekilleri -eğer temsiliyetse bu- hem de burada oturan 3 muhalefet
partisinin milletvekilleri temsil ediyor. Dolayısıyla da bunun da ötesinde AKP,
maalesef –yani, belki “Temsil ediyorum.” iddiasında bulunabilirdi seçimi
kazandığı için- on iki yıldır ve özellikle son yıllarda Başbakanın da, yani
eski Başbakanımız, şimdiki Cumhurbaşkanımızın da halkı bölen söylemleriyle,
halkı kutuplaştıran söylemleriyle maalesef ve maalesef sadece AKP seçmenini
temsil eder konuma kendisini getirmiştir, bunu bir kere söylemek istiyorum.
İkinci söylemek istediğim şey şu:
Demokrasinin erdemi halkın iktidarı seçmesi değil. Yani bu seçim, siyaset
biliminde demokrasinin en basit göstergesi olarak sayılıyor ve hele hele
demokrasiyi onunla, yani seçimle sınırlı tutmuşsanız yeterli olmayan bir kuralı,
meşhur “Yetmez ama evet.” var ya tam da “Yetmez ama evet.” kuralını…
Demokrasinin asıl erdemi, Meclis içi ve dışı muhalefete tanıdığı söz hakkı.
Bakın, Cumhuriyet Halk Partisi,
özellikle, Mecliste muhalefetin söz hakkı konusunda en duyarlı ve tek duyarlı
olan parti.
LÜTFÜ TÜRKKAN (Kocaeli) – Hadi canım
sen de, ne alakası var? 
BİNNAZ TOPRAK (Devamla) – Biliyorsunuz…
Alakası var.
İç Tüzük değişikliği için biz burada
mücadele ettik… 
LÜTFÜ TÜRKKAN (Kocaeli) – Biz ne
yaptık?
MEHMET ERDOĞAN (Muğla) – Biz ne
yapıyoruz?
BİNNAZ TOPRAK (Devamla) - …çünkü AKP’li
arkadaşlar, AKP iktidarı muhalefetin sesini kısmaya uğraşıyordu, biz burada
büyük bir mücadele verdik, arkadaşlarımız burada dayak yerken MHP'li ve HDP'li
arkadaşlar kollarını kavuşturup bizi seyrettiler, yardımcı dahi olmadılar, bu
doğrudur. (MHP sıralarından gürültüler) 
Şimdi, şunu söyleyeceğim: “Seçim her
şeydir.” diyen rejimlere aslında demokrasi denmemekte, siyaset bilimciler
bunlara “illiberal demokrasi” diyor, hatta “rekabetçi otoriter sistem” diyor.
Neden rekabetçi? Seçim var diye rekabetçi ama otoriter.
GÜLAY DALYAN (İstanbul) – Hocam, kendi
söylediğinize inanıyor musunuz?
BİNNAZ TOPRAK (Devamla) - Nitekim, son
zamanlarda yurt dışında çıkan çok önemli gazetelerde ve birtakım bilimsel
dergilerde Türkiye artık demokrasi kategorisinden çıkarılmış illiberal
demokrasiler ya da rekabetçi otoriter sistemler tarafına maalesef konmuştur.
MİHRİMAH BELMA SATIR (İstanbul) –
Hocam, siz dört yıldır takip etmemişsiniz şeyi. Yayınlardan uzak kalmışsınız
Hocam.
BİNNAZ TOPRAK (Devamla) - Şimdi, bakın,
demokrasi uzlaşı rejimidir. Uzlaşı demek müzakere demektir, karşılıklı taviz
demektir, farklı fikirlerden yararlanmak demektir, bunun sonucunda ortak akıl
üretmek demektir. “Parlamento” kelimesinin anlamı budur. Parlamento Latincede
“parliament” kelimesinden, konuşmaktan gelir. Allah aşkına söyler misiniz dört
yıldır şu Mecliste ne zaman neyi konuştuk?
GÜLAY DALYAN (İstanbul) – Hocam, sonuç:
AK PARTİ iktidar, AK PARTİ; durmak yok, yola devam.
BİNNAZ TOPRAK (Devamla) - Burada bir
kakofoni hâkim.
(Mikrofon otomatik cihaz tarafından
kapatıldı) 
BİNNAZ TOPRAK (Devamla) – Aynen şimdi
olduğu gibi kimin ne söylediği belli değil. 3 muhalefet partisinin önergeleri
de, yasa teklifleri de bir kez olsun burada kabul edilmedi.
BAŞKAN – Sayın Toprak, teşekkür
ediyoruz.
BİNNAZ TOPRAK (Devamla) – Çok teşekkür
ederim. (Alkışlar)
ADİL ZOZANİ (Hakkâri) – Sayın Başkan…
BAŞKAN – Sayın Zozani, talebiniz nedir?
ADİL ZOZANİ (Hakkâri) – Sayın Toprak
konuşmasında grubumuza sataştı. Sataşmadan cevap hakkımızı kullanmak istiyoruz.
BAŞKAN – Ne dedi? (AK PARTİ
sıralarından gülüşmeler)
ADİL ZOZANİ (Hakkâri) – “Biz burada
dayak yerken siz ellerinizi ovuşturarak izlediniz.” dedi.
BAŞKAN – Buyurun.
BÜLENT TURAN (İstanbul) – Niye
buyuruyor Sayın Başkan?
BAŞKAN – Öğrenmek zorundayım ne
dediğini ve niçin onu sataşma olarak nitelediğini. Çok rica ediyorum, rastgele
söz vermiyoruz.
Buyurunuz Sayın Zozani.
IX.- SATAŞMALARA İLİŞKİN
KONUŞMALAR (Devam)
26.- Hakkâri Milletvekili
Adil Zozani'nin, İstanbul Milletvekili Binnaz Toprak’ın 684 sıra sayılı Kanun
Tasarısı’nın 42’nci maddesiyle ilgili önerge üzerinde yaptığı konuşması
sırasında HDP Grubuna sataşması nedeniyle konuşması
ADİL ZOZANİ (Hakkâri) – Teşekkür ederim
Sayın Başkan.
Değerli arkadaşlar, böyle mobbing uygulamayın,
buraya konuşmaya çıktık yani şimdi. (AK PARTİ sıralarından gülüşmeler)
Şimdi, burada bu İç Tüzük hepimizi
bağlıyor, burada hemfikir olalım.
İHSAN ŞENER (Ordu) – Ama sizin hiçbir
yerinizi bağlamıyor.
ADİL ZOZANİ (Devamla) – Şimdi, bu İç
Tüzük’e uygun bir iş buraya getirirseniz, sorunla karşılaşmadan bu iş burada
görüşülür ve geçer, ama siz, bu İç Tüzük’e aykırı bir iş buraya getirirseniz,
burada mecburen tartışma olacak, tartışmak durumundayız. 
Bakın, ilk günden itibaren size
söyledik; buraya getirdiğiniz iş, bu tasarı, bu İç Tüzük’ün 73’üncü maddesine
aykırı bir iştir. Ayrıca, sizin hükûmetleriniz döneminde, 2005 yılında
çıkarılan ve şu anda Meclis Kanunlar ve Kararlar biriminin rehberi pozisyonunda
olan Mevzuat Hazırlama Yönetmeliği’nin 21’inci maddesine aykırı bir iştir
dedik, delilleriyle, ispatlarıyla ortaya koyduk. 
Tekrar ifade ediyoruz, 43 madde olarak
gelen tasarıyı siz 132 maddeye çıkarmışsınız. İç Tüzük 73’üncü madde diyor ki:
“Getirdiğiniz tasarının gerekçelerini açıkça ifade etmek durumundasınız.” Bu da
yetmemiş, İç Tüzük 73’üncü maddeyi Mevzuat Hazırlama Yönetmeliği’nin 21’inci
maddesinde açmış, izah etmiş, o gerekçelerin ne şekilde hazırlanacağını ifade
etmiş. Oysaki bakın, bugün tartıştığımız kanun tasarısının, bu tasarının 89
maddesinin gerekçesi yok, gerekçesi yazılmamış. 
ŞUAY ALPAY (Elâzığ) – Genel gerekçede
var.
ADİL ZOZANİ (Devamla) – Şuay Bey, genel
gerekçenin içerisinde de yok, keşke olsa. Ayrıca kurtarmaz, genel gerekçenin
içerisinde olsa da kurtarmaz, ama yok, ayrı ayrı gerekçenin olması gerekir.
İDRİS ŞAHİN (Çankırı) – Her maddenin
ayrı ayrı gerekçesi var, sen daha dersini çalışmamışsın.
ADİL ZOZANİ (Devamla) – Şimdi, bakın,
arkadaşlar, kaç gündür biz burada bunu tartışıyoruz, size bunu izah etmeye
çalışıyoruz; siz anlamamak için gayret sarf ediyorsunuz, “Biz getirdik,
doğrudur, bu şekilde geçsin.” diyorsunuz, biz mecburen burada muhalefet
hakkımızı kullanarak bu yanlış işlemi düzeltme gayreti içerisindeyiz. Bizim
burada engelleme falan gibi bir gayretimiz söz konusu değil… (AK PARTİ
sıralarından “Ooo!” sesleri, gürültüler) …biz burada, yanlış olan işi
düzeltmeye çalışıyoruz. Görevimiz bu değerli vekiller, biz bunu yapıyoruz.
CUMA İÇTEN (Diyarbakır) – Anayasa
Mahkemesi…
ADİL ZOZANİ (Devamla) – Düzeltin.
Tekrar size teklif ediyoruz: Getirin, birlikte düzeltelim efendim, yanlışı
düzeltelim, gerekçelerini koyalım. Kanun uygulayıcıya…
(Mikrofon otomatik cihaz tarafından
kapatıldı)
SALİM USLU (Çorum) – Maddelerle ilgili
öneri, öneri…
ADİL ZOZANİ (Devamla) – …gerekçe
oluşturalım. 
SALİM USLU (Çorum) – Maddelerle ilgili
öneriniz var mı?
ADİL ZOZANİ (Devamla) – Önerilerimiz
var efendim, önerilerimiz var. Sayın Uslu, ben bir hafta önce bu kürsüde
önerilerimizin ne olduğunu söyledim, lütfen kayıtlara bakın. 
BAŞKAN – Teşekkür ediyoruz Sayın
Zozani.
ADİL ZOZANİ (Devamla) – Ben teşekkür
ederim.
BAŞKAN - Buyurunuz Sayın Vural.
OKTAY VURAL (İzmir) – Sayın Başkan,
Sayın Toprak bizim partimizi de itham ederek İç Tüzük teklifiyle ilgili
herhangi bir tavır oluşturmadığımız, sanki benimsediğimiz şeklinde bir
sataşmada bulunmuştur. Milliyetçi Hareket Partisinin tutumunu açıklamak üzere
Sayın Nevzat Korkmaz efendim.
BAŞKAN – Buyurunuz Sayın Korkmaz. (MHP
sıralarından alkışlar)
27.- Isparta Milletvekili S.
Nevzat Korkmaz'ın, İstanbul Milletvekili Binnaz Toprak’ın 684 sıra sayılı Kanun
Tasarısı’nın 42’nci maddesiyle ilgili önerge üzerinde yaptığı konuşması
sırasında Milliyetçi Hareket Partisine sataşması nedeniyle konuşması
S. NEVZAT KORKMAZ (Isparta) – Sayın
Başkan, değerli milletvekilleri; hayırlı sabahlar diliyorum.
Biraz önce Sayın Binnaz Toprak
Hanımefendi buraya geldi, özellikle bu Adalet ve Kalkınma Partisinin
milletvekillerinin vermiş olduğu İç Tüzük teklifinde sanki sadece Cumhuriyet
Halk Partisi karşı çıkmış da diğer muhalefet partileri ve Milliyetçi Hareket
Partisi gerekli desteği vermemiş yahut buna karşı çıkmamış gibi bir konuşma
yaptı. Bunun gerçekle hiçbir alakası yok. Çünkü, Milliyetçi Hareket Partisi İç
Tüzük’e bütün Genel Kurulun demokratik haklarını kullanabilmesi açısından bir
uzlaşmayla yapılması gerektiğini her zaman söyleyegelmiştir. Adalet ve Kalkınma
Partisinin getirmiş olduğu teklif, muhalefetin elindeki bütün obstrüksiyon
imkânlarını alıp ve İç Tüzük’ün âdeta iktidar partisinin bir kullanma kılavuzu,
uygulama kılavuzu hâline getirmek üzere bir teklifi idi.
İSMAİL GÜNEŞ (Uşak) – Nevzat Bey,
Türkçe İç Tüzük kullanalım, Türkçe. Türkçe kullanalım lütfen.
S. NEVZAT KORKMAZ (Devamla) – Yani,
arkadaş, ben sana şimdi İç Tüzük’ü baştan sona kadar anlatırım ama…
BAŞKAN – Lütfen, karşılıklı konuşmayın.

S. NEVZAT
KORKMAZ (Devamla) – …hakikaten ne buna zamanımız var ne de bunu anlayacak
durumunuz var. 
BAŞKAN – Genel Kurula hitap ediniz
Sayın Korkmaz.
S. NEVZAT KORKMAZ (Devamla) – Sadece
söylemek istediğim şu arkadaşlar: İç Tüzük 1973 yılında yapılmış yani
Parlamentonun iki kanatlı olduğu bir dönemde, Senato ve Millet Meclisinin
olduğu bir dönemde yapılmış, onun üzerinden askerî darbe geçmiş fakat İç Tüzük
değiştirilememiş. Hem 23’üncü Dönemde hem 24’üncü Dönemde İç Tüzük’ün
değiştirilmesi için iki defa komisyon kuruldu. Bu komisyonların her ikisinde de
görev almış bir arkadaşınız olarak bu çalışmaların başından beri varım.
Değerli arkadaşlar, en son 24’üncü
Dönemde -hatırlayın lütfen- ortaya bir metin çıkmak üzereydi. Bu metinde,
özellikle Adalet ve Kalkınma Partisi kendi istekleri yerine getirilmediği için
bu komisyonun lağvedilmesi, ortadan kaldırılması için Türkiye Büyük Millet
Meclisi Başkanına baskı yaptı, Meclis Başkanı da bütün itirazlarımıza rağmen –o
komisyonda görev alan arkadaşlarımız biliyor- bu komisyonu ortadan kaldırdı, İç
Tüzük Uzlaşma Komisyonunu. Şu anda Adalet ve Kalkınma Partisi, eminim ki, son
derece pişmanlık duyuyor ama geçti. 
İşte, bakın, bugün de burada bir kanun
tasarısı görüşüyoruz. Yarın pişman olacaksınız fakat iş işten geçtikten sonra,
efendim, elinizi dizlerinize vurmanın, kafanızı duvarlara vurmanın bir anlamı
yok. Zamanında değiştireceksiniz. 
Biz de Binnaz Hanım’a söylüyoruz: O
günleri herhâlde unutmuş olabilirsiniz gecenin bu saatinde, Milliyetçi Hareket
Partisi burada demokratik hakkını kullanarak direndi.
Teşekkür ediyorum.
BAŞKAN – Teşekkür ederiz Sayın Korkmaz.

BİNNAZ TOPRAK (İstanbul) – Sayın
Başkan…
BAŞKAN – Buyurunuz Sayın Toprak. 
BİNNAZ TOPRAK (İstanbul) – Sayın
konuşmacı ismimi kullanarak bir şeyler dedi ama ben duymadım. Lütfen…
(Gürültüler) 
BAŞKAN – Sayın milletvekilleri,
duyamıyorum ki.
BİNNAZ TOPRAK (İstanbul) – İsmimi
kullanarak bir şeyler söyledi. İsmimi kullandığını duydum ama gerisini
duymadım. Lütfen açar mısınız mikrofonu, o kısmı tekrar, ne dediğini duyayım.
BAŞKAN – Sayın Toprak, ne için
istediğinizi anlayamıyorum. 
BİNNAZ TOPRAK (İstanbul) – Şimdi,
başında, sayın konuşmacı benim ismimi kullanarak yanlış bir ifade, doğru
olmayan bir ifade kullandığımı söyledi yani yalan söylemişim gibi bir ifadede
bulundu. 
İSMAİL GÜNEŞ (Uşak) – Ya, olmaz böyle
bir şey ya! Sayın Başkan, sadece “Unutmuş olabilir.” dedi. 
LÜTFÜ TÜRKKAN (Kocaeli) – “Yalancı.”
dedi sana. 
BAŞKAN – Yani siz öyle algıladınız, o
tarz bir şey dememiştir ama siz öyle nitelediniz. 
Buyurunuz Sayın Toprak. (CHP
sıralarından alkışlar) 
İSMAİL GÜNEŞ (Uşak) – Sayın Hocam,
“unutmadım” deyin. 
BİNNAZ TOPRAK (İstanbul) – Neyi? 
İSMAİL GÜNEŞ (Uşak) – Size sadece
“Unutmuş olabilir.” dedi. 
BAŞKAN – Buyurunuz Sayın Toprak. 
28.- İstanbul Milletvekili
Binnaz Toprak'ın, Isparta Milletvekili S. Nevzat Korkmaz’ın sataşma nedeniyle
yaptığı konuşması sırasında şahsına sataşması nedeniyle konuşması
BİNNAZ TOPRAK (İstanbul) – Teşekkür
ederim Sayın Başkan. 
Sayın konuşmacı, MHP’li arkadaşımız
burada benim…
HALİDE İNCEKARA (İstanbul) – Adı ne?
BİNNAZ TOPRAK (Devamla) – Sizin
istediğiniz şekilde konuşmak mecburiyetinde değilim. (CHP sıralarından “Bravo”
sesleri, alkışlar) 
HALİDE İNCEKARA (İstanbul) – Ama ismi
ne, ismi?
BAŞKAN – Lütfen karşılıklı
konuşmayınız, Genel Kurula hitap ediniz. 
BİNNAZ TOPRAK (Devamla) – Benim yanlış
bir ifade kullandığımı söyledi. 
İSMAİL GÜNEŞ (Uşak) – Hayır, öyle bir
şey söylemedi. 
BİNNAZ TOPRAK (Devamla) – Ben öyle
duydum efendim, “Yanlış bir ifade kullandı, gerçekle alakası olmayan bir ifade
kullandı.” dedi. 
İSMAİL GÜNEŞ (Uşak) – “O günleri
unutmuş olabilir.” dedi sadece. 
BİNNAZ TOPRAK (Devamla) – Bu ne anlama
geliyor? Yani “Yalan attı, bizim hakkımızda yalan söyledi…”
Şimdi, bakın, ben o olayda vardım.
Burada büyük bir mücadele gösterdik ve benim aklımdaki imaj, MHP’nin gerçekten
de orada oturup bu işi seyrettiğiydi. 
HALİDE İNCEKARA (İstanbul) – Vallahi
doğru. 
BİNNAZ TOPRAK (Devamla) – Aynı şeyi
4+4+4’te de tekrarladı. Hem MHP hem HDP 4+4+4 olayında da biz büyük bir
mücadele verdiğimiz hâlde bize destek vermediler. 
HALİDE İNCEKARA (İstanbul) –
Seyrettiler, vermediler Hocam. 
BİNNAZ TOPRAK (Devamla) – Bunu gündeme
getirmek istiyorum çünkü gerçekten de sürekli olarak CHP pek çok konuda…
GÜLAY DALYAN (İstanbul) – Hocam, seçim
çalışması sahada oluyor, burada değil. 
BİNNAZ TOPRAK (Devamla) – …zan altında
bırakılıyor. Bu Mecliste bütün muhalefet partileri içinde tek başarı öyküsüdür
aslında o İç Tüzük’e direnmiş olmamız çünkü durdurabildik onu ve o durdurmada
da her 2 partiden de hiçbir yardım görmedik, ben bunu tekrarlamak istiyorum,
aynı 4+4+4’te olduğu gibi. Dolayısıyla da -çok özür diliyorum ama- benim
aklımda kalan imaj yalan ifade değil de sizin orada oturduğunuzdu. 
Teşekkür ederim Sayın Başkan. (CHP
sıralarından alkışlar) 
BAŞKAN – Teşekkür ederiz Sayın Toprak. 
OKTAY VURAL (İzmir) – Sayın Başkan,
Sayın Toprak 4+4+4’le ilgili partimizin herhangi bir tutum sergilemediğini
ifade etti. Dolayısıyla, bir sataşma yapmıştır. Bu sataşmaya cevap vermek
istiyoruz efendim.
BAŞKAN – 4+4+4’le ilgili…
OKTAY VURAL (İzmir) – 4+4+4’le ilgili
herhangi bir tutum sergilemediğimizi ifade etmiştir. Bununla ilgili…
İDRİS ŞAHİN (Çankırı) – Burada bir
sataşma söz konusu değildir efendim, bir tespit vardır.
LÜTFÜ TÜRKKAN (Kocaeli) – Evet,
partimizi zan altında bırakmıştır.
İDRİS BALUKEN (Bingöl) – Sayın Başkan…
BAŞKAN – Evet, sizi dinledik.
Sayın Baluken, siz…
İDRİS BALUKEN (Bingöl) – Aynı şekilde,
HDP’nin 4+4+4 yasa tasarısının görüşmeleri sırasında muhalefet ortaya
koymadığını ifade etmiştir. Doğrudan sataşmıştır.
İDRİS ŞAHİN (Çankırı) – Sayın Başkanım,
burada bir sataşma söz konusu değil, tespit yapıyor. Aynı konuda sataşma olur
mu Başkanım ya?
OKTAY VURAL (İzmir) – Sayın Ahmet Duran
Bulut konuşacak efendim.
BAŞKAN – Önce Sayın Bulut…
Buyurunuz. (MHP sıralarından alkışlar)
29.- Balıkesir Milletvekili
Ahmet Duran Bulut'un, İstanbul Milletvekili Binnaz Toprak’ın sataşma nedeniyle
yaptığı konuşması sırasında Milliyetçi Hareket Partisine sataşması nedeniyle
konuşması
AHMET DURAN
BULUT (Balıkesir) – Sayın Başkan, değerli milletvekilleri; Binnaz Hanım,
Milliyetçi Hareket Partisinin 4+4+4 adıyla Millî Eğitim Bakanlığının getirmiş
olduğu teklife gerekli mücadeleyi yapmadığını ifade etmektedir. Milliyetçi
Hareket Partisi herhangi bir partinin hoşuna gitsin, karşı olsun diye hareket
eden bir parti değildir. Milliyetçi Hareket Partisi ülkenin gerçekleri neyi
gerektiriyorsa o doğrultuda hareket eder. “Evet” veya “hayır” iki şık var,
üçüncüsü yoktur. Bizim ülkenin menfaatine olan kararlarda kararımız kimi zaman
muhalefetle örtüşmekte, kimi zaman iktidarla örtüşmekte. Nihayetinde,
Milliyetçi Hareket Partisi kendi doğruları noktasında hareket etmektedir. 4+4+4
sisteminin bu ülkenin gerçeklerine uymayan, bu bünyeye uymayan, düşünülmeden,
tasarlanmadan, hesap edilmeden getirilmiş, bu ülkenin eğitimine darbe vuran bir
sistem olduğunu biz komisyonlarda günlerce ifade ettik. 60 aylık çocukların
okula gitmesinin sakıncalı olduğunu ifade ettik, tek tek ifade ettim. “10 tane
okul müdürü getirin sizin atadığınız, eğer bir tanesi ‘Evet.’ derse biz de
‘Evet.’ diyeceğiz.” dedik onlara. Üniversiteler, akademisyenler diyor ki: “Bir
çocuğun el kasları altmış ayda oluşur, gelişir.” “Siz altmış ayda kalem
tutamayan çocukları okula götürüyorsunuz, yanlıştır.” dedik. Sonucunda, 60 aylık öğrencilerin
yüzde 85’i okuma yazmayı öğrenemediler, o çocukların bir yılını AKP iktidarı
yedi. 
İDRİS ŞAHİN (Çankırı) – Alanda niye
“Destek verdik.” diye savunuyorsunuz pekâlâ 4+4+4’ü?
AHMET DURAN BULUT (Devamla) – Hayır,
biz vermedik. 
İDRİS ŞAHİN (Çankırı) – Alanda
“Destek verdik.” diyorsunuz, burada da inkâr ediyorsunuz.
AHMET DURAN BULUT (Devamla) – Yanlış.
Ben burada ifade ediyorum. Burada siz ne diyorsunuz?
BAŞKAN – Lütfen karşılıklı
konuşmayınız. (AK PARTİ sıralarından gürültüler)
AHMET DURAN BULUT (Devamla) – Hayır,
olur mu öyle şey? Siz, AKP, bu 4+4+4 içerisinde içi ayrı, dışı ayrı getirdiniz.
Siz, kendiniz, imam-hatip adı altında bunu istismar ederek… Biz Kur’an-ı Kerim
dersinin sadece imam-hatiplerde değil bütün okullarda zorunlu olmasını istedik,
siz “Hayır.” dediniz. Tıpkı başörtüsü gibi, biz buraya yasayı getirdik, siz
üniversitelerdeki…
İDRİS ŞAHİN (Çankırı) – Kendi
kendinizle çelişiyorsunuz.
AHMET DURAN BULUT (Devamla) – 17’nci
maddeyi kabul etmediniz -Anayasa’dan- geri döndü. 
O bakımdan, iktidarın samimi
olmadığını ifade ediyor, yüce heyetinizi saygıyla selamlıyorum. 
BAŞKAN – Teşekkür ederiz Sayın Bulut.
Buyurunuz Sayın Kaplan.
30.- Şırnak Milletvekili
Hasip Kaplan'ın, İstanbul Milletvekili Binnaz Toprak’ın sataşma nedeniyle
yaptığı konuşması sırasında Halkların Demokratik Partisine sataşması nedeniyle
konuşması
HASİP KAPLAN (Şırnak) – Bir insan
yirmi dört saat çalışınca bazen şaşırabiliyor. 
Sayın Toprak, şu bilgisayardan
çıkardım o günü. Şurada fotoğrafa bakarsanız…
İHSAN ŞENER (Ordu) – Şeref tablosu!
HASİP KAPLAN (Devamla) - Muhalefet
partilerinin 3’ünün aynı bu paket gibi bir direnişi vardır İç Tüzük’e karşı.
CHP’li vekillerle beraber MHP, BDP de bu İç Tüzük tartışmasını burada
durdurmuştur, sonra da Mecliste İç Tüzük Uzlaşma Komisyonu kurulmuştur. İç
Tüzük Uzlaşma Komisyonunda da parti grubum adına, Barış ve Demokrasi Partisi
Grubu adına ben görev aldım, Mecliste de burada ben konuştum. Burada konuştuğum
zaman da beşi bir yerde grup başkan vekilleri bir İç Tüzük teklifi imzalamış
getirmiş burada, istedikleri gibi, aynen öyle. Sonra müthiş bir “adam”
tartışması yapılmıştı Elitaş ile Oktay Vural arasında ve burada
görüşülememişti. Sayın Kuzu da oturmamıştı orada. Yani, size anımsatmak
istedim. Buraya hukuksuz gelen her kanun teklifinin, tasarısının karşısında,
barış ve demokrasiyi, özgürlüğü savunan Halkların Demokratik Partisi durmuştur.
Hatırlatmak istedim sadece.
Şunu ifade
edeyim: Sadece bu değil, bu muhalefetin sesinin kısılması için getirilen bu İç
Tüzük’e karşı Meclis İç Tüzük Uzlaşma Komisyonu olarak öyle güzel bir tüzük
size hazırlamıştık ki bu kadar eziyet çekmeyecektiniz. Haftada bir oylama
getirmiştik. İlgilenen gelsin. Bakın, yatabilecektiniz, gezebilecektiniz, keyif
edebilecektiniz. Çalışma süresini sınırlıyorduk. Böyle bir paket mi geldi, otuz
saatte görüşülecek. Oy oranına göre bölüyorduk, yine işinize yarıyordu. Siz de
konuşuyordunuz muhalefette ama sınırlıydı. Bu İç Tüzük’te torba kanunu
kaldırıyorduk. Torba kanunu kaldırıyorduk ama etkili muhalefeti getiriyorduk,
etkili iktidarın yasalaşma sürecini getiriyorduk. Karar yeter sayısı ve
yoklamayı o iç tüzükte 2’ye indiriyorduk. Siz kendi ayağınıza sıktınız, kendi
kendinize sıktınız, kendi kendinize vurdunuz. 4 parti grubunun yüzde 90
anlaştığı iç tüzüğü siz ötelediniz. Şu an onun cezasını çekiyorsunuz. Aha bu da
hakkınızdır. Hak ediyorsunuz arkadaşlar, hak ediyorsunuz. Vallahi siz de
uyumuyorsunuz, biz de uyumayacağız sabaha kadar, öğleye kadar, akşama kadar,
yarına kadar, öbür güne kadar. Kim dönerse buradan… “Pilavdan dönenin kaşığı
kırılsın.” diyoruz, tamam mı arkadaşlar? (HDP sıralarından alkışlar) 
BAŞKAN –
Teşekkür ederiz Sayın Kaplan.
III.- YOKLAMA
(CHP
sıralarından bir grup milletvekili ayağa kalktı)
ENGİN ALTAY
(Sinop) – Yoklama istiyoruz Sayın Başkan.
BAŞKAN – Yoklama
talebi var.
Sayın Altay,
Sayın Serindağ, Sayın Akar, Sayın Öğüt, Sayın Serter, Sayın Güneş, Sayın Öner,
Sayın Erdemir, Sayın Özkoç, Sayın Kaplan, Sayın Özgündüz, Sayın Kaleli, Sayın
Toprak, Sayın Küçük, Sayın Düzgün, Sayın Haberal, Sayın Kuşoğlu, Sayın Öztürk,
Sayın Sarı, Sayın Onur.
Yoklama için üç dakika süre veriyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara Milletvekili
Levent Gök ile 4 Milletvekilinin; Nüfus Hizmetleri Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza
sunuyorum...
OKTAY VURAL (İzmir) – Karar yeter sayısı...
BAŞKAN – Karar yeter sayısı da
arayacağım.
Kabul edenler... Kabul etmeyenler...
Karar yeter sayısı vardır, önerge kabul edilmemiştir. 
İDRİS BALUKEN (Bingöl) – Sayın
Başkan...
BAŞKAN – Buyurunuz Sayın Baluken.
İDRİS BALUKEN (Bingöl) – Sayın Başkan,
bir konuyla ilgili talebimizi size iletmek istiyoruz. 
BAŞKAN – Evet, buyurun. 
İDRİS BALUKEN (Bingöl) – Bugün saat
14.00 itibarıyla çalışmaya başladık ve saat 19.00-20.00 arasında bir saatlik
bir ara verildi. O saatten şimdiye kadar altı buçuk, yedi saate yaklaşan bir
çalışma temposu burada gösterildi. Şimdi, iktidar partisi milletvekilleri
çalışmadıkları için, tek yaptıkları iş parmakla elektronik sisteme girmek
olduğu için hissetmiyor olabilirler.
İHSAN ŞENER (Ordu) – Teessüf ederiz.
İDRİS BALUKEN (Bingöl) – Ama takdir
edersiniz ki muhalefet partileri sürekli hem yasaları takip etmek hem kürsüde
konuşmaları yapmak suretiyle buradaki çalışma sürekliliğini devam ettirmek
konusunda bir arayış içerisindeler. Yedi saatte en ağır işlerde bile bir
vardiya değişimi olur. Burada da temel bazı şeyleri göz önüne getirdiğinizde en
azından bir saatlik bir ara verilmesi, sonrasında da tekrar istedikleri saate
kadar çalışmanın devam ettirilmesi yönünde bir talebimiz vardır.
OKTAY VURAL (İzmir) – Bir saatten
sonra, bir saat daha olursa iki saatlik bir ara iyi olur.
İDRİS BALUKEN (Bingöl) – Bir saatlik
bir arada vekil arkadaşlarımız hem diğer maddelerle ilgili hazırlıklarını
tamamlayabilirler hem de bir istirahat süresi olabilir. Dediğim gibi, onlar
ihtiyaç hissetmeyebilirler(x) ama muhalefetin böyle bir ihtiyacı
var.
Teşekkür ederim.
ENGİN ALTAY (Sinop) – Ayrıca acıktık
yani yedi saattir çalıştığımız için. Bir istişare yapalım olmazsa Başkanım.
MİHRİMAH BELMA SATIR (İstanbul) – Sayın
Başkan, arkadaşlar kendi kendilerine ihanet ediyorlar, kapasiteleri her türlü
çalışmaya yeterlidir, devam edelim.
BAŞKAN – Sayın Baluken, önerinize
teşekkür ederiz ama ben zaten yarım saat ara verecektim. Onun için, önerinizi
tam karşılamayacak ama kusura bakmayın. 
Yarım saat ara veriyorum.
Kapanma Saati:
02.38
ON BİRİNCİ
OTURUM
Açılma Saati:
03.20
BAŞKAN: Başkan
Vekili Şükran Güldal MUMCU
KÂTİP ÜYELER:
Dilek YÜKSEL (Tokat), Mine LÖK BEYAZ (Diyarbakır) 
-----0-----
BAŞKAN – Sayın
milletvekilleri, Türkiye Büyük Millet Meclisinin 69’uncu Birleşiminin On
Birinci Oturumunu açıyorum. 
684 sıra sayılı
Kanun Tasarısı’nın görüşmelerine devam edeceğiz.
Komisyon ve
Hükûmet yerinde.
42’nci madde
üzerinde kalmıştık.
Madde üzerindeki
diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun “4652 sayılı
Kanuna aşağıdaki ek madde eklenmiştir.
"EK MADDE 1- Bu Kanunda yer alan
"Fakülte" ibarelerinden "Polis Amirleri Eğitimi Merkezi",
"Dekan" ibarelerinden "Polis Amirleri Eğitimi Merkezi
Müdürü", "Dekanlık" ibarelerinden “Polis Amirleri Eğitimi
Merkezi Müdürlüğü", "lisans" ibarelerinden "ilk kademe
amirlik eğitimi" anlaşılır."" şeklindeki 42 inci maddesinin
aşağıdaki şekilde değiştirilmesini arz ve teklif ederiz.
S. Nevzat
Korkmaz (Isparta) ve arkadaşları
"MADDE 42 -4652 sayılı Kanuna
aşağıdaki ek madde eklenmiştir.
"EK MADDE 1- Bu Kanunda yer alan
"Fakülte" ibarelerinden "Polis Amirleri Eğitimi Merkezi",
"Dekan" ibarelerinden "Polis Amirleri Eğitimi Merkezi
Müdürü", "Dekanlık" ibarelerinden "Polis Amirleri Eğitimi
Merkezi Müdürlüğü", "lisans" ibarelerinden ise "ilk kademe
amirlik eğitimi" anlaşılır.""
BAŞKAN – Komisyon önergeye katılıyor mu?
İÇİŞLERİ KOMİSYONU SÖZCÜSÜ SERMİN BALIK (Elâzığ) –
Katılmıyoruz Sayın Başkan.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ IŞIK (Kocaeli) –
Katılmıyoruz Sayın Başkan.
BAŞKAN – Buyurunuz Sayın Korkmaz. 
S. NEVZAT KORKMAZ (Isparta) – Teşekkür ederim Sayın
Başkanım.
Değerli milletvekilleri, hepinizi saygıyla selamlıyorum.
“Görüşmekte olduğumuz tasarıyla polis teşkilatının ve
polislerimizin sorunlarını çözüyoruz, iyileştirmeler getiriyoruz.” diyorsunuz
ama tasarının hiçbir tarafında ne teşkilatın sorunlarıyla ilgili ne
polislerimizin sorunlarıyla ilgili bir çözüm yok. Dolayısıyla bu yasanın,
teşkilatın ihtiyaçlarından değil de sanki birtakım mahfillerin ihtiyaçlarından
ortaya çıktığını da gösteriyor.
Kamu Denetçiliği Kurumu, yani
Ombudsman, meslek mensuplarının mesleki sorunlarıyla ilgili İçişleri
Bakanlığını şikâyet etmeleri üzerine, 30 Aralık 2014’te tavsiye niteliğinde bir
rapor hazırlamış. Ben bu raporun sonuçlarını sizlerle paylaşmak istiyorum.
Şikâyet konuları fazla çalışma, ücretsiz ek görevlendirmeler, diğer mesleki
rahatsızlıklar başlığı altında toplanmış. İller bazında, değerli arkadaşlar,
haftalık ortalama çalışma saatleri dökümü yapılmış. Biliyorsunuz, haftalık
çalışma saati 40 saattir, günde 8 saat olmak üzere. Bazı illerde, kıymetli
arkadaşlar, 50 saatin üzerinde polisin bir haftada çalıştığı süre. Birkaç il
örneğini vereyim sizlere: Adana 53 saat, Ağrı 55, Amasya 49, Antalya 50, Bolu
52, Çanakkale 51,2; Elâzığ 50, Hakkâri 59, Hatay 50, Mersin 55, İstanbul 54,
İzmir 53 saat. Böyle uzayıp gidiyor değerli arkadaşlar. Diğer iller de, inanın,
hemen hemen tamamında 45 saatin üzerinde. İller ortalaması 47,6 saate
tekabül ediyor. Yani 81 ilden 26 il 50 saatin üzerinde çalışıyor değerli
arkadaşlar.
Almanya, Fransa,
Danimarka, İspanya, İsveç, İtalya gibi ülkelerde polisin haftalık çalışma süresi
40 saat. 40 saatin üzerine çıktığı zaman ya izinle yahut ücretle, fazla mesai
ücretiyle gideriliyor fazla çalışmaları. 
Ek
görevlendirmelere bakıyorsunuz: Devlet büyüklerinin, yabancı heyetlerin
karşılanması, dinî ve millî bayramlar, konser vesaire gibi etkinlikler, 30
farklı ek görevlendirmeler veriliyor polise. Bu görevlerden sadece şehit
cenazeleri, seyyar satıcılar için tedbirler, yıkım, ihale, mahkeme kararları ve
para nakli konusu mesai içinde sayılıyor. 26 ek görev ise çoğunlukla mesai
içinde değerlendirilmiyor bile. Bu ek görevlerden sadece sınav tedbirleri
dışında 29 ek görev karşılığında herhangi bir ek ücret de ödenmiyor değerli
arkadaşlar.
Fazla mesaiye
bakıyoruz: Özel harekât ve istihbaratçı 13.607 polise 337 lira, siyasi şube,
çevik kuvvet, hassas bölgeleri koruma, panzer sürücüsü ve operatörü olarak
görev yapan 62.099 kişiye 344 lira, diğer birimlerde çalışanlara 290 lira,
çarşı ve mahalle bekçilerine de 138 lira fazla mesai ücreti ödeniyor. 
657 sayılı
Devlet Memurları Kanunu’nun 178’inci maddesinde yer alan fazla çalışılan her
sekiz saat için memura izin verilebileceği hükmü, değerli arkadaşlar, diğer
kamu görevlileri için uygulanır iken polisler için uygulanmıyor. 
Gördüğünüz gibi, polis teşkilatımız son
derece büyük bir stresle, baskıyla çalışma içerisinde. Elbette bunun getirmiş
olduğu hatalar var. Bu hataların vatandaşa yansımaları var. İşte, bizim bugün
bu kanunda aslında bunları görüşmemiz lazım. Fakat bu tasarı, bu sorunların
hiçbirine bir çözüm üretmediği gibi, aslında polisi daha fazla siyasal baskı
altına sokuyor. Zaten sorunları dağ gibi. Örneğin, 3600 ek gösterge konusu bir
türlü çözülemiyor. Bugüne kadar iktidar partisi defalarca söz vermiş olmasına
rağmen, ne bu sözünü tutuyor ne başka bir isim altında da olsa ücretlerinde bir
iyileştirme sağlıyor. E bu da tabii polis teşkilatımızın ruh sağlığını bozuyor.
Yani 2009-2013 yılları arasında ruh sağlığı tedavisi görenler kıymetli
arkadaşlar, 2.323. Polislerin intihar sayısı başka hiçbir ülkeyle
kıyaslanmayacak kadar yüksek, yine, 2009-2013 arasında 157. Neredeyse her gün
arkadaşlar, sizlere de geliyordur mutlaka, telefonlarımıza bir polisin intihar
ettiği haberi geliyor. 
Bu konuyu, İçişleri Bakanlığı
bürokratları, Bakan buradayken bir kez daha hatırlatmak istedim. 
Hepinize hayırlı sabahlar diliyorum.
(MHP sıralarından alkışlar)
BAŞKAN – Teşekkür ederiz Sayın Korkmaz.
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Yoklama
istiyoruz.
BAŞKAN – Yoklama talebi vardır.
Sayın Altay, Sayın Öztürk, Sayın Akar,
Sayın Öğüt, Sayın Serter, Sayın Güneş, Sayın Öner, Sayın Serindağ, Sayın Özkoç,
Sayın Kaplan, Sayın Özgündüz, Sayın Özkes, Sayın Sarı, Sayın Toprak, Sayın
Erdemir, Sayın Küçük, Sayın Kaleli, Sayın Düzgün, Sayın Kuşoğlu, Sayın Onur.
Üç dakika süre veriyorum.
(Elektronik cihazla yoklama yapıldı) 
BAŞKAN – Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
Madde 42 üzerinde açık oylama talebi vardır. 
Şimdi istem sahibi sayın milletvekillerinin adlarını tespit
ettireceğim. 
Ali Serindağ, Gaziantep Milletvekili?
Burada. 
Ali Haydar Öner, Isparta Milletvekili?
Burada. 
Melda Onur, İstanbul Milletvekili?
Burada.
Haydar Akar, Kocaeli Milletvekili?
Burada. 
İhsan Özkes, İstanbul Milletvekili?
Burada. 
Engin Özkoç, Sakarya Milletvekili?
Burada. 
Ali Rıza Öztürk, Mersin Milletvekili?
Burada.
Sedef Küçük, İstanbul Milletvekili?
Burada. 
Engin Altay, Sinop Milletvekili?
Burada. 
Orhan Düzgün, Tokat Milletvekili?
Burada. 
Bülent Kuşoğlu, Ankara Milletvekili?
Burada. 
Binnaz Toprak, İstanbul Milletvekili?
Burada. 
Sena Kaleli, Bursa Milletvekili?
Burada. 
Fatma Nur Serter, İstanbul
Milletvekili? Burada.
Ensar Öğüt, Ardahan Milletvekili?
Burada. 
Ali Özgündüz, İstanbul Milletvekili?
Burada. 
Refik Eryılmaz, Hatay Milletvekili?
Burada. 
Müslim Sarı, İstanbul Milletvekili?
Burada. 
Mehmet Hilal Kaplan, Kocaeli
Milletvekili? Burada. 
Üç dakika süre veriyorum. 
(Elektronik cihazla oylama yapıldı)
BAŞKAN – Sayın milletvekilleri, 42’nci
maddenin açık oylama sonucu:
“Kullanılan oy sayısı  : 195
Kabul : 195(x)
 Kâtip Üye Kâtip
Üye
 Mine Lök Beyaz Dilek
Yüksel
 Diyarbakır Tokat”
Böylece 42’nci madde kabul edilmiştir. 
Yeni madde ihdasına dair iki önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443,2/2469) "4652 sayılı
Kanuna aşağıdaki ek madde eklenmiştir.
"EK MADDE 1
- Bu Kanunda yer alan "Fakülte" ibarelerinden "Polis Amirleri
Eğitimi Merkezi", "Dekan" ibarelerinden "Polis Amirleri
Eğitimi Merkezi Müdürü", "Dekanlık" ibarelerinden "Polis
Amirleri Eğitimi Merkezi Müdürlüğü", "lisans" ibarelerinden
"ilk kademe amirlik eğitimi" anlaşılır.""" şeklindeki
42 nci maddesinden sonra gelmek üzere aşağıdaki maddenin ihdas edilmesini ve
diğer maddelerin buna göre teselsül ettirilmesini arz ve teklif ederiz.
"Madde 43 - 4652 sayılı Kanunun 30
uncu maddesinden sonra gelmek üzere aşağıdaki madde eklenmiştir.
Madde 30/A - Yetki Devri
Genel müdür bu kanunun 25 nci
maddesinin üçüncü fıkrasındaki yetkisini açık ve yazılı biçimde Başkana
devredebilir.
Mehmet Erdoğan
 Muğla…
OKTAY VURAL (İzmir) – Çekiyoruz
efendim.
BAŞKAN – Çekilmiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 42.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
Madde 41- 3201 Sayılı kanuna aşağıdaki
ek madde eklenmiştir.
Ek Madde 32- Polis çevik kuvvet
birimlerinde görevli personelin kıyafetlerinin sırt ve göğüs bölgelerinde on
beş santimetre eninde ve yirmi beş santimetre boyunda; kollarının yanlarında ve
bacaklarının hem ön hem arka bölgelerinde beş santimetre eninde ve sekiz
santimetre boyunda; kasklarında ise sekiz santimetre boyunda ve onbeş santimetre
eninde olmak üzere sicil numaraları, kıyafet ve kask zeminlerindeki rengin zıt
rengiyle yazılır.
Ali Serindağ
Gaziantep…
ALİ SERİNDAĞ (Gaziantep) – Çekiyoruz.
BAŞKAN – Çekilmiştir.
Şimdi madde 43’e geldik.
Madde 43 üzerinde üç önerge vardır, iki
önerge aynı mahiyette ve Anayasa'ya aykırılık içermektedir. 
Önergeleri okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanuna aşağıdaki
geçici madde eklenmiştir.
"GEÇİCİ MADDE 6- Bu maddenin
yürürlüğe girdiği tarihte Polis Akademisi Başkanlığında Başkan, Dekan, Enstitü
Müdürü ve Enstitü Sekreteri, Polis Meslek Yüksek Okulu Müdürü, Polis Meslek
Eğitim Merkezi Müdürü ve bunların yardımcıları ile her kadrodaki öğretim
elemanları ve idari personelin anılan Başkanlıktaki görevleri sona erer ve
kadrolarıyla ilişkileri kesilir. Akademide geçici olarak görev yapanların da
aynı tarihte görevlendirmeleri sona erer.
Bu maddenin yürürlüğe girdiği tarihten
itibaren yirmi gün içinde Başkanın ataması yapılır. Başkanın ataması
yapıldıktan sonraki yirmi gün içinde Başkan Yardımcısı, Polis Amirleri Eğitimi
Merkezi Müdürü ve Polis Amirleri Eğitimi Merkezi Müdür Yardımcısı, Enstitü
Müdürü ve Enstitü Sekreteri, Polis Meslek Yüksekokulu Müdürü ve Polis Meslek
Eğitim Merkezi Müdürü kadro veya unvanlarına atama yapılır.
Polis Akademisi Başkanlığında görevi
sona eren öğretim üyesi, öğretim görevlisi, okutman, araştırma görevlisi, uzman
ve idari personelden Başkanın teklif ettiği ve Bakanın uygun gördüğü personel,
bu maddenin yürürlüğe girdiği tarihten itibaren en geç iki ay içinde Polis
Akademisi Başkanlığında durumlarına uygun kadrolara atanır. İdari personelden
Başkanlığa yeniden ataması yapılmayanlar, Genel Müdürlüğün diğer birimlerinde
durumlarına uygun kadrolara aynı süre içinde atanır. Ataması yapılmayan
personelden akademik kadroda bulunanlar ise başka yükseköğretim kurumlarına
atamaları yapılmak üzere aynı süre içinde Yükseköğretim Kurulu Başkanlığına bildirilir.
Bu şekilde bildirimi yapılanlar için, durumlarına uygun akademik unvanlı
kadrolara atanmak üzere Yükseköğretim Kurulu Başkanlığınca tespit edilecek
yükseköğretim kurumlarına bildirim tarihinden itibaren bir ay içinde anılan
Başkanlık tarafından atama teklifi yapılır ve bu teklifi izleyen bir ay içinde
de atama işlemleri tamamlanır. Bu fıkra kapsamında yükseköğretim kurumlarına
ataması yapılan akademik personelin kadroları, başka bir işleme gerek
kalmaksızın atama işleminin tamamlandığı tarih itibarıyla ihdas edilerek
2/9/1983 tarihli ve 78 sayılı Yükseköğretim Kurumları Öğretim Elemanlarının
Kadroları Hakkında Kanun Hükmünde Kararnameye ekli cetvellerin ilgili
yükseköğretim kurumlarına ait bölümlerine eklenmiş sayılır. Bu fıkra kapsamında
bulunanların atama işlemleri tamamlanıncaya kadarki mali ve sosyal hakları,
hâlen bu ödemelerin yapıldığı birimler tarafından ödenmeye devam
olunur."" 
şeklindeki 43. maddesinin Tasarı
metninden çıkarılmasını arz ve teklif ederiz.
 Ali Serindağ  Ahmet
Toptaş Tanju Özcan
 Gaziantep  Afyonkarahisar Bolu
 Ali Sarıbaş Celal
Dinçer Mehmet Hilal Kaplan
 Çanakkale İstanbul Kocaeli
BAŞKAN – Şimdi okutacağım aynı
mahiyetteki iki önerge Anayasa’ya aykırılık içermektedir. İkisini birlikte
işleme alacağım ama istem sahiplerine ayrı ayrı, isterlerse söz vereceğim. 
Buyurunuz. 
Türkiye Büyük
Millet Meclisi Başkanlığına
Görüşülmekte
olan 684 sıra sayılı "Polis Vazife ve Salâhiyet Kanunu, Jandarma Teşkilat,
Görev ve Yetkileri Kanunu, Nüfus Hizmetleri Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının" 43.
maddesiyle 4652 sayılı Kanuna eklenen "Geçici Madde 6"nın Anayasaya
aykırılığı sebebiyle tasarı metninden çıkarılmasını arz ve teklif ederiz.
 Mehmet Erdoğan  Ali
Öz  Emin Çınar
 Muğla Mersin Kastamonu
 Hasan Hüseyin Türkoğlu Mustafa
Kalaycı Lütfü Türkkan 
 Osmaniye  Konya Kocaeli
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun tasarısının
43 üncü maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz. 
 Demir Çelik  Gülser
Yıldırım İdris Baluken
 Muş Mardin Bingöl Abdullah
Levent Tüzel  Erol Dora Hüsamettin Zenderlioğlu
 İstanbul Mardin
 Bitlis
 Pervin Buldan Nazmi
Gür  Adil Zozani
 Iğdır Van Hakkâri

BAŞKAN – Aynı
mahiyetteki bu iki önergeye Komisyon katılıyor mu? 
İÇİŞLERİ
KOMİSYONU SÖZCÜSÜ SERMİN BALIK (Elâzığ) – Katılmıyoruz Sayın Başkan. 
BAŞKAN – Hükûmet?

BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan. 
BAŞKAN –
Buyurunuz Sayın Baluken. 
İDRİS BALUKEN
(Bingöl) – Teşekkürler Sayın Başkan. 
Değerli
milletvekilleri, hepinizi saygıyla selamlıyorum. 
Herkesin karşı
olduğu bir yasa tasarısını yine sabah saatlerinde görüşüyoruz. Aslında, burada
AK PARTİ’nin neden hâlâ bu kadar direndiğini anlamlandırmak mümkün değil ama
sürekli bir kamuoyu algısı da yaratmaya çalışıyorsunuz. Avrupa Birliği
normlarına uygun olduğunu, Avrupa Konseyi üyeleriyle istişare ettiğinizi ve
Batı demokrasilerine uygun bir kanun getirdiğinizi iddia ediyorsunuz. 
Biz bu birkaç gün içerisinde Avrupa
Birliği heyetleriyle görüştük, Avrupa Konseyi üyesi olan ülkelerden bazı
temsilcilerle görüşmeler yaptık; verdiğiniz bilgilerin tamamen yalan ve yanlış
bilgiler olduğunu söylediler, kendileriyle müzakere edilip ortaklaşılan hiçbir
şey olmadığını açık bir şekilde ifade ediyorlar. Nitekim, eğer Türkiye, Avrupa
Birliğinden bazı şeyler almak istiyorsa bunu daha çok “demokratikleşme” olarak
nitelendirdikleri yasalar üzerinden yapmasının mantıklı olduğunu onlar da ifade
ediyorlar. Dolayısıyla, burada dile getirmiş olduğunuz hususların, Avrupa’ya,
AB’ye uygunlukla ilgili dile getirmiş olduğunuz hususların tamamen yanlış
olduğunu ifade etmemiz gerekiyor.
Yine, Sayın Başbakan, çözüm süreciyle
bağlantılandırarak bu yasanın çözüm süreci açısından önemli olduğunu ve güvence
olduğunu ifade ediyor. Bu da tamamen yanlış ve yalan bir bilgi. Çünkü çözüm
sürecinin paralel yürüyen iki boyutu var. Bu boyutlardan birincisi,
çatışmasızlık ve silahsızlanmayla ilgili; ikincisi, demokrasi ve özgürlüklerin
genişletilmesiyle ilgiliydi. Şimdi, bütün algıyı silahsızlandırma üzerine kurup
demokrasi ve özgürlükler üzerine adım atmadığınız zaman çözüm sürecinin
ilerleme şansı açık bir şekilde yoktur. Bunu en iyi siz biliyorsunuz. 
Dolayısıyla, burada, her iki yolda
senkronize, eş zamanlı, birbirini besleyecek adımların atılması gerekir.
Özgürlükleri kısıtlayan, 81 ilde âdeta OHAL uygulamasını getiren, valiye
yargının yetkisini veren, polise vur emri getiren, sokak ortasında polisin
çıplak arama yetkisine kadar antidemokratik düzenlemeleri uygulayan bir yasa
tasarısıyla ne çözüm süreci açısından ne demokratik gelecek açısından bir şans
elde etmeniz mümkün değil. O nedenle, yol yakınken bu yanlıştan dönmenizi
tavsiye ediyoruz.
Genel Kurulu saygıyla selamlıyorum.
BAŞKAN - Teşekkür ederiz Sayın Baluken.
ADİL ZOZANİ (Hakkâri) – Karar yeter
sayısı…
BAŞKAN – Diğer önergeyle birlikte
işleme alacağım efendim.
Buyurunuz Sayın Türkkan. (MHP
sıralarından alkışlar)
LÜTFÜ TÜRKKAN (Kocaeli) – Sayın
Başkanım, değerli milletvekilleri; hepinize iyi sabahlar diliyorum.
Bu görüştüğümüz kanunun Türkiye’yi
getireceği noktayla alakalı bir örnek vermek istiyorum size: Geçtiğimiz gün
Rusya’da muhalif politikacı Boris Nemtsov bir suikast sonucu öldürüldü. Bu,
Rusya’da son zamanlarda öldürülen ilk siyasetçi muhalif değildi, yaklaşık iki
yıldır Rusya’da muhalif bilinen siyasetçiler ve gazeteciler henüz cinayet
sanığı belli olmayan suikastlarla yok edildiler. Sayın Cumhurbaşkanının
sıklıkla bir araya geldiği ve kendisinin zaman zaman “Aynı fikirdeyiz.” dediği
Putin’in rejimiyle bir arada götürmeye çalıştığınız bir Türkiye çıkacak
buradan.
Burada zannediyor musunuz ki bu kanun
sizi hiç vurmayacak. Emin olun, göreceksiniz, bu kanun en çok sizi vuracak,
iddia ediyorum size. Hatırlarım ben, cezaevlerinde derlerdi ki: “Cezaevini
yapan müteahhit bu cezaevinden geçmeden ölmez.” Hakikaten dikkat edin -burada
daha önce Yusufiye geçmişi olan arkadaşlarımız var- o cezaevi müteahhidi
mutlaka oradan bir kere geçer. Bu kanun mutlaka size bir kere vuracak, belki de
ilk önce size vuracak, en çok isyan edecek olan siz olacaksınız; bunu
samimiyetle ifade ediyorum. Yaşamazsınız diye temenni ediyorum ama böyle bir
gerçeğin de var olduğunu kabul edin. 
Bu yasa ne getiriyor biliyor musunuz?
Demokratikleşmeden filan bahsederken, Türkiye’de çok önceleri var olduğunu
bildiğimiz, artık tarihe karıştı dediğimiz sürgün yasası aslında bu yasa. Hani,
Mısır’a sürgün edilen Kavalalı Mehmet Ali Paşa’nın akıbeti bekliyor insanları
bu yasayla beraber. 
2559 sayılı Yasa’da bir değişiklik
yapıyorsunuz 2’nci maddeyle, orada diyorsunuz ki: “Koruma altına alır.” Bu
“koruma altına” maddesi nasıl bir madde bilmiyorum, koruma altına nasıl alınır
bir insan? “Uzaklaştırılır.” Müphem bir kelime, ne yapılır uzaklaştırılır?
Bulunduğu yerden, ikameti değiştirilir, adamı alır İstanbul’dan Van’a
sürersiniz, “Sen burada ikamet edeceksin.” “Niye?” “Bulunduğun yerde mesele
çıkartıyorsun, Türkiye devletinin birliğini, bütünlüğünü bozacak meselelerin
içerisinde yer alıyorsun. O yüzden seni ben Hakkâri’ye sürdüm.” diyebilirler.
Yani, yarın öbür gün aranızda sürgün yiyecek milletvekilleri var, bilginiz
olsun. Hep milletvekili değilsiniz, hep de iktidar değilsiniz. Mutlaka bu yasa
size de çarpacak. 
Yaklaşık yirmi gündür bu yasayı
konuşuyoruz. Yirmi gündür bu yasa konuşulurken Meclisi şuna benzetiyorum: Zulu
kabileleri var Amerika’da. Ortada büyük bir ateş yakıyorlar, bütün diğer kabile
reisleri de gelip ateşin etrafında oturuyorlar. Herkes bir şeyler konuşuyor ama
kimse dinlemiyor, herkes konuşuyor. Sonunda hiçbir şey anlaşılmadan herkes o
ateşin başından kalkıyor. O ateş ne biliyor musunuz? O ateşte yanan millet,
anlaşılmayan da sizlersiniz. Konuştuklarınızdan ne siz anlıyorsunuz ne de kimse
bir şey anlıyor, asla ve kata. Konunun, tehlikenin farkında olmadan
konuşuyorsunuz. Üstelik iddianız var, diyorsunuz ki topluma: “Biz terörü ve
teröristi yok etmek için bu yasaları çıkarıyoruz.” Ya, adama derler ki:
“Utanmıyor musunuz siz ya?” Teröristin başıyla sabah akşam al takke ver külah
berabersiniz. Sabah beraber kahvaltı ediyorsunuz, akşam yorganı beraber
üstünüze çekiyorsunuz, nasıl olacak bu iş? (AK PARTİ sıralarından “Yalan
söylüyorsun.” sesleri) Yalan söyleyen kimse… Yalancının ta kendisidir.
Cumhurbaşkanınız, Başbakanınız, MİT Başkanınız, İçişleri Bakanınız; alayınız
teröristin yorganının altındasınız be! (AK PARTİ sıralarından “Hadi oradan be!”
sesleri, gürültüler) Yazıklar olsun size! (MHP sıralarından alkışlar)
FARUK IŞIK (Muş) – Sana yazıklar olsun!

BAŞKAN – Teşekkür ederiz Sayın Türkkan.

AHMET AYDIN (Adıyaman) – Sayın Başkan,
hatip konuşurken temiz bir dil kullanması gerekiyor. 
LÜTFÜ TÜRKKAN (Kocaeli) – Yorganın
altından çıkın. Bakın, teröristin yorganının altına yatmayın. 
HAMZA DAĞ (İzmir) – Konuşma bari
oradan, ahlaksız!
BAŞKAN – Sessiz olursanız talebi
duyabileceğim. 
Buyurunuz Sayın Aydın. 
AHMET AYDIN (Adıyaman) – Konuşmacı
kürsüde konuştuğu zaman İç Tüzük’e göre temiz bir dille konuşmasını uyarmanız
lazım Sayın Başkanım. Yani, hakikaten, bu noktada ben söylediklerini muhatap
almıyoruz, aynı şekilde de iade ediyoruz. 
D. ALİ TORLAK (İstanbul) – Ne
kabadayılık yapıyorsun? Her şeye de laf atıyorsun. 
(İstanbul Milletvekili D. Ali Torlak’ın
AK PARTİ sıralarına yürümesi)
FATİH ŞAHİN (Ankara) – Bırak gelsin.
(Bir grup AK PARTİ ve MHP milletvekilinin birbirlerinin üzerine yürümesi,
gürültüler)
BAŞKAN – Sayın milletvekilleri, lütfen
sakin olunuz. Sayın milletvekilleri…
Bir saat ara veriyorum. (AK PARTİ
sıralarından gürültüler) Bu koşullarda yürütemiyoruz. Böyle bir hâl görülmez. 
Kapanma Saati:
03.58
ON İKİNCİ OTURUM
Açılma Saati:
05.06
BAŞKAN: Başkan
Vekili Şükran Güldal MUMCU
KÂTİP ÜYELER:
Dilek YÜKSEL (Tokat), Bayram ÖZÇELİK (Burdur) 
-----0-----
BAŞKAN – Sayın
milletvekilleri, Türkiye Büyük Millet Meclisinin 69’uncu Birleşiminin On İkinci
Oturumunu açıyorum.
Sayın
milletvekilleri, Kocaeli Milletvekili Sayın Lütfü Türkkan’ın oturum kapanmadan
önce söylediği sözler, İç Tüzük’ün 161’inci maddesinde belirtilen unsurları
içerdiği için İç Tüzük’ün 163’üncü maddesi uyarınca…
OKTAY VURAL
(İzmir) – Sayın Başkanım…
BAŞKAN –
Efendim?
OKTAY VURAL
(İzmir) – Efendim, müsaade ederseniz, yerimden kısa bir söz talebim var Genel
Kurula şey yapmadan. (AK PARTİ sıralarından “Bir bitirsin ya!” sesleri)
BAŞKAN – Şimdi,
şunu bir bitireyim, size söz vereceğim.
….Meclisten
geçici olarak…
AHMET AYDIN
(Adıyaman) – 161/3 efendim.
BAŞKAN – Şimdi, bakın, ben baştan
itibaren okuduğumu lütfen tekrar okuyayım. Sakin bir şekilde dinlerseniz daha
net olacak. Sakin sakin söylüyorum: 
Kocaeli Milletvekili Sayın Lütfü
Türkkan’ın oturum kapanmadan önce söylediği sözler, İç Tüzük’ün 161’inci
maddesinde belirtilen unsurları içerdiği için, gene İç Tüzük’ün 163’üncü
maddesi uyarınca Meclisten geçici olarak çıkarma cezası verilmesini
gerektirmektedir. 
Kocaeli Milletvekili Sayın Lütfü
Türkkan’a, İç Tüzük’ün 163’üncü maddesi uyarınca, Meclisten geçici olarak iki
birleşim çıkarma cezası verilmesini teklif edeceğim. İsterse savunması için kendisine
ya da başka birine söz vereceğim. 
Sayın Vural, size söz veriyorum. 
Bu, savunma için mi yoksa başka bir
konu için mi? Savunma için olacaksa kürsüden söz vermem gerekecek.
OKTAY VURAL (İzmir)- Sayın Başkan, bana
düşmez, bir sayın milletvekiliyle ilgili benim savunma yapmam doğru değil. 
BAŞKAN – Şöyle efendim: Çünkü İç
Tüzük’ümüz diyor ki: İsterse bir başka milletvekili de onun adına kullanır.
OKTAY VURAL (İzmir) – Onunla ilgili
iradem olursa ben belirtirim zaten. 
BAŞKAN – Peki, efendim. 
Buyurunuz Sayın Vural. 
V.- AÇIKLAMALAR (Devam) 
18.- İzmir Milletvekili Oktay
Vural'ın, MHP Grubu olarak, Kocaeli Milletvekili Lütfü Türkkan’ın Meclisten
geçici çıkarma cezasını gerektiren ifadelerini kabul edilemez bulduklarına
ilişkin açıklaması
OKTAY VURAL (İzmir) – Biz de Milliyetçi
Hareket Partisi Grubu olarak bu ifadeleri kabul edilemez bulduğumuzu belirtmek
istiyoruz. Dolayısıyla, bu ifadelerin de aslında tutanaktan çıkarılması
gerektiğini bu vesileyle belirtmek istiyorum efendim. İnşallah, tehevvüren
söylenmiş bu ifadeler… Yani anladığı manada, gerçekten onur kırıcı olduğunu
ifade ediyorum. Bu bakımdan, bunların kayıtlara girmesini istedim. 
Savunmayla ilgili kendisinin herhangi
bir talebi yok. Şu anda kendisi de Genel Kurulda değil efendim. 
BAŞKAN – Teşekkür ederiz Sayın Vural. 
XIII.- DİSİPLİN CEZALARI
1.- Kocaeli Milletvekili
Lütfü Türkkan’a, 684 sıra sayılı Kanun Tasarısı’nın 43’üncü maddesiyle ilgili
önerge üzerinde yaptığı konuşmasındaki bazı ifadeleri İç Tüzük’ün 161’inci
maddesinde belirtilen unsurları içerdiği için iki birleşim için Meclisten
geçici çıkarma cezası verilmesi hakkında
BAŞKAN - Kocaeli milletvekili Sayın
Lütfü Türkkan’a Meclisten geçici olarak iki birleşim çıkarma cezası verilmesini
oylarınıza sunuyorum: Kabul edenler… Kabul etmeyenler… Kabul edilmiştir. 
Şimdi, 684 sıra sayılı Kanun
Tasarısının görüşmelerine devam edeceğiz. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Komisyon ve Hükûmet yerinde. 
43’üncü madde
üzerindeki aynı mahiyette iki Anayasa'ya aykırılık önergesinin oylamasında
kalmıştım.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanuna aşağıdaki
geçici madde eklenmiştir.
"GEÇİCİ MADDE 6 - Bu maddenin
yürürlüğe girdiği tarihte Polis Akademisi Başkanlığında Başkan, Dekan, Enstitü
Müdürü ve Enstitü Sekreteri, Polis Meslek Yüksek Okulu Müdürü, Polis Meslek
Eğitim Merkezi Müdürü ve bunların yardımcıları ile her kadrodaki öğretim
elemanları ve idari personelin anılan Başkanlıktaki görevleri sona erer ve
kadrolarıyla ilişkileri kesilir. Akademide geçici olarak görev yapanların da
aynı tarihte görevlendirmeleri sona erer.
Bu maddenin yürürlüğe girdiği tarihten
itibaren yirmi gün içinde Başkanın ataması yapılır. Başkanın ataması
yapıldıktan sonraki yirmi gün içinde Başkan Yardımcısı, Polis Amirleri Eğitimi
Merkezi Müdürü ve Polis Amirleri Eğitimi Merkezi Müdür Yardımcısı, Enstitü
Müdürü ve Enstitü Sekreteri, Polis Meslek Yüksekokulu Müdürü ve Polis Meslek
Eğitim Merkezi Müdürü kadro veya unvanlarına atama yapılır.
Polis Akademisi Başkanlığında görevi
sona eren öğretim üyesi, öğretim görevlisi, okutman, araştırma görevlisi, uzman
ve idari personelden Başkanın teklif ettiği ve Bakanın uygun gördüğü personel,
bu maddenin yürürlüğe girdiği tarihten itibaren en geç iki ay içinde Polis
Akademisi Başkanlığında durumlarına uygun kadrolara atanır. İdari personelden
Başkanlığa yeniden ataması yapılmayanlar, Genel Müdürlüğün diğer birimlerinde
durumlarına uygun kadrolara aynı süre içinde atanır. Ataması yapılmayan
personelden akademik kadroda bulunanlar ise başka yükseköğretim kurumlarına
atamaları yapılmak üzere aynı süre içinde Yükseköğretim Kurulu Başkanlığına
bildirilir. Bu şekilde bildirimi yapılanlar için, durumlarına uygun akademik
unvanlı kadrolara atanmak üzere Yükseköğretim Kurulu Başkanlığınca tespit
edilecek yükseköğretim kurumlarına bildirim tarihinden itibaren bir ay içinde
anılan Başkanlık tarafından atama teklifi yapılır ve bu teklifi izleyen bir ay
içinde de atama işlemleri tamamlanır. Bu fıkra kapsamında yükseköğretim
kurumlarına ataması yapılan akademik personelin kadroları, başka bir işleme
gerek kalmaksızın atama işleminin tamamlandığı tarih itibarıyla ihdas edilerek
2/9/1983 tarihli ve 78 sayılı Yükseköğretim Kurumları Öğretim Elemanlarının
Kadroları Hakkında Kanun Hükmünde Kararnameye ekli cetvellerin ilgili
yükseköğretim kurumlarına ait bölümlerine eklenmiş sayılır. Bu fıkra kapsamında
bulunanların atama işlemleri tamamlanıncaya kadarki mali ve sosyal hakları,
hâlen bu ödemelerin yapıldığı birimler tarafından ödenmeye devam
olunur."" 
şeklindeki 43. maddesinin Tasarı
metninden çıkarılmasını arz ve teklif ederiz.
Ali Serindağ (Gaziantep) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
ENGİN ALTAY (Sinop) – Mehmet Hilal
Kaplan konuşacak efendim.
BAŞKAN – Buyurunuz Sayın Kaplan. (CHP
sıralarından alkışlar)
MEHMET HİLAL KAPLAN (Kocaeli) –
Teşekkür ediyorum Sayın Başkan.
Sayın Başkan, değerli milletvekilleri;
verdiğimiz önerge üzerine söz almış bulunmaktayım. Yüce Meclisi saygıyla
selamlıyorum.
Kimi zaman MİT’e kimi zaman askere
alternatif olarak kullandığımız, kullandığınız emniyet birimleri artık devletin
emniyet birimi olmaktan çıktı, Hükûmetinizin bir birimi olmaya başladı, ülkenin
bir emniyet birimi ve bireyleri koruyan emniyet birimi olma noktasından çıktı. 
Değerli milletvekilleri, hepiniz tanık
oluyorsunuz, her gün bir ilde bir operasyon duymayalım. Hemen hemen her gün
çeşitli illerde operasyon. “50 tane polis memuru tutuklandı.”, “Gözaltına
alındı.”, “Hakkında şu kadar işlem yapıldı.”; bir gün, iki gün sonra büyük bir
kısmı ne yazık ki yine serbest bırakılıyor. Polislerin gözaltına alınması,
baskı altına alınması, yer değiştirilmesi, soruşturma açılması, ne hikmetse
sizin çıkarmak istediğiniz bu iç güvenlik yasasıyla çelişiyor. Bir taraftan
emniyet güçlerini iç güvenlik tehdidi nedeniyle güçlendirmek, dilediğinizi
yapmak, ama bir taraftan da emniyeti itibarsızlaştırma noktasında özel bir
gayretiniz var. 
Hatırlatmak istiyorum, daha düne kadar
bunlarla beraber çalışan sizler değil miydiniz? Bu Hükûmetiniz değil miydi? Can
yoldaşlarınız değil miydi? Ne oldu birden? Siz bunlara o zaman emir verdiniz,
Hükûmetinizin verdiği emirle “Dinle.” dediniz, dinlediler, “Vur!” dediniz,
vurdular, “Sık ulan, sık!” dediniz, sıktılar. Ne oldu? Birden tablo değişti,
birden kötü oldular, birden paralelci oldular, birden hain oldular, darbeci
oldular. Ne zamandan beri? 17 Aralık yolsuzluk ve rüşvet olayları Türkiye'de patladığı
günden itibaren siz bu konudaki tavrınızı değiştirdiniz. 
Değerli milletvekilleri, hatırlatmak
istiyorum Hükûmetinize, vatandaşın dışarıdan baktığı bir gözle, Ergenekon’un,
Balyoz’un şimdiki paralelcilerin üst üste bindiği hadiseleri göz önüne getirdiğinizde,
acaba paralelci kim? Doğru yapan kim? Devleti itibarsızlaştırarak, emniyet
güçlerini itibarsızlaştırarak, vatandaşın emniyet güçlerine olan güvenini
ortadan kaldırıyorsunuz. 
Bakın, size bir şey hatırlatmak
istiyorum. Önce şunu vurgulamak istiyorum: Sakın ola ki Cumhuriyet Halk
Partisi, “paralelci” dediğiniz, “darbeci” dediğiniz birilerini koruma
noktasında değil, Cumhuriyet Halk Partisinin burada savunduğu tek nokta şu:
Kimse mağdur olmasın. Dün mağduriyeti yaşayan bugün kimse, hangi siyasal görüşte
olursa olsun Cumhuriyet Halk Partisi hep yanında olacaktır. Eğer bu polislerin
bir suçu varsa lütfen hukuku işletin. Çıkarın mahkemenin karşısına, ne cezaları
varsa cezalarını alsınlar ama bir gün içerisinde, bir ay içerisinde, bir ilde
aynı polisler hakkında defalarca soruşturma açıp, gözaltına alıp yer
değiştirmek ne Hükûmetinize yakışıyor ne de bahsettiğiniz, şimdiki iç güvenlik
paketiyle uyum hâlindedir.
Hatırlatmak istiyorum. Bunlar da insan,
bunlar da devlet memuru. Biraz önce bir hatip arkadaşımız söyledi. Türkiye’de
polis memurlarının ortalama çalışma süresi 48 saat. Devlet memurları 40 saat
çalışıyor. Emniyet birimlerinin Avrupa’daki benzerleri 35 ve 40 saatin üzerine
çıkmıyor. Sayın İçişleri Bakanına sorduğumuz sorudan aldığımız yanıtlara bakın:
1.181 polis 17 Aralıktan itibaren disiplin cezası aldı. 150 polis meslekten
ihraç edildi. Son beş yılda 157 polis intihar etti. Bir şey hatırlatmak
istiyorum -hekimim- yine, son beş yılda 2.500 polis ruh hastalıkları nedeniyle
-başvuru demiyorum- tedavi edildi, kayıtlarda var bunlar. Şimdi size soruyorum:
Eğer emniyet güçlerinde iç güvenlik paketiyle Türkiye’de huzuru, barışı
sağlamak istiyorsanız, bir, emniyet güçlerini bu kadar itibarsızlaştırmaya
hakkınız yok.
Tekrar vurgulamak istiyorum.
Birilerinin Hükûmete karşı, devlete karşı Türkiye Cumhuriyeti’ni küçük düşürücü
bir davranışı varsa hukuku işletin ama onun dışında, savcıların, hâkimlerin,
emniyet birimlerinin, amirlerin sık sık yerini değiştirmek vicdanlara sığmaz.
Bunların da aileleri var, bunların da çocukları var. Siz de aynı konumda
olabilirsiniz. Birilerinin bir ay içerisinde 4 defa soruşturmayla yerini
değiştirmek doğru değil. Ben Kocaeli Milletvekiliyim. Kocaeli emniyet
birimlerinin içerisinde…
(Mikrofon otomatik cihaz tarafından
kapatıldı)
MEHMET HİLAL KAPLAN (Devamla) - …müdür
düzeyinde, bir ay içerisinde 7 defa yer değişikliğine uğrayan arkadaşımız var.
Ben bu konuda
vicdanlara seslenmek istiyorum. Hukukun üstünlüğünü göz önünde bulunduralım.
Bunlar da Türkiye Cumhuriyeti’nin bir memuru. Dolayısıyla, haksızlığa ve
hukuksuzluğa izin vermeyelim diyorum.
Hepinize saygılar sunuyorum, teşekkür
ediyorum. (CHP sıralarından alkışlar)
BAŞKAN – Teşekkür ederiz Sayın Kaplan.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
43’üncü maddeyi oylarınıza sunuyorum:
Kabul edenler… Kabul etmeyenler… 43’üncü madde kabul edilmiştir.
Yeni madde ihdasına dair bir önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 43
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
"MADDE 43 - 3201 Sayılı Kanuna aşağıdaki
ek madde eklenmiştir.
"EK MADDE 32- Polis çevik kuvvet
birimlerinde görevli personelin kıyafetlerinin sırt ve göğüs bölgelerinde on
beş santimetre eninde ve yirmi beş santimetre boyunda; kollarının yanlarında ve
bacaklarının hem ön hem arka bölgelerinde beş santimetre eninde ve sekiz
santimetre boyunda; kasklarında ise sekiz santimetre boyunda ve onbeş
santimetre eninde olmak üzere sicil numaraları, kıyafet ve kask zeminlerindeki
rengin zıt rengiyle yazılır.
 Ali Serindağ…
ALİ SERİNDAĞ (Gaziantep) – Çekiyoruz.
BAŞKAN – Önerge çekilmiştir.
44’üncü madde üzerinde beş önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun” 4652 sayılı
Kanuna aşağıdaki geçici madde eklenmiştir.
"GEÇİCİ MADDE 7- Bu maddenin
yürürlüğe girdiği tarihte başka bir işlem yapılmasına gerek kalmaksızın
Güvenlik Bilimleri Fakültesi, Polis Amirleri Eğitimi Merkezi Müdürlüğüne
dönüştürülür ve geçici 6 ncı madde hükümleri çerçevesinde yapılacak atamalarla
kadroları tamamlanır.
Fakülte öğrencileri, Yükseköğretim
Kurulu tarafından belirlenecek üniversitelerin iktisadi ve idari bilimler
fakültelerine tercihlerine göre yerleştirilirler. Yerleştirme yapılacak
fakültelerin kontenjanları ile yerleştirmeye ilişkin usul ve esaslar
Yükseköğretim Kurulu tarafından belirlenir." şeklindeki 44 üncü maddesinin
eğitim ve öğrenim hakkını ihlal etmesi, kazanılmış hakları ortadan kaldırması
nedenleriyle aşağıdaki şekilde değiştirilmesini arz ve teklif ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Ahmet Duran Bulut Mesut
Dedeoğlu
 Balıkesir Kahramanmaraş
"MADDE 44 -4652 sayılı Kanuna
aşağıdaki geçici madde eklenmiştir.
"GEÇİCİ MADDE 7- Bu maddenin
yürürlüğe girdiği tarihte başka bir işlem yapılmasına gerek kalmaksızın
Güvenlik Bilimleri Fakültesi, Polis Amirleri Eğitimi Merkezi Müdürlüğüne
dönüştürülür ve geçici 6 ncı madde hükümleri çerçevesinde yapılacak atamalarla
kadroları tamamlanır.
Fakülte öğrencileri, mezun oluncaya dek
öğrenimlerine bu kanunla kurulan eğitim kurumlarında devam ederler."
BAŞKAN – Şimdi okutacağım iki önerge
aynı mahiyettedir.
Okutuyorum:
Türkiye
Büyük Millet Meclisi Başkanlığına
Görüşülen 684 Sıra Sayılı Komisyon
raporunda yer alan, komisyon tarafından kabul edilen metnin 44. Maddesinin
Kanun metninden çıkarılmasını saygı ile arz ve teklif ederim.
 Ertuğrul
Günay
 İzmir
Diğer önergenin imza sahipleri:
 Ali Serindağ Ahmet
Toptaş  Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer
 Çanakkale İstanbul
BAŞKAN – Şimdi okutacağım iki önerge
de aynı mahiyette olup Anayasa’ya aykırılık önergesidir.
Türkiye
Büyük Millet Meclisi Başkanlığına
Görüşülmekte olan 684 sıra sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair -torba- Kanun Tasarısının 1 inci
maddesi; Anayasa ve İçtüzük Hükümleri ile evrensel hukuk normlarına ve temel
insan haklarına aykırı olup tek parti - tek adam - diktatörlük rejimi ve polis
devletinin ötesinde, fiili "savaş hali" uygulaması getirdiğinden
kanun tasarısının 44 üncü maddesinin Anayasa'ya aykırılık nedeniyle tasarı
metninden çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Hüsamettin Zenderlioğlu  Abdullah
Levent Tüzel Demir Çelik
 Bitlis İstanbul Muş
 Adil Zozani Erol
Dora
 Hakkâri Mardin
Diğer önergenin imza sahibi:
 Erdal Kalkan
 İzmir
BAŞKAN – Komisyon aynı mahiyetteki bu
Anayasa’ya aykırılık önergelerine katılıyor mu?
İÇİŞLERİ KOMİSYONU SÖZCÜSÜ SERMİN
BALIK (Elâzığ) - Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI
TANER YILDIZ (Kayseri) – Katılmıyoruz Sayın Başkan.
BAŞKAN – Sayın Dora, siz mi
konuşacaksınız?
EROL DORA (Mardin) – Evet.
BAŞKAN – Buyurunuz.
EROL DORA
(Mardin) - Sayın Başkan, değerli milletvekilleri; Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 44’üncü maddesi üzerinde Halkların Demokratik Partisi
Grubu adına söz almış bulunmaktayım. Genel Kurulu saygıyla selamlıyorum.
Bu tasarı, adli
yetkileri idareye teslim ederek "hukukun üstünlüğü" ve
"kuvvetler ayrılığı" ilkelerini tümüyle yok etme harekâtıdır. Çünkü
bu tasarıyla mülki amirlerce yani vali ve kaymakamlarca belirlenecek kolluk
amirlerine kırk sekiz saate kadar önleyici gözaltı yetkisi verilmektedir.
Bildiğimiz gibi vali ve kaymakamları Hükûmet atamaktadır. Yani, bu tasarıyla
gözaltına alma yetkisi Hükûmete verilmektedir.
Ayrıca,
tasarıda, kolluk güçlerinin yapılan işlemleri kırk sekiz saatlik sürenin
sonunda cumhuriyet savcısına bildirebileceğine ilişkin gayrihukuki bir uygulama
getirilmektedir. Yani, valice yetkilendirilmiş polis, vatandaşı gözaltına
alacak ama bunu savcıdan habersiz yapabilecektir. Daha açık ifade etmek
gerekirse, Hükûmetin atadığı vali ve kaymakamın emrindeki polis, vatandaşı
gözaltına alacak ve ancak iki gün sonra savcıya yani yargıya bildirecektir.
Böylece, Hükûmet yargıyı hiçe saymaktadır, hukuku hiçe saymaktadır.
Dolayısıyla, bu tasarı, devlet şiddetine karşı vatandaşlarımı avukat
yardımından mahrum bırakmaya, işkence altında sorgulamaya hazırlanmış bir kılıf
niteliğindedir.
Sayın Başkan,
değerli milletvekilleri; yıllardır gözaltına alınan kişilerin işkenceyi
önlemeye yönelik usul güvencelerinden yaralanabilmeleri için gözaltı
uygulamalarının yargı denetimi altında yapılmasını ısrarla dile getirmekteyiz.
Oysa, pek çok yargı kararından da biliyoruz ki uygulamada kolluk güçleri bu
güvenceleri yerine getirmekten çoğunlukla kaçınmaktadırlar. Kolluk güçleri
hukuktan kaçınma davranışını, Gezi direnişi ve Kobane dayanışma eylemleri
sırasında ve en uç örneklerini gördüğümüz biçimde kayıt dışı gözaltı
uygulamalarına kadar vardırabilmiştir. Kolluk güçlerine verilen yargı denetimi
olmaksızın gözaltına alma yetkisinin bu şekilde genişletilmesi, insanlık
onurunun ayaklar altına alınacağı gözaltında işkence uygulamalarına pirim
verecek niteliktedir.
Değerli milletvekilleri, bir ülkede
“hukuk devleti” ilkesinin gelişmiş olması, “kuvvetler ayrılığı” ilkesinin sağlıklı
işletilmesi, yurttaşların güvenliğinin sağlanmasında ve yurttaşların
kendilerini güvende hissetmeleri noktasında büyük bir öneme sahiptir. Hukuk devletinde yurttaş bilir ki
polisin yaptığı bir uygulamadan rahatsız ise ya da hoşuna gitmemişse, başına haksız
bir şey gelmiş ise gidip şikâyet edebilir. Yurttaşın bu şikâyetini bağımsız
mahkemeler ele alır. Yurttaşın korkmasına da gerek yoktur çünkü yurttaş hiçbir
politikacının hukuki sürece müdahale etmeyeceğini bilir. Ancak Türkiye'de bu
mekanizmalar var mı? Elbette yok. Türkiye'de polisin ve yargının tarafsızlığına
yurttaşların güvenmediğini hepimiz biliyoruz. Çünkü Türkiye Anayasası'nda hukuk
devleti bir ilke olarak bulunsa bile fiilen bir hukuk devleti yoktur. Bu
tasarıyla hukuk devletinin yokluğu tescillenmiş olacaktır.
Sayın Başkan, değerli milletvekilleri; polisin siyasi
idaresi İçişleri Bakanlığındadır ama bu durum Türkiye'de gerek antidemokratik
yasalarla ve gerekse birçok fiilî uygulamalarla kötüye kullanılmakta ve
suistimal edilmektedir. Dolayısıyla Türkiye'de polis, toplumun polisi
olamamıştır, devletin polisi, iktidarın polisi, resmî görüşün polisi
olagelmiştir. Oysa polis ve diğer kolluk güçleri kimin iktidarda olduğuna
bakmadan hakkaniyetle ve hukuka dayalı olarak görevini yapabilmelidir. Ancak Türkiye'de
polis, kimi suçlu ilan edeceğinin, kimi gözaltına alacağının, kime gaz
sıkacağının emrini bizatihi iktidardan alır duruma gelmiştir.
Değerli milletvekilleri, AKP hükümeti muhaliflere şöyle
şöyle müdahale edeceğiz diyemez. Polis, sadece başka bir dünya görüşüne mensup
olduğu için vatandaşlara müdahale etme hakkına, kötü muamelede bulunma hakkına,
zulmetme hakkına sahip değildir çünkü yasalar herhangi bir siyasi görüşün
çıkarı için yapılmaz. Yasalar toplumun tüm farklılıklarının, tüm renklerinin ortak
hukukunu güçlendirmek, ülke barışını sürekli kılmak için yapılmalıdır.
Hükûmetin evrensel hukukla bağdaşmayan ve Türkiye'nin
imzalamış bulunduğu uluslararası sözleşmelere tamamen aykırı bulunan bu yasa
tasarısının geri çekilmesi noktasında talebimizi tekrarlıyor, Genel Kurulu
saygıyla selamlıyorum. (HDP sıralarından alkışlar)
BAŞKAN – Teşekkür ederiz Sayın Dora. 
Aynı mahiyetteki Anayasa’ya aykırılık
önergesinin gerekçesini okutuyorum:
Gerekçe: 
Eğitim ve öğretim hakkı Anayasa’mızın
42’nci maddesiyle düzenlenmiş temel haklardandır.
Tasarının bu maddesi Güvenlik Bilimleri
Fakültesinde öğrenimlerini sürdüren öğrencilerin başka okullara naklini
öngörmekte ve böylelikle öğrencilerin aldıkları puanla seçtikleri okulda okuma
hakkını ortadan kaldırmaktadır.
Bu düzenlemenin, kazanılmış hak kavramı
açısından hukuka ve okumak istedikleri okulu seçme hakları çiğnenen öğrenciler
açısından da Anayasa'nın kişi hak ve özgürlükleri anlayışına aykırı olduğu
açıktır.
BAŞKAN – Aynı mahiyetteki bu Anayasa’ya
aykırı iki önergeyi birlikte oylarınıza sunuyorum: Kabul edenler... Kabul
etmeyenler... Kabul edilmemiştir. 
Şimdi aynı mahiyetteki iki önergeyi
okutup birlikte işleme alacağım, isterlerse önerge sahiplerine ayrı ayrı söz
vereceğim. 
Türkiye Büyük
Millet Meclisi Başkanlığına
Görüşülen 684 Sıra Sayılı Komisyon
raporunda yer alan komisyon tarafından kabul edilen metnin 44. Maddesinin Kanun
metninden çıkarılmasını saygı ile arz ve teklif ederim.
 Ertuğrul
Günay

İzmir
Diğer önergenin imza sahipleri: 
 Ali Serindağ Ahmet
Toptaş  Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer
 Çanakkale İstanbul
BAŞKAN – Aynı
mahiyetteki bu iki önergeye Komisyon katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) - Katılmıyoruz efendim.
BAŞKAN -
Hükûmet?
ENERJİ VE TABİİ
KAYNAKLAR BAKANI TANER YILDIZ (Kayseri) - Katılmıyoruz Sayın Başkan.
BAŞKAN – Sayın
Serindağ, buyurunuz efendim. (CHP sıralarından alkışlar)
ALİ SERİNDAĞ
(Gaziantep) – Teşekkür ederim Sayın Başkan.
Sayın Başkan,
sayın milletvekilleri; yüce heyetinizi saygıyla selamlıyorum.
Bu maddede diğer pek çok maddede olduğu
gibi tasfiye izini hemen görüyoruz. Ne yapıyoruz? Güvenlik Bilimleri
Fakültesini polis amirleri eğitim merkezine dönüştürüyoruz, Güvenlik Bilimleri
Fakültesinin öğrencilerini de iktisadi idari bilimler fakültelerine
aktarıyoruz. Ama hangi ilde, hangi üniversiteye bağlı, hangi iktisadi idari
bilimler fakültesine devredilecek, bu belirsiz. 
Şimdi, biraz empati yapalım, kendimizi
o öğrencilerin yerine veya o öğrencilerin anne babalarının yerine koyalım
değerli arkadaşlar. Size böyle bir işlem yapılsa siz neler hissedersiniz? Yani
siz neler hissedersiniz? Bakın, biz kimseyi koruyor değiliz; tam tersine, her
zaman söylüyoruz ve tekrar ediyorum, bir daha söylüyorum: Biz devlet içerisinde
devlet hiyerarşisi dışında herhangi bir yapılanmayı tasvip etmiyoruz, kabul
etmiyoruz, yasaya uygun görmüyoruz. Varsa öyle bir şey ortaya çıkarmak, yasal
gereğini yapmak iktidarın görevidir. Ama iktidarın başka bir görevi, görevini
yaparken adaletle hareket etmektir. Bu madde tamamen vicdansız bir maddedir ve
sizi -dediğim gibi- empati yapmaya davet ediyorum. Birkaç ay sonra bu
öğrenciler mezun olacak ve yıllardır bu öğrenciler -üç yıl veya dört yıl
kolejde okuduklarını varsayın, dört senedir de burada okuyorlar, sekiz yıl- bu
göreve gelmek için okumuşlar, üç dört ayları var veya bir iki ayları var, ondan
sonra siz diyorsunuz ki: “Biz sizi başka bir okula aktarıyoruz.” Bu kadar
vicdansızlık olur mu?
Bir başka husus: Şimdi, sizin devamlı
dile getirdiğiniz bir konu var. Demin bir hatip konuşurken -kimdi
hatırlamıyorum ama- Sayın Uslu müdahale ederken gene duydum, “Efendim, sizin
önerileriniz nedir? Önerilerinizi getirin.” diyor. Bakın, değerli arkadaşlarım,
bunu görüyorsunuz değil mi? Sıra sayısı. Bizim burada 29 sayfalık muhalefet
şerhimiz vardır, 29 sayfalık muhalefet şerhinde bizim görüşlerimiz vardır
orada. Siz şimdi, toplumu yanıltmak, insanlara yanlış bilgi vermek, muhalefeti
sanki bu yasayı sadece engelliyormuş gibi bir tavır içerisinde göstermek için
ikide bir öyle diyorsunuz. 29 maddelik bizim muhalefet şerhimiz vardır ve bu
muhalefet şerhinde de her madde ayrı ayrı ele alınmış, her maddeyle ilgili
görüşlerimiz ifade edilmiştir. O nedenle, daha önce de gene bu kürsüde ifade
ettim; bizim görüşlerimizi siz benimsemeyebilirsiniz, öyle söylersiniz, ona bir
şey demiyorum ama “Efendim, muhalefetin herhangi bir önerisi yok.” derseniz bu
dürüst bir davranış olmaz, bu dürüst bir tavır olmaz. Biz o nedenle bu konunun
bir kere daha yurttaşlarımıza anlatılırken dürüstçe anlatılmasını özellikle
istiyoruz. Görüşlerinizi ifade edebilirsiniz ama “Muhalefetin görüşü yok.”
diyemezsiniz değerli arkadaşlarım. 
Şimdi, çalışma şartlarından biraz
bahsedeceğim ama bizim çektiğimiz sıkıntıyı siz de çekiyorsunuz. Böyle bir
çalışma düzeni olmaz arkadaşlar. Bakın, ben size dostça söylüyorum, böyle bir
çalışma düzeni olmaz, verimli olmaz, iyi netice vermez. Biz burada boşuna mesai
tüketiyoruz, boşuna zaman harcıyoruz, emek harcıyoruz. Biz bu şekilde bir yere
varamayız, biz bu şekilde bu Meclisin yasama faaliyetine devam eder isek tarihe
hayırlı bir şekilde geçmiş olmayız. Şimdi, Parlamentoya gelmeden evvel insanlar
gerçekten kanunlar yapılırken çok dikkatle işlerin yürütüldüğünü, metinlerin
dikkatle incelendiğini ve ona göre yasanın ortaya çıktığını varsayıyorlar ama
görenler hiç de bunun böyle olmadığını biliyorlar, görüyorlar. Bakın, ne
yapıyoruz? Biraz sonra 44’üncü maddeyi oylayacağız ama 44’üncü maddenin ne
olduğunu bilmiyoruz. Okumuyoruz çünkü. 44’üncü maddenin ne olduğunu bilmiyoruz.
Böyle bir yasama faaliyeti olabilir mi?
Bir başka husus, diyorsunuz ki:
“Bunları biz mi yaptık?” 
(Mikrofon otomatik cihaz tarafından
kapatıldı)
ALİ SERİNDAĞ (Devamla) – O zaman hiç
kimse iyiye doğru herhangi bir değişiklik yapmasın. Herkes yaptığından sorumlu
olursa devlet hayatı idame etmez. Yanlışlık oradadır diyorum, hepinize saygılar
sunuyorum.
Teşekkür ederim. (CHP sıralarından
alkışlar)
BAŞKAN – Teşekkür ederiz Sayın
Serindağ.
Diğer maddenin gerekçesini okutuyorum:
Gerekçe: 
Eğitim ve öğretim hakkı, Anayasa’mızın
42’nci maddesiyle düzenlenmiş temel haklardandır.
Tasarının bu maddesi, Güvenlik Bilimleri Fakültesinde
öğrenimlerini sürdüren öğrencilerin başka okullara naklini öngörmekte ve
böylelikle öğrencilerin aldıkları puanla seçtikleri okulda okuma hakkını
ortadan kaldırmaktadır.
Bu düzenlemenin, kazanılmış hak kavramı açısından hukuka ve
okumak istedikleri okulu seçme hakları çiğnenen öğrenciler açısından da
Anayasa'nın kişi hak ve özgürlükleri anlayışına aykırı olduğu açıktır.
III.- YOKLAMA
(CHP sıralarından bir grup milletvekili ayağa kalktı)
ENGİN ALTAY (Sinop) – Yoklama istiyoruz. 
BAŞKAN – Yoklama talebi vardır, yerine getireceğim. 
Sayın Altay, Sayın Öğüt, Sayın Serindağ, Sayın Serter, Sayın
Öner, Sayın Özgündüz, Sayın Özkoç, Sayın Kaplan, Sayın Özkes, Sayın Erdemir,
Sayın Küçük, Sayın Kaleli, Sayın Toprak, Sayın Sarı, Sayın Haberal, Sayın
Düzgün, Sayın Onur, Sayın Akar, Sayın Kuşoğlu, Sayın Öztürk.
Üç dakika süre veriyorum. 
(Elektronik cihazla yoklama yapıldı)
BAŞKAN –
Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis Vazife
ve Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir. 
Şimdi diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Kanun
Tasarısının 44 üncü maddesinin eğitim ve öğrenim hakkını ihlal etmesi,
kazanılmış hakları ortadan kaldırması nedenleriyle aşağıdaki şekilde
değiştirilmesini arz ve teklif ederiz.
Mehmet Erdoğan
(Muğla) ve arkadaşları
"MADDE 44 -4652 sayılı Kanuna
aşağıdaki geçici madde eklenmiştir.
"GEÇİCİ MADDE 7- Bu maddenin
yürürlüğe girdiği tarihte başka bir işlem yapılmasına gerek kalmaksızın
Güvenlik Bilimleri Fakültesi, Polis Amirleri Eğitimi Merkezi Müdürlüğüne
dönüştürülür ve geçici 6 ncı madde hükümleri çerçevesinde yapılacak atamalarla
kadroları tamamlanır.
Fakülte öğrencileri, mezun oluncaya dek
öğrenimlerine bu kanunla kurulan eğitim kurumlarında devam ederler."
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Sayın Türkoğlu, buyurunuz
efendim.
HASAN HÜSEYİN TÜRKOĞLU (Osmaniye) –
Teşekkür ederim Sayın Başkan.
Türk milletinin saygıdeğer
milletvekilleri, 684 sıra sayılı Kanun Tasarısı’nın 44’üncü maddesini
değiştirmek amacıyla vermiş olduğumuz önerge üzerinde söz aldım. Hepinizi
saygıyla selamlıyorum.
Bu tasarının önemli maddelerinden
birisini görüşüyoruz. Bu madde çerçevesinde Polis Akademisi bünyesinde bulunan
Güvenlik Bilimleri Fakültesi kapatılmakta. Kapatılan bu fakültenin öğrencileri
iktisadi idari bilimler fakültelerine dağıtılmakta ve bu fakültenin eğitim
öğretim kadrosunun daha önceki maddelerle yapılan düzenleme çerçevesinde (YÖK)
Yükseköğretim Kurulu kararıyla Türkiye'nin değişik üniversitelerine dağıtılması
söz konusu. 
Öncelikle şunu ifade etmeliyim ki,
Polis Akademisi ve onun bünyesindeki fakülteler Türkiye’de tek, kendi alanında
otorite olan fakültelerdir. Bu fakültelerdeki eğitim öğretim kadrosu yetişmiş
insanlardır ve kendi alanlarında uzmandırlar, bu bir. İki, bu fakülteler sadece
Türkiye’de tek otorite olmanın dışında, gurur duymalıyız ki Polis Akademisi
dünyada güvenlik bilimleri alanında hatırı sayılır, değerli fakültelerden
birisidir. Biraz sonra, belki aldığınız talimatla, belki başka bir gerekçeyle
bu fakültenin, Güvenlik Bilimleri Fakültesinin kapatılması için el kaldıracaksınız.
Evvela, sabahın şu saatlerinde neye el kaldırdığınızı anlatmaya çalışıyorum.
Güvenlik Bilimleri Fakültesi bünyesinde
1.700 civarında öğrenci eğitim alıyor. Bu öğrencilerden son sınıfta bulunanlar
üç ay sonra komiser yardımcısı olmak üzere, bir meslek sahibi olacağı umuduyla
üç buçuk yıldan beri bu eğitimi alıyorlar. Bu eğitimi alan çocukların bu
fakülteye girerken üniversite imtihanında aldıkları puanlar neredeyse tam puana
yakın miktardadır. Dolayısıyla, bu çocuklar Türkiye'nin en seçkin öğrencileridir.
Bu çocuklar gariban Anadolu çocuklarıdır çünkü özellikle ailelerinin ekonomik
seviyeleri itibarıyla babalarının, annelerinin bu çocukları başka fakültelerde
okutma imkânları olmadığı için, bütün masraflarını bu fakültede devlet
karşıladığı için buraya gönderilmiş çocuklardır ve bu aileler bu çocukları bu
okula gönderirken çıktıklarında komiser yardımcısı olacaklarını düşünüyorlardı.
Dolayısıyla, böyle bir karara imza atacaksınız, oy kullanacaksınız. 
Ve daha ilginç bir şey söyleyeyim size:
Bu fakültenin içerisinde uluslararası anlaşmalar gereği yabancı ülkelerden
gelen öğrenciler var ve bu öğrenciler -bir önceki maddelerde yine yapılan
değişiklikle- Polis Akademisi bünyesinde döner sermaye işletmesinden
karşılanacak masraflarla Türkiye’de komiser yardımcısı olabilmek için okumaya
devam edecek ama kendi çocuklarımızı iktisadi idari bilimler fakültelerine
göndereceğiz. Hangi fakülteye gidecekleri belli değil, nasıl gidecekleri belli
değil, üstelik Türkiye’de 400 binden fazla iktisadi idari bilimler fakültesi
öğrencisi, mezunu kendisine iş ararken. O yüzden, lütfen, vicdanınıza hitap
etmeye çalışıyorum. 
Saygıdeğer milletvekilleri, bu Meclis
kanun çıkarma yetkisini münhasıran Anayasa’ya göre kendi uhdesinde barındıran
bir anayasal organdır. Bu Meclis her türlü okulu açabilir; bu Meclis ortaokul
da açabilir, lise de açabilir, üniversite de açabilir çıkardığı kanunlarla. Bu
Meclisin yetkisi olsa da, kanun çıkararak okul kapatmaya yetkisi olsa da hakkı
yoktur, hakkı yoktur. Bu okulu kapatmakla, daha evvel 23’üncü madde
çerçevesinde kolejleri kapatmakla bu Meclis hakkı olmayan bir şeye elini
uzatmıştır. 
Hani, partinizin, iktidar partisinin
kurucusu, dönemin Başbakanı Sayın Cumhurbaşkanı diyor ya: “Oyun başladıktan
sonra kural değişmez.” Yahu, dört yıl için gelmiş bu çocuklar, eğitim almışlar,
üç buçuk yıldan beri buradalar, üç ay sonra komiser yardımcısı olacaklar,
meslek sahibi, iş sahibi olacaklar, siz 90’ıncı dakika olmuş, diyorsunuz ki:
“Sadece ceza sahası içerisinde değil, yarı sahanın tamamının neresinde faul
yapılırsa yapılsın penaltı olur.” Oyun başlamış, bitmek üzereyken kural
değiştiriyorsunuz. Ve bunun vebali… Benim cebime gelen mesajlardan söylüyorum.
Diyorlar ki: “Ahirette iki elimiz onların yakasında olacak.” Bahane paralel mi?
Yahu, bu emniyetin içinde bu kadar paralel yapılanma var da siz hiç duydunuz mu
bir içişleri bakanının, bir içişleri müsteşarının, bir emniyet genel müdürünün
paralelle yapılanmaya müsaade ettiği için cezalandırıldığını? 
(Mikrofon otomatik cihaz tarafından
kapatıldı) 
HASAN HÜSEYİN TÜRKOĞLU (Devamla) –
Hepsi terfi etti, kimini siyasette bir yere taşıdılar, kimini bürokraside. 
Bu yalanlara karnımız tok, bu
çocukların hakkı hepinizin üzerinde çok. 
Saygıyla selamlıyorum. (MHP ve CHP
sıralarından alkışlar) 
BAŞKAN – Teşekkür ederiz Sayın
Türkoğlu. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Şimdi 44’üncü maddeyi oylarınıza
sunuyorum: Kabul edenler… Kabul etmeyenler… 44’üncü madde kabul edilmiştir. 
45’inci madde üzerinde üç önerge vardır,
bir önerge Anayasa’ya aykırılık mahiyetini taşımaktadır, okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı Kanun
Tasarısının 45 inci maddesinin aşağıdaki şekilde değiştirilmesini arz ve teklif
ederiz. 
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Ahmet Duran Bulut Mesut
Dedeoğlu Seyfettin Yılmaz
 Balıkesir Kahramanmaraş Adana
"MADDE 45 -4652 sayılı Kanuna
aşağıdaki geçici madde eklenmiştir.
"GEÇİCİ MADDE 8- Bu maddenin
yürürlüğe girdiği tarihten itibaren bir ay içinde Emniyet Genel Müdürlüğü
Eğitim Dairesi Başkanlığı tarafından yürütülen hizmetler Polis Akademisi
Başkanlığına devredilir.""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Kanun
Tasarısı’nın 45. maddesinin Tasarı metninden çıkarılmasını arz ve teklif
ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer Melda Onur
 Çanakkale İstanbul İstanbul
BAŞKAN – Şimdi okutacağım önerge
Anayasa’ya aykırılık önergesidir.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 45 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Adil Zozani Pervin
Buldan Nazmi Gür
 Hakkâri Iğdır Van
 Gülser Yıldırım Hüsamettin
Zenderlioğlu Levent Tüzel
 Mardin Bitlis İstanbul
 Erol Dora Demir
Çelik
 Mardin Muş
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) - Katılmıyoruz efendim.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Buyurunuz Sayın Zozani.
ADİL ZOZANİ (Hakkâri) – Teşekkür ederim
Sayın Başkan.
Değerli milletvekili arkadaşlarımız,
demokrasilerde marifet size karşı olanların da hukukunu koruyabilmektir. Polis
teşkilatı içerisinde belki emniyetin uygulamaları hususunda en fazla şikâyetçi
olabilecek parti biziz, birey olarak da bizleriz. Çünkü siyasi yaşamımızın
tamamında sistem onları karşımıza dikti. Sürekli cebelleşmek durumunda kaldık.
Bir milletvekilimizin ayağına sıkılan gaz bombası aylarca rapor almasına
sebebiyet verdi. Sonra yargıya gidildi. Emniyetin hazırladığı raporda şöyle
denildi o sayın milletvekilimizle ilgili: “Efendim, gaz bombalarının havada
çarpışması sonucu çarpışan gaz bombalarından bir tanesi milletvekilinin ayağına
temas etmiştir yani hiç kimsenin günahı yoktur.” Bakın, bu kadar düzmece şeylerden
söz ediyoruz. Polislerin yaklaşımı vesaire böyle oldu bize karşı, hiçbir iyi
niyet görmedik. Tamamını töhmet altında bırakmak istemiyoruz ama bir iyi niyet
de söz konusu değildi, görmedik. 
Ancak bugün eğer bir haksızlık söz
konusuysa milletvekili olarak da bizlere o haksızlığın karşısında durmak
düşüyor. Kimseye haksızlık edilmemelidir diyoruz. Demokratik sistemler
içerisinde yanlış yapanlar eninde sonunda hak ettikleri cezayı alırlar ve
yanlış düzeltilir eğer sistem demokratikse ama intikam amaçlı, öç alma amaçlı,
cezalandırma amaçlı yasama yöntemlerine başvurulursa yanlışı yanlışla düzeltme
gayreti içerisine girmiş olursunuz ki bu da çıkış yolu değildir. Çıkar yolun bu
olmadığını düşünüyoruz. 
Evet, Türkiye’de emniyet yapılanması
içerisinde keyfî davranan, hatta kanun dışı uygulamalara imza atan unsurlar
olmuştur. Dediğim gibi, bunlardan en fazla biz zarar gördük. Emniyetteki
hiyerarşinin bozulmasının bir sebebi de bu, hiyerarşi piramidinin altüst
olmasının bir sebebi de bu. Getirin, evet, düzeltelim bunu ama bu düzeltmeyi
demokratik ölçütler içerisinde yapalım diyoruz, intikam amaçlı yapmayalım.
Çünkü intikam amaçlı yaptığınız düzenlemelerde onun yerine ikame edeceğiniz
düzenlemenin bir başkasının hakkının ihlaline sebebiyet verebileceğini de göz
ardı etmemeniz gerekir. Biz bunu hatırlatıyoruz. Bugün bir fırsat varken, bunu
düzeltiyorken bence buradan başlamak lazım ve tekrar tekrar başa dönüp aynı
yanlışı yapmamamız gerektiğini düşünüyoruz.
Bakın değerli milletvekilleri, sabahın
bu saatinde biliyorum belki konuşmak sizin için çok sıkıcı da olabilir ama
bunları ifade etmek durumundayız. Diyarbakır’da sizin bugün şikâyetçi
olduğunuzu varsaydığımız polisler Dicle Üniversitesinde Çiçek adında bir
öğrenciyi gözaltına aldı. KCK davasından o öğrenci tutuklandı. O kız
öğrencimizin çantasında ters lale kartpostalı vardı, ters lale kartpostalı
vardı. Tutanaklara şöyle geçirildi: “Gözaltına alınan malum şahsın çantasında
muhtelif zamanlarda yapılan arazi taramalarında terör örgütü mensuplarının
çantalarında ele geçirilen terör örgütü dokümanları arasında terör örgütünün
sembolü olarak kullanılan çiçek sembolüne rastlanmıştır.” Bu kartpostal bu
öğrencinin tutuklanmasına gerekçe gösterildi. Biz bu uygulamaların hepsini
biliyoruz, çokça da ifade ettik bu örnekleri burada ama düzeltme yönteminin
sizin bu yönteminiz olmadığını söylüyoruz. Çünkü siz öç almaya dayalı bir
düzeltmeye gidiyorsunuz ki bu da yanlıştır. Bu yanlışa ortak olmayacağız, bu
yanlışı sürekli ifade edeceğiz.
Teşekkür ediyorum.
BAŞKAN – Teşekkür ediyoruz Sayın
Zozani.
İDRİS BALUKEN (Bingöl) – Karar yeter
sayısı…
BAŞKAN – Arayacağım efendim.
Önergeyi oylarınıza sunuyorum: Kabul
edenler… Kabul etmeyenler… Elektronik cihazla oylama yapacağız.
Bir dakika süre veriyorum.
(Elektronik cihazla oylama yapıldı)
BAŞKAN – Karar yeter sayısı vardır,
önerge reddedilmiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Kanun
Tasarısı’nın 45. maddesinin Tasarı metninden çıkarılmasını arz ve teklif
ederiz.
Melda Onur
(İstanbul) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz efendim.
BAŞKAN – Hükûmet? 
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Buyurunuz Sayın Onur. (CHP
sıralarından alkışlar)
MELDA ONUR (İstanbul) – Teşekkürler. 
Sayın Başkan, sayın vekiller; epeyce
uzun bir mesai, dünden beri buradayız. Aslında “bugün” diye başlayacaktım söze
ama bu saate geldiği için “dün” diyorum.
Biz burada bu yasaları konuşurken, dün
hayatın gerçekleri bir adliye salonunda devam ediyordu. Belki çok fazla buraya
yansımadı ama İstanbul’da adı “adliye sarayı” olan, “adalet sarayı” olan ama
içeri girdiğinizde kendinizi bir kobay gibi hissedeceğiniz, yönünüzü
bulamayacağınız bir adliye var, Kartal Adliyesi, orada Hasan Ferit Gedik davası
sürüyordu. Bilmem hatırlar mısınız, 2013 yılında Hasan Ferit Gedik uyuşturucu
çeteleri tarafından öldürüldü çünkü suçu, uyuşturucuya karşı savaşmaktı,
uyuşturucuya karşı mücadele etmekti ve yaşadığı mahalleyi kentsel dönüşüm
faciasından korumaya çalışmaktı. Her ne hikmetse, İstanbul’da nerede bir
kentsel dönüşüm alanı var, orada uyuşturucu çeteleri türüyor. 
Evet, Hasan Ferit Gedik öldükten sonra,
kaybettikten sonra iki gün de cenazesini kaldırmak üzere mücadele verdik,
derken duruşması başladı. İlk duruşmaya biz gittiğimizde, 4 milletvekili,
mahkeme başkanının hedef göstermesiyle uyuşturucu çeteleri tarafından neredeyse
salonda linç ediliyorduk arkadaşlar. Şimdi, bu güvenlik yasasına bakıyorum,
mahkemelerin içerisinde mağdurlar, mağdurların yakınlarına yapılan muameleye
bakıyorum, o uyuşturucu çetelerinin nasıl olup da polisleri, güvenliği aşarak
mağdur insanlara saldırdıklarına bakıyorum, ben bu güvenlik yasasının hiç de bu
sorunlara karşılık, cevap vermeyeceğini düşünüyorum. Bugün olan olayda yani dün
olan olayda, ne yazık ki evladını kaybeden Nuray anne uyuşturucu çetelerinin
yakınları tarafından tehdit edildi, resmen şöyle bir hareketle bir ölüm tehdidi
aldı. Ama, bilmiyorum, erkekleri bıraktım, kadınlar ne kadar üzülür? Çünkü,
bunun bir muadili bir evladını kaybeden anneyi eski Başbakan, şimdiki
Cumhurbaşkanı meydanlarda yuhalatmıştı. (AK PARTİ sıralarından gürültüler) Ne
yazık ki öyle, ne yazık ki öyleydi. Bu bir hakaret değil, bir şey değil, bu bir
gerçek, bu bir gerçek. 
Sanıklar
“Mağduruz.” dediler, dört saatte iddianame okunmadı ve ortalık karıştı ve sanık
yakınları gelen kişilere saldırarak kemerlerle, bıçaklar çıktı ortaya, gazlar
girdi devreye, jandarma binanın içine gaz sıktı, müthiş bir arbede oldu, 2 kişi
yaralandı ve bugün böyle geçti. Bakın, bu tür yasaları çıkarıyoruz ama bir
taraftan da özellikle bu duruşmalarda güvenliği sağlayıcı başka bir güvenlik
yasasına ihtiyacımız var bu güvenlik yasasında da biraz vatandaşı polisin
orantısız şiddetinden ve polisin arkasına sığınan bu çetelerden korumak için.
Bunun bir benzerini Çağlayan’da yaşıyoruz, bunun bir benzerini biz Kayseri’de
Ali İsmail Korkmaz duruşmasında gördük. Ali İsmail Korkmaz duruşmasının
içerisine biri silahla girmişti arkadaşlar, silahla girmişti ve o silahlı
kişiyi apar topar götürdüler. Silah göründü, ben gördüm, ben kendi gözlerimle
gördüm. Ama ne oldu? Hiçbir takibi olmadı. 
Ben bu “iç
güvenlik” adıyla anılan yasanın ne yazık ki vatandaşın güvenliğine bir karşılık
gelmeyeceğine, bilakis güvensizlik yaratacağına inanıyorum. Ve belki de çok
acil olarak vatandaşın sokakta, vatandaşın duruşma salonlarında ne yazık ki
kolluk kuvvetlerinden, ne yazık ki katillerden, kolluk kuvvetlerinin kimi zaman
arkasına saklanan katillerden -bunu üzülerek söylüyorum, buna tanık oluyoruz-
koruyacak yeni bir belki de dış güvenlik yasasına ihtiyacımız olduğunu
düşünüyorum. 
Size son bir
sahne anlatayım. Sivas davası sona erdiğinde yakınları yakılan mağdur insanlar
ağlayarak dışarı çıktıklarında şurada, Ankara Adliyesinde, çıkar çıkmaz, öyle
bir yoğun biber gazına tutuldular ki düşünün ki anneleri, babaları, kardeşleri
yakılmış, dışarıda da neredeyse nefesleri yakıldı, ciğerleri yakıldı. 
Onun için bu
güvenlik yasasına külliyen karşı olduğumuz gibi, bambaşka demokratik yasaları
getirmemiz umuduyla hepinize iyi sabahlar diliyorum. (CHP sıralarından
alkışlar) 
BAŞKAN –
Teşekkür ederiz Sayın Onur. 
III.- YOKLAMA
(CHP
sıralarından bir grup milletvekili ayağa kalktı)
ENGİN ALTAY (Sinop)
– Yoklama… 
BAŞKAN – Yoklama
talebi vardır, yerine getireceğim. 
Sayın Altay,
Sayın Serindağ, Sayın Öğüt, Sayın Akar, Sayın Serter, Sayın Öner, Sayın
Özgündüz, Sayın Özkoç, Sayın Kaplan, Sayın Özkes, Sayın Onur, Sayın Toprak,
Sayın Küçük, Sayın Erdemir, Sayın Sarı, Sayın Eryılmaz, Sayın Haberal, Sayın
Kaleli, Sayın Kuşoğlu, Sayın Öztürk, Sayın Düzgün. 
Üç dakika süre
veriyorum. 
(Elektronik
cihazla yoklama yapıldı)
BAŞKAN – Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Kanun
Tasarısının 45 inci maddesinin aşağıdaki şekilde değiştirilmesini arz ve teklif
ederiz. 
Seyfettin
Yılmaz (Adana) ve arkadaşları
"MADDE 45 -4652 sayılı Kanuna
aşağıdaki geçici madde eklenmiştir.
"GEÇİCİ MADDE 8- Bu maddenin
yürürlüğe girdiği tarihten itibaren bir ay içinde Emniyet Genel Müdürlüğü
Eğitim Dairesi Başkanlığı tarafından yürütülen hizmetler Polis Akademisi
Başkanlığına devredilir.""
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz efendim.
BAŞKAN –
Hükûmet?
ENERJİ VE TABİİ
KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN – Sayın
Yılmaz, buyurunuz. (MHP sıralarından alkışlar)
SEYFETTİN YILMAZ
(Adana) – Sayın Başkan, değerli milletvekilleri; 684 sıra sayılı Kanun
Tasarısı’nın 45’inci maddesi üzerine verdiğimiz değişiklik önergesi üzerinde
söz almış bulunuyorum. Yüce heyetinizi saygıyla selamlıyorum.
45’inci madde geçici 8’inci maddeyi
eklemiş ve yürürlüğe girdiği tarihten itibaren üç ay içerisinde Emniyet Genel
Müdürlüğü Eğitim Dairesi Başkanlığı tarafından yürütülen hizmetlerin Polis
Akademisi Başkanlığına devrini içeriyor.
Şimdi, değerli milletvekilleri; tabii,
burada görüştüğümüz, daha önceki maddelerde ve bundan sonraki maddelerde
toptancı bir anlayışı ortaya koyan bir yasa tasarısı. Bu yasa tasarısına baktığımızda,
bir gereklilikten olduğunu görmek mümkün değil. Bu yapıların gereksizliğini
ifade ederek bunları ortadan kaldırırsak kabul edeceğiz ama burada, özellikle
17-25 Aralık süreciyle başlayan ve akabinde devlet içindeki paralel
yapılanmadan bahsedilerek topyekûn suçlu-suçsuz ayrımı yapmadan, bir yok
etmenin içerisine girilen bir süreçten geçiyoruz. Şimdi, bugün suçladığınız,
“Bizim on iki on üç yıldır göremediğimiz, yeni gördüğümüz için bu uygulamaları
getirdik.” dediğiniz cemaatle beraber 12 Eylül 2010 referandumunu yaparken kapı
kapı gezip sizinle beraber Anayasa referandumuna “evet” verirken her şey
güzeldi. 2011 seçimlerinde, ben Adana’daki seçim bölgemde Milliyetçi Hareket
Partisine oy toplamaya çalışırken, o dağ köylerine giderken karşıma AK PARTİ’lilerden
ziyade cemaatin mensupları geliyordu AK PARTİ’ye oy toplamak için. 
YUSUF BAŞER (Yozgat) – Şimdi size
verirler. 
SEYFETTİN YILMAZ (Devamla) – Bize verip
vermediği önemli değil, daha oy verdiği de önemli değil ama bir şeyi doğru
kabul etmek lazım. O zaman da bu Balyoz ve Ergenekon davaları görülürken,
operasyonu yapılırken birileri diyordu ki: “Devlet içinde bir yapılanma var.
Biz dinleniyoruz.” Ama o zaman siz “Bu davaların savcısıyız.” diyordunuz,
polisler için “kahraman polis” diyordunuz. Bugün hain ilan ettiğiniz Zekeriya
Öz’e o zamanın, dönemin Başbakanı Recep Tayyip Erdoğan zırhlı aracını tahsis
ediyordu.
Şimdi, şunu ifade etmek istiyorum:
Milliyetçi Hareket Partisi olarak dün ne söylüyorsak, Genel Başkanımız Devlet
Bahçeli on yıl önce ne söylüyorsa şimdi de aynısını söylüyor ama haksızlıkların
karşısında dik durmazsak emin olun bunun bedeli ödenir. HSYK değişikliğinde de
aynı şeyi söylüyordunuz, gün geldi, HSYK’nın yapılanmasından en çok siz
rahatsız oldunuz. Yarın gün gelecek… Bakın, adaletsiz iş yaptığımızda,
hakkaniyet ölçüleri içerisinde iş yapmadığımız takdirde bunun bedelini bunu bu
şekilde yapanlar mutlaka öder. 
Şimdi, buradan, bu polis kolejleriyle,
polis meslek yüksekokullarıyla, güvenlik bilimleri fakültesiyle binlerce
öğrenciyi okulundan ediyorsunuz, işinden ediyorsunuz. Yani, elimizi vicdanımıza
koyalım. Bu insanlar velev ki birilerine inanmış olabilirler; bu, bunların
suçlu olduğunu gösterir mi? Yani o zaman bunlarla ilişkili olan kim varsa suçlu
olması lazım. O zaman önce kendi grubumuza bakacağız ve teşkilatlarımıza
bakacağız. Yani, şimdi, bu çocuklar hayatının baharında, 15, 16, 17, 18 yaşında
ve emin olun Anadolu’nun garip insanları bunlar. Birçoğunu siz çok iyi
tanıyorsunuz, biz de görüyoruz. Ya, bunların anasının babasının birçoğunun eve
götürecek ekmekleri yok. Devletin güvencesi altına girdikleri için bu okullara
girmişler. Dişinden tırnağından para ayırarak bu çocuklarının okumalarını
sağlamışlar ve hayal kurmuşlar, benim çocuğum üç ay sonra… Üç ay sonra çocuk
komiser yardımcısı olacak, kapatıyorsunuz. Yani buna vicdanımız nasıl el
verecek? Yani bütün bu çocukların hepsi paralelci mi, hepsi devlete karşı baş
mı kaldırmışlar, hepsi devlete karşı suç mu işlemişler; bunların içerisinde hiç
mi helal süt emmiş çocuk yok? Böyle bir toptancı bakış açısında olabilir miyiz?
Devlet suçluyla suçsuzu ayırır. Suçlu varsa hep beraber gidelim üstüne. Ama
mazlumların üstüne gitmeyi, bu yasalarla, çoğunluğunuzla kendinize nasıl hak
görüyorsunuz? Hakikaten diyorum, bunu vicdanınız nasıl kabul edecek? Yazıktır,
günahtır. Bunu objektif ve tarafsız bir gözle söylüyorum.
Teşekkür ediyorum. (MHP ve CHP
sıralarından alkışlar)
BAŞKAN – Teşekkür ederiz Sayın Yılmaz.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
45’inci maddeyi oylarınıza sunuyorum:
Kabul edenler… Kabul etmeyenler… 45’inci madde kabul edilmiştir.
46’ncı madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı Kanun
Tasarısı’nın 46’ncı maddesinin aşağıdaki şekilde değiştirilmesini arz ve teklif
ederiz.
 Mehmet Erdoğan Alim
Işık Hasan Hüseyin Türkoğlu
 Muğla Kütahya Osmaniye
 Mesut Dedeoğlu Erkan
Akçay Seyfettin Yılmaz
 Kahramanmaraş Manisa Adana
"MADDE 46 - 4652 sayılı Kanuna
aşağıdaki geçici madde eklenmiştir.
"GEÇİCİ
MADDE 9- 1/1/2018 tarihine kadar Emniyet Teşkilatının ilk kademe amir
ihtiyacını karşılamak üzere, lisans mezunları arasından Kamu Personeli Seçme
Sınavında Bakanlıkça belirlenecek taban puanı almış olup yönetmelikle
belirlenecek diğer şartları taşıyanlar ve yapılacak sınavda başarılı olanlar,
Polis Amirleri Eğitimi Merkezinde bir eğitim-öğretim dönemi özel eğitime tabi
tutulabilirler. Bu öğrenciler Akademi bünyesinde ücretsiz iaşe edilir,
yatırılır, sağlık giderleri ve yönetmelikle tespit edilecek ihtiyaçları Devlet
tarafından karşılanır ve bunlara harp okullarında bulunan askeri öğrencilere
ödenen miktarda harçlık ödenir.""
Türkiye Büyük Millet Meclisi Başkanlığına
Görüşülmekte olan 684 Sıra Sayılı Kanun
Tasarısı’nın 46. maddesinin Tasarı metninden çıkarılmasını arz ve teklif
ederiz. 
 Ali Serindağ  Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş  Celal
Dinçer Fatma Nur Serter
 Çanakkale İstanbul İstanbul
BAŞKAN – Şimdi
okutacağım önerge Anayasa’ya aykırılık önergesidir, okutuyorum:
Türkiye Büyük Millet Meclisi Başkanlığına
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -torba- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti - tek adam - diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 46 ıncı maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Hüsamettin Zenderlioğlu Abdullah
Levent Tüzel Demir Çelik
 Bitlis İstanbul Muş
 Erol Dora Ertuğrul
Kürkcü
 Mardin Mersin
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan. 
BAŞKAN – Hükûmet? 
ENERJİ VE TABİÎ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan. 
BAŞKAN – Buyurunuz Sayın Kürkcü. 
ERTUĞRUL KÜRKCÜ (Mersin) – Sayın
Başkan, sevgili arkadaşlar; bu kanun tasarısıyla ilgili her değişiklik söz
konusu olduğunda ya da tasarının maddeleri sunulurken, hepiniz farkındasınız,
adım geçiyor, “Ertuğrul Kürkcü’nün de verdiği önergeye göre…” Fakat çok tuhaf
bir şey var, bu ortaya çıkan yasayla benim verdiğim önerge arasında hiçbir
alaka olmadığından adımın niye anıldığını ben çok merak ediyorum çünkü ben,
Polis Vazife ve Salahiyetleri Kanunu’ndaki değişiklik önergemi biber gazı
kullanımının yasaklanması için verdim. Kanun çıktı “Suyun içine de biber gazı
katıp onu sıkın insanlara.” diye kanun yapmışsınız. Benim adımı niye
karıştırıyorsunuz? Ama herkesin adını karıştırıyorsunuz, diyorsunuz ki: “Avrupa
Birliği müktesebatına çok uygun.” Avrupa Birliği raportörü Kati Piri diyor ki:
“Bu baştan aşağı bizim mevzuatımıza, müktesebatımıza, her şeyimize aykırı.”
Diyorsunuz ki: “Uluslararası insan hakları kuruluşlarının uyarılarını dikkate
aldık.” İnsan hakları gözlem kuruluşu diyor ki: “Bu yasa endişe verici. Bunun
her maddesi son derece ciddi bir problem.” Ceza Kanunu’nu Avrupa Birliği
normlarına göre yeniden uyarlayan heyetin içinde yer alan ceza profesörleri
kanal kanal geziyorlar, diyorlar ki: “Bu, her bakımdan bizim için çok ciddi bir
problem.” Ama sonuç olarak deniyor ki: “Bu, esasen Türkiye'nin demokratikleşme
ve ilerleme yolunda elde ettiği merhaleleri pekiştiren bir yasadır.” Şimdi,
burada, eğri oturalım, doğru konuşalım. Bu yasanın bunlarla hiçbir ilgisi yok. 
Başta da dediğim
gibi, benimle hiçbir ilgisi yok, adımı lütfen buradan… Ne yapacaksanız yapın
yani kanun mu bunu emrediyor, İç Tüzük mü emrediyor, onunla benim bir ilgim
yok. Şu hâlde, muhalefetin görüşünün alınması hakikaten sizin için söz
konusuysa, onun için buna atıfta bulunuyorsanız… Başladığımız günden beri,
muhalefet olarak hem alt komisyonda Avrupa Birliği Uyum Komisyonunda hem asli
komisyonlarda üyelerimiz, sizin dışınızda bütün partilerin üyeleri bu konuyla
ilgili endişelerini dile getirdi, fakat bunların hiçbiri dikkate alınmadı.
Şimdi doludizgin gidiyoruz ve doludizgin gidebilmek için siz çok hızlı hareket
etmek istiyorsunuz, biz de aslında “Tartışmamız lazım.” diyerek bu tartışma
kapısını açık tutmaya çalışıyoruz, bunu da engellemek olarak niteliyorsunuz ve
bir an önce bu yasanın çıkması için ısrar ediyorsunuz.
Aslında, şükretmeniz lazım muhalefete,
eğer hakikaten sizin dediğiniz gibi yapıyorsak, biz bu yasanın çıkmasının önüne
geçebiliyorsak sizi de kurtardığımızı hepiniz düşünebilirsiniz. Çünkü elini
serbest bıraktığınız bu güvenlik güçleri -hiç kimsenin alnında AKP’li, CHP'li,
MHP'li yazmadığı için- kendi kurdukları düzenlemelere aykırı davrandığını
varsayacakları her yurttaşı, bu arada AKP’li yurttaşları da hedef alacaklar.
Sizin iddialarınız doğruysa, Türkiye'de her 2 yurttaştan 1’i partinize oy
veriyorsa, polis sopasını kaldırdığında her 2 yurttaştan 1’i sizin seçmeniniz
olacak, her 2 yaralıdan 1’i size oy veren insanlar olacak. HES yapımlarında,
HES projelerinde jandarmanın zorla HES yaptırma kararlarına karşı çıkan köylü
kadınların hepsi partinize oy vermişlerdi, onları evire çevire jandarma dövdü.
Şimdi karşı çıkmayı aklından geçirdiği için yiyecek bu dayağı.
O yüzden, tekrar sizi uyarmak
istiyorum: Yol yakınken buradan geri dönün. Bu güvenlik meselesini enine boyuna
yeniden tartışalım, elinizdeki yasa cephaneliği ve bunun uygulama yöntemleri
öylesine büyük bir müktesebat polisin elinde bırakıyor ki zaten bu yasa, aslını
isterseniz ha çıkmış ha çıkmamış, sadece, geçmişte işlenmiş suçlar için bir
temizlik, silici vazifesi görecek bu yasa. Yoksa, aslında bu yasanın ruhuna
uygun davranıyor, İçişleri Bakanlığı, polis, vesaire. O yüzden, gelin, buradan
nasıl geri döneceğimizi tartışalım. Sizi tekrar tekririmüzakereye davet
ediyorum. (HDP sıralarından alkışlar)
BAŞKAN – Teşekkür ederiz Sayın Kürkcü. 
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı Kanun
Tasarısının 46. maddesinin Tasarı metninden çıkarılmasını arz ve teklif ederiz.
Fatma Nur Serter
(İstanbul) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz efendim.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkanım.
BAŞKAN – Buyurunuz Sayın Serter.
FATMA NUR SERTER (İstanbul) – Sayın
Başkan, değerli milletvekilleri; 46’ncı maddeyle ilgili vermiş olduğumuz önerge
üzerine söz aldım. Hepinizi saygıyla selamlıyorum.
Değerli milletvekilleri, konuşmakta,
görüşmekte olduğumuz yasa totaliter devlet özlemini açıkça ortaya koyan bir
yasadır. Siz yaptığınız bu düzenlemeyle bir polis devleti uygulamasını hayata
geçirmeye çalışıyorsunuz ve polis devletini de yaratabilmek için elbette kendi
polisinizi yetiştirecek öğretim kurumları ihdas ediyorsunuz ve öğretim
kurumlarının içeriğini, bu kurumlara girişi, mezuniyeti, her şeyi ne olacağı da
tam olarak belli olmayan geleceğe dönük belirsiz usuller ve yönetmeliklerle
gerçekleştirmeye çalışıyorsunuz. Doğaldır tabii, polis devletine özlem
duyanlar, kendi polislerini yaratma çabasına girerler. Polis devletlerine özlem
duyanların demokrasilerden büyük korkuları vardır, demokrasiyi sevmezler,
demokrasiden korkarlar, ürkerler, muhalefetten hangi platformda olursa olsun
hiç hoşlanmazlar, ne Mecliste ne sokakta ne basında muhalefetle karşılaşmak
istemezler, onun için de totaliter, baskıcı bir rejimin özlemini çekerler.
Bunun çok örnekleri vardır ama şunu bilmek gerekir ki polis devletleri Orta
Çağ’ın ürünüdür. Polis devletlerinde hukuk kuralları işlemez. Hukuk,
padişahların, hükümdarların ve diktatörlerin dilediği biçimde şekillendirilir,
ama bunun hayata geçirilmesi için de bir hükûmet polisine, bir siyasi parti
polisine ihtiyaç vardır. Hitler Almanyası, Nazi Almanyası bunun örneklerini
günümüze kadar bize taşıyor. Örneğin askerî olan SS teşkilatının yanında, yarı
sivil, yarı polis teşkilatı diyeceğimiz SA teşkilatı var ve bir gestapo
teşkilatı var ki faşist rejim ayakta durabilsin. Onun için, yapılacak totaliter
düzenlemeler, polis devletine duyulan özlem, aslında demokrasiden
korkulmasının, aslında diktatöryal özlemlerin çok açık bir göstergesi. İşte, bu
yasa da zaten bunu getiriyor, bu yasayla da AKP kendi polisini oluşturmaya
çalışıyor. 
Bakın, bu 46’ncı madde ne yapıyor?
46’ncı maddede Emniyet teşkilatının ilk kademe amir ihtiyacı karşılanacak.
Peki, nasıl karşılanacak bu amir ihtiyacı? Çok güzel, önce bir KPSS sınavı
konulmuş. Konulmuş ama KPSS sınavındaki taban puanı -bir yarışma sınavı değil
belli ki- Bakanlık tarafından belirlenecek. Yani Bakanlık bakacak, o gün hangi
taban puanını uygun görürse o taban puanına göre birinci aşama geçilecek.
İkinci aşamada ne yapılacak? İkinci aşamada, değerli milletvekili arkadaşlarım,
şu yapılacak: Bir yönetmelik çıkarılacak; ne olduğu belli değil, içeriği belli
değil. Bu yönetmeliğe göre bir tasnif yapılacak. Bu da geçildikten sonra sözlü
mü, yazılı mı, kim yapacak, kim yetkili olacak, bütün bunların belirsiz olduğu,
meçhul bir sınavla kendi polisini siyasi iktidar seçecek. Böyle bir
düzenlemeyle karşı karşıyayız.
Ayrıca, sizin yaptığınız bütün sınavlar
skandal olduğu için elbette yapacağınız hiçbir sınava da güvenmiyoruz,
güvenemeyiz. Siz yapılan sınavların sonucunu bile açıklamaktan siyasi amaçla
kaçan bir anlayışa sahip olduğunuz için, örneğin TEOG sınavında iki yıldır
Tunceli 1’inci çıktığı hâlde CHP’nin işine yarar diye Tunceli’nin 1’inci
olduğunu bile açıklamaktan kaçındığınız için bundan sonra yapacağınız hiçbir
sınava güven duymuyoruz ve duymayacağız, duymamakta çok haklı ve geçerli
nedenlerimiz var. (CHP sıralarından alkışlar)
Cumhuriyet Halk Partisinden korkmakta
da çok haklısınız arkadaşlar. Çok yakında, Haziranın 7’sinde neden korktuğunuzu
da anlayacaksınız. (CHP sıralarından alkışlar)
BAŞKAN – Teşekkür ediyoruz Sayın
Serter.
Önergeyi oylarınıza sunuyorum: Kabul
edenler… Kabul etmeyenler.. Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Kanun
Tasarısı’nın 46’ncı maddesinin aşağıdaki şekilde değiştirilmesini arz ve teklif
ederiz.
Erkan Akçay
(Manisa) ve arkadaşları 
"MADDE 46 - 4652 sayılı Kanuna
aşağıdaki geçici madde eklenmiştir.
"GEÇİCİ MADDE 9- 1/1/2018 tarihine
kadar Emniyet Teşkilatının ilk kademe amir ihtiyacını karşılamak üzere, lisans
mezunları arasından Kamu Personeli Seçme Sınavında Bakanlıkça belirlenecek
taban puanı almış olup yönetmelikle belirlenecek diğer şartları taşıyanlar ve
yapılacak sınavda başarı olanlar, Polis Amirleri Eğitimi Merkezinde bir
eğitim-öğretim dönemi özel eğitime tabi tutulabilirler. Bu öğrenciler Akademi
bünyesinde ücretsiz iaşe edilir, yatırılır, sağlık giderleri ve yönetmelikle
tespit edilecek ihtiyaçları Devlet tarafından karşılanır ve bunlara harp
okullarında bulunan askeri öğrencilere ödenen miktarda harçlık
ödenir.""
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Sayın Akçay, buyurunuz
efendim.
ERKAN AKÇAY (Manisa) – Sayın Başkan,
değerli milletvekilleri; 46’ncı maddede verdiğimiz önerge üzerine söz aldım.
Hepinizi saygıyla selamlıyorum.
41’inci maddedeki konuşmamda yetki ve
sorumluluk ilişkisinden bahsetmiştim ve iktidarın sürekli yetki almak
istediğini ancak aldığı yetkilere paralel olarak da sorumlulukları
üstlenmediğini ve sorumlulukları düzenlemediğini, sorumlulukları da, yine, emri
altındaki astların üzerine rücu yöntemini uygulamak suretiyle yıkmaya
çalıştığını ifade etmiştik.
Yetki var da sorumluluk yoksa orada
hukuk olmaz; orada zulüm olur, haksızlık olur, adaletsizlik olur ve neticede
şiddet olur, şiddet uygulamaya yönelmeye başlar Hükûmet ve devlet. Nitekim, şu
anda Türkiye mevcut iktidar eliyle yönetilemez hâle gelmiştir, artık Türkiye
kurumlarıyla ve kurallarıyla yönetilemez bir hâle gelmiştir.
Değerli milletvekilleri, ülkemizin
işgal altında olduğu 1919, 1920 yıllarında Ege Bölgesi’nde millî direnişi ve asayişi
Egeli efeler sağlamıştır büyük ölçüde. Bunlardan birisi de Demirci Mehmet
Efe’dir. Uygulamalarında halka zulme varan, eziyete varan bazı faaliyetleri
olunca, tabii, halk da şikâyet ediyor. Zamanın Batı Cephesi Komutanı İsmet
İnönü de Demirci Mehmet Efe’yi çağırarak sorguluyor, ifadesini alıyor ve onu
uyarıyor. “Neden halka zulmediyorsun, neden yanlış davranıyorsun?” dediğinde,
Demirci Mehmet Efe şu cevabı verir: “Paşam, idare iki türlü olur: Ya ilimle ya
zulümle. Bende ilim yok, zulümle idare ediyorum.” Adalet ve Kalkınma Partisi de
yönetimde ilmi yok etmiş, ilmi kaybetmiş, artık zulümle yönetmeye başlamıştır
ve bu getirilen kanun da AKP iktidarının Türkiye'yi zulümle yönetme niyetinin
de çok açık seçik bir ispatıdır.
İHSAN ŞENER (Ordu) – Çok istiyorsan
seçimle kazan.
ERKAN AKÇAY (Devamla) – Vallahi, hep
seçimlerle yapmayın, biraz da akıl, mantık, vicdanla, hukukla yapın. İşte, yine
bu zulüm mantığını işletiyor. Herhangi bir iktidarın meşruiyetini yani
uygulayacağı şiddetin meşruiyetini seçim sandığında aramak da bir hatadır,
hukuktan ayrılmamak lazım.
Şimdi, değerli arkadaşlar, Türkiye'de
Özgecan kızımızın cinayeti yaşandı. Hükûmetin bir bakanı ne dedi? Hatırlayalım,
aynen şunu söyledi: “Ben olsam elime silahı alır, cezasını kendim verirdim.” Ne
büyük facia bir söz, fecaat arz ediyor. Korkunç ve…
RAMAZAN CAN (Kırıkkale) – Duygusallıkla
dediyse…
ERKAN AKÇAY (Devamla) – Duygusal olmaz.
İşte, devlet adamı olmadığı için Hükûmette, parti öyle zulümle, kendi cezasını
kendi eliyle vermeye kalkar.
RAMAZAN CAN (Kırıkkale) – Sabah sabah
çekilmiyorsun.
ERKAN AKÇAY (Devamla) – Bu, işte,
Türkiye'yi Hükûmetin yönetemediğini gösteren bir durumdur. Bir bakan bu kadar
sakıncalı sözleri ifade edebilir mi? Etmemesi gerekir. 
İçişleri Bakanı
Milliyetçi Hareket Partisinin hakkında vermiş olduğu gensoruyla ilgili
görüşmelerde yaptığı konuşmada kendisiyle ilgili gensoruda yer alan iddialara
hiçbir cevap vermedi ve bol bol mugalata yaptı. Fakat o konuşmada asıl facia
olan Anayasa’yı tanımayan ifadeler kullandı ve “Millet bu egemenliğini milletvekilleri eliyle
kullanır.” diyor ve millet egemenliğini devletin anayasal kurumları eliyle
kullanacağına atıf yaptı. 
Şimdi, bu Anayasa’nın 6’ncı maddesi,
kısaca hatırlayalım: “Egemenlik, kayıtsız şartsız Milletindir.” İtirazı olan
var mı buna? Olmaması gerekir. “Türk Milleti, egemenliğini, Anayasanın koyduğu
esaslara göre, yetkili organları eliyle kullanır.” Aksi takdirde, doğrudan
yönetim olması gerekir. Asıl şuuraltında yatan da o. Tek kişilik şahsi ve keyfî
yönetimin şuuraltı dışa vurumunu ifade ettiği…
(Mikrofon otomatik cihaz tarafından
kapatıldı) 
ERKAN AKÇAY (Devamla) – İnşallah
zamanımız olur, önümüzdeki günlerde devamını ifade ederiz.
Hepinize saygılar sunuyorum. (MHP ve
CHP sıralarından alkışlar)
BAŞKAN – Teşekkür ederiz Sayın Akçay.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
46’ncı maddeyi oylarınıza sunuyorum:
Kabul edenler… Kabul etmeyenler… 46’ncı madde kabul edilmiştir.
Böylece, ikinci bölümde yer alan
maddelerin oylamaları tamamlanmıştır.
Beş dakika ara veriyorum.
Kapanma
Saati: 06.39
ON ÜÇÜNCÜ OTURUM
Açılma Saati: 06.41
BAŞKAN: Başkan Vekili Şükran Güldal MUMCU
KÂTİP ÜYELER: Dilek YÜKSEL (Tokat), Bayram ÖZÇELİK
(Burdur) 
-----0-----
BAŞKAN
– Sayın milletvekilleri, Türkiye Büyük Millet Meclisinin 69’uncu Birleşiminin
On Üçüncü Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon? Yok. 
Ertelenmiştir. 
Bundan sonra da komisyonların
bulunamayacağı anlaşıldığından, alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için 5 Mart
2015 Perşembe günü saat 14.00’te toplanmak üzere birleşimi kapatıyorum. 
Kapanma Saati:
06.42




(x) Bu düzeltmeye ilişkin ifadeler
3/3/2015 tarihli 68’inci Birleşim Tutanağının 460’ıncı sayfasında yer
almaktadır. 


(x) Bu düzeltmeye ilişkin ifadeler 3/3/2015
tarihli 68’inci Birleşim Tutanağı’nın 179’uncu sayfasında yer almaktadır.


(x) Bu ifadeye ilişkin düzeltme 9/3/2015
tarihli 72’nci Birleşim Tutanağı’nın 59’uncu sayfasında “Geçen Tutanak Hakkında
Konuşmalar” Bölümünde yer almıştır.


(x) 684 S.
Sayılı Basmayazı 19/2/2015 tarihli 58’inci Birleşim Tutanağı’na eklidir.


(x) Bu düzeltmeye ilişkin ifade 3/3/2015
tarihli 68’inci Birleşim Tutanağı’nın 33’üncü sayfasında yer almaktadır.


(x) Bu düzeltmeye ilişkin ifadeler
3/3/2015 tarihli 68’inci Birleşim Tutanağı’nın 322’nci sayfasında yer
almaktadır.


(x) Bu ifadeye ilişkin düzeltme 9/3/2015
tarihli 72’nci Birleşim Tutanağı’nın 172’nci sayfasında “Geçen Tutanak Hakkında
Konuşmalar” Bölümünde yer almıştır.


(x) Bu ifadeye ilişkin açıklama 9/3/2015
tarihli 72’nci Birleşim Tutanağının 60’ıncı sayfasında “Geçen Tutanak Hakkında
Konuşmalar” Bölümünde yer almıştır.


(x) Açık oylama kesin sonuçlarını
gösteren tablo tutanağa eklidir. 


(x)
Bu düzeltmeye ilişkin ifade 3/3/2015 tarihli 68’inci Birleşim Tutanağı’nın
517’nci sayfasında yer almaktadır.


(x) Bu düzeltmeye ait ifade 3/3/2015
tarihli 68’inci Birleşim Tutanağı’nın 364’üncü sayfasında yer almaktadır.


(x) Bu düzeltmeye ilişkin ifade 3/3/2015
tarihli 68’inci Birleşim Tutanağı’nın 262’nci sayfasında yer almıştır.


(x) Bu ifadeye ilişkin düzeltme 9/3/2015
tarihli 72’nci Birleşim Tutanağının 59’uncu sayfasında “Geçen Tutanak Hakkında
Konuşmalar” Bölümünde yer almıştır.


(x) Bu ifadeye ilişkin düzeltme 9/3/2015
tarihli 72’nci Birleşim Tutanağı’nın 174’üncü sayfasında”Geçen Tutanak Hakkında
Konuşmalar” bölümünde yer almıştır.


(x) Açık oylama kesin sonuçlarını
gösteren tablo tutanağa eklidir.




