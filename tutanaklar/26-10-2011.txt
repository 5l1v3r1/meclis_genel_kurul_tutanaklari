


















TÜRKÝYE BÜYÜK MÝLLET MECLÝSÝ

 YASAMA DÖNEMİ  CİLT YASAMA
YILI
 24 3 2


TUTANAK DERGİSİ
12’nci BİRLEŞİM

26
Ekim 2011 Çarşamba 































DÖNEM:
24 CİLT:
3 YASAMA
YILI: 2





TÜRKİYE BÜYÜK MİLLET
MECLİSİ
TUTANAK DERGİSİ

12’nci Birleşim
26 Ekim 2011 Çarşamba

(TBMM Tutanak Müdürlüğü
tarafından hazırlanan bu Tutanak Dergisi’nde yer alan ve kâtip üyeler
tarafından okunmuş bulunan her tür belge ile konuşmacılar tarafından ifade
edilmiş ve tırnak içinde belirtilmiş alıntı sözler aslına uygun olarak
yazılmıştır.)

İ Ç İ N D E K İ L E R
I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI
KONUŞMALAR
A) Milletvekillerinin Gündem Dışı
Konuşmaları
1.- Mersin Milletvekili Ali
Rıza Öztürk’ün, özel yetkili mahkemeler ve haksız tutuklamalara ilişkin gündem
dışı konuşması 
2.- Kocaeli Milletvekili
Lütfü Türkkan’ın, Van ilinde meydana gelen depreme ve Kocaeli’de sanayileşmenin
yoğunlaşması nedeniyle oluşan çevre kirliliği ve artan kanser vakaları ile
Gölcük’teki Azar Deresi’nin ıslah edilmesine ilişkin gündem dışı konuşması ve
Kalkınma Bakanı Cevdet Yılmaz’ın cevabı 
3.- İstanbul Milletvekili
Metin Külünk’ün, 24 Ekim Birleşmiş Milletler Günü’ne ilişkin gündem dışı
konuşması 
IV.- AÇIKLAMALAR
1.- Kayseri Milletvekili
Mustafa Elitaş’ın, gündem dışı konuşma yapan Mersin Milletvekili Ali Rıza
Öztürk’ün, Mecliste devam eden yeni anayasa çalışmaları sürecini darbe
anayasası olarak değerlendirmesine ilişkin açıklaması
2.- Mersin Milletvekili Ali
Rıza Öztürk’ün, gündem dışı konuşmasında 12 Eylül 2010’da referandumu yapılan
Anayasa’yı kastettiğine, şu anda siyasi parti gruplarının verdikleri
temsilcilerle oluşan anayasa çalışmalarını kastetmediğine ilişkin açıklaması
3.- Muş Milletvekili Sırrı
Sakık’ın, Van ilinde meydana gelen deprem nedeniyle, diğer ülkelerin yardım ve
kurtarma ekipleri gönderme tekliflerinin Hükûmet tarafından geri çevrildiğine
ilişkin açıklaması ve Kalkınma Bakanı Cevdet Yılmaz’ın cevabı 
4.- Şırnak Milletvekili
Hasip Kaplan’ın, Başbakanın “Yirmi dört saat geç kaldık, başarısız olduk” ve
“Gösterilerde hemen organize olan BDP’liler afet günü yardımlarında nerede?”
şeklindeki ifadelerine ilişkin açıklaması ve Kalkınma Bakanı Cevdet Yılmaz’ın
cevabı 
5.- İstanbul Milletvekili
Mahmut Tanal’ın, Sağlıkta Dönüşüm Programı’nın hasta haklarını ihlal ettiğine
ilişkin açıklaması
6.- Kocaeli Milletvekili
Fikri Işık’ın, Kocaeli’de kanser vakalarının çok olduğuna yönelik Kocaeli
Milletvekili Lütfü Türkkan’ın gündem dışı konuşmasının gerçekleri
yansıtmadığına, bu hususta bilimsel verilerin bulunmadığına ilişkin açıklaması
7.- Trabzon Milletvekili
Mehmet Volkan Canalioğlu’nun, yapı denetim kurumlarının çalışmalarının
denetlenmesine ilişkin açıklaması ve Kalkınma Bakanı Cevdet Yılmaz’ın cevabı 
8.- Ankara Milletvekili
Özcan Yeniçeri’nin, Van ve Erciş’te meydana gelen depremde ölenlere başsağlığı
ve yaralananlara acil şifalar dilediğine ve depreme dayanıklı yapılmayan
yapıların can kayıplarına yol açtığına ilişkin açıklaması ve Kalkınma Bakanı
Cevdet Yılmaz’ın cevabı 
9.- Kocaeli Milletvekili
Mehmet Hilal Kaplan’ın, depremin doğal afet olduğuna ve depremde sıkıntı
yaşanmaması için yasalara uygun yapılar yapılmasına ilişkin açıklaması ve
Kalkınma Bakanı Cevdet Yılmaz’ın cevabı 
10.- İzmir Milletvekili
Aytun Çıray’ın, bazı yorumcuların Van depremi konusunda sosyal medyada yapılan
yorumlarına ilişkin açıklaması ve Kalkınma Bakanı Cevdet Yılmaz’ın cevabı 
11.- Kocaeli Milletvekili
Lütfü Türkkan’ın, Kocaeli Milletvekili Fikri Işık’ın Kocaeli’de kanser
vakalarının çok olduğuna yönelik hiçbir bilimsel veri olmadığına dair
ifadelerinin gerçekleri yansıtmadığına ilişkin açıklaması
12.- İstanbul Milletvekili
Mehmet Akif Hamzaçebi’nin, Kalkınma Bakanı Cevdet Yılmaz’ın, deprem bölgesine
giden CHP Genel Başkanı Kemal Kılıçdaroğlu’nun ismini zikretmekten kaçınarak,
“Cumhuriyet Halk Partili milletvekilleri de deprem bölgesindeydi” şeklindeki
ifadesinin Hükûmet etme anlayışına yakışmadığına ilişkin açıklaması ve Kalkınma
Bakanı Cevdet Yılmaz’ın cevabı
13.- Şırnak Milletvekili
Hasip Kaplan’ın, Van ve Erciş’te meydana gelen deprem için yardım toplayan
BDP’li belediyelere baskı yapıldığına ilişkin açıklaması
14.- İstanbul Milletvekili
Mehmet Akif Hamzaçebi’nin, Kürt sorunu, terör olaylarında yaşanan artış ve
terörle mücadele konusundaki (8/1), (8/2), (8/3), (8/4) esas numaralı genel
görüşme açılmasına ilişkin önergelerin görüşmelerinde Başbakan Recep Tayyip
Erdoğan’ın bulunması gerektiğine ilişkin açıklaması ve Başbakan Yardımcısı Bekir Bozdağ’ın cevabı 
15.- Adıyaman Milletvekili
Ahmet Aydın’ın, Mehmet Akif Hamzaçebi’nin Başbakanla ilgili sözlerini kabul
etmediğine ilişkin açıklaması
16.- İzmir Milletvekili
Oktay Vural’ın, Kürt sorunu, terör olaylarında yaşanan artış ve terörle
mücadele konusundaki (8/1), (8/2), (8/3), (8/4) esas numaralı genel görüşme
açılmasına ilişkin önergelerin görüşmelerinde Başbakan Recep Tayyip Erdoğan’ın
bulunması gerektiğine ilişkin açıklaması ve
Başbakan Yardımcısı Bekir Bozdağ’ın cevabı 
17.- Iğdır Milletvekili
Pervin Buldan’ın, Kürt sorunu, terör olaylarında yaşanan artış ve terörle
mücadele konusundaki (8/1), (8/2), (8/3), (8/4) esas numaralı genel görüşme
açılmasına ilişkin önergelerin görüşmelerinde Başbakan Recep Tayyip Erdoğan’ın
bulunması gerektiğine ilişkin açıklaması ve
Başbakan Yardımcısı Bekir Bozdağ’ın cevabı 
18.- Yalova Milletvekili Muharrem
İnce’nin, Kürt sorunu, terör olaylarında yaşanan artış ve terörle mücadele
konusundaki (8/1), (8/2), (8/3), (8/4) esas numaralı genel görüşme açılmasına
ilişkin önergelerin görüşmelerinde Başbakan Recep Tayyip Erdoğan’ın bulunması
gerektiğine ilişkin açıklaması ve
Başbakan Yardımcısı Bekir Bozdağ’ın cevabı 
19.- Adıyaman Milletvekili
Ahmet Aydın’ın, İç Tüzük’ün uygulanmasında hata yapıldığına ilişkin açıklaması 
20.- Şırnak Milletvekili
Hasip Kaplan’ın, Kürt sorunu, terör olaylarında yaşanan artış ve terörle
mücadele konusundaki (8/1), (8/2), (8/3), (8/4) esas numaralı genel görüşme
açılmasına ilişkin önergelerin görüşmelerinde Başbakan Recep Tayyip Erdoğan’ın
bulunması gerektiğine ilişkin açıklaması

V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili
Ferit Mevlüt Aslanoğlu ve 21 milletvekilinin, kamudaki taşeron şirket
uygulamasının işçilerin hak ve özgürlüklerine etkisinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/32)
2.- İstanbul Milletvekili
Ferit Mevlüt Aslanoğlu ve 22 milletvekilinin, kayıt dışı içki üretimi ve
satışının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/33)
3.- İstanbul Milletvekili
Ferit Mevlüt Aslanoğlu ve 22 milletvekilinin, mevsimlik tarım işçilerinin
ilköğretim çağındaki çocuklarının eğitime devam sorununun araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/34)
B) Önergeler
1.- Adıyaman Milletvekili
Ahmet Aydın’ın, Genel Kurulun 26/10/2011 tarihli birleşiminde terör olaylarında
yaşanan artış ve terörle mücadele konularında gerçekleştirilecek olan genel
görüşme önergelerinin İç Tüzük’ün 70’inci maddesine göre kapalı oturumda
yapılmasına ilişkin önergesi 

VI.- SATAŞMALARA İLİŞKİN KONUŞMALAR
1.- İstanbul Milletvekili
Mehmet Akif Hamzaçebi’nin, Başbakan Yardımcısı Bekir Bozdağ’ın partisine
sataşması nedeniyle konuşması
2.- İzmir Milletvekili
Oktay Vural’ın, Başbakan Yardımcısı Bekir Bozdağ’ın partisine sataşması
nedeniyle konuşması

VII.- KAPALI OTURUMLAR 
VIII.- YAZILI SORULAR VE CEVAPLARI
1.- Ankara Milletvekili
Bülent Kuşoğlu’nun, Cumhurbaşkanı seçimi ve süresine ilişkin sorusu ve Türkiye
Büyük Millet Meclisi Başkan Vekili Mehmet Sağlam’ın cevabı (7/3)



I.-
GEÇEN TUTANAK ÖZETİ

TBMM Genel Kurulu saat 15.00’te açılarak üç oturum yaptı.

Birinci Oturum
Oturum Başkanı, TBMM Başkan Vekili Mehmet Sağlam, 23 Ekim 2011
tarihinde Van ilinin Erciş ilçesi merkez üssü olmak üzere meydana gelen deprem
nedeniyle TBMM Başkanlık Divanı adına milletimize ve hayatını kaybedenlerin
yakınlarına başsağlığı ve yaralılara acil şifalar dileyen bir konuşma yaptı.

20 Ekim 2011 tarihli 10’uncu Birleşimde yapılan kapalı oturuma ait
tutanak özeti İç Tüzük’ün 71’inci maddesine göre okunmak üzere, kapalı oturuma
geçildi.

Birleşime 15.02‘de ara verildi.
İkinci Oturum
(Kapalıdır)
Üçüncü Oturum
Üçüncü oturuma saat 15.15’te başlandı.

Başbakan Yardımcısı Beşir Atalay, 23 Ekim 2011 tarihinde Van
ilinin Erciş ilçesi merkez üssü olmak üzere meydana gelen depreme ve deprem
bölgesine yapılan hizmetlere ilişkin gündem dışı bir açıklamada bulundu; Şırnak
Milletvekili Hasip Kaplan, İstanbul Milletvekili Haluk Eyidoğan, İzmir
Milletvekili Oktay Vural ve Sinop Milletvekili Mehmet Ersoy grupları adına,
aynı konuda görüşlerini belirttiler.

Mersin Milletvekili Mehmet Şandır’ın,
İstanbul Milletvekili Mustafa Sezgin Tanrıkulu’nun,
Kayseri Milletvekili Pelin Gündeş Bakır’ın,
23 Ekim 2011 tarihinde Van ilinin Erciş ilçesi merkez üssü olmak
üzere meydana gelen depreme ilişkin gündem dışı konuşmalarına Başbakan
Yardımcısı Beşir Atalay cevap verdi.

Muş Milletvekili Sırrı Sakık’ın, Başbakan ve bir grup bakanın
deprem bölgesinde yaptıkları durum değerlendirmesinde belediye başkanı ve
yardımcısıyla diyalog kurulmadığına,
İstanbul Milletvekili Halide İncekara’nın, deprem nedeniyle
yapılan yardım kampanyalarına,
Hakkâri Milletvekili Adil Kurt’un, deprem bölgesi imar planının
incelemeye alınması gerektiğine,
Gaziantep Milletvekili Ali Serindağ’ın, deprem nedeniyle hayatını
kaybeden vatandaşlarımıza Allah’tan rahmet, yaralılara acil şifalar dilediğine
ve imar planı sorumluları hakkında işlem
yapılması gerektiğine, 
İlişkin açıklamalarına Başbakan Yardımcısı Beşir Atalay cevap
verdi. 

İstanbul Milletvekili Abdullah Levent Tüzel,
Bursa Milletvekili Sena Kaleli, 
İstanbul Milletvekili Ferit Mevlüt Aslanoğlu,
Tokat Milletvekili Orhan Düzgün,
İstanbul Milletvekili Mehmet Akif Hamzaçebi, 
Van ilinin Erciş ilçesi merkez üssü olmak üzere meydana gelen
deprem nedeniyle hayatını kaybeden vatandaşlarımıza Allah’tan rahmet,
yaralılara acil şifalar dilediklerine;
Bingöl Milletvekili İdris Baluken, deprem bölgesinde
koordinasyonsuzluk nedeniyle organize edilemeyen hizmetlere,
İlişkin birer açıklamada bulundular.

İstanbul Milletvekili Mustafa Sezgin Tanrıkulu, Başbakan
Yardımcısı Beşir Atalay’ın, ileri sürmüş olduğu görüşten farklı bir görüşü
kendisine atfetmesi,
Mersin Milletvekili Mehmet Şandır, Başbakan Yardımcısı Beşir
Atalay’ın şahsına sataşması,
Nedeniyle birer konuşma yaptılar.

Barış ve Demokrasi Partisi Grubu adına Grup Başkan Vekilleri Iğdır
Milletvekili Pervin Buldan ve Şırnak Milletvekili Hasip Kaplan’ın, İçişleri
Bakanı İdris Naim Şahin hakkındaki (11/1) esas numaralı gensoru önergesini geri
aldıklarına ilişkin önergeleri okundu; gensoru önergesinin gündemden
çıkarıldığı bildirildi.

Nevşehir Milletvekili Murat Göktürk’ün, KİT Komisyonu üyeliğinden
çekildiğine ilişkin önergesi, Genel Kurulun bilgisine sunuldu.

İstanbul Milletvekili Ferit Mevlüt Aslanoğlu ve 22
milletvekilinin, kayıt dışı istihdam sorununun (10/29),
İstanbul Milletvekili Ferit Mevlüt Aslanoğlu ve 23
milletvekilinin, alışveriş merkezlerinin geleneksel ticaret sistemine
etkilerinin (10/30),
İstanbul Milletvekili Ferit Mevlüt Aslanoğlu ve 25
milletvekilinin, GAP kapsamında yapılması planlanan sulama projelerinin
tamamlanmama nedenlerinin (10/31),
Araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergeleri Genel Kurulun bilgisine
sunuldu; önergelerin gündemdeki yerlerini alacağı ve ön görüşmelerinin, sırası
geldiğinde yapılacağı açıklandı.

Gündemin “Kanun Tasarı ve Teklifleri ile Komisyonlardan Gelen
Diğer İşler” kısmının 4, 26, 30, 32, 33, 37, 19, 20, 21, 22, 24, 41, 31 ve
3’üncü sıralarında bulunan kanun tasarılarının bu kısmın 3, 4, 5, 6, 7, 8, 9,
10, 11, 12, 13, 14, 15 ve 16’ncı sırasına alınarak diğer işlerin sırasının buna
göre teselsül ettirilmesine; Genel Kurulun 25/10/2011 Salı günkü (bugünkü)
birleşiminde; Başkanlığın sunuşlarından sonra gündemin “Kanun Tasarı ve
Teklifleri ile Komisyonlardan Gelen Diğer İşler” kısmında yer alan işlerin
görüşülmesine ve çalışmalarına saat 19.00’a kadar devam olunmasına ilişkin
Danışma Kurulu önerisi kabul edildi.

Gündemin “Kanun Tasarı ve Teklifleri ile Komisyonlardan Gelen
Diğer İşler” kısmının:
1’inci sırasında yer alan, Türkiye Cumhuriyeti Hükümeti ile
Brezilya Federatif Cumhuriyeti Hükümeti Arasında Gümrük Konularında Karşılıklı
İdari Yardım Anlaşmasının Onaylanmasının Uygun Bulunduğuna Dair Kanun Tasarısı
ve Dışişleri Komisyonu Raporu’nun (1/417) (S. Sayısı: 6),
2’nci sırasında yer alan Türkiye Cumhuriyeti Hükümeti ile Kuveyt
Devleti Hükümeti Arasında Yatırımların Karşılıklı Teşviki ve Korunması
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun (1/444) (S. Sayısı: 25),
3’üncü sırasına alınan Türkiye Cumhuriyeti Hükümeti ile Brezilya
Federatif Cumhuriyeti Hükümeti Arasında Gelir Üzerinden Alınan Vergilerde Çifte
Vergilendirmeyi Önleme ve Vergi Kaçakçılığına Engel Olma Anlaşması ve Eki
Protokolün Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun (1/449) (S. Sayısı: 27),
Görüşmeleri tamamlanarak yapılan açık oylamalardan sonra kabul
edildi ve kanunlaştı.

Adıyaman Milletvekili Mehmet Metiner, Kocaeli Milletvekili Lütfü
Türkkan’ın şahsına,
İstanbul Milletvekili Mehmet Akif Hamzaçebi, Şırnak Milletvekili
Hasip Kaplan’ın, partisine,
Sataşması nedeniyle birer konuşma yaptılar.

Alınan karar gereğince, (8/1), (8/2), (8/3) ve (8/4) esas numaralı
önergeler üzerinde açılması kabul edilen genel görüşmeyi yapmak için 26 Ekim 2011 Çarşamba günü saat 14.00’te
toplanmak üzere birleşime 19.22’de son verildi.

 Mehmet SAĞLAM
 Başkan
Vekili
 Bayram ÖZÇELİK Mine
LÖK BEYAZ
 Burdur  Diyarbakır
 Kâtip Üye Kâtip
Üye
II.-
GELEN KâĞITLAR
No: 18
26 Ekim 2011 Çarşamba
Sözlü
Soru Önergeleri
1.- İstanbul Milletvekili
Süleyman Çelebi’nin, İstanbul’da korsan taksiciliğin engellenmesine ilişkin
İçişleri Bakanından sözlü soru önergesi (6/280) (Başkanlığa geliş tarihi:
14/10/2011)
2.- İstanbul Milletvekili
Süleyman Çelebi’nin, taksi esnafının sorunlarına ilişkin Maliye Bakanından
sözlü soru önergesi (6/281) (Başkanlığa geliş tarihi: 14/10/2011)
3.- İstanbul Milletvekili
Süleyman Çelebi’nin, İstanbul’da Bahçeşehir merkezli bir ilçe kurulmasına
ilişkin İçişleri Bakanından sözlü soru önergesi (6/282) (Başkanlığa geliş
tarihi: 14/10/2011)
4.- İstanbul Milletvekili
Süleyman Çelebi’nin, taksi plaka ücretleri ve korsan taksiciliğe ilişkin
İçişleri Bakanından sözlü soru önergesi (6/283) (Başkanlığa geliş tarihi:
14/10/2011)
5.- İstanbul Milletvekili
Süleyman Çelebi’nin, Devlet ve üniversite hastanelerinde görev yapan
doktorların istifalarına ilişkin Sağlık Bakanından sözlü soru önergesi (6/284)
(Başkanlığa geliş tarihi: 14/10/2011)
6.- İstanbul Milletvekili
Süleyman Çelebi’nin, özelleştirilen ve devredilen enerji dağıtım şirketlerine
ilişkin Enerji ve Tabii Kaynaklar Bakanından sözlü soru önergesi (6/285)
(Başkanlığa geliş tarihi: 14/10/2011)
7.- İstanbul Milletvekili
Süleyman Çelebi’nin, Silivri’de organize sanayi bölgesinin olmaması nedeniyle
sanayicilerin yaşadığı sorunlara ilişkin Bilim, Sanayi ve Teknoloji Bakanından
sözlü soru önergesi (6/286) (Başkanlığa geliş tarihi: 14/10/2011)
8.- Antalya Milletvekili
Arif Bulut’un, Antalya-Kaş-Kalkan beldesindeki Kalamar Koyunda yapılan
villalarla ilgili bazı iddialara ilişkin Çevre ve Şehircilik Bakanından sözlü
soru önergesi (6/287) (Başkanlığa geliş tarihi: 14/10/2011)
9.- Antalya Milletvekili
Arif Bulut’un, Antalya-Kaş-Kalkan beldesindeki Kalamar Koyunda yapılan
villalarla ilgili bazı iddialara ilişkin İçişleri Bakanından sözlü soru
önergesi (6/288) (Başkanlığa geliş tarihi: 14/10/2011)
10.- İstanbul Milletvekili
Süleyman Çelebi’nin, yarıcılıkla uğraşanların sosyal güvenlik haklarına ilişkin
Çalışma ve Sosyal Güvenlik Bakanından sözlü soru önergesi (6/289) (Başkanlığa
geliş tarihi: 14/10/2011)
11.- İstanbul Milletvekili
Süleyman Çelebi’nin, vakıf üniversitelerine kamu kurum ve kuruluşlarından
yapılan arazi ve bina tahsislerine ilişkin Maliye Bakanından sözlü soru
önergesi (6/290) (Başkanlığa geliş tarihi: 14/10/2011)
12.- İstanbul Milletvekili
Süleyman Çelebi’nin, İstanbul’da taksi plakası verilmesinde sınırlandırma
yapılıp yapılmayacağına ilişkin İçişleri Bakanından sözlü soru önergesi (6/291)
(Başkanlığa geliş tarihi: 14/10/2011)
13.- İstanbul Milletvekili
Süleyman Çelebi’nin, İstanbul Esenyurt Devlet Hastanesinin kapasitesinin
artırılmasına ilişkin Sağlık Bakanından sözlü soru önergesi (6/292) (Başkanlığa
geliş tarihi: 14/10/2011)
14.- İstanbul Milletvekili
Süleyman Çelebi’nin, İstanbul-Esenyurt’un bazı mahallelerindeki yüksek gerilim
hatlarının yeraltına alınmasına ilişkin Enerji ve Tabii Kaynaklar Bakanından
sözlü soru önergesi (6/293) (Başkanlığa geliş tarihi: 14/10/2011)
15.- İstanbul Milletvekili
Süleyman Çelebi’nin, İstanbul-Başakşehir’in Devlet hastanesi ihtiyacına ilişkin
Sağlık Bakanından sözlü soru önergesi (6/294) (Başkanlığa geliş tarihi: 14/10/2011)
16.- Antalya Milletvekili
Arif Bulut’un, Antalya-Serik-Gebiz Beldesinde kiraya verilen bir araziye
ilişkin Maliye Bakanından sözlü soru önergesi (6/295) (Başkanlığa geliş tarihi:
14/10/2011)
17.- Antalya Milletvekili
Arif Bulut’un, Antalya’da açılan Talasemi Merkezine ilişkin Sağlık Bakanından
sözlü soru önergesi (6/296) (Başkanlığa geliş tarihi: 14/10/2011)
18.- Muğla Milletvekili
Nurettin Demir’in, yabancı doktor ve hemşire çalışmasına imkan sağlayan KHK
hükmüne ilişkin Sağlık Bakanından sözlü soru önergesi (6/297) (Başkanlığa geliş
tarihi: 14/10/2011)
19.- Muğla Milletvekili
Nurettin Demir’in, Datça Devlet Hastanesinin uzman doktor ihtiyacına ilişkin
Sağlık Bakanından sözlü soru önergesi (6/298) (Başkanlığa geliş tarihi:
14/10/2011)
20.- İstanbul Milletvekili
Ferit Mevlüt Aslanoğlu’nun, İstanbul-Çatalca’da bir köyün öğretmen ihtiyacına
ilişkin Milli Eğitim Bakanından sözlü soru önergesi (6/299) (Başkanlığa geliş
tarihi: 14/10/2011)
21.- Tokat Milletvekili
Reşat Doğru’nun, öğretmenlerin askerlik görevini bulundukları yerde ifa
etmelerine ilişkin Milli Savunma Bakanından sözlü soru önergesi (6/300)
(Başkanlığa geliş tarihi: 17/10/2011)
22.- Balıkesir Milletvekili
Namık Havutça’nın, Susurluk Şeker Fabrikasının üretime açılmasına ilişkin
Başbakandan sözlü soru önergesi (6/301) (Başkanlığa geliş tarihi: 14/10/2011)
23.- İstanbul Milletvekili
Ferit Mevlüt Aslanoğlu’nun, İstanbul-Büyükçekmece’nin Devlet hastanesi
ihtiyacına ilişkin Sağlık Bakanından sözlü soru önergesi (6/302) (Başkanlığa
geliş tarihi: 14/10/2011)
24.- İstanbul Milletvekili
Ferit Mevlüt Aslanoğlu’nun, İstanbul-Bağcılar’ın yeni bir hükümet konağı
ihtiyacına ilişkin İçişleri Bakanından sözlü soru önergesi (6/303) (Başkanlığa
geliş tarihi: 14/10/2011)
25.- İstanbul Milletvekili
Ferit Mevlüt Aslanoğlu’nun, İstanbul-Bağcılar’a Bedaş şubesinin açılmasına
ilişkin Enerji ve Tabii Kaynaklar Bakanından sözlü soru önergesi (6/304)
(Başkanlığa geliş tarihi: 14/10/2011)
26.- Kütahya Milletvekili
Alim Işık’ın, enflasyon oranlarının hesaplanması yöntemine ilişkin Kalkınma
Bakanından sözlü soru önergesi (6/305) (Başkanlığa geliş tarihi: 17/10/2011)
27.- Kütahya Milletvekili
Alim Işık’ın, milletvekili dokunulmazlığının kaldırılmasına dair Başbakanlık
tezkerelerine ilişkin Türkiye Büyük Millet Meclisi Başkanından sözlü soru
önergesi (6/306) (Başkanlığa geliş tarihi: 17/10/2011)
28.- Kütahya Milletvekili
Alim Işık’ın, Tarım Kredi Kooperatiflerine borcu olan çiftçilere ilişkin Gıda,
Tarım ve Hayvancılık Bakanından sözlü soru önergesi (6/307) (Başkanlığa geliş
tarihi: 17/10/2011)
29.- Kütahya Milletvekili
Alim Işık’ın, milletvekili telefonlarının yasadışı dinlenmesine ilişkin
Ulaştırma Bakanından sözlü soru önergesi (6/308) (Başkanlığa geliş tarihi:
17/10/2011)
30.- Kütahya Milletvekili
Alim Işık’ın, kadrolu ve geçici görevli personel arasındaki ücret farklılığının
giderilmesine ilişkin Türkiye Büyük Millet Meclisi Başkanından sözlü soru
önergesi (6/309) (Başkanlığa geliş tarihi: 17/10/2011)
31.- Kütahya Milletvekili
Alim Işık’ın, Jandarma Genel Komutanlığında çalışan sivil memurların silah
taşıma ruhsatı harcından muaf tutulmasına ilişkin İçişleri Bakanından sözlü
soru önergesi (6/310) (Başkanlığa geliş tarihi: 17/10/2011)
32.- Kütahya Milletvekili
Alim Işık’ın, aynı işi yaptıkları halde farklı özlük haklarına sahip personel
arasındaki farklılığın giderilmesine ilişkin Türkiye Büyük Millet Meclisi
Başkanından sözlü soru önergesi (6/311) (Başkanlığa geliş tarihi: 17/10/2011)
33.- Kütahya Milletvekili
Alim Işık’ın, kamu sektöründe çalışan iki yıllık meslek yüksekokulu mezunlarının
özlük haklarının iyileştirilmesi çalışmalarına ilişkin Maliye Bakanından sözlü
soru önergesi (6/312) (Başkanlığa geliş tarihi: 17/10/2011)
34.- Kütahya Milletvekili
Alim Işık’ın, iki yıllık meslek yüksekokulu mezunlarının askerlik sürelerinin
kısaltılması çalışmalarına ilişkin Milli Savunma Bakanından sözlü soru önergesi
(6/313) (Başkanlığa geliş tarihi: 17/10/2011)
35.- Kütahya Milletvekili
Alim Işık’ın, muhtarların özlük haklarının iyileştirilmesi çalışmalarına
ilişkin İçişleri Bakanından sözlü soru önergesi (6/314) (Başkanlığa geliş
tarihi: 17/10/2011)
36.- Kütahya Milletvekili
Alim Işık’ın, esnaf ve sanatkârların sosyal güvenlik prim borçlarının yeniden
yapılandırılmasına ilişkin Çalışma ve Sosyal Güvenlik Bakanından sözlü soru
önergesi (6/315) (Başkanlığa geliş tarihi: 17/10/2011)
37.- Kütahya Milletvekili
Alim Işık’ın, esnaf ve sanatkârların vergi borçlarının yeniden
yapılandırılmasına ilişkin Maliye Bakanından sözlü soru önergesi (6/316)
(Başkanlığa geliş tarihi: 17/10/2011)
38.- Kütahya Milletvekili
Alim Işık’ın, bir açıklamasına ilişkin Sağlık Bakanından sözlü soru önergesi
(6/317) (Başkanlığa geliş tarihi: 17/10/2011)
39.- Kütahya Milletvekili
Alim Işık’ın, esnaf ve sanatkârların sorunlarının giderilmesine ilişkin Bilim,
Sanayi ve Teknoloji Bakanından sözlü soru önergesi (6/318) (Başkanlığa geliş
tarihi: 17/10/2011)
40.- Kütahya Milletvekili
Alim Işık’ın, resim ve müzik öğretmen atamalarına ilişkin Milli Eğitim
Bakanından sözlü soru önergesi (6/319) (Başkanlığa geliş tarihi: 17/10/2011)
41.- Adana Milletvekili Ali
Halaman’ın, Seyhan Nehri üzerinde kurulan hidroelektrik santrallerine ilişkin
Orman ve Su İşleri Bakanından sözlü soru önergesi (6/320) (Başkanlığa geliş
tarihi: 17/10/2011)
42.- Tokat Milletvekili
Reşat Doğru’nun, Tokat’taki trafik sorununa ilişkin İçişleri Bakanından sözlü
soru önergesi (6/321) (Başkanlığa geliş tarihi: 17/10/2011)
43.- Tokat Milletvekili
Reşat Doğru’nun, Emniyet Genel Müdürlüğü çalışanları arasındaki maaş
farklılaştırılmasına ilişkin İçişleri Bakanından sözlü soru önergesi (6/322)
(Başkanlığa geliş tarihi: 17/10/2011)
44.- Tokat Milletvekili
Reşat Doğru’nun, Tokat İl Özel İdaresi tarafından kullanılan kaynaklara ilişkin
İçişleri Bakanından sözlü soru önergesi (6/323) (Başkanlığa geliş tarihi:
17/10/2011)
45.- Tokat Milletvekili
Reşat Doğru’nun, Amasya ve Tokat’taki orman gençleştirme çalışmalarına ilişkin
Orman ve Su İşleri Bakanından sözlü soru önergesi (6/324) (Başkanlığa geliş
tarihi: 17/10/2011)
46.- Tokat Milletvekili
Reşat Doğru’nun, Tokat’a KÖYDES projeleri kapsamında ayrılan ve kullanılan
ödeneğe ilişkin İçişleri Bakanından sözlü soru önergesi (6/325) (Başkanlığa
geliş tarihi: 17/10/2011)
47.- Tokat Milletvekili
Reşat Doğru’nun, ülkemizdeki balık tüketimine ilişkin Gıda, Tarım ve
Hayvancılık Bakanından sözlü soru önergesi (6/326) (Başkanlığa geliş tarihi:
13/10/2011)
Yazılı
Soru Önergeleri
1.- İstanbul Milletvekili
Faik Tunay’ın, KHK ile düzenlenen öğretmen atamalarına ilişkin Milli Eğitim
Bakanından yazılı soru önergesi (7/683) (Başkanlığa geliş tarihi: 14/10/2011)
2.- Kırklareli Milletvekili
Turgut Dibek’in, terörle mücadeleye dair bir yasa tasarısına ilişkin
Başbakandan yazılı soru önergesi (7/684) (Başkanlığa geliş tarihi: 14/10/2011)
3.- Mersin Milletvekili Ali
Rıza Öztürk’ün, Dünya’daki ve ülkemizdeki insan hakkı ihlallerine ilişkin
Başbakandan yazılı soru önergesi (7/685) (Başkanlığa geliş tarihi: 14/10/2011)
4.- Bursa Milletvekili Sena
Kaleli’nin, Hrant Dink suikastında ihmali olduğu iddia edilen kamu
görevlilerine ilişkin Başbakandan yazılı soru önergesi (7/686) (Başkanlığa
geliş tarihi: 14/10/2011)
5.- Bursa Milletvekili Sena
Kaleli’nin, tutuklu bulunan bir kişinin eşinin tayinine ilişkin Başbakandan
yazılı soru önergesi (7/687) (Başkanlığa geliş tarihi: 14/10/2011)
6.- Bursa Milletvekili Sena
Kaleli’nin, futbolda şike operasyonuyla ilgili bazı iddialara ilişkin
Başbakandan yazılı soru önergesi (7/688) (Başkanlığa geliş tarihi: 14/10/2011)
7.- Antalya Milletvekili
Gürkut Acar’ın, İsrail ile olan ilişkilere ilişkin Başbakandan yazılı soru
önergesi (7/689) (Başkanlığa geliş tarihi: 14/10/2011)
8.- İzmir Milletvekili
Rahmi Aşkın Türeli’nin, eğitim çalışanlarının iller arası zorunlu yer
değiştirmeye tabi tutulacağı iddialarına ilişkin Başbakandan yazılı soru
önergesi (7/690) (Başkanlığa geliş tarihi: 14/10/2011)
9.- Giresun Milletvekili
Selahattin Karahmetoğlu’nun, belediyelerde ve il özel idarelerindeki ihtiyaç
fazlası işçilerin başka kurumlara atanmalarının doğuracağı mağduriyete ilişkin
Başbakandan yazılı soru önergesi (7/691) (Başkanlığa geliş tarihi: 14/10/2011)
10.- Giresun Milletvekili
Selahattin Karaahmetoğlu’nun, Giresun’un afet ve acil durum tehlike risklerine
ilişkin Başbakandan yazılı soru önergesi (7/692) (Başkanlığa geliş tarihi:
14/10/2011)
11.- Bolu Milletvekili
Tanju Özcan’ın, Bolu genelinde kayıtlı kümes sayısı ile üretim yapan ancak
ruhsatı olmayan kümeslere ilişkin Başbakandan yazılı soru önergesi (7/693)
(Başkanlığa geliş tarihi: 14/10/2011)
12.- Antalya Milletvekili
Gürkut Acar’ın, Antalya-Serik’de yapılması planlanan Küçük Aksu Hidroelektrik
Santraline ilişkin Başbakandan yazılı soru önergesi (7/694) (Başkanlığa geliş
tarihi: 14/10/2011)
13.- Sinop Milletvekili
Engin Altay’ın, Sinop, Gerze’nin bir köyünde kurulması planlanan termik
santrale köy halkının tepkisi ve karşılığında şiddet gördükleri iddialarına
ilişkin Başbakandan yazılı soru önergesi (7/695) (Başkanlığa geliş tarihi:
14/10/2011)
14.- İstanbul Milletvekili
İhsan Barutçu’nun, demokratik açılım projesine ilişkin Başbakandan yazılı soru
önergesi (7/696) (Başkanlığa geliş tarihi: 17/10/2011)
15.- Bursa Milletvekili
İsmet Büyükataman’ın, AWACS uçaklarına ilişkin Başbakandan yazılı soru önergesi
(7/697) (Başkanlığa geliş tarihi: 17/10/2011)
16.- İstanbul Milletvekili
Durmuşali Torlak’ın, İstanbul-Beykoz Sivritepe Mevkiine hafriyat dökümü
yapıldığı iddiasına ve Alibahadır Deresinin ıslahına ilişkin Başbakandan yazılı
soru önergesi (7/698) (Başkanlığa geliş tarihi: 17/10/2011)
17.- Manisa Milletvekili
Erkan Akçay’ın, Antalya-Serik’in bir köyündeki sel felaketi ve Manisa-Gördes’in
bir beldesindeki hortum felaketine ilişkin Başbakandan yazılı soru önergesi
(7/699) (Başkanlığa geliş tarihi: 17/10/2011)
18.- Manisa Milletvekili
Erkan Akçay’ın, azınlık vakıflarına ilişkin Başbakan Yardımcısından (Bülent
Arınç) yazılı soru önergesi (7/700) (Başkanlığa geliş tarihi: 17/10/2011)
19.- Manisa Milletvekili
Erkan Akçay’ın, vakıfların kuruluş ve işleyişinin yeniden düzenlenmesine
ilişkin Başbakan Yardımcısından (Bülent Arınç) yazılı soru önergesi (7/701)
(Başkanlığa geliş tarihi: 17/10/2011)
20.- Manisa Milletvekili
Erkan Akçay’ın, azınlık cemaat vakıflarının iade edilecek veya bedeli ödenecek
taşınmazlarına ilişkin Başbakan Yardımcısından (Bülent Arınç) yazılı soru
önergesi (7/702) (Başkanlığa geliş tarihi: 17/10/2011)
21.- Manisa Milletvekili
Erkan Akçay’ın, Vakıflar Kanunu kapsamında azınlık vakıflarının taşınmazlarının
iadesi için yapılan başvurulara ilişkin Başbakan Yardımcısından (Bülent Arınç)
yazılı soru önergesi (7/703) (Başkanlığa geliş tarihi: 17/10/2011)
22.- Kütahya Milletvekili
Alim Işık’ın, Uzakdoğu ülkelerinden ithal edilmiş düşük kaliteli malzemelere
ilişkin Başbakan Yardımcısından (Bekir Bozdağ) yazılı soru önergesi (7/704)
(Başkanlığa geliş tarihi: 17/10/2011)
23.- Kütahya Milletvekili
Alim Işık’ın, hac kontenjanlarının yetersiz kaldığı iddialarına ilişkin
Başbakan Yardımcısından (Bekir Bozdağ) yazılı soru önergesi (7/705) (Başkanlığa
geliş tarihi: 17/10/2011)
24.- Kütahya Milletvekili
Alim Işık’ın, özel şirketler aracılığıyla hac ve umreye giden vatandaşların
mağdur edildiği iddialarına ilişkin Başbakan Yardımcısından (Bekir Bozdağ)
yazılı soru önergesi (7/706) (Başkanlığa geliş tarihi: 17/10/2011)
25.- Bursa Milletvekili
Sena Kaleli’nin, Deniz Feneri davasına ilişkin Adalet Bakanından yazılı soru
önergesi (7/707) (Başkanlığa geliş tarihi: 14/10/2011)
26.- Bursa Milletvekili
Sena Kaleli’nin, yargıda durum analizi raporuna ilişkin Adalet Bakanından
yazılı soru önergesi (7/708) (Başkanlığa geliş tarihi: 14/10/2011)
27.- Kırklareli
Milletvekili Turgut Dibek’in, farklı iddianamelerde adı geçen bir şahsa ilişkin
Adalet Bakanından yazılı soru önergesi (7/709) (Başkanlığa geliş tarihi:
14/10/2011)
28.- Konya Milletvekili
Atilla Kart’ın, Madımak davası hükümlülerinden birinin yurt dışında
yakalanmasına ve ülkemize iade edilmesine ilişkin Adalet Bakanından yazılı soru
önergesi (7/710) (Başkanlığa geliş tarihi: 17/10/2011)
29.- Muğla Milletvekili
Nurettin Demir’in, kadına uygulanan şiddete ilişkin Aile ve Sosyal Politikalar
Bakanından yazılı soru önergesi (7/711) (Başkanlığa geliş tarihi: 14/10/2011)
30.- Eskişehir Milletvekili
Ruhsar Demirel’in, kadınların maruz kaldığı cinsel şiddete ilişkin Aile ve
Sosyal Politikalar Bakanından yazılı soru önergesi (7/712) (Başkanlığa geliş
tarihi: 17/10/2011)
31.- Manisa Milletvekili
Özgür Özel’in, Manisa ve Balıkesir’in bazı ilçelerinde faaliyete geçmesi
planlanan nikel rafinerisine ilişkin Çevre ve Şehircilik Bakanından yazılı soru
önergesi (7/713) (Başkanlığa geliş tarihi: 14/10/2011)
32.- Bursa Milletvekili
İlhan Demiröz’ün, Karacabey’de yapılması planlanan KOBİ Sanayicileri Toplu
İşyerleri Yapı Kooperatifine ilişkin Çevre ve Şehircilik Bakanından yazılı soru
önergesi (7/714) (Başkanlığa geliş tarihi: 17/10/2011)
33.- Ardahan Milletvekili
Ensar Öğüt’ün, emeklilerin sorunlarına ilişkin Çalışma ve Sosyal Güvenlik Bakanından
yazılı soru önergesi (7/715) (Başkanlığa geliş tarihi: 17/10/2011)
34.- Eskişehir Milletvekili
Ruhsar Demirel’in, kadın istihdamının artırılmasına yönelik projelere ilişkin
Çalışma ve Sosyal Güvenlik Bakanından yazılı soru önergesi (7/716) (Başkanlığa
geliş tarihi: 17/10/2011)
35.- Antalya Milletvekili
Arif Bulut’un, Antalya-Elmalı’nın bazı köylerindeki maden ve taşocaklarının
çevreye verdiği tahribata ilişkin Enerji ve Tabii Kaynaklar Bakanından yazılı
soru önergesi (7/717) (Başkanlığa geliş tarihi: 17/10/2011)
36.- Kütahya Milletvekili
Alim Işık’ın, elektriğe yapılan zamlara ilişkin Enerji ve Tabii Kaynaklar
Bakanından yazılı soru önergesi (7/718) (Başkanlığa geliş tarihi: 17/10/2011)
37.- Kütahya Milletvekili
Alim Işık’ın, doğal gaz ithalatına ilişkin Enerji ve Tabii Kaynaklar Bakanından
yazılı soru önergesi (7/719) (Başkanlığa geliş tarihi: 17/10/2011)
38.- Antalya Milletvekili
Arif Bulut’un, Kredi Yurtlar Kurumunun yurt kapasitesine ve başvuran öğrenci
sayısına ilişkin Gençlik ve Spor Bakanından yazılı soru önergesi (7/720)
(Başkanlığa geliş tarihi: 14/10/2011)
39.- Niğde Milletvekili
Doğan Şafak’ın, üniversite öğrencilerinin beslenme ve barınma ile ilgili
sorunlarına ilişkin Gençlik ve Spor Bakanından yazılı soru önergesi (7/721)
(Başkanlığa geliş tarihi: 17/10/2011)
40.- Adana Milletvekili
Seyfettin Yılmaz’ın, Yüksek Öğrenim Kredi ve Yurtlar Kurumunun Türkiye
genelindeki kapasitesine ilişkin Gençlik ve Spor Bakanından yazılı soru
önergesi (7/722) (Başkanlığa geliş tarihi: 17/10/2011)
41.- Kütahya Milletvekili
Alim Işık’ın, Simav depreminden etkilenen vatandaşların tarımsal kredi
borçlarının ertelenmesine ve destek primlerine ilişkin Gıda, Tarım ve
Hayvancılık Bakanından yazılı soru önergesi (7/723) (Başkanlığa geliş tarihi:
17/10/2011)
42.- Burdur Milletvekili
Ramazan Kerim Özkan’ın, Trakya Bölgesinin şap hastalığından ari bölge haline
getirilmesine ilişkin Gıda, Tarım ve Hayvancılık Bakanından yazılı soru
önergesi (7/724) (Başkanlığa geliş tarihi: 14/10/2011)
43.- Burdur Milletvekili
Ramazan Kerim Özkan’ın, kurbanlık hayvan ithaline ilişkin Gıda, Tarım ve
Hayvancılık Bakanından yazılı soru önergesi (7/725) (Başkanlığa geliş tarihi:
14/10/2011)
44.- Kütahya Milletvekili
Alim Işık’ın, ziraat mühendisleri ve veteriner hekimlerin istihdamına ilişkin Gıda,
Tarım ve Hayvancılık Bakanından yazılı soru önergesi (7/726) (Başkanlığa geliş
tarihi: 17/10/2011)
45.- Hatay Milletvekili
Adnan Şefik Çirkin’in, tarımsal ithalatın ürün dağılımı ve yıllar itibariyle
oranlarına ilişkin Gıda, Tarım ve Hayvancılık Bakanından yazılı soru önergesi
(7/727) (Başkanlığa geliş tarihi: 17/10/2011)
46.- Kastamonu Milletvekili
Emin Çınar’ın, Çin sarımsağının ithaline ve yerli üreticinin mağduriyetine
ilişkin Gıda, Tarım ve Hayvancılık Bakanından yazılı soru önergesi (7/728) (Başkanlığa
geliş tarihi: 17/10/2011)
47.- Kütahya Milletvekili
Alim Işık’ın, akaryakıt kaçakçılığı ve gümrük operasyonlarına ilişkin Gümrük ve
Ticaret Bakanından yazılı soru önergesi (7/729) (Başkanlığa geliş tarihi:
17/10/2011)
48.- Kütahya Milletvekili
Alim Işık’ın, gümrüklerde rüşvet iddialarına ilişkin Gümrük ve Ticaret
Bakanından yazılı soru önergesi (7/730) (Başkanlığa geliş tarihi: 17/10/2011)
49.- Ardahan Milletvekili
Ensar Öğüt’ün, Ardahan-Posof-Türkgözü sınır kapısından yapılan motorin
ticaretinin kaldırılmasına ilişkin Gümrük ve Ticaret Bakanından yazılı soru
önergesi (7/731) (Başkanlığa geliş tarihi: 17/10/2011)
50.- Ardahan Milletvekili
Ensar Öğüt’ün, Doğu Anadolu’daki sınır kapılarının çeşitli sorunlarına ilişkin
Gümrük ve Ticaret Bakanından yazılı soru önergesi (7/732) (Başkanlığa geliş
tarihi: 17/10/2011)
51.- Ardahan Milletvekili
Ensar Öğüt’ün, sınır ve ticaret merkezleri kurulmasına ilişkin Gümrük ve
Ticaret Bakanından yazılı soru önergesi (7/733) (Başkanlığa geliş tarihi:
17/10/2011)
52.- Artvin Milletvekili
Uğur Bayraktutan’ın, 6111 sayılı Yasanın ihtiyaç fazlası işçilerle ilgili
hükümlerine ilişkin İçişleri Bakanından yazılı soru önergesi (7/734)
(Başkanlığa geliş tarihi: 14/10/2011)
53.- Manisa Milletvekili
Özgür Özel’in, Manisa Kule Belediyesindeki ihalelerle ilgili bazı iddialara
ilişkin İçişleri Bakanından yazılı soru önergesi (7/735) (Başkanlığa geliş
tarihi: 17/10/2011)
54.- Ardahan Milletvekili
Ensar Öğüt’ün, Posof’un bazı köylerinin yol ve su sorunlarına ilişkin İçişleri
Bakanından yazılı soru önergesi (7/736) (Başkanlığa geliş tarihi: 17/10/2011)
55.- Ardahan Milletvekili
Ensar Öğüt’ün, Hanak’ın bazı köylerinde yaşanan yol ve aydınlatma sorunlarına
ilişkin İçişleri Bakanından yazılı soru önergesi (7/737) (Başkanlığa geliş
tarihi: 17/10/2011)
56.- Ardahan Milletvekili
Ensar Öğüt’ün, Göle’nin bazı köylerinin yol, su ve aydınlatma sorunlarına
ilişkin İçişleri Bakanından yazılı soru önergesi (7/738) (Başkanlığa geliş
tarihi: 17/10/2011)
57.- Ardahan Milletvekili
Ensar Öğüt’ün, polis memurlarının görevde yükselmelerine ilişkin İçişleri
Bakanından yazılı soru önergesi (7/739) (Başkanlığa geliş tarihi: 17/10/2011)
58.- Eskişehir Milletvekili
Ruhsar Demirel’in, Eskişehir Karahöyük köyünün Odunpazarı ilçesine bağlanması
için yapılan referandum sonucuna ilişkin İçişleri Bakanından yazılı soru
önergesi (7/740) (Başkanlığa geliş tarihi: 17/10/2011)
59.- Kocaeli Milletvekili
Lütfü Türkkan’ın, bir kaymakamın kaçırılmasına ilişkin İçişleri Bakanından
yazılı soru önergesi (7/741) (Başkanlığa geliş tarihi: 17/10/2011)
60.- Ardahan Milletvekili
Ensar Öğüt’ün, bazı illerin yatırım paylarının artırılmasına ilişkin Maliye
Bakanından yazılı soru önergesi (7/742) (Başkanlığa geliş tarihi: 17/10/2011)
61.- Ardahan Milletvekili
Ensar Öğüt’ün, kamu yararına çalışan dernek ve vakıflara ödenen paralara
ilişkin Maliye Bakanından yazılı soru önergesi (7/743) (Başkanlığa geliş
tarihi: 17/10/2011)
62.- Bursa Milletvekili
Sena Kaleli’nin, 55 bin öğretmen ataması yapılacağı açıklamasına ilişkin Milli
Eğitim Bakanından yazılı soru önergesi (7/744) (Başkanlığa geliş tarihi:
14/10/2011)
63.- Ardahan Milletvekili
Ensar Öğüt’ün, üniversitelerde yapılan rektörlük seçimleri ve atamalara ilişkin
Milli Eğitim Bakanından yazılı soru önergesi (7/745) (Başkanlığa geliş tarihi:
17/10/2011)
64.- Ardahan Milletvekili
Ensar Öğüt’ün, Ardahan’daki ilköğretim okullarının araç-gereç ve personel
ihtiyacına ilişkin Milli Eğitim Bakanından yazılı soru önergesi (7/746)
(Başkanlığa geliş tarihi: 17/10/2011)
65.- Sinop Milletvekili
Engin Altay’ın, 01-02 Ekim 2011’de gerçekleştirilen Eğitim Kurumu Müdürlüğü,
Müdür Başyardımcılığı ve Müdür Yardımcılığı sınavına ilişkin Milli Eğitim
Bakanından yazılı soru önergesi (7/747) (Başkanlığa geliş tarihi: 17/10/2011)
66.- Sakarya Milletvekili
Engin Özkoç’un, 2005 yılında yapılan uzman öğretmenlik sınavına ilişkin Milli
Eğitim Bakanından yazılı soru önergesi (7/748) (Başkanlığa geliş tarihi:
17/10/2011)
67.- Balıkesir Milletvekili
Ahmet Duran Bulut’un, özür grubu tayinlerine ilişkin Milli Eğitim Bakanından
yazılı soru önergesi (7/749) (Başkanlığa geliş tarihi: 17/10/2011)
68.- Antalya Milletvekili
Gürkut Acar’ın, sağlık çalışanları ve hekimlerin çalışma koşullarına ilişkin
Sağlık Bakanından yazılı soru önergesi (7/750) (Başkanlığa geliş tarihi:
14/10/2011)
69.- İstanbul Milletvekili
Faik Tunay’ın, üniversite hastanelerinin Bakanlığa devredileceği iddialarına
ilişkin Sağlık Bakanından yazılı soru önergesi (7/751) (Başkanlığa geliş
tarihi: 14/10/2011)
70.- İstanbul Milletvekili
Faik Tunay’ın, İstanbul ve ilçelerindeki hastane sayısı ve bunlara depreme
dayanıklılık testi yapılıp yapılmadığına ilişkin Sağlık Bakanından yazılı soru
önergesi (7/752) (Başkanlığa geliş tarihi: 14/10/2011)
71.- İstanbul Milletvekili
Faik Tunay’ın, Tekirdağ Çorlu bölgesinde artan kanser vakalarına ilişkin Sağlık
Bakanından yazılı soru önergesi (7/753) (Başkanlığa geliş tarihi: 14/10/2011)
72.- Antalya Milletvekili
Arif Bulut’un, Antalya Talasemi ve Kan Merkezi hakkında basında çıkan bazı
haberlere ilişkin Sağlık Bakanından yazılı soru önergesi (7/754) (Başkanlığa
geliş tarihi: 14/10/2011)
73.- Ardahan Milletvekili
Ensar Öğüt’ün, sağlık sisteminin ve personelin sorunlarına ilişkin Sağlık
Bakanından yazılı soru önergesi (7/755) (Başkanlığa geliş tarihi: 17/10/2011)
74.- Kütahya Milletvekili
Alim Işık’ın, Tam Gün Çalışma Yasasına ilişkin Sağlık Bakanından yazılı soru
önergesi (7/756) (Başkanlığa geliş tarihi: 17/10/2011)
75.- Kütahya Milletvekili
Alim Işık’ın, yabancı basında yer alan AB ile müzakerelerin felç olduğu
iddiasına ilişkin Avrupa Birliği Bakanından yazılı soru önergesi (7/757)
(Başkanlığa geliş tarihi: 17/10/2011)
76.- Isparta Milletvekili
Süleyman Nevzat Korkmaz’ın, Küresel Terörizmle Ortak Mücadele Platformu’na
ilişkin Dışişleri Bakanından yazılı soru önergesi (7/758) (Başkanlığa geliş tarihi:
17/10/2011)
77.- İstanbul Milletvekili
Faik Tunay’ın, Tekirdağ-Çorlu bölgesinde kanser vakalarının artmasının
sebeplerine ilişkin Orman ve Su İşleri Bakanından yazılı soru önergesi (7/759)
(Başkanlığa geliş tarihi: 14/10/2011)
78.- Bursa Milletvekili
Necati Özensoy’un, PTT Genel Müdürlüğü tarafından bir şirketten operasyonel
araç kiralanmasına ilişkin Ulaştırma Bakanından yazılı soru önergesi (7/760)
(Başkanlığa geliş tarihi: 17/10/2011)
79.- İstanbul Milletvekili
Aydın Ağan Ayaydın’ın, bazı vatandaşların tapu tahsis belgelerinin iptal
edilmesine ilişkin Maliye Bakanından yazılı soru önergesi (7/761) (Başkanlığa
geliş tarihi: 09/09/2011)
Meclis
Araştırması Önergeleri
1.- İstanbul Milletvekili
Ferit Mevlüt Aslanoğlu ve 21 Milletvekilinin, kamudaki taşeron şirket
uygulamasının işçilerin hak ve özgürlüklerine etkisinin araştırılarak alınması
gereken önlemlerin belirlenmesi amacıyla bir Meclis araştırması açılmasına
ilişkin önergesi. (10/32) (Başkanlığa geliş tarihi: 06/10/2011)
2.- İstanbul Milletvekili Ferit
Mevlüt Aslanoğlu ve 22 Milletvekilinin, kayıt dışı içki üretimi ve satışının
araştırılarak alınması gereken önlemlerin belirlenmesi amacıyla bir Meclis
araştırması açılmasına ilişkin önergesi. (10/33) (Başkanlığa geliş tarihi:
06/10/2011)
3.- İstanbul Milletvekili
Ferit Mevlüt Aslanoğlu ve 22 Milletvekilinin, mevsimlik tarım işçilerinin
ilköğretim çağındaki çocuklarının eğitime devam sorununun araştırılarak
alınması gereken önlemlerin belirlenmesi amacıyla bir Meclis araştırması
açılmasına ilişkin önergesi. (10/34) (Başkanlığa geliş tarihi: 06/10/2011) 
26 Ekim 2011 Çarşamba
BİRİNCİ
OTURUM
Açılma
Saati: 14.00
BAŞKAN:
Başkan Vekili Mehmet SAĞLAM 
KÂTİP
ÜYELER: Mine LÖK BEYAZ (Diyarbakır), Bayram ÖZÇELİK (Burdur)
BAŞKAN – Sayın
milletvekilleri, Türkiye Büyük Millet Meclisinin 12’nci Birleşimini açıyorum. 
Toplantı yeter sayısı
vardır, görüşmelere başlıyoruz. 
Gündeme geçmeden önce üç
sayın milletvekiline gündem dışı söz vereceğim. 
Konuşma süreleri beşer
dakikadır. Hükûmet bu konuşmalara cevap verebilir. Hükûmetin cevap süresi yirmi
dakikadır.
Gündem dışı ilk söz, Van
ilinde meydana gelen deprem hakkında söz isteyen Kocaeli Milletvekili Lütfü
Türkkan’a aittir.
Buyurun Sayın Türkkan. 
Yok. 
Gündem dışı ikinci söz…
SIRRI SAKIK (Muş) – Sayın
Başkan, bunu değerlendirelim, biz konuşalım. 
BAŞKAN – Hayır, belki
gelebilir; usul öyle.
Gündem dışı ikinci söz,
tutuklamalar ve özel yetkili mahkemeler hakkında söz isteyen Mersin
Milletvekili Ali Rıza Öztürk’e aittir.
Buyurun Sayın Öztürk. (CHP
sıralarından alkışlar) 
Süreniz beş dakika.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.-
Mersin Milletvekili Ali Rıza Öztürk’ün, özel yetkili mahkemeler ve haksız
tutuklamalara ilişkin gündem dışı konuşması 
ALİ RIZA ÖZTÜRK (Mersin) –
Sayın Başkan, değerli milletvekilleri; özel yetkili mahkemeler ve haksız
tutuklama üzerinde gündem dışı söz aldım. Hepinizi saygıyla selamlıyorum.
Değerli milletvekilleri, bu
elimdeki Anayasa. Anayasa’nın 19, 37 ve 141’inci maddesi açıkça yazılmış. Bu da
Ceza Muhakemesi Kanunu. Bunun da 1’inci maddesinde ceza muhakemesinde hangi
yöntemin izleneceği çok açık bir şekilde belirlenmiş. Burada kişilerin hak ve
özgürlüklerinin Anayasa’da ya da yasalarda tanımlanması yetmiyor, üstüne üstlük
bu Anayasa’nın ve yasanın kişilere tanıdığı temel hak ve özgürlüklerinin
sigortalı olması lazım, güvence altına alınmış olması lazım. Demokratik hukuk
devletinde temel hak ve özgürlüklerin sigortası, güvencesi basının özgür
olmasıdır, yargının bağımsız ve tarafsız olmasıdır yani hürriyet rejiminin
tarafsız ve bağımsız yargı üzerine, özgür basın üzerine oturmuş olması
lazımdır. 
Türkiye’de basın özgür
müdür? En son Sayın Başbakanın gazete patronları ve yöneticileriyle yaptığı,
onları çağırıp yaptığı toplantılarda bazı konularda dikkatli olmaya davet
etmiştir ancak bunu tek başına böyle ele aldığımızda çok büyük bir endişe
duyulmayabilinir fakat bu toplantıda bazı kitapların neden yazıldığı, bazı
mülakatların, söyleşilerin neden yapıldığı, bazı yerlere neden gidildiği
neredeyse isim vererek sorulmaya başlanıyorsa o zaman otosansürden öteye,
davetten öteye doğrudan sansüre gidiş var demektir. 
Bir Başbakanın gazete
sahipleri ve yöneticileriyle kamuoyunun bilgisi dâhilinde boy boy fotoğrafları
yayınlanan bir toplantıyı yapıp, ardından burada konuşulan konuların kamuoyuna
aktarılmaması istenilebiliyorsa o zaman bu gazeteleri iktidarın yayın organı
olarak görüyor demektir. Zaten bunun böyle olduğunun en somut bir göstergesi
günlük yayınlanan dört gazetenin bu toplantıya davet edilmemesidir. Burada her
otoriter gücün makbul bir gazete ve medya listesi olduğunu görüyoruz. 
Burada önemli olan konu
darbe anayasasından yani 12 Eylül Anayasası’ndan Erdoğan anayasasına geçiş
yapmak değildir, darbe anayasasından Erdoğan anayasasına geçiş yapmak elbette
ki bir değişimdir ancak, bu, bazılarının söylediği gibi bir devrim değildir, 12
Eylül darbesinden AKP darbesine geçmek değişikliği demokratik bir hamle, ileri
bir demokrasi değildir, olsa olsa otoriterizmin duble yollarına koşturmak
demektir. 
Anayasa ve yasaların
tanıdığı hak ve özgürlüklerin eşit bir şekilde uygulanması lazım. Eğer hukuk
adalet üzerine oturuyorsa, temeli adaletse ve gücünü adaletten alıyorsa, adalet
de toplumsal vicdanı kanatmıyorsa “adalet” demektir. Toplumsal vicdanı kanatan,
adalete dayanmayan bir hukuk asla kabul edilemez. Son zamanlarda Deniz Feneri
davasındaki sanıklar bırakıldı, dört aylık tutuklama süresinin aşırı olduğu,
artık bundan sonra uygulanacak cezanın cezaya dönüşeceği nedenle tutuklandılar.
Buna hiçbir itirazım yok. Çünkü ben öteden beri, bu Türkiye Büyük Millet
Meclisi biliyor ki, tutuklamanın aslında ceza muhakemesinin amacına ulaşmak
için başvurulan geçici bir tedbir olduğunu, hatta ceza muhakemesinin amacına
ulaşmak için diğer yollardan herhangi bir sonuç alınamıyor ise en son
tutuklamaya başvurulabileceğini öteden beri savunan bir anlayışa sahibim. Ama
itiraz ettiğim konu şudur: Deniz Feneri davasında uygulanan hükümler özel
yetkili mahkemelerde uygulanan hükümlerin aynısıdır. Yani Silivri davasında,
halkın seçtiği belediye başkanlarının tutuklandığı KCK davasında ve halkın
seçtiği milletvekillerinin tutuklandığı Ergenekon davasında uygulanan
yöntemlerin aynısıdır. Şimdi sormak gerekmiyor mi sayın milletvekilleri? Deniz
Feneri davasında dört aylık tutuklama süresi aşınca cezaya dönüşüyor da, diğer
mahkemelerdeki dört yıla, beş yıla varan tutuklama süreleri neden cezaya
dönüşmüş olmuyor? (CHP sıralarından alkışlar) Orada tutuklama nedenleri ortadan
kalkmamışsa, Deniz Feneri davası tutuklama nedenleri neden ortadan kalkmış oluyor?
Deniz Fenerinde yandaş hukuk, KCK davasında, Ergenekon ve Silivri davasında
faşist hukuk uygulamasını bu Parlamentonun içine sindirmesi mümkün müdür? (CHP
sıralarından alkışlar)
Değerli arkadaşlarım, o
nedenle, biz Cumhuriyet Halk Partisi olarak bu özel yetkili mahkemelerin de
kaldırılması konusunda bir kanun teklifi verdik. Eğer bu ülkede gerçekten
demokratik, özgür, çağdaş bir anayasa yapılacaksa öncelikle… 
(Mikrofon otomatik cihaz
tarafından kapatıldı) 
BAŞKAN – Sayın Öztürk,
teşekkür ediyorum. 
ALİ RIZA ÖZTÜRK (Devamla) –
12 Eylül 1980 faşist Anayasası’nın kişilere tanıdığı hak ve özgürlükleri askıya
alma hakkı veren özel yetkili mahkemelerin kaldırılması gerekmektedir. Gerisi
fasa fisodur. 
Hepinize saygılar
sunuyorum. (CHP sıralarından alkışlar)
BAŞKAN – Teşekkür ederim. 
MUSTAFA ELİTAŞ (Kayseri) –
Sayın Başkan, Hatip, konuşmasında anayasa hazırlık çalışmalarını amacını aşan
bir şekilde tarif etti. 12 Eylül darbe Anayasası’nı eleştirirken şu andaki
Meclis Başkanlığı sürecinde devam eden anayasa çalışmalarını da darbe anayasası
şeklinde tarif etti. 
Müsaade ederseniz düzeltme
yapmak istiyorum. 
BAŞKAN – Buyurun, iki
dakika lütfen. (AK PARTİ sıralarından alkışlar)
IV.-
AÇIKLAMALAR
1.-
Kayseri Milletvekili Mustafa Elitaş’ın, gündem dışı konuşma yapan Mersin
Milletvekili Ali Rıza Öztürk’ün, Mecliste devam eden yeni anayasa çalışmaları
sürecini darbe anayasası olarak değer-lendirmesine ilişkin açıklaması
MUSTAFA ELİTAŞ (Kayseri) –
Sayın Başkan, değerli milletvekilleri; hepinizi saygıyla selamlıyorum.
Biraz önce burada konuşan
hatip 12 Eylül darbe Anayasası’nın bazı maddelerinden ifadede bulundu. Şu anda
Türkiye’de yaşayan her vatandaşın, tüm siyasi parti gruplarının üzerinde
ittifak olarak bulunduğu, 12 Eylül darbe Anayasası’ndan bu milleti kurtarmak ve
onunla ilgili Meclis Başkanımızın Başkanlığında toplanan bir heyet -her siyasi
partiden eşit şekilde oluşturulan üçer temsilcinin bulunduğu bir heyet- bugün,
pazartesi ve perşembe günleri bu Anayasa’yı değiştirmek üzere toplanıyor. 
Anayasa Uzlaşma Komisyonu
karar aldı, dedi ki: “Sonuçlar ittifakla alınacak.” Yani bütün siyasi
partilerin “Evet” dediği maddeler değiştirilecek. Bu değiştirmeyle, bu iyi
niyetle yapılmış girişimi darbe Anayasası’nın üzerinde “Erdoğan anayasası” diye
tarif etmek, umuyorum, diliyorum ki siyasi parti gruplarının herhâlde
niyetlerini ifade etmemek anlamına gelir. 
Bugün Cumhuriyet Halk
Partisi 3 üye verdiyse, Milliyetçi Hareket Partisi 3 üye verdiyse, Barış ve
Demokrasi Partisi 3 üye ve AK PARTİ’den de 3 üye bu Komisyonda temsil ediliyorsa,
iyi niyetle, 12 Eylül Anayasası’nı rafa kaldırmak ve sivil bir anayasayı hayata
geçirmek üzere faaliyet gösteriyor demektir.
Hiç kimse, iyi niyetle
ortaya çıkarılmış ve 12 Haziran seçimlerinde milletin bize verdiği mesajı doğru
okuyan Türkiye Büyük Millet Meclisini “darbe Anayasası” şeklinde tanımlamakla
mükellef değildir.
Ümit ediyorum, diliyorum ki
konuşmacı burada haddini aşan bir konuşma yapmıştır. Yapılan Anayasa, sivil bir
anayasa yapmak için toplanan siyasi partilerin iyi niyetli olarak yaptıkları
girişimdir. 
Bu konuyu ifade etmek
istedim. Hepinizi saygıyla selamlıyorum. (AK PARTİ sıralarından alkışlar)
BAŞKAN – Teşekkür ederim.
MAHMUT TANAL (İstanbul) –
Başkanım, “darbe Anayasası” anlamında ispat etmeye çalışacağım izin verirseniz.
Çalışmıyor çünkü bu makine.
ALİ RIZA ÖZTÜRK (Mersin) –
Başkanım, Hatip…
BAŞKAN – Şimdi efendim, bir
tavzihte bulunuldu, bu da doğru.
Ne için söz istiyorsunuz?
ALİ RIZA ÖZTÜRK (Mersin) –
Doğru değil.
MAHMUT TANAL (İstanbul) –
Doğru değil, değil.
BAŞKAN – Komisyonun kurulduğu
doğru, onu söyledi. 
Ne için söz istiyorsunuz?
ALİ RIZA ÖZTÜRK (Mersin) –
Bundan dolayı…
BAŞKAN – Siz bir kere
oturun… Sayın Tanal, siz oturun da…
MAHMUT TANAL (İstanbul) –
Ama çalışmıyor makine, bunu çalıştırın…
BAŞKAN – Efendim,
çalışabilir, sonra.
Buyurun.
2.-
Mersin Milletvekili Ali Rıza Öztürk’ün, gündem dışı konuşmasında 12 Eylül
2010’da refe-randumu yapılan Anayasa’yı kastettiğine, şu anda siyasi parti
gruplarının verdikleri temsilcilerle oluşan anayasa çalışmalarını
kastetmediğine ilişkin açıklaması
ALİ RIZA ÖZTÜRK (Mersin) –
Şimdi, Sayın Başkanım, benim konuşmamda, şu anda siyasi parti gruplarının
verdikleri temsille oluşan Anayasa çalışmalarıyla ilgili bir söylev yoktur.
Benim “Erdoğan anayasası” diye hitap ettiğim Anayasa, 2010 12 Eylülünde
referandumu yapılan Anayasa değişikliklerine ilişkindi. 
MUSTAFA ELİTAŞ (Kayseri) –
Milletin kabul ettiği bir Anayasa, yüzde 58 kabul etmiş. 
ALİ RIZA ÖZTÜRK (Mersin) –
Arkadaşım, kabul eder, etmez. 
MUSTAFA ELİTAŞ (Kayseri) –
Halka “darbeci” mi diyorsunuz? 
ALİ RIZA ÖZTÜRK (Mersin) –
Benim ne konuştuğumu bile Sayın Grup Başkan Vekili dinlememiş. 
BAŞKAN – Tamam, mesele yok
efendim, teşekkür ediyorum. Zabıtlara geçti. 
AHMET AYDIN (Adıyaman) –
Halkın Anayasası yüzde 58 oyla. 
MAHMUT TANAL (İstanbul) –
Sayın Başkan…
BAŞKAN – Lütfen, teşekkür
ediyorum. 
MAHMUT TANAL (İstanbul) –
Özür dilerim, şu makineyi çalıştırmanızı söylüyorum Sayın Başkan. 
BAŞKAN – Lütfen, sonra
efendim sonra. Siz ismi yazdırın, teknik heyetten yardım isteyiniz. 
Gündem dışı ilk sözün sahibi
Sayın Lütfü Türkkan’dı, biraz geç kaldı.
Şimdi buyursunlar efendim. 
İkinci söz, Lütfü
Türkkan’ın. Van ilinde meydana gelen deprem hakkında söz istiyor Kocaeli
Milletvekilimiz. 
Buyurun Sayın Türkkan. 
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.-
Kocaeli Milletvekili Lütfü Türkkan’ın, Van ilinde meydana gelen depreme ve
Kocaeli’de sanayileşmenin yoğunlaşması nedeniyle oluşan çevre kirliliği ve
artan kanser vakaları ile Gölcük’teki Azar Deresi’nin ıslah edilmesine ilişkin
gündem dışı konuşması ve Kalkınma Bakanı Cevdet Yılmaz’ın cevabı 
LÜTFÜ TÜRKKAN (Kocaeli) –
Sayın Başkan, sayın Meclis; dün grubum adına yaptığım görüşmede depremle ilgili
kanaatlerimizi de içeren birkaç kelam etmiştim. Bugün, aldığımız haberlere göre
ölü sayısı 500’ü aşmış. Zannediyorum, enkaz altında hâlâ cesetlerin olduğu
konusunda duyumlar geliyor. Orada canını bekleyen, evladını bekleyen, kanını
bekleyen, kardeşini bekleyen insanlara da gerçekten sabır diliyorum. Çok zor
bir iş. Kurtarma ekipleri yavaş yavaş, ümitsiz vaka olduğu için bazı enkazların
başından ayrılmaya başlamış. Allah hiç kimseyi böyle bir acıyla, sıkıntıyla
imtihan etmesin. 
Ben, bugün depremle ilgili
birkaç şey söylerken kendi seçildiğim vilayet olan Kocaeli’yle ilgili bir başka
felaketten bahsetmek istiyorum. Kocaeli vilayeti kanser vakalarının çok ciddi
arttığı, Türkiye ortalamasının da çok üzerinde seyrettiği bir vilayetimiz. Bu,
belki sanayileşmenin yoğunlaşmasıyla alakalı ama sanayileşirken de insan
sağlığını gözle görmeden sanayileşmenin tezahürü diye düşünüyorum. 
Para kazanmak kutsal bir
şey, istihdam sağlamak çok kutsal bir şey ama onlardan çok daha kutsal bir şey
var, insan hayatı. İnsan hayatının kutsallığını görmeden sadece para kazanmak
üzere yapılan sanayi, ticaret faaliyeti bu ülkeye hiçbir şey kazandırmadığı
gibi Kocaeli’de gördüğümüz gibi kanser vakalarının artmasına sebep oluyor. 
Bunlardan bir tanesi, geçen
hafta Gölcük ve Başiskele’de yaptığım ziyaretlerde orada kurulu “Hayat Kimya
Sanayi” adı altında İstanbul’dan çevreyi kirlettiği için kovulan bir sanayi
tesisiyle ilgilidir. Kocaeli’nin Gölcük’ünde ve Başiskele’sinde hiçbir bahçede en ufak bir şey yetiştirmeniz kabil
değil. Ektiğiniz her türlü bitki bir hafta sonra kurumak üzere. Burayla ilgili valiliğe
daha önce yaptığımız müracaatların henüz karşılığını alamadık. İnsanlar
fabrikanın önüne yürüyüp nümayiş yapmak istiyorlar. Bizim bu konuda itidal
tavsiyemiz bir nebze etkili olmuş ama nereye kadar etkili olacağı konusunda çok
garanti bir şey söylemek mümkün değil. 
Benim burada Sayın
Hükûmetten bir istirhamım var: Hem Kocaeli’nin siluetini bozan o devasa
yapısıyla hem de çevreyi kirleten, hatta denize atılan kimyasal atıkların ve
deterjanların resmini çeken balıkçıların resimleri iade edilip “Bunlar buraya
ait değil.” şeklinde cevaplar verilmiş. 
Bakın, ben bir şey
söyleyeceğim: İnsanların oyunu aldığınız zaman sadece insan olduklarını
hatırlamak yeterli değil. Orada her ailede yaklaşık 1 kişi kanserle mücadele
ediyor. Bu insanlar bizim insanımız. “Kalanların oyu bize yeter.” diyorsanız
yanlış bir şey olur. Gidenlerin ahı da sizi yıkar. Gelin, bu işlere çok ciddi
bir şekilde -Çevre Bakanımız da var, çevreyle ilgili duyarlı bir toplumumuz da
var- el atalım. “Sanayileşeceğiz, istihdam yaratacağız, vergi alacağız.” diye
de insan hayatını yok eden birtakım uygulamaların önüne set çekelim.
Bir de, bu vesileyle, Sayın
Bakanın da duyacağı ümidiyle bir konuyu daha arz etmek istiyorum: Gölcük
İstanbul’un hemen dibi. Gölcük’te ıslah edilmeyen Azar Deremiz var. Tam ismi
üstünde. Her yağmurdan sonra bütün Gölcük’ün etrafı su basıyor. O insanlar
orada akşamları evlerinden taşınıp kahvehanelerde sabahlamak zorunda
kalıyorlar. Bu konuda, zannediyorum, Sayın Bakanlık da Kocaelililerin bu
isteğine kulak verip bu konuda gerekli önlemleri alacaktır.
Söz verdiğiniz için
teşekkür ediyorum Sayın Başkan. Sağ olun, var olun. (MHP sıralarından alkışlar)
BAŞKAN – Ben teşekkür
ederim Sayın Türkkan. 
Gündem dışı üçüncü söz, 24
Ekim Birleşmiş Milletler Günü münasebetiyle söz isteyen İstanbul Milletvekili
Metin Külünk’e aittir.
Buyurun Sayın Külünk. (AK
PARTİ sıralarından alkışlar) 
3.-
İstanbul Milletvekili Metin Külünk’ün, 24 Ekim Birleşmiş Milletler Günü’ne
ilişkin gündem dışı konuşması 
METİN KÜLÜNK (İstanbul) –
Sayın Başkan, değerli milletvekilleri; Van’da yaşanan deprem felaketinin
ardından hayatını kaybeden vatandaşlarımıza Allah’tan rahmet, yaralı
vatandaşlarımıza acil şifalar diliyorum. 
Devletimizin ve
milletimizin depremin olduğu ilk andan itibaren yüreğini ortaya koyarak harekete
geçmesi ve de Vanlı kardeşlerimizin yarasını sarmak için tüm imkânlarıyla
seferber olmasının huzuru ve güzelliğini bir kez daha yaşamaktan millet olarak
fevkalade mutluyuz. En kısa sürede Vanlı kardeşlerimizin yaraları sarılacaktır.
Devlet ve de millet dimdik ayaktadır. Bir medeniyet havzası olan bu ilimiz en
mükemmel şekliyle de ayağa kalkacaktır. Birlik ve beraberliğimizin,
kardeşliğimizin güçlü olduğunu bir kez daha Van üzerinden, Erciş üzerinden bu
coğrafyaya ve insanlığa ifade etmek ne güzeldir. 
Saygıdeğer milletvekilleri,
her ekim ayının 24’ü Birleşmiş Milletler Günü olarak kutlanmaktadır. İkinci
Dünya Savaşı sürerken 26 ülke ABD’nin San Francisco kentinde toplanarak dünyayı
savaşın yıkımlarından korumak için karar almış, bu kararın neticesinde
Türkiye’nin de içinde olduğu 54 ülke 24 Ekim 1945’te Birleşmiş Milletlerin
kuruluşuna imza atmıştır. 
Dünya barışını, güvenliğini
korumak, uluslararası alanda ekonomik, toplumsal ve kültürel iş birliği için
kurulan Birleşmiş Milletler, küresel alanda ulus devletler arasında eşitliği
sağlamayı temel misyon olarak kabul etmiştir. 
Türkiye, kuruluşunun
temelinde bulunan “Yurtta sulh, cihanda sulh” ilkesi gereği Birleşmiş
Milletlerin varlığını kuvvetle desteklemiş, küresel alanda barışın sağlanması
için tüm desteğini vermiştir. Ne var ki Birleşmiş Milletler, bir soğuk savaş
kurumu olarak, 21’inci yüzyılın ihtiyaçları karşısında hantallaşmış ve bugün
güven problemi içerisindedir. Birleşmiş Milletler, Güvenlik Konseyi gibi mevcut
uluslararası sistemin yapısına uygun olmayan adaletsiz yapısıyla da küresel
alanda barışın korunması ve güçlendirilmesi için kendisinden beklenen görevi
yapmakta yetersiz kalmaktadır. 
Ulus devletlerin hâkim
olduğu bir küresel sistemin ürünü olan ve İkinci Dünya Savaşı’nın galiplerinin eşitler
arasında birinci sayıldığı bir yapıyı ihtiva eden BM’nin, zamanın ruhuna ve
aklına uygun olarak yeniden şekillendirilmesi artık bir kaçınılmazlıktır.
Birleşmiş Milletler Güvenlik Konseyinde tüm devletlerin eşit düzeyde söz hakkı
olduğu daha demokratik bir yapılanmanın hayata geçmesi gerekmektedir. Güvenlik
Konseyinin aldığı kararlar karşısında tüm üyelerin bu kararları yerine
getirmesi noktasında eşit ve de titiz olması gerekmektedir.
Son olarak Filistin’in devlet kurma hakkı
konusunda Birleşmiş Milletler Güvenlik Konseyinde görülen ikircikli ve haksız
tutum, yine aynı şekilde Kıbrıs Türk tarafının haklı davasının Birleşmiş
Milletler nezdinde gerekli yankıyı bulamaması ve Rum tarafının çözümsüzlüğe
yönelik tutumunun ödüllendirici tutumu Birleşmiş Milletlerin kuruluş amaçlarına
ters düşen örneklerden en önemli ikisi olarak karşımızda durmaktadır. Açıktır
ki Birleşmiş Milletler, adalet, hak ve hukuk ekseninde yeniden yapılanmak
zorundadır. 
Geçtiğimiz yaz Somali’de
yaşanan kuraklık neticesinde Afrikalı kardeşlerimizin yaşadıklarının artık bir
kader olmaktan çıkmasını, Birleşmiş Milletlerin yoksunluk ve yoksullukla
mücadelesinin daha aktif sorumluluk alması gerektiğine inanmaktayız. 
Türkiye, bu yıl ev
sahipliği yaptığı 4’üncü En Az Gelişmiş Ülkeler Konferansı’nda da bu hususta
kuvvetli irade ve kararlılık göstermiştir. Türkiye olarak güvenlik, kalkınma ve
insan haklarına saygının, küresel düzeyde kalıcı barışın sağlanması için elzem
unsurlar olduğuna inanmaktayız. Türkiye'nin küresel meseleler nezdindeki bu
haklı duruşunun, küresel vicdanın sesi olarak, dünyanın tüm mazlum ve mağdur
uluslarının sözcüsü olmayı bir görev bilmektedir. 
(Mikrofon otomatik cihaz
tarafından kapatıldı) 
METİN KÜLÜNK (Devamla) –
“Yurtta barış, cihanda barış” ilkesinin bir gereği olarak yaşadığımız mavi
kürenin hangi noktasında bir haksızlık olursa…
BAŞKAN – Teşekkür ederim
Sayın Külünk.
METİN KÜLÜNK (Devamla) –
…bu haksızlık ve hukuksuzluğa karşı Türkiye haklının ve hukuklunun yanında
olmaya devam edecektir. 
Saygılar sunuyorum. (AK
PARTİ sıralarından alkışlar)
BAŞKAN – Teşekkür ederim
efendim, süreniz doldu.
Sayın milletvekilleri, 60’a
göre 6 arkadaşımız söz istemiş.
Şimdi, sırasıyla, birer
dakika yerlerinden söz vereceğim. 
Birinci arkadaşımız Sayın
Sakık, Muş Milletvekili.
Buyurun efendim.

IV.-
AÇIKLAMALAR (Devam)
3.-
Muş Milletvekili Sırrı Sakık’ın, Van ilinde meydana gelen deprem nedeniyle,
diğer ülkelerin yardım ve kurtarma ekipleri gönderme tekliflerinin Hükûmet
tarafından geri çevrildiğine ilişkin açıklaması ve Kalkınma Bakanı Cevdet
Yılmaz’ın cevabı 
SIRRI SAKIK (Muş) – Sayın
Başkan, çok teşekkür ediyorum. 
Bu felaketin üzerinden
yetmiş üç saat geçti, hâlâ köylerden feryat: “Bize çadırlar ulaşmadı, biz
gerçekten perişan bir haldeyiz…” Ama Hükûmetin yetkilileri sürekli açıklamalarda
bulunuyorlar ve her tarafın güllük gülistanlık olduğunu söylüyorlar.
Ben şuradan sormak
istiyorum: Yani böylesi günlerde herkes birbirine yardıma koşar. Birçok ülkeden
de bu konuda yardım talepleri geldi ve özellikle kurtarma ekipleri havaalanlarından
geri çevrildiler. Acaba Hükûmetimiz niye bunu geri tepti? Hâlen enkazın altında
insanlar var ve bir can pazarı… Eğer gücümüz yoksa bu dostane ilişkiyi, bu
dostane yardımı Hükûmet hangi hakla geri itti ve neden hâlen enkazlar altında
cesetler var? Hükûmet nerede? Bu konuda bizi aydınlatırlarsa sevinirim.
Teşekkür ediyorum.
BAŞKAN – Teşekkür ederim.
Sayın Kaplan…
4.-
Şırnak Milletvekili Hasip Kaplan’ın, Başbakanın “Yirmi dört saat geç kaldık,
başarısız olduk” ve “Gösterilerde hemen organize olan BDP’liler afet günü
yardımlarında nerede?” şeklindeki ifadelerine ilişkin açıklaması ve Kalkınma
Bakanı Cevdet Yılmaz’ın cevabı 
HASİP KAPLAN (Şırnak) –
Teşekkür ediyorum Sayın Başkanım.
Başbakan bugün yaptığı
açıklamada “Yirmi dört saat geç kaldık, başarısız olduk.” dedi ve bu itirafın
arkasından hemen “İşte gösterilerde hemen organize olan BDP’liler afet günü
yardımlarında nerede?” diye suçlamaya başladı. Böyle günlerde bu suçlamalar bir
Başbakana yakışmıyor çünkü onun valisi Van’da yarbayı gönderip garajda yardımlara
el koyuyordu. İstanbul’da, birçok ilde polis yapılan yardımlara el koyuyor,
engelliyor ve buna rağmen ilk gün Eş Başkanımız dâhil herkes bölgede ve bütün
köylere gittiler. Allah’ın adaleti, Başbakan da olsa yalancılara çarpar. Yani
bu dil kimseye de yakışmaz. 
MUSTAFA ELİTAŞ (Kayseri) –
Sayın Başkan, konuşmacı sözlerine dikkat etsin. Bu mikrofon hakaret etme yeri değil, lütfen uyarınız. 
HASİP KAPLAN (Şırnak) – En
azından bu konuda Sayın Başbakanın kendi acizliğini başkalarını suçlayarak
gizlememesini tavsiye ediyorum. Irkçılığa da ayrımcılığa da en azından diğer
liderler kadar duyarlı olurlarsa…
BAŞKAN – Teşekkürler Sayın
Kaplan. 
MUSTAFA ELİTAŞ (Kayseri) –
Sayın Başkan….
BAŞKAN – Buyurun. 
MUSTAFA ELİTAŞ (Kayseri) –
Sayın Başkanım, konuşmacı yerinden yaptığı, 60’a göre istediği sözde
Hükûmetimize, Sayın Başbakanımıza hakaret etmiştir, iftirada bulunmuştur. 
HASİP KAPLAN (Şırnak) –
Sizin Başbakanınıza hakaret etmedim. 
MUSTAFA ELİTAŞ (Kayseri) –
Müsaade ederseniz cevap vermek istiyorum. 
HASİP KAPLAN (Şırnak) –
Durmadan bizim partimize hakaret eden bir Başbakanınız var. 
BAŞKAN – Sayın Kaplan, bir
saniyenizi alabilir miyim? 
MUSTAFA ELİTAŞ (Kayseri) –
Sayın Başkanım, Hükûmetin yaptığı çalışmaları acz olarak göstermek kimsenin
hakkı değildir. 
HASİP KAPLAN (Şırnak) –
Sabah konuşuyor… 
BAŞKAN – Şimdi, bir saniye
efendim, siz konuştunuz. 
MUSTAFA ELİTAŞ (Kayseri) –
Sayın Başkan, ne alakası var! 
BAŞKAN – Buyurun bir dakika
içinde…
MAHMUT TANAL (İstanbul) –
Başbakan herkesi tahrik ediyor zaten! 
BAŞKAN – “Yalan söyledi.”
dedi efendim, bir saniye rica edeyim. 
HASİP KAPLAN (Şırnak) –
Yalan söylüyor efendim! 
BAŞKAN – Tamam, mesele yok
efendim, o da onu söylüyor. 
Buyurun. (CHP sıralarından
gürültüler) 
MUHARREM İNCE (Yalova) –
Hükûmet cevap versin! 
MEHMET AKİF HAMZAÇEBİ
(Trabzon) – Sayın Başkan, Hükûmet burada, o cevap versin. 
MUHARREM İNCE (Yalova) –
Sayın Elitaş, siz yasamanın üyesisiniz efendim. 
MUSTAFA SERDAR SOYDAN
(Çanakkale) – Sayın Başkan, konunun muhatabı Sayın Başbakan, o gelsin cevap
versin! 
MUSTAFA ELİTAŞ (Kayseri) –
Sayın Başkan…
BAŞKAN – Tamam, şimdi
isterseniz diğerlerini de bitireyim. 
MUSTAFA ELİTAŞ (Kayseri) –
Tamam efendim.
BAŞKAN – Üçüncü konuşmacı
Sayın Tanal. 
Sayın Tanal, yerinizden bir
dakika, buyurun. 
5.-
İstanbul Milletvekili Mahmut Tanal’ın, Sağlıkta Dönüşüm Programı’nın hasta
haklarını ihlal ettiğine ilişkin açıklaması
MAHMUT TANAL (İstanbul) –
Teşekkür ederim. 
Değerli Başkan, değerli
milletvekilleri; 26 Ekim Dünya Hasta Hakları Günü’dür. Dünya Hasta Hakları
Günü’ne Türkiye’deki hastalarımızın çoğu… Hükûmetin uygulamış olduğu
uygulamalar nedeniyle hasta hakları ihlal edilmektedir. Reçete başına 3 TL
alınmakta, her muayene başına “katkı payı” adı altında 12 TL alınmakta, aynı
zamanda performansa dayalı sistem hasta haklarını ihlal etmektedir. Mademki
performansa dayalı hasta… Eğer bu kadar verimli bir sonuç alınabiliyorsa bir
doktor grip veya nezleyi… Bunun yanında ağır hastalığı olan kanser vesaire gibi
vakalarla ilgili doktorlar arasında bir eşitsizlik söz konusu. Bu anlamda Sağlıkta
Dönüşüm Programı gerçekten hasta haklarını ihlal etmekte, refakatçiler
hastanelerde yer bulamamakta, Şanlıurfa ili devlet hastanesinde, eğitim
hastanesinde, Hilvan hastanesinde günde en az 200-250 hasta muayene olmakta…
(Mikrofon otomatik cihaz
tarafından kapatıldı)
BAŞKAN – Teşekkür ederim
Sayın Tanal.
Kocaeli Milletvekili Sayın
Işık…
6.-
Kocaeli Milletvekili Fikri Işık’ın, Kocaeli’de kanser vakalarının çok olduğuna
yönelik Kocaeli Milletvekili Lütfü Türkkan’ın gündem dışı konuşmasının
gerçekleri yansıtmadığına, bu hususta bilimsel verilerin bulunmadığına ilişkin
açıklaması
FİKRİ IŞIK (Kocaeli) –
Sayın Başkan, teşekkür ediyorum.
Öncelikle, Van’da hayatını
kaybeden vatandaşlarımıza Allah’tan rahmet diliyorum, yaralılarımıza acil
şifalar diliyorum. 
Biraz önce Kocaeli
Milletvekili arkadaşımızın konuşması doğrusu bilimsellikten uzak bir konuşma
oldu. Kocaeli’nde kanser vakalarının Türkiye ortalamasının çok üzerinde
olduğuna yönelik bir tek bilimsel veri yoktur. Bu konuyla ilgili daha önce
yapılan birtakım spekülatif açıklamalar şu anda mahkemededir. (MHP ve BDP
sıralarından gürültüler)
LÜTFÜ TÜRKKAN (Kocaeli) –
Yapma gözünü seveyim ya!
HASİP KAPLAN (Şırnak) –
Dilovası kanser ovası oldu!
BAŞKAN – Lütfen dinleyin…
FİKRİ IŞIK (Kocaeli) –
Sağlık Bakanlığımız şu anda çok kapsamlı bir araştırma yapmaktadır. 
Kendisi de Dilovası’nda
sanayici olan Sayın Milletvekilimiz, bizim çevre konusunda en hassas bölgemizin
Dilovası olduğunu bilmektedir. 
SIRRI SAKIK (Muş) – Nüfusun
yüzde kaçı siyahlaştı?
FİKRİ IŞIK (Kocaeli) –
Biraz önce dile getirdiği Hisar Deresi ile ilgili -Sayın Bakanımız da burada- gerekli talimat
verilmiştir, Gölcük Hisar Deresi önümüzdeki yıl dere ıslah…
(Mikrofon otomatik cihaz
tarafından kapatıldı)
BAŞKAN – Teşekkür ederim
Sayın Işık.
Sayın Canalioğlu, Trabzon
Milletvekili…
LÜTFÜ TÜRKKAN (Kocaeli) –
Ama bunu sayın bakanın cevaplaması gerekmiyor mu Sayın Başkan?
7.-
Trabzon Milletvekili Mehmet Volkan Canalioğlu’nun, yapı denetim kurumlarının
çalışmalarının denetlenmesine ilişkin açıklaması ve Kalkınma Bakanı Cevdet
Yılmaz’ın cevabı 
MEHMET VOLKAN CANALİOĞLU
(Trabzon) – Teşekkürler Sayın Başkan.
Ben de Van’da hayatını
kaybeden çok değerli yurttaşlarımıza Allah’tan rahmet, kalanlara başsağlığı
diliyorum. Ülkemizin başı sağ olsun. 
Değerli milletvekilleri,
yapı denetim kurumlarının yapmış oldukları çalışmalarda mühendislerin
diplomalarını kiraladıkları ve boş denetim raporlarına imza attıkları ve kuruma
bıraktıkları ifade edilmektedir. 
Ayrıca, yapı denetim
kurumlarının yaptırmış olduğu çalışmalarda denetlemelerin ölü mühendislerce
yapıldığı ifade edilmektedir. Bu konuyla ilgili Hükûmetin ivedi olarak
araştırma başlatması gerekmektedir. 
Teşekkür ediyorum. 
BAŞKAN – Ben teşekkür
ederim.
Sayın Yeniçeri…
LÜTFÜ TÜRKKAN (Kocaeli) –
Sayın Başkan, Sayın Fikri Işık benim sözlerimin bilimsellikten uzak olduğuna
dair bir fikir beyan etti. Bu suçlamaya karşı bir cevap vermek istiyorum izin
verirseniz efendim.
BAŞKAN – Şimdi, kusura
bakmayın ama şahsınıza bir şey söylemedi, “Konuşmacı” dedi. Siz “Bilimsel
olarak var.” diyorsunuz, o da “Yok.” diyor, bunda karşılıklılık yapacağınız
fazla bir şey yok, kusura bakmayın. Lütfen efendim, lütfen… Lütfen…
Sayın Yeniçeri…
LÜTFÜ TÜRKKAN (Kocaeli) –
Sayın Başkan, Meclis Başkan Vekilisiniz,
AKP Grup Başkan Vekili gibi davranamazsınız!
BAŞKAN - Lütfen efendim,
lütfen bitirin. 
OKTAY VURAL (İzmir) – Sayın
Başkan…
BAŞKAN - Sayın Başkan,
lütfen efendim, şu bitsin, tekrar, dinleyin.
OKTAY VURAL (İzmir) – Peki,
sonra.
BAŞKAN – Buyurun, efendim.
8.-
Ankara Milletvekili Özcan Yeniçeri’nin, Van ve Erciş’te meydana gelen depremde
ölenlere başsağlığı ve yaralananlara acil şifalar dilediğine ve depreme
dayanıklı yapılmayan yapıların can kayıplarına yol açtığına ilişkin açıklaması
ve Kalkınma Bakanı Cevdet Yılmaz’ın cevabı 
ÖZCAN YENİÇERİ (Ankara) –
Dün yapamadığım bu bir dakikalık konuşma için söz verdiğiniz için teşekkür
ediyorum.
Van ve Erciş’te meydana
gelen depremde milletimize kayıpları için başsağlığı diliyorum, yaralananlara
da acil şifalar temenni ediyorum. 
Deprem aslında doğanın
sosyale meydan okumasıdır. Deprem, doğa üzerinde eğreti bir biçimde tutunmaya
çalışanları affetmiyor. Toprağın üstündekiler depremin doğasına uygun bir
biçimde yaşamayı beceremediklerinden mukadder sonla karşı karşıya geliyorlar.
İnsanoğlunun doğa üzerinde varlığını sürdürmesinin yolu doğayla barışık
yaşamaktan geçecek. Dere yatağına yerleştirilmiş mekânlar, fay üzerine
oturtulmuş binalar, çürük inşaatlar doğal felaketler karşısında zayiatın
artmasına neden olmaktadır. Van’daki şiddetli deprem gündüz meydana gelmiştir,
gece meydana gelseydi zayiat çok daha fazla olurdu. 
(Mikrofon otomatik cihaz
tarafından kapatıldı)
ÖZCAN YENİÇERİ (Ankara) –
Yaptığı binalar yıkılan müteahhide bir daha, yıkılan binalar yapma hakkı
vermeyin diyecektim, sürem yetmedi. 
Teşekkür ederim.
BAŞKAN – Efendim, teşekkür
ederiz.
Şimdi, Kocaeli Milletvekili
Sayın Kaplan…
9.-
Kocaeli Milletvekili Mehmet Hilal Kaplan’ın, depremin doğal afet olduğuna ve
depremde sıkıntı yaşanmaması için yasalara uygun yapılar yapılmasına ilişkin
açıklaması ve Kalkınma Bakanı Cevdet Yılmaz’ın cevabı 
MEHMET HİLAL KAPLAN
(Kocaeli) – Sayın Başkan, teşekkür ediyorum.
Deprem doğal bir afet ancak
tedbirlerini almak olasılığı var iken, özellikle deprem öncesinde yapılan
olumsuz yapıların izinlerini veren ya da yasalara uygun düzenlemelere uymayan
müteahhitlere göz yuman bir anlayışın ne yazık ki, 1999 Kocaeli depremindeki
hukuksal boyutunu ifade etmek istiyorum. 2.100 dava açılmıştır, 1.800’ü
hukuksal boşluklardan dolayı işlem görmemiş, 300 işlemin içerisinde 120 tanesi
cezai müeyyideye hak kazanmıştır. Bunlar da 2007 tarihinde zamanaşımından affa
uğramıştır ve yaşanan bu sıkıntının yaşanmaması açısından gerekli tedbirlerin
Hükûmet tarafından alınmasını istiyorum. 
Teşekkür ederim. 
BAŞKAN – Teşekkür ederim. 
Son söz Sayın Çıray’ın,
İzmir Milletvekili. 
10.-
İzmir Milletvekili Aytun Çıray’ın, bazı yorumcuların Van depremi konusunda
sosyal medyada yapılan yorumlarına ilişkin açıklaması ve Kalkınma Bakanı Cevdet
Yılmaz’ın cevabı 
AYTUN ÇIRAY (İzmir) – Sayın
Başkan, değerli milletvekilleri; bazı yorumcular Van depremi konusunda sosyal
medyada yapılan kimi yorumlardan hareket ederek Türkiye’de “nefret söylemi”
diye adlandırılan dilin yaygınlaştığını ileri sürmekte ve tehlikeli
genellemelerde bulunmaktadırlar. Ne yazık ki bu kervana bugün Sayın Başbakan da
katılmıştır. Şüphesiz son zamanlarda yaşadığımız acı olaylar nedeniyle sosyal
medya denilen karmaşık iletişim ortamında bazıları kastı aşan birtakım ibareler
kullanmış olabilirler. Bu tür ibareleri eleştirmek ve yanlışlıklarını göstermek
elbette hepimizin insani görevidir. Bununla birlikte, bu tür ibarelerden
birtakım genellemelere gitmek çok tehlikeli bir hata olur çünkü sosyal medya
denilen belirsiz ve herkesin kendini başka bir kimlikle sunabildiği iletişim
ortamı manipülasyonlara ve kışkırtmalara çok açıktır. Hiçbirimiz, üzerinden
büyük genellemeler yapılan bu tür rahatsız edici ibarelerin kimler tarafından
ve hangi niyetle yapıldığına emin olamayız.
(Mikrofon otomatik cihaz
tarafından kapatıldı) 
AYTUN ÇIRAY (İzmir) –
Birleştirici değerlere karşı tam bir psikolojik harekâtın yürütüldüğü şu
günlerde sosyal medyanın manipülatif…
BAŞKAN – Teşekkür ederim
Sayın Çıray. 
Evet, sizin bir söz
talebiniz vardı. 
Yerinizden lütfen. 
Bir dakikalık bir süre,
buyurun. 
11.-
Kocaeli Milletvekili Lütfü Türkkan’ın, Kocaeli Milletvekili Fikri Işık’ın
Kocaeli’de kanser vakalarının çok olduğuna yönelik hiçbir bilimsel veri
olmadığına dair ifadelerinin gerçekleri yansıt-madığına ilişkin açıklaması
LÜTFÜ TÜRKKAN (Kocaeli) –
Evet, biz Sayın Fikri Işık’la aynı bölgenin milletvekilleriyiz. Ne yazık ki
Sayın Işık da biliyor ki o bölgede taziyeye gittiğimiz her evin yarısı
kanserden ölen hastalardan teşekkül. 
SIRRI SAKIK (Muş) –
Dilovası, Dilovası…
LÜTFÜ TÜRKKAN (Kocaeli) –
Ben Dilovası’nda ikamet eden bir vatandaşım. 
İLYAS ŞEKER (Kocaeli) –
Nereden biliyorsun? Kamuoyunu yanlış bilgilendirme! Milletvekili olacaksın!
LÜTFÜ TÜRKKAN (Kocaeli) –
Dilovası’nda ikamet ediyorum. Bakın, daha önce Dilovası’yla beraber anılan
kanser vakası maalesef… 
İLYAS ŞEKER (Kocaeli) –
Milletvekilisiniz, aklınıza gelen her şeyi söyleyemezsiniz, sorumlu bir
insansınız!
LÜTFÜ TÜRKKAN (Kocaeli) –
…şimdi Gölcük’te ve Başiskele’yle beraber anılmaktadır. 
Bakın, siyaset yapmak… (AK
PARTİ sıralarından gürültüler)
BAŞKAN – Konuşmasın kimse,
dinleyelim. 
LÜTFÜ TÜRKKAN (Kocaeli) –
Bir daha tekrar ediyorum. Arkadaşları anlıyorum. (AK PARTİ sıralarından
“Neyimizi anlıyorsun?” sesi) Arkadaşları anlıyorum. 
BAŞKAN – Lütfen… Lütfen…
LÜTFÜ TÜRKKAN (Kocaeli) –
On senedir iktidar olan AKP İktidarı zamanında kanser vakaları gitgide
artmaktadır. (AK PARTİ sıralarından gürültüler) 
MAHMUT TANAL (İstanbul) –
Sayın Başkan…
BAŞKAN – Size de “Susun.”
diyorum. Susarsanız, oraya da “Susun.” diyorum. 
LÜTFÜ TÜRKKAN (Kocaeli) -
Arkadaşlar, yarın öbür gün o bölgede seçmen bulamayacaksınız oy verecek, hepsi
de mezarda olacak, Fatiha okumaya gideceksiniz oy zamanı. Bırakın bu işleri ya!
Gerek yok! Gelin, doğrusunu ortaya koyalım, önlem alalım. İnsanlar bizden çözüm
bekliyor, burada kanser vardı, yoktu kavgası beklemiyor. Varlığını kabul
edelim, çözümü noktasında öneriler getirin, biz de onları destekleyelim. 
Teşekkür ediyorum Sayın
Başkan. 
BAŞKAN – Ben teşekkür
ederim efendim. 
Şimdi, gündem dışı
konuşmalara ve sorulara cevap vermek üzere Başbakan Yardımcısı Sayın Bekir
Bozdağ.
Yirmi dakika…
BAŞBAKAN YARDIMCISI BEKİR
BOZDAĞ (Yozgat) – Kalkınma Bakanımız Sayın Cevdet Yılmaz konuşacaklar efendim. 
OKTAY VURAL (İzmir) –
Efendim hangi gündem dışı konuşmaya cevap verecekler kendileri? 
BAŞKAN – Onu kendileri
bildireceklerdir. 
Depremle ilgili olana on dakika. 
Buyurun. (AK PARTİ
sıralarından alkışlar)
OKTAY VURAL (İzmir) – Sayın
Başkan, Sayın Bakanın… 
BAŞKAN – Ne kadar önemli
ya! Allah, Allah! 
LÜTFÜ TÜRKKAN (Kocaeli) –
Sayın Başkan, önemli olduğu için orada oturuyorsunuz, önemli olmasa orada
oturamazsınız. Yoksa papyon taktırıp orada oturtmayız sizi. 
BAŞKAN – Vay be! Aman ya!
III.- GÜNDEM DIŞI
KONUŞMALAR (Devam)
A) Milletvekillerinin Gündem Dışı Konuşmaları (Devam)
2.-
Kocaeli Milletvekili Lütfü Türkkan’ın, Van ilinde meydana gelen depreme ve
Kocaeli’de sanayileşmenin yoğunlaşması nedeniyle oluşan çevre kirliliği ve
artan kanser vakaları ile Gölcük’teki Azar Deresi’nin ıslah edilmesine ilişkin
gündem dışı konuşması ve Kalkınma Bakanı Cevdet Yılmaz’ın cevabı (Devam)
IV.-
AÇIKLAMALAR (Devam)
3.-
Muş Milletvekili Sırrı Sakık’ın, Van ilinde meydana gelen deprem nedeniyle,
diğer ülkelerin yardım ve kurtarma ekipleri gönderme tekliflerinin Hükûmet
tarafından geri çevrildiğine ilişkin açıklaması ve Kalkınma Bakanı Cevdet
Yılmaz’ın cevabı (Devam)
4.-
Şırnak Milletvekili Hasip Kaplan’ın, Başbakanın “Yirmi dört saat geç kaldık,
başarısız olduk” ve “Gösterilerde hemen organize olan BDP’liler afet günü
yardımlarında nerede?” şeklindeki ifadelerine ilişkin açıklaması ve Kalkınma
Bakanı Cevdet Yılmaz’ın cevabı (Devam)
7.-
Trabzon Milletvekili Mehmet Volkan Canalioğlu’nun, yapı denetim kurumlarının
çalışmalarının denetlenmesine ilişkin açıklaması ve Kalkınma Bakanı Cevdet
Yılmaz’ın cevabı (Devam)
8.-
Ankara Milletvekili Özcan Yeniçeri’nin, Van ve Erciş’te meydana gelen depremde
ölenlere başsağlığı ve yaralananlara acil şifalar dilediğine ve depreme
dayanıklı yapılmayan yapıların can kayıplarına yol açtığına ilişkin açıklaması
ve Kalkınma Bakanı Cevdet Yılmaz’ın cevabı (Devam)
9.-
Kocaeli Milletvekili Mehmet Hilal Kaplan’ın, depremin doğal afet olduğuna ve
depremde sıkıntı yaşanmaması için yasalara uygun yapılar yapılmasına ilişkin
açıklaması ve Kalkınma Bakanı Cevdet Yılmaz’ın cevabı (Devam)
10.-
İzmir Milletvekili Aytun Çıray’ın, bazı yorumcuların Van depremi konusunda
sosyal medyada yapılan yorumlarına ilişkin açıklaması ve Kalkınma Bakanı Cevdet
Yılmaz’ın cevabı (Devam)
KALKINMA BAKANI CEVDET
YILMAZ (Bingöl) – Sayın Başkan, değerli milletvekilleri… 
OKTAY VURAL (İzmir) – Böyle
şey mi var? Allah Allah! 
BAŞKAN – Hangi gündem dışı
konuşmaya cevap verecekmiş! (AK PARTİ sıralarından alkışlar) On dakikadır
gündem dışı dinliyoruz, “Hangi konuşmaya?” diyorsunuz. 
Buyurun efendim. 
OKTAY VURAL (İzmir) – Sayın
Başkan, bir sayın bakanın hangi gündem dışı konuşmaya cevap verdiğini öğrenmek
milletvekillerimizin hakkıdır. Lütfen, milletvekillerine nezaket gösteriniz. 
KALKINMA BAKANI CEVDET
YILMAZ (Devamla) – Efendim, Lütfü Türkkan Bey’in…
BAŞKAN – Bir saniye…
Efendim, çok haklısınız,
yalnız gündem dışı konuşmalarda on çeşit konu gündeme getiriliyorsa o da ona
göre cevap verecektir. Bu kadar basit. (AK PARTİ sıralarından alkışlar, CHP ve
MHP sıralarından gürültüler) 
Lütfen… Lütfen yani…
KALKINMA BAKANI CEVDET
YILMAZ (Devamla) – Teşekkür ediyorum. 
BAŞKAN - Buyurun Sayın
Bakan. 
Tamam.
KALKINMA BAKANI CEVDET
YILMAZ (Devamla) – Sayın Başkan, değerli milletvekilleri…
OKTAY VURAL (İzmir) – Vay
anasını! Yeni usul ihdas ettiniz! 
BAŞKAN - Ben size izah
ediyorum. Bir soru sordunuz, dinliyorsanız izah ediyorum. 
OKTAY VURAL (İzmir) –
Yerinden konuşmalara cevap diye bir şey yok. Bir kere bunu bilmeniz lazım. Ben
sizi ikaz ediyorum. 
BAŞKAN - Buyurun Sayın
Bakan. 
KALKINMA BAKANI CEVDET
YILMAZ (Devamla) - …gündem dışı konuşmalarla ilgili Hükûmetimiz adına cevap
vermek üzere karşınıza çıkmış bulunmaktayım. Bu vesileyle hepinizi saygıyla
selamlıyorum. 
Sayın Başkan, Van’daki
depremden dolayı ben de öncelikle ölenlere rahmet diliyorum, yaralılara acil
şifa diliyorum. Başta, aileleri olmak üzere, bütün milletimizin başı sağ olsun
diyorum. 
Olayın gerçekleştiği an,
seçim bölgem olan Bingöl’deydim. Oradan kara yoluyla Muş-Bitlis istikametinden
Erciş’e ulaştım ve ilk ulaşan Bakan ben oldum. Daha sonra, kısa bir süre sonra
da Başbakanımız ilgili bakanlarımızla Erciş’e geldiler, orada…
HASİP KAPLAN (Şırnak) – Biz
ulaşmıyoruz çünkü hep oradayız. Bizim Eş Başkanımız, milletvekillerimiz hep
oradaydı, hep oradayız, bunu bileceksiniz.
AYŞE NUR BAHÇEKAPILI
(İstanbul) – Müsaade et, müsaade. 
KALKINMA BAKANI CEVDET
YILMAZ (Devamla) – Değerli arkadaşlar, Hükûmet adına oradaydım. Orada
Cumhuriyet Halk Partisinden ve Barış ve Demokrasi Partisinden bazı milletvekili
arkadaşlarımızla da görüşmemiz oldu. O olay anında oraya ulaşmış olan herkesle
de görüştük, konuştuk.
Değerli arkadaşlar, az
önce, ilk yirmi dört saatte bazı aksaklıklar olduğuna ilişkin ifadeler
kullanıldı. Şimdi, Başbakanımız da bugün çok açık yüreklilikle, yapılanları da,
eksik gördüğünü de ifade etti grup konuşmasında. Ben, olayın içinde, bizzat iki
gündür Erciş’te olan ve olayları yaşayan bir arkadaşınız olarak şunu özellikle
belirtmek istiyorum: Tabii, sonuçta büyük bir deprem, bir afet yaşandı ve en
büyük yarayı da Erciş gördü. 
ADİL KURT (Hakkâri) – Sayın
Bakan, valiye talimat verdiniz mi “BDP’lilerle görüşme.” diye.
KALKINMA BAKANI CEVDET YILMAZ (Devamla) – Değerli
Genel Başkanımız da orayı ziyaret ettiğinde birlikteydik. Deprem sonrasında da
devam eden bir süreç var yani bir deprem olup bitmiyor. 
ADİL KURT (Hakkâri) – Yani
o kadar basit mi?
KALKINMA BAKANI CEVDET
YILMAZ (Devamla) – Sürekli birbiri peşi sıra artçı şoklarla muhatap olan bir
bölgeden bahsediyoruz, çok zor şartlar altında yapılan çalışmalardan
bahsediyoruz. 
Erciş’te seksen civarında
yıkılmış binamız vardı…
ÖZCAN YENİÇERİ (Ankara) –
Yirmi dört saatin eleştirisini yapın da bir daha olmasın.
KALKINMA BAKANI CEVDET
YILMAZ (Devamla) – …çok sayıda hasar görmüş binamız ve bu arada da tabii, bir
genel deprem psikolojisi var şüphesiz. Burada ilk günden itibaren çok fedakâr
bir şekilde bütün kurumlarımız olaya vaziyet ettiler. Ben huzurunuzda, gece
gündüz uykusuz bir şekilde, çok zor şartlarda çalışan gerek kamu görevlilerini
gerek sivil toplum kuruluşlarını, gönüllüleri burada şükranla hatırlatmak
istiyorum. Gerçekten büyük gayret sarf ediliyor. 
Erciş’e giderken yolda da
bu olaya baktım. Sağlık anlamında çok ciddi, çok hızlı bir çalışma sergilendi.
Bütün sağlık personelimizi yürekten tebrik ediyorum.
Ulaşımda hiçbir sıkıntı
yaşamadık. Van Havaalanımız ve diğer
kara yoluyla imkânlarımız kullanıldı ve hızlı bir şekilde gerek kamunun gerek
özel sektörün, sivil toplumun araçları bölgeye intikal etti. 
Arama kurtarma ekiplerimiz,
ben burada onlara da şükranlarımı sunuyorum. Gerek AKUT gerek Genelkurmay
Başkanlığımızın DAK ekipleri gerek jandarmanın JAK ekipleri, Sağlık
Bakanlığımızın UMKE ekipleri ve diğer bütün ekipler olay yerine geldiler ve o
gece yarısı itibarıyla hasarlı olan alanlarda, binalarda özellikle de altında
canlı olabileceği düşünülen alanlarda çalışmalar başladı. 1.200’den fazla arama
kurtarma çalışanı 65 ekip hâlinde bu sahalara müdahale ettiler ve hâlen de en
ufak bir umut gördükleri alanlarda çalışmalarını devam ettiriyorlar, çok
fedakâr bir şekilde devam ettiriyorlar.
Çevre illere de burada
özellikle teşekkür etmek istiyorum. Çevre illerden çok yoğun bir şekilde
gelenler, yardımcı olanlar oldu.
SIRRI SAKIK (Muş) – Biz de
size teşekkür ediyoruz, siz diyorsunuz.
Başbakan da “Çevre illerden gelen kimse
yok.” diyor.
KALKINMA BAKANI CEVDET
YILMAZ (Devamla) – Gıda anlamında ciddi bir sıkıntı yaşanmadı. Diğer birçok
alanda sorun yaşanmadı. Tek bir sıkıntı yaşandı, ilk yirmi dört saat içinde tek
bir sorun, sıkıntı yaşandı Başbakanımızın da bugün ifade ettiği.
MAHMUT TANAL (İstanbul) –
Gazeteler mi yalan söylüyor? Televizyonlar mı yalan söylüyor? 
HASİP KAPLAN (Şırnak) –
Bütün belediyelerimiz oradaydı. 
KALKINMA BAKANI CEVDET
YILMAZ (Devamla) – O sıkıntı da çadırlarla ilgili sorundur, sıkıntıdır.
ADİL KURT (Hakkâri) – Çevre
illerden yardım gelmedi diyor Sayın Başbakan!
HASİP KAPLAN (Şırnak) –
Şırnak’tan gitti ilk yardım, Cizre’den gitti ilk yardım. Allah’tan korkun ya!
KALKINMA BAKANI CEVDET
YILMAZ (Devamla) – Çadırlarla ilgili sorumluluk, bildiğiniz gibi, Kızılay Genel
Müdürlüğüne aittir.
HASİP KAPLAN (Şırnak) –
İlla birilerini karalayacak Başbakan!
KALKINMA BAKANI CEVDET
YILMAZ (Devamla) – Kızılay Genel Müdürümüz de Erciş’te olay yerindeydi,
birlikteydik. Gelen bütün çadırları düzenli bir şekilde dağıtmaya gayret ettik…
MAHMUT TANAL (İstanbul) –
Yazlık çadırlar dağıtılmış Bakanım, kışlık çadır yok mu?
KALKINMA BAKANI CEVDET
YILMAZ (Devamla) – …ama ilk yirmi dört saat içinde gelen çadırlar maalesef
ihtiyaca göre, talebe göre yeterli olmadı.
HASİP KAPLAN (Şırnak) –
Sayın Bakan, oradaydınız, kimleri gördünüz sizin dışınızda? Açıklayın bakalım.
KALKINMA BAKANI CEVDET
YILMAZ (Devamla) – Ben bizzat organize ettim.
HASİP KAPLAN (Şırnak) –
Hangi milletvekilleri, hangi belediyeler? Hangi kamyonlar? 
KALKINMA BAKANI CEVDET
YILMAZ (Devamla) – Bizzat organize ettim, 13 tane... 
HASİP KAPLAN (Şırnak) –
Yardımlar nereden geliyordu, anlat!
İHSAN ŞENER (Ordu) – Bir
susun ya! Bir susun!
KALKINMA BAKANI CEVDET
YILMAZ (Devamla) – Erciş’in 13 tane mahallesi var. Bu 13 mahalle muhtarını
hiçbir siyasi görüş farkı gözetmeden çağırdık. İl Genel Meclisi üyelerini, Belediye
Meclis üyelerini… Onlarla ekipler oluşturduk ve başlarında güvenlik
görevlileriyle birlikte sakin bir zamanda, yanlış ellere gitmemesi için, doğru
ellere, ihtiyaç duyan vatandaşımıza gitmesi için de gece yarısı çadırları,
elimizde ne varsa, elimizde ne imkânlar varsa mahallelere, 13 mahalleye sevk
ettik. Tabii ki yeterli olmadı. Yeterli olmayınca Kızılayımızdan da aldığım
bilgiyle ben ikinci gün Ulaştırma Bakanımızı aradım ve ilk defa -cumhuriyet
tarihinde belki ilk defa oldu bu- uçaklarla çadır sevk edilmesi konusunu
konuştuk ve değişik illerimizden -çünkü kara yoluyla ulaşması zaman alıyor,
yetişmiyor- dolayısıyla, ilk defa uçaklarımızla Van Havaalanı’na çadır indirdik
ve ikinci günden itibaren, bu çadır sevkiyatında, dolayısıyla, hızlı bir şekilde
bir gelişme sağlandı. 
Fakat takdir edersiniz ki
afetin olduğu bölge aşağı yukarı 600 bin nüfusu doğrudan etkileyen bir bölge.
Binası hiçbir hasar görmese de vatandaşımız, haklı olarak, psikolojik olarak,
evine giremiyor, dışarıda kalıyor. Dolayısıyla yoğun bir talep var. İşte, 5-6
derseniz hane başına, 100 bini aşkın hanenin ihtiyacından, talebinden
bahsediyoruz. Türkiye’deki toplam stoklar bile, maalesef, bu ihtiyacı
karşılayabilecek düzeyde değil. 
İşte, bundan hepimizin
dersler çıkarması lazım. Bizim çıkardığımız birinci ders şu: Çadır konusunu
artık sadece Kızılaya bırakmamamız gerekiyor. Kızılay bir taraftan yapsın çadır
konusundaki çalışmalarını ama ayrıca çeşitli kanallarla bu çadır meselesi
üzerinde daha fazla durmamız gerekiyor, vatandaşımızın ihtiyaç duyduğu anda
mutlaka bunları temin etmek gerekiyor. Tek aksayan, tek hoşnut olmadığımız,
bizim de açık bir şekilde “Keşke olmasaydı.” dediğimiz hadise, o ilk yirmi dört
saatte yeterli çadırın gitmemesi oldu. Onu da büyük oranda şu anda telafi etmiş
durumdayız.
SIRRI SAKIK (Muş) –
Vallahi, Sayın Bakan, Kızılayı lağvedin, yıllardan beri bu ülkenin kanayan
yarası.
KALKINMA BAKANI CEVDET
YILMAZ (Devamla) - Bana bugün gelen, sabah saatleri itibarıyla ifade edilen
rakam, 17.836 çadır bölgeye ulaşmış durumda. 
Ha, bu çadırlardan bir
kısmını, maalesef -ben de gördüm, o olaylara da tanık oldum ama vatandaşımıza
zarar vermemek için aşırı müdahalede de bulunamadık, onu da açık söyleyeyim-
bazı kamyonları, gelen kamyonları yolda çevirip yağmalayan insanlarımız da oldu.
Bunu da görelim. Televizyonlardan da izledik. Keşke bu olmasaydı, keşke çok
düzenli bir şekilde gitseydi ama burada da gerek medyanın gerekse sorumluluk
sahibi bütün insanların söylemlerine dikkat etmesi gerekiyor. Siz insanlara
“Ayrımcılık yapılıyor.” derseniz, zaten psikolojik olarak çok zor durumda olan
insanlara tahrik edici konuşursanız, işte, maalesef, bu tür olaylar yaşanır.
Bizim hep birlikte yapmamız gereken, insanları sükûnete davet etmektir, çalışan
insanların çok rahat çalışabileceği bir ortamı oluşturmaktır. 
SIRRI SAKIK (Muş) – Sayın
Bakan, o zaman, Başbakana bunu söyleyin, Başbakana, bize değil. Sabahtan beri
bu dili Başbakan kullanıyor.
KALKINMA BAKANI CEVDET
YILMAZ (Devamla) - Amacımız üzüm yemekse bunu yapmalıyız. İnsanların sakin bir
şekilde çalışabilecekleri bir ortamı oluşturmak hepimizin ortak sorumluluğudur.
Burada parti farkı, görüş farkı hiçbir şekilde gözetilmemesi gerekir. 
HASİP KAPLAN (Şırnak) – Ama
gözetiliyor. 
KALKINMA BAKANI CEVDET
YILMAZ (Devamla) – Tekil birtakım hadiseler olmuşsa da onlar incelenir üzerine
gidilir. 
HASİP KAPLAN (Şırnak) –
Başbakan konuşuyor, bunları sıradan birisi konuşmuyor ama. 
KALKINMA BAKANI CEVDET
YILMAZ (Devamla) – Fakat esas bizim
bugün yapmamız gereken söylemimize çok dikkat etmek, sahada sükûneti sağlamak
ve bu gelen yardımların düzenli bir şekilde dağılımını temin etmektir. Bu
amaçla da gerek Erciş’te gerek Van’da depolar oluşturduk. Diğer illerden gelen
yöneticilerimizi de -vali yardımcılarını- başına getirdik çünkü o bölgede
yaşayan idareciler de -takdir edersiniz
ki- o olayı yaşamış insanlar. 
MAHMUT TANAL (İstanbul) –
Başbakan, vali yardımcılarınız, müsteşar da daha bu işi bilmiyor ki.
KALKINMA BAKANI CEVDET
YILMAZ (Devamla) – O olayı yaşamış
insanlar idareciler, dolayısıyla onlar da bir anlamda olayın mağduru
konumundalar. Hem onlar hem dışarıdan gelen ekiplerimiz de düzenli bir şekilde
bu işi yapmanın altyapısını büyük oranda oluşturmuş durumdayız. Daha da
çabalarımız devam edecek. Ben az sonra ayrılıp tekrar -inşallah- Erciş’e geri döneceğim
ve bir Bakan olarak da orada çalışmaları birebir takip edeceğim. 
Burada hiçbir şekilde afet
konusunda ayrımcılık düşünülemez bile. Böyle bir şeyi düşünmek bile utanç
verici bir durumdur, utanç verici bir durumdur. İhtiyaç, kimin ihtiyacı varsa…
MAHMUT TANAL (İstanbul) –
Ama Başbakan “Zerdüşt” dedi ya, hatırlıyorsunuz değil mi? Ayrımcılık yaptı
Başbakan. 
KALKINMA BAKANI CEVDET
YILMAZ (Devamla) – Bakın, kapanın elinde kalmamalı birtakım şeyler. Kimin
ihtiyacı varsa… Bunu da sahada gördük, ihtiyacı olan fakat yolda çıkıp kamyon
çeviremeyen insanlar da var. Bizim asıl onlara ulaşmamız lazım. 
HASİP KAPLAN (Şırnak) –
Niye polis yardımlara baskın yapıyor onu anlatın? Niye polisi gönderip
engelliyorsunuz? Belediyelere niye baskın yapıyorsunuz onu anlatın. 
MAHMUT TANAL (İstanbul) –
Belediye Başkanınızın mal varlığına el
koyun, el.
KALKINMA BAKANI CEVDET
YILMAZ (Devamla) – Sokağında ateş yakmış
sabaha kadar oturan insana ulaşmamız lazım ve bunun gayreti içindeyiz. Buna da
bütün arkadaşlarımızın yardımcı olmasını bekliyoruz.
HASİP KAPLAN (Şırnak) –
Ondan sonra da konuşuyor Başbakan. Ayıp denen bir şey var, afet günü herkes
yardım yapar, niye engelliyorsunuz?
KALKINMA BAKANI CEVDET
YILMAZ (Devamla) – Buna da bütün arkadaşlarımızın yardımcı olmasını bekliyoruz.
Bu çünkü adı üzerinde bir afet, bunun sağı solu, görüşü, ideolojisi olamaz. Bu
konuda bugüne kadar eksikler varsa da onları da hep birlikte tamamlamak,
söylemimize de çok özen göstermek durumundayız.
MAHMUT TANAL (İstanbul) –
İşte onu Başbakana söyle de “Zerdüşt” demesin bir daha. 
KALKINMA BAKANI CEVDET
YILMAZ (Devamla) – Bu vesileyle tekrar vatandaşlarımızın başı sağ olsun,
milletimizin başı sağ olsun diyorum. El birliğiyle inşallah şu acil müdahaleden
sonra daha kalıcı bir şekilde vatandaşlarımıza hizmetlerin de devam edeceğini
belirtmek istiyorum. 
Hepinizi saygıyla
selamlıyorum. (AK PARTİ sıralarından alkışlar) 
BAŞKAN – Teşekkür ederim
Sayın Bakan. 
MEHMET AKİF HAMZAÇEBİ
(İstanbul) – Sayın Başkan… 
BAŞKAN – Buyurun Sayın
Hamzaçebi.
IV.-
AÇIKLAMALAR (Devam)
12.-
İstanbul Milletvekili Mehmet Akif Hamzaçebi’nin, Kalkınma Bakanı Cevdet
Yılmaz’ın, deprem bölgesine giden CHP Genel Başkanı Kemal Kılıçdaroğlu’nun
ismini zikretmekten kaçınarak, “Cumhuriyet Halk Partili milletvekilleri de
deprem bölgesindeydi” şeklindeki ifadesinin Hükûmet etme anlayışına
yakışmadığına ilişkin açıklaması ve Kalkınma Bakanı Cevdet Yılmaz’ın cevabı
MEHMET AKİF HAMZAÇEBİ
(İstanbul) – Sayın Başkan, Sayın Bakan Van depremiyle ilgili olarak Van’da
yaptığı çalışmalar sırasında Cumhuriyet Halk Partili milletvekilleriyle de
orada görüştüğünü ifade etti. Bu cümle üzerine ben Sayın Genel Başkanıma döndüm
sordum “Sizinle de görüştü mü Sayın Bakan?” dedim, “Evet.” dedi. 
Şimdi, bir Genel Başkanın,
Cumhuriyet Halk Partisi Genel Başkanının, Sayın Kemal Kılıçdaroğlu’nun ismini
zikretmekten kaçınarak “Cumhuriyet Halk Partili milletvekilleri de oradaydı.”
demeyi bir hükûmet anlayışına yakıştıramıyorum. (AK PARTİ sıralarından
gürültüler) Her ne kadar Sayın Bakan daha sonra “Bir genel başkan” cümlesi
ettiyse de bu izleyiciler tarafından muhtemelen Adalet ve Kalkınma Partisi
Genel Başkanı olarak anlaşılmıştır. Şimdi, bunu Parlamentonun ve milletimizin
takdirine sunuyorum. 
İkinci konu şudur: Gündem
dışı konuşmalara söz vermek üzere Sayın Bakan oraya çıktı. Üç tane konuşma
vardı; birisi deprem, birisi 24 Ekim Birleşmiş Millet Günü, Adalet ve Kalkınma
Partisi Grubundan bir arkadaşımız konuşma yaptı… Ona cevap verme ihtiyacı
duymamış olabilir, “Bizim arkadaşımız.” demiş olabilir ama özel yetkili mahkemelerle
ilgili olarak Mersin Milletvekilimiz Ali Rıza Öztürk bir konuşma, değerlendirme
yaptı yani buna cevap verme ihtiyacı
duymuyor mu, merak ediyorum. Bu kürsü ne için vardır? Hükûmet
eleştirilere cevap vermeyecek midir, merak ediyorum. 
BAŞKAN – Sayın Hamzaçebi,
söyledikleriniz zabıtlara geçti. Biliyorsunuz, yazılı olarak bildirme durumları
da var. Takdir Hükûmetindir genelde. 
MEHMET AKİF HAMZAÇEBİ
(İstanbul) – Ama böyle bir açıklama yapmadı, Sayın Bakan “Diğer sorulara yazılı
cevap vereceğim.” şeklinde bir açıklama yapmadı. 
BAŞKAN – Haklısınız. 
Evet, böyle bir açıklama… 
Sayın Bakan, bir dakika… 
MUHARREM İNCE (Yalova) –
Yaz kâğıda gönder Başkan, kâğıda yaz gönder, anlayamadı. 
AYŞE NUR BAHÇEKAPILI
(İstanbul) – Çok ayıp! 
BAŞKAN – Oturduğunuz yerden
de olur. 
Buyurun. 
MUHARREM İNCE (Yalova) –
Görmüyor musun, tarif ediyor, ne yapacağını tarif ediyor. Böyle şey olur mu? 
AYŞE NUR BAHÇEKAPILI
(İstanbul) – Sayın Başkan, lütfen, sizden bir ricam var... 
MUHARREM İNCE (Yalova) –
Meclis Başkan Vekili tarif eder mi? Tarif ediyor, ben de söyledim. 
BAŞKAN – Efendim, lütfen
bir kişi konuşsun. 
AYŞE NUR BAHÇEKAPILI
(İstanbul) – İç Tüzük’e göre, burada arkadaşlarımızın bazı arkadaşlarımıza
hakaret etmesini önleyici tedbirleri almanızı rica ediyorum. 
MUHARREM İNCE (Yalova) –
Tarif ediyorsunuz siz.
BAŞKAN – Sayın İnce,
lütfen… Sayın İnce, lütfen…
Evet, bir dakika efendim.
Buyurun.
KALKINMA BAKANI CEVDET
YILMAZ (Bingöl) - Sayın Başkan, değerli milletvekilleri; hepinizi tekrar
saygıyla selamlıyorum. 
Gerçekten üzüldüm yani bir
niyet okuma ve suizan diye düşünüyorum açıkçası. Genel Başkan Sayın
Kılıçdaroğlu’yla görüştüm, orada hiçbir kastım yoktu benim açıkçası, belki
konuşmanın heyecanı içinde ihmal etmiş olabilirim, onun ötesinde hiçbir şekilde
bir kastımın olmadığını burada ifade etmek istiyorum. 
Diğer konuyla ilgili
detaylı bir hazırlık olmadan bir cevap vermenin çok sağlıklı olmayacağını
düşünüyorum. Daha çok deprem bölgesinden geldiğim için depremle ilgili sizleri
bilgilendirmek istedim.
Hepinizi tekrar saygıyla selamlıyorum.
(AK PARTİ sıralarından alkışlar)
BAŞKAN – Teşekkür ederim
Sayın Bakan.
Sayın milletvekilleri…
HASİP KAPLAN (Şırnak) –
Sayın Başkan…
BAŞKAN – Buyurun Sayın
Kaplan.
HASİP KAPLAN (Şırnak) –
Sayın Bakan, İç Tüzük’e göre gündem dışı sorulara cevap verir ancak 60’a göre
söz almıştım, Sayın Bakan gündem dışı konuşmalara cevap verdi. Sayın Bakan
burada bir açıklama yaptı ve bölgede olduğunu Erciş’te, bakanların orada
olduğunu, herkesle görüştüğünü söyledi. Bunun böyle olmadığını, yanlış
anlaşıldığını ifade etmek istiyorum.
AHMET AYDIN (Adıyaman) -
Sizinle alakası yok ki.
HASİP KAPLAN (Şırnak) –
Sayın Bakan benim konuşmam üzerine burada bir açıklama yaptı.
BAŞKAN – Sayın Kaplan,
bakınız, bakınız… Bir saniye…
HASİP KAPLAN (Şırnak) – Ama
yirmi dakika süresi vardı.
BAŞKAN – Yani burada
muhtelif… Şimdi ilk önce eğer İç Tüzük’e uyacaksak, herkes kalkıyor beş
dakikada bir konu konuşacağım diyor. O
konuyu bırakıyor, başka konu konuşuyor, başka konu konuşuyor.
Arkadaşlarımız da haklı olarak diyorlar ki: “Hangisine cevap verecek bakan?”
Doğrusunu isterseniz ben de bilemiyorum çünkü o konu içerisinde, beş dakika
içerisinde mesela Kocaeli’deki kanserden bahsediliyor, aynı anda depremden
bahsediliyor, bu şekilde. Dolayısıyla şimdi burada arkadaşlarımıza hiç olmazsa
beş dakika içerisinde istediği gibi konuşsun mu diyoruz? İç Tüzük’e uygun hangi
konuda konuşacaksa onu mu konuşsun diyoruz? Biliyorsunuz öteden beri müdahale
etmiyoruz söylemek istediğini de
söylesin diye. O zaman buna göre de cevap verecek olan bakanlar ona göre
veriliyor. Şimdi bu kadar ayrıntıya girmeyelim. Şimdi demin de söylediniz.
HASİP KAPLAN (Şırnak) –
Ayrıntı olayı değil, sadece… Amacım polemik değil.
BAŞKAN – Lütfen, lütfen…
Yerinizden lütfen. 
13.-
Şırnak Milletvekili Hasip Kaplan’ın, Van ve Erciş’te meydana gelen deprem için
yardım toplayan BDP’li belediyelere baskı yapıldığına ilişkin açıklaması
HASİP KAPLAN (Şırnak) –
Sayın Başkanım, Van halkı şahittir. Van Belediyesi BDP’li olduğu için Van
Valisi görüşmedi. Partimizin kurduğu kriz merkezine yarbay gönderip baskı
yaptı, garajdaki yardımlara el koydu. Polis İstanbul’da, bütün şehirlerde
yardım toplayan bizim belediyelerimize baskın yapıyor. İçişleri Bakanlığı
genelge gönderiyor ve buna rağmen bütün yerlere ulaştık, hâlâ orada
arkadaşlarımız çalışıyor. Buna rağmen “Afet yardımında neden BDP yok?” diyen
Başbakana cevap vermek bizim hakkımızdır, bunun yanlış olduğunu söylemek bizim
hakkımızdır. Nitekim, Sayın Bakan da bunun böyle olmadığını söyleyerek çevre
illerden gelenlere teşekkür etti. Bu erdemi ve dürüstlüğü için ben Sayın Bakana
teşekkür ediyorum. Deminki konuşması nedeniyle Sayın Bakana teşekkür ediyorum.
Bu Meclisin doğruya, dürüstlüğe, erdemliliğe ihtiyacı var diyorum.
Teşekkür ediyorum.
BAŞKAN – Çok teşekkür
ederim.
Gündeme geçiyoruz.
Gündem dışı konuşmalar
bitmiştir.
Şimdi Başkanlığın Genel
Kurula sunuşları vardır, okutuyorum efendim…
MAHMUT TANAL (İstanbul) –
Sayın Başkan, usul hakkında söz istiyorum.
BAŞKAN – Sayın Tanal,
lütfen… Size söz vermedim, lütfen oturun.
MAHMUT TANAL (İstanbul) –
Siz böyle yapamazsınız, “Vermiyorum.” diyemezsiniz.
BAŞKAN – Siz de öyle
yapamazsınız. Ben size söz hakkı vermedim. Lütfen efendim…
MAHMUT TANAL (İstanbul) –
Usul hakkında söz istiyorum. 
BAŞKAN – Böyle yönetemeyiz
bu Meclisi.
MAHMUT TANAL (İstanbul) -
Ben usul hakkında söz istiyorum. 
BAŞKAN – Lütfen… Sayın
Tanal, lütfen…
MAHMUT TANAL (İstanbul) -
Önyargılı davranıyorsunuz ama…
BAŞKAN – Konuştunuz ve
yerinize oturun, size söz vermedim. Lütfen…
Okutuyorum:
V.-
BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.-
İstanbul Milletvekili Ferit Mevlüt Aslanoğlu ve 21 milletvekilinin, kamudaki
taşeron şirket uygulamasının işçilerin hak ve özgürlüklerine etkisinin
araştırılarak alınması gereken önlemlerin be-lirlenmesi amacıyla Meclis
araştırması açılmasına ilişkin önergesi (10/32)
Türkiye Büyük Millet Meclisi Başkanlığına
Belediyeler ve kamu
kuruluşlarında uygulanan taşeron şirket uygulamasının, taşeron şirket
işçilerinin bireysel hak ve özgürlüklerine etkilerinin araştırılması, tespit
edilen sorunların aşılması için gerekli önlemlerin ve çözüm önerilerinin
tespiti amacıyla Anayasa'nın 98 ve İçtüzüğün 104 ve 105'inci maddeleri
gereğince Meclis Araştırması açılmasını saygılarımızla arz ederiz.
1) Ferit Mevlüt Aslanoğlu  (İstanbul)
2) Candan Yüceer  (Tekirdağ)
3) Erdal Aksünger (İzmir)
4) Atilla Kart  (Konya)
5) Veli Ağbaba (Malatya)
6) İhsan Özkes (İstanbul)
7) Kamer Genç  (Tunceli)
8) Mehmet Şeker  (Gaziantep)
9) Mevlüt Dudu  (Hatay)
10) Kazım Kurt  (Eskişehir)
11) Mehmet Ali
Ediboğlu  (Hatay)
12) Salih Fırat  (Adıyaman)
13) Özgür Özel  (Manisa)
14) Metin Lütfi Baydar  (Aydın)
15) Aytuğ Atıcı  (Mersin)
16) Nurettin Demir  (Muğla)
17) Ramazan Kerim Özkan  (Burdur)
18) Mustafa Sezgin
Tanrıkulu  (İstanbul)
19) Ali Rıza Öztürk  (Mersin)
20) Celal Dinçer  (İstanbul)
21) Mehmet Şevki Kulkuloğlu (Kayseri)
22) Malik Ecder Özdemir  (Sivas)
2.- İstanbul Milletvekili Ferit Mevlüt Aslanoğlu ve 22
milletvekilinin, kayıt dışı içki üretimi ve satışının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/33)
Türkiye Büyük Millet
Meclisi Başkanlığına
Anayasanın 98 ve TBMM
İçtüzüğünün 104 ve 105'inci maddeleri uyarınca "Sahte İçki (Rakı) Üretimi
ve Satışına Karşı Mücadelede Alınması Gereken Önlemlerin Araştırılması ve
Tespiti” için bir Meclis Araştırması açılmasını saygılarımızla arz ederiz.
1) Ferit Mevlüt Aslanoğlu (İstanbul)
2) Candan Yüceer (Tekirdağ)
3) Erdal Aksünger (İzmir)
4) Veli Ağbaba (Malatya)
5) Atilla Kart (Konya)
6) Mehmet Şeker (Gaziantep)
7) İhsan Özkes (İstanbul)
8) Mevlüt Dudu (Hatay)
9) Mehmet Ali Ediboğlu (Hatay)
10) Kazım Kurt (Eskişehir)
11) Salih Fırat (Adıyaman)
12) Nurettin Demir (Muğla)
13) Sinan Aydın Aygün (Ankara)
14) Aytuğ Atıcı (Mersin)
15) Ramazan Kerim Özkan (Burdur)
16) Metin Lütfi Baydar (Aydın)
17) Özgür Özel (Manisa)
18) Mustafa Sezgin
Tanrıkulu (İstanbul)
19) Rıza Türmen (İzmir)
20) Ali Rıza Öztürk (Mersin)
21) Celal Dinçer (İstanbul)
22) Mehmet Şevki Kulkuloğlu (Kayseri)
23) Malik Ecder Özdemir (Sivas)
3.-
İstanbul Milletvekili Ferit Mevlüt Aslanoğlu ve 22 milletvekilinin, mevsimlik
tarım işçilerinin ilköğretim çağındaki çocuklarının eğitime devam sorununun
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/34)
Türkiye Büyük Millet Meclisi Başkanlığına
Ülkemizde mevsimlik tarım
işçilerinin çalışma ve yaşama koşullarının ağırlığı bilinmektedir. Ancak
mevsimlik tarım işçilerimiz arasında en çok zararı ilköğretim çağındaki
çocuklar görmektedir. Tarım sektöründe, mevsimlik tarım işçisi olarak çalışan
yurttaşlarımızın çocukları, özellikle eğitime başlama ve eğitimlerini sürdürme
anlamında ciddi sorunlarla karşılaşmaktadırlar.
Eğitim öğretim yılı sona
ermeden başlayan ve okullar açıldıktan sonra bir ay daha süren mevsimlik tarım
işçiliği sezonu nedeniyle bu öğrenciler uyum, kavrama ve konsantrasyon,
sorunları yaşamaktadırlar.
Özellikle ekonomik yönden
geri, geleneksel değerlerin hâkim olduğu kırsal bölgelerde sosyal, ekonomik ve
eğitsel sorunlar nedeniyle mevsimlik tarım işçisi olarak çalışan
yurttaşlarımızın çocukları eğitim hakkından tam olarak yararlanamamaktadırlar.
Bu nedenle mevsimlik tarım
işçiliği sebebiyle eğitimlerine ara vermek zorunda kalan ilköğretim öğrencileri
ile ilgili sorunların ve alınması gereken önlemlerin belirlenmesi amacıyla
Anayasanın 98'inci, İç Tüzüğün 104 ve 105'inci maddeleri gereğince Meclis
Araştırması açılmasını saygılarımızla arz ederiz.
1) Ferit Mevlüt Aslanoğlu  (İstanbul)
2) Candan Yüceer
 (Tekirdağ)
3) Atilla Kart  (Konya)
4) Erdal Aksünger (İzmir)
5) Veli Ağbaba (Malatya)
6) İhsan Özkes (İstanbul)
7) Kamer Genç
 (Tunceli)
8) Mehmet Şeker
 (Gaziantep)
9) Ramazan Kerim Özkan  (Burdur)
10) Mehmet Ali
Ediboğlu  (Hatay)
11) Mevlüt Dudu  (Hatay)
12) Aykut Erdoğdu  (İstanbul)
13) Metin Lütfi Baydar  (Aydın)
14) Kazım Kurt  (Eskişehir)
15) Salih Fırat  (Adıyaman)
16) Özgür Özel  (Manisa)
17) Aytuğ Atıcı  (Mersin)
18) Nurettin Demir  (Muğla)
19) Mustafa Sezgin
Tanrıkulu  (İstanbul)
20) Ali Rıza Öztürk  (Mersin)
21) Celal Dinçer  (İstanbul)
22) Mehmet Şevki Kulkuloğlu (Kayseri)
23) Malik Ecder
Özdemir  (Sivas)
BAŞKAN – Bilgilerinize
sunulmuştur.
Önergeler gündemdeki
yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır. 
Sayın milletvekilleri,
şimdi alınan karar gereğince gündemin "Özel Gündemde Yer Alacak
İşler" kısmına geçiyoruz. 
Barış ve Demokrasi Partisi
Grubu adına grup başkan vekilleri Iğdır Milletvekili Pervin Buldan ve Şırnak
Milletvekili Hasip Kaplan’ın Kürt sorunu;
Cumhuriyet Halk Partisi Grubu adına grup başkan vekilleri Yalova
Milletvekili Muharrem İnce, Ankara Milletvekili Emine Ülker Tarhan ve İstanbul
Milletvekili Mehmet Akif Hamzaçebi’nin; Giresun Milletvekili Nurettin Canikli
ve 22 milletvekilinin; Milliyetçi Hareket Partisi Grubu adına grup başkan
vekilleri Mersin Milletvekili Mehmet Şandır ve İzmir Milletvekili Oktay
Vural’ın terör olaylarında yaşanan artış ve terörle mücadele konularında bir
genel görüşme açılmasına ilişkin (8/1, 2, 3, 4) esas numaralı önergeleri
üzerine Genel Kurulun 20/10/2011 tarih ve 10’uncu Birleşiminde açılması kabul
edilen genel görüşmeye başlıyoruz.
MEHMET AKİF HAMZAÇEBİ
(İstanbul) - Sayın Başkan...
BAŞKAN - Hükûmet? Yerinde.
Genel görüşmenin kapalı
oturumla görüşmesine dair İç Tüzük’ün 70’inci...
MEHMET AKİF HAMZAÇEBİ
(İstanbul) – Sayın Başkan...
OKTAY VURAL (İzmir) – Sayın
Başkan, Sayın Başkan, Sayın Başkan...
IV.-
AÇIKLAMALAR (Devam)
14.-
İstanbul Milletvekili Mehmet Akif Hamzaçebi’nin, Kürt sorunu, terör olaylarında
yaşanan artış ve terörle mücadele konusundaki (8/1), (8/2), (8/3), (8/4) esas
numaralı genel görüşme açılmasına ilişkin önergelerin görüşmelerinde Başbakan
Recep Tayyip Erdoğan’ın bulunması gerektiğine ilişkin açıklaması ve Başbakan Yardımcısı Bekir Bozdağ’ın cevabı 
MEHMET AKİF HAMZAÇEBİ
(İstanbul) – Sayın Başkan, geçen hafta çarşamba günü terör örgütünün
Çukurca’daki saldırısı sonucunda 24 askerimiz şehit oldu, 18 askerimiz de
yaralandı. Bu olayı takip eden günlerde de 5 askerimiz Türk Silahlı Kuvvetlerinin
yapmış olduğu operasyonlarda şehit oldu. Şehitlerimize buradan bir kez daha
Allah’tan rahmet diliyorum, yaralılarımıza şifa diliyorum. Şehitlerimizin
ailelerine, Türk Silahlı Kuvvetlerine, milletimize sabır ve başsağlığı
diliyorum.
Millet olarak duygu
yoğunluğu içerisinde bir hafta geçirdik. Bu olayın üzerine Van depremi meydana
geldi. Bugünkü rakamlara göre Van depreminde 461 vatandaşımız hayatını
kaybetti. Onlara da Cumhuriyet Halk Partisi olarak Allah’tan rahmet diliyoruz,
yakınlarına ve milletimize sabır ve başsağlığı diliyoruz, yaralılara şifa
diliyoruz. Böylesine olağanüstü acı dolu günler yaşıyoruz. 
Van depremi nedeniyle genel
görüşmenin önümüzdeki haftaya ertelenmesi yönünde Sayın Meclis Başkanının
siyasi parti gruplarıyla bir teması oldu. Bildiğim kadarıyla buna bütün
muhalefet partileri olumlu görüş verdi ancak Adalet ve Kalkınma Partisi
Grubunun olumlu görüş vermemiş olması nedeniyle gerçekte İç Tüzük müsaade etmiş
olmasına rağmen bu genel görüşme önümüzdeki haftaya bırakılamadı. Her neyse
bugün bu görüşmeyi yapacağız ancak önemli olan bir durum var. 
Geçen haftaki görüşmelerde
terör gibi önemli bir konuda Sayın Başbakan bu görüşmelerde bulunmadı. Adalet
ve Kalkınma Partisi grup başkan vekillerimizden bir arkadaşımız bugün için
Sayın Başbakanın bu oturumda bulunacağı yönünde bir açıklamada bulundu geçen
hafta ama basına yapılan açıklamalardan, Hükûmet kanadından yansıyan
bilgilerden Sayın Başbakanın bu oturuma katılmayacağı anlaşılıyor. Sayın
Başbakan bu sabah il başkanları toplantısı yaptı. Bu toplantının bitiminde
Suudi Arabistan prensinin vefatı nedeniyle Suudi Arabistan Kralına taziye
ziyaretinde bulunmak üzere Suudi Arabistan’a gidecek. Bilgi bu şekilde. 
Şimdi, dün Türkiye
Cumhuriyeti Hükûmetini temsilen Başbakan Yardımcısı Sayın Bülent Arınç Suudi
Arabistan’a gitti, Türkiye Cumhuriyeti’nin ve Hükûmetin sabır ve başsağlığı
dileklerini iletti. Biz de Suudi Arabistan Prensi’ne Allah’tan rahmet
diliyoruz, Suudi Arabistan halkına sabır diliyoruz, ama Sayın Başbakanın bu
kadar önemli bir günde bu taziye ziyaretini bir başka güne bırakma ihtimali yok
mudur? Bu terör bu kadar önemsiz midir? 
Hem Cumhuriyet Halk
Partisini PKK’yla aynı kefeye koyacaksınız… Bugün il başkanlarıyla yaptığı
toplantıda böyle bir beyanda bulunmuş. Bu kadar ufuksuz, çapsız bir açıklamayı
yapan Sayın Başbakan, Türkiye Büyük Millet Meclisinin iradesine saygı
göstermeyerek, “Terör konusunda muhalefet partilerinin önerilerine ihtiyacım
yok.” diyerek Suudi Arabistan’a gitmiştir. Bunu kınıyoruz. Sayın Başbakan
buraya gelmelidir efendim. (AK PARTİ sıralarından gürültüler)
AHMET AYDIN (Adıyaman) –
Sayın Başkan…
BAŞKAN – Sayın Hamzaçebi,
buyurun. 
Size de vereceğim, buyurun
Sayın Aydın.
15.-
Adıyaman Milletvekili Ahmet Aydın’ın, Mehmet Akif Hamzaçebi’nin Başbakanla
ilgili sözlerini kabul etmediğine ilişkin açıklaması
AHMET AYDIN (Adıyaman) –
Efendim, Sayın Başkan, öncelikle Sayın Başbakanımızın ufkunu, vizyonunu bütün
dünya alkışla seyrediyor… (CHP sıralarından “Allah, Allah!” sesleri)
Alkışlıyor, yürekten alkışlıyor bütün dünya. Ülkenin geldiği nokta ortadadır.
(AK PARTİ sıralarından alkışlar) 
Fakat birilerinin gözleri
var görmeyebilir, kulakları var işitmeyebilir, biz ona amenna diyoruz, bir şey
demiyoruz, ama bir Türkiye Cumhuriyeti Hükûmetinin Başbakanı hakkında ufuksuz,
vizyonsuz, çapsız hiçbir söylemi kabul etmiyoruz, bunun tutanaklardan çıkmasını
istiyoruz.
MEHMET AKİF HAMZAÇEBİ
(İstanbul) – Bu cümleyi kullanan herkes ufuksuzdur! 
MEHMET METİNER (Adıyaman) –
Kürsüde, orada, çapınızı göreceğiz, sizi terör meselesinde ufkunuzu ve çapınızı
göreceğiz! 
MEHMET AKİF HAMZAÇEBİ
(İstanbul) – Siz kendinize bakın! 
BAŞKAN – Lütfen, lütfen…
Evet, buyurun. 
AHMET AYDIN (Adıyaman) –
İkincisi, Sayın Grup Başkan Vekili şunu ifade etti, İç Tüzük… (AK PARTİ
sıralarından gürültüler) 
Bir dakika arkadaşlar…
BAŞKAN – Evet, lütfen
müdahale etmeyin arkadaşlar.
AHMET AYDIN (Adıyaman) –
Sayın Grup Başkan Vekili diyor ki: “İç Tüzük elverdiği hâlde.” 
Efendim, İç Tüzük’ün
103’üncü maddesinin birinci paragrafının son cümlesi çok nettir. Biz şunu ifade
ettik: Evet, arkadaşlar, böyle bir genel görüşme istiyorsunuz, biz de
istiyoruz, biz burada bilgilendirelim, eteğimizde ne kadar taş varsa dökelim,
samimi bir şekilde ve siyaset üstü bir şekilde bu sorunun çözümüne hep birlikte
katkı sunalım dedik ve bu manada da genel görüşmeye de “tamam” dedik,
reddetmedik, ön görüşmeleri de geçen hafta yaptık ve “Ön görüşmelerden sonra
kırk sekiz saatten aşağı, yedi günden fazlaya genel görüşme bırakılamaz.” İç
Tüzük’ün amir hükmü var. 103 diyor ki: “Genel görüşmenin başlayacağı gün -yani
bugün- görüşme açılmasına karar verilmesinden itibaren kırksekiz saatten önce
ve yedi tam günden sonra olamaz.”
MUHARREM İNCE (Yalova) –
Yirmi yaşında çocukları konuşacağız. Allah rahmet etsin, seksen yaşında ölmüş. 
AHMET AYDIN (Adıyaman) –
Sayın Başkanım, değerli arkadaşlar; İç Tüzük amir hükmü çok açık. Biz, bunu
haftaya erteleyemiyoruz. Biz de ertelerdik, hatta “İç Tüzük elverirse
erteleriz.” dedik ama genel görüşme istiyorsunuz “Amenna” diyoruz, “Konuşalım.”
diyorsunuz, niye erteliyorsunuz? İç Tüzük elvermiyor. (CHP sıralarından
gürültüler) 
BAŞKAN – Lütfen…
AHMET AYDIN (Adıyaman) -
Sayın Başkanım, ikinci bir husus, yine İç Tüzük’ün 70’inci maddesinde deniyor
ki: “Kapalı oturum önergesi verilince…” (AK PARTİ ve CHP sıralarından karşılıklı
laf atmalar) 
AYŞE NUR BAHÇEKAPALI
(İstanbul) – Sayın Başkan, duymuyoruz. 
BAŞKAN – Lütfen… Lütfen…
AHMET AYDIN (Adıyaman) – İç
Tüzük 70’inci madde, ikinci paragraf: “Kapalı oturum önergesi verilince, kapalı
oturumda bulunabilecek şahıslar dışında herkes, toplantı salonundan çıkarılır.”
Yani, biz kapalı oturum önergemizi verdiğimiz anda, orada okumaya başladığınız
anda bizim kapalı oturuma geçmemiz lazım, arkasından da kapalı oturum için
gerekçemizi anlatmamız lazım. 
Sayın Başkan, sizi İç
Tüzük’ü uygulamaya davet ediyorum. 
Teşekkür ediyorum. (AK
PARTİ ve CHP sıralarından karşılıklı laf atmalar) 
BAŞKAN – Lütfen efendim,
lütfen… 
AHMET AYDIN (Adıyaman) –
Sayın Başkanım, herhangi bir hakareti de kaldıramıyoruz. Lütfen… 
BAŞKAN – Lütfen… Sayın
milletvekilleri… 
AHMET AYDIN (Adıyaman) -
Arkadaşlarımız her türlü eleştiriyi yapıyorlar, ona müsamaha gösteriyoruz,
burada kanunları uygulamaya çalışıyoruz, İç Tüzük’ü uygulamaya çalışıyoruz ama
hiçbir arkadaşımıza da hakaret edilmesini istemiyoruz, karşılığını alırlar.
(CHP sıralarından gürültüler) 
BAŞKAN – Sayın
milletvekilleri… İdare amirleri lütfen… 
Sayın Vural, buyurun
efendim. 
16.-
İzmir Milletvekili Oktay Vural’ın, Kürt sorunu, terör olaylarında yaşanan artış
ve terörle mücadele konusundaki (8/1), (8/2), (8/3), (8/4) esas numaralı genel
görüşme açılmasına ilişkin önerge-lerin görüşmelerinde Başbakan Recep Tayyip
Erdoğan’ın bulunması gerektiğine ilişkin açıklaması ve Başbakan Yardımcısı Bekir Bozdağ’ın cevabı 
OKTAY VURAL (İzmir) – Sayın
Başkan, tabii son derece önemli bir konuyu Meclisimiz konuşacak. Geçen hafta
genel görüşme kararı aldığımız ön görüşmelerde Sayın Başbakanın bu hafta
Meclise geleceği ifade edilmişti. Böylesine milletimizin birlik ve bütünlüğünü
tehdit eden bölücü terör örgütü konusunda Türkiye Büyük Millet Meclisinde
Başbakanın bulunmasını, hangi tedbirleri aldığını ifade etmesini ve
paylaşmasını isterdik. Ama Sayın Grup Başkan Vekili eğer bu görüşmelerin
haftaya ertelenemeyeceğini İç Tüzük gereğince ifade ediyorsa, Sayın Başbakanın
da bugün taziyede bulunup döneceğini öğrenmiş isek, o zaman burada bir çağrı
yapıyorum: Gelin, bir Danışma Kurulu kararıyla bugünkü görüşmeleri yarın
yapalım. Sayın Başbakanın da burada bulunmasının önündeki engeli ortadan
kaldıralım. Hem İç Tüzük’e uymuş oluruz hem de bu şekilde Sayın Başbakanın
burada bulunmak gibi bir niyeti varsa bu niyetin yerine getirilmesine vesile
oluruz. Biz hazırız. Buyurun, yarın görüşelim. Yarın değilse öbür gün
görüşelim. (MHP ve CHP sıralarından alkışlar) Ama Sayın Başbakanın burada bulunmak
gibi bir iradesi var ise bunun yerine getirilmesi hususunda Milliyetçi Hareket
Partisi Grubu olarak hazır olduğumuzu belirtmek istiyorum. 
BAŞKAN – Teşekkür ederim.
(AK PARTİ ve CHP sıralarından gürültüler) 
Lütfen, lütfen sayın
milletvekilleri… 
Buyurun Sayın Buldan. 
17.-
Iğdır Milletvekili Pervin Buldan’ın, Kürt sorunu, terör olaylarında yaşanan
artış ve terörle mücadele konusundaki (8/1), (8/2), (8/3), (8/4) esas numaralı
genel görüşme açılmasına ilişkin önergelerin görüşmelerinde Başbakan Recep Tayyip
Erdoğan’ın bulunması gerektiğine ilişkin açıkla-ması ve Başbakan Yardımcısı Bekir Bozdağ’ın cevabı 
PERVİN BULDAN (Iğdır) –
Teşekkür ederim Sayın Başkan. 
Biz de Barış ve Demokrasi
Partisi olarak bugün Türkiye’nin en önemli sorunu olan Kürt sorununu eğer bugün
bu çatı altında tartışacaksak ve çözüm önerileri arayacaksak, bu ülkeyi yöneten
Sayın Başbakanın burada olmasını tercih ederiz. 
Diğer muhalefet
partilerinin önerilerine katılıyoruz. Görüşme yarın da gerçekleştirilebilir. Bu
konuda AKP’nin özellikle grup başkan vekillerinin konuya el atmasını ve Sayın
Başbakanın bu konuda, Türkiye’nin en önemli konusu olan Kürt sorununda bu çatı
altında neler söylemesi gerektiğini biz de merak ediyoruz ve bu konuda AKP’nin
çabalarını merak ediyoruz doğrusu ve Sayın Başbakanı buraya bekliyoruz.
Teşekkür ederiz. 
BAŞKAN- Teşekkür ederim.
Sayın İnce, buyurun.
18.-
Yalova Milletvekili Muharrem İnce’nin, Kürt sorunu, terör olaylarında yaşanan
artış ve terörle mücadele konusundaki (8/1), (8/2), (8/3), (8/4) esas numaralı
genel görüşme açılmasına ilişkin önergelerin görüşmelerinde Başbakan Recep
Tayyip Erdoğan’ın bulunması gerektiğine ilişkin açıkla-ması ve Başbakan Yardımcısı Bekir Bozdağ’ın cevabı 
MUHARREM İNCE (Yalova) –
Sayın Başkan, Suudi Arabistan Veliaht Prensi dün defnedildi. Hükûmet adına
Başbakan Yardımcısı Sayın Arınç cenazeye katıldı. Sayın Arınç, dün
Arabistan’dan yaptığı açıklamada dedi ki: “Sayın Başbakanımız da cenazeye
katılacaktı ancak Aliyev’le bir görüşmesi olduğu için cenazeye gelemedi.”
Şimdi, Sayın Başbakan, sabah, genişletilmiş il başkanları toplantısı yaptı.
İzmir’de Aliyev’le görüşmeye zamanı var, defnedilmiş cenazeye taziyeye gitmeye
zamanı var, il başkanlarıyla toplantı yapmaya zamanı var, yüce Parlamentoya
gelip bilgi vermeye zamanı yok. (CHP ve MHP sıralarından alkışlar)
BAŞKAN – Teşekkür ederim
Sayın İnce. 
MUHARREM İNCE (Yalova) -
Bunu kınıyorum.
BAŞKAN - Sayın İnce,
teşekkür ederim, zabıtlara geçti.
MUHARREM İNCE (Yalova) –
Bunu, iktidar partisi ne zaman isterse o zaman görüşelim, tatil önemli değil,
yarın, öbür gün, daha öbür gün. Başbakan gelsin buraya, hesap versin, Meclisten
kaçmasın Başbakan. (CHP ve MHP sıralarından alkışlar)
BAŞKAN – Teşekkür ederim.
Şimdi, değerli
arkadaşlarım, bir de uymak zorunda olduğumuz İç Tüzük var. 
Başbakanın gelip gelmemesi
konusundaki düşünceleriniz zabıtlara geçti. 
Şimdi, Hükûmet adına Sayın
Başbakan Yardımcısı açıklamada bulunmak istiyor.
Buyursunlar efendim.
ALİ UZUNIRMAK (Aydın) –
Zapta geçmeyle her şey bitiyor mu Sayın Başkan? Yani, zapta geçmeyle her şey
bitiyor mu Sayın Başkan?
BAŞBAKAN YARDIMCISI BEKİR
BOZDAĞ (Yozgat) – Sayın Başkan… (CHP sıralarından sıra kapaklarına vurmalar)
BAŞKAN – Efendim, lütfen,
yapmayınız… Lütfen…
BAŞBAKAN YARDIMCISI BEKİR
BOZDAĞ (Yozgat) – Sayın Başkan… (CHP sıralarından sıra kapaklarına vurmalar)
BAŞKAN – Bir dakika… Bir
dakika…
AHMET AYDIN (Adıyaman) –
Sayın Başkanım, özür diliyorum. Bu kadar önemli bir meselede arkadaşların
tavrı… (CHP sıralarından sıra kapaklarına vurmalar)
BAŞKAN - Bu doğru değil
beyler, lütfen… 
BAŞBAKAN YARDIMCISI BEKİR
BOZDAĞ (Yozgat) – Sayın Başkan, değerli milletvekilleri; bugün Türkiye'nin en
önemli, can yakıcı sorunlarının başında gelen terör sorununu konuşmak üzere,
Meclisimiz genel görüşme yapacaktı. (CHP sıralarından sıra kapaklarına vurmalar)
AYŞE NUR BAHÇEKAPILI
(İstanbul) – Sayın Başkan, lütfen olaya müdahale eder misiniz? Lütfen…
BAŞKAN – Beyler, lütfen…
(CHP sıralarından sıra kapaklarına vurmalar) Beyler cihazlara da zarar
veriyorsunuz, lütfen. 
AHMET AYDIN (Adıyaman) –
Sayın Başkan, arkadaşların sorunun çözümü noktasındaki samimiyetleri ortada…
Lütfen… (CHP sıralarından sıra kapaklarına vurmalar)
BAŞBAKAN YARDIMCISI BEKİR
BOZDAĞ (Yozgat) – Sayın Başkan, tabii, burası Parlamento. Her şeyin açıklıkla
konuşulması, tartışılması gereken bir yer. Milletimiz de bizi, buraya,
sorunları konuşmak için gönderdi ama görüyoruz ki bazı arkadaşlarımız, bu
Parlamentonun çatısı altında bu kadar önemli bir konunun müzakeresinden
rahatsız oluyorlar, görüşmelerden rahatsız oluyorlar. (AK PARTİ sıralarından alkışlar)
Hâlbuki bu millet bizi buraya bu konuları görüşmek, müzakere etmek üzere
gönderdi. Sorular soruldu, sorarken tahammüllü, sabırlı olanlar cevapları
dinleme noktasında da demokratik sabrı, tahammülü göstermek zorundadırlar. 
Her türlü itham yapıldı. Müsaade
buyurursanız, Hükûmet olarak buna da söyleyeceğimiz birkaç sözümüz var. Biz
Hükûmet olarak terör konusunu her zaman bu ülkenin en önemli sorunu olarak
gördük ve her zaman da bu sorunun çözümü konusunda ciddi adımlar attık. Biraz
sonra bunu Parlamentonun çatısı altında beraber değerlendireceğiz. Ama iki tane
hususu ifade etmek istiyorum. Burada konuşurken, Sayın Başbakana karşı ifade de
bulunurken herkesin -sever sevmez, sayar saymaz ayrı bir şey ama- belli bir
üsluba dikkat etmesi, hepimiz için son derece önemlidir.
HASİP KAPLAN (Şırnak) –
Başbakanın da bu üsluba dikkat etmesi gerekir! 
BAŞKAN – Sayın Kaplan,
lütfen…
HASİP KAPLAN (Şırnak) –
Başbakana söyle onu!
BAŞBAKAN YARDIMCISI BEKİR
BOZDAĞ (Yozgat) – Bakın, müsaade buyurun.
Sayın Kılıçdaroğlu, bir gün
önce dedi ki: “Hükûmet istifa etmelidir, derhâl çekilmelidir.” Ama ertesi gün
başka bir şey söyledi, bu anlamda değil. Ama daha sonra bir başka laf söyledi.
Hükûmet terörle mücadele konusunda Irak’ın kuzeyindeki bölgesel yönetimle iş
birliği içinde olduğuna dair açıklamalar oldu. Irak Dışişleri Bakanı ve ilgili
yetkililerle görüşmeler sürerken de bir gazetede Sayın Kılıçdaroğlu’nun
röportajı çıktı, “Barzani bunu yapamaz, yaparsa yaşatmazlar.” dedi. Peki, bu
lafın ne anlama geldiğini değerlendirmek, böyle bir lafın onlara “Bak size
böyle böyle başınıza iş gelebilir, sakın ha iş birliğine yanaşmayın.” demek mi
ufuksuzluk, yoksa iş birliği yapıp terörle mücadele konusunda her türlü adımı
atmak için çalışmak mı? Bizim söylediğimiz bu.
İkincisi, Sayın Başbakanımız
taziyeye gidiyor bugün. Dün cenaze merasimi vardı, bugün taziye var. İkisi
birbirinden ayrı şeyler. Sayın Arınç cenaze merasimine katıldı, Sayın
Başbakanımız taziyeye gidiyor. Bunların usulü de ayrı devlet yönetimi
içerisinde, yeri de ayrı oranın kendi yapısı içerisinde. Bugün onun için
gidiyor; iki.
Biz de Hükûmet olarak, bu
görüşmenin yarın yapılmasını arzu ettik Sayın Başbakanımızın katılması için;
ancak yarın ayın 27’si, Millî Güvenlik Kurulu toplantısı var.
OKTAY VURAL (İzmir) – Cuma,
cuma… Cuma günü yapalım. 
BAŞBAKAN YARDIMCISI BEKİR
BOZDAĞ (Yozgat) – Dolayısıyla yarın da bu toplantıya katılma imkânı fiilen yok.
O nedenle de yedi gün içerisinde bunun görüşülmesi lazım; bu, İç Tüzük
zorunluluğu gereğiyle bugün görüşülüyor. Ama Hükûmet olarak Sayın
Başbakanımızın adına biz burada bütün konuşmalara cevap vereceğiz,
Hükûmetimizin yaptığı ve yapmakta olduğu çalışmaları Meclisimizin bilgisine,
takdirine sunacağız; Meclisimizin, siyasi parti gruplarımızın ortaya koyacağı
önerileri de alıp bundan sonraki süreçte istifade etme noktasında azami
hassasiyet göstereceğiz. Bizim burada bu işi suhuletle konuşmamız lazım, siyasi
bir rekabetin konusuna dönüştürmeden…
ALİ UZUNIRMAK (Aydın) –
Nasıl dönüştüreceğiz?
BAŞBAKAN YARDIMCISI BEKİR
BOZDAĞ (Yozgat) – …can yakıcı bu sorunu nasıl çözeceğimize dair herkesin
kanaatlerini ortaya koyması lazım. Ama görüyorum ki herkes hâlâ ekranlara
oynuyor, ekranlar kapandıktan sonra oynama imkânı olmadığı için buna
yelteniliyor. Bunun da fevkalade yanlış bir tutum olduğunu ifade ediyor,
hepinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim
Sayın Başbakan Yardımcısı.
MEHMET AKİF HAMZAÇEBİ
(İstanbul) – Sayın Başkan, Sayın Bakan konuşmasında Cumhuriyet Halk Partisi
Grubu Başkanı Sayın Kemal Kılıçdaroğlu’nun ismini anmak suretiyle onun
söylemediği cümleleri söylemiş gibi bir değerlendirme yaparak sataşmada
bulunmuştur. 69’uncu maddeye göre söz istiyorum.
BAŞBAKAN YARDIMCISI BEKİR
BOZDAĞ (Yozgat) – Gazetede röportajında var aynen.
BAŞKAN – Sayın Hamzaçebi,
bir tartışma çıktı, Hükûmete sorular soruldu, cevap verildi. Bunu bir
sonlandıralım lütfen. Yani bulunduğunuz yerden ya da iki dakikayla…
MEHMET AKİF HAMZAÇEBİ
(İstanbul) – Sayın Başkan, hayır; bütün sataşmalara kürsüden cevap verilir.
BAŞKAN – Lütfen, yani biraz
daha kısa lütfen… İki dakika vereyim size, herkese iki dakikayla bu işi
bitirelim. 
AHMET AYDIN (Adıyaman) –
Sayın Başkanım…
BAŞKAN – Size de vereceğim,
Sayın Hamzaçebi’den sonra size de vereceğim.
AHMET AYDIN (Adıyaman) –
Hayır Sayın Başkanım, bize de vermeyin. Yalnız kapalı oturum önergesi verildiği
anda kapalı oturuma geçmeniz lazım. Bu tartışmalar daha sonra yapılacak.
BAŞKAN – Önergeyi
okutacağım şimdi, bundan sonra.
Buyurun lütfen.
VI.-
SATAŞMALARA İLİŞKİN KONUŞMALAR
1.-
İstanbul Milletvekili Mehmet Akif Hamzaçebi’nin, Başbakan Yardımcısı Bekir
Bozdağ’ın partisine sataşması nedeniyle konuşması
MEHMET AKİF HAMZAÇEBİ
(İstanbul) – Sayın Başkan, değerli milletvekilleri; bizim burada ifade
ettiğimiz husus şudur: Terör gibi önemli bir konuyu görüşüyoruz. Dokuz yıldır
da terör Türkiye’de azalmadı, tam tersine tırmanma eğilimine girdi. Böylesi bir
önemli oturumda Sayın Başbakanın burada olmasını istemek kadar doğal bir talep
yoktur. Sayın Başbakan Yardımcısının buna cevap vermek yerine, bunun makul bir
açıklamasını yapmak yerine farklı bir şey yapmasını yadırgıyorum. Barzani’yle
Sayın Kemal Kılıçdaroğlu’nun yaptığı bir röportaj gibi saçma sapan bir şeyden
söz ediyor. Sayın Bakan, biraz sonra kapalı oturuma geçeceğiz, gelin burada
görüşlerinizi açıklayın. 
Ancak ben bir şey
okuyacağım size: Tarih 7/12/2009, Tokat Reşadiye’de 7 askerimizin ölümüyle
sonuçlanan PKK saldırısı. Sayın Başbakanın demecinden bir cümleyi okuyorum:
“Tabii ki bu alçakça saldırıyı gerçekleştirenler, planlayanlar, bunun taşeronluğunu
ve tetikçiliğini üstlenenler bunun bedelini de ağır bir şekilde ödeyeceklerdir.
Tekrar söylüyorum, bu saldırının önünde, arkasında kim varsa hepsi bunun
bedelini en ağır şekilde ödeyecektir.” Anadolu Ajansı metni. Tarih 7 Aralık
2009. Bu metnin Anadolu Ajansına geçtiği günlerde Sayın Başbakan özel
temsilcisi aracılığıyla Oslo’da PKK’yla görüşmeye oturmuştur. Onun için Sayın
Başbakan bugün burada yoktur.
Hepinize saygılar
sunuyorum. (CHP sıralarından alkışlar)
BAŞKAN – Teşekkür ederim.
Sayın Aydın, buyurun.
İki dakika lütfen. 
IV.-
AÇIKLAMALAR (Devam)
19.-
Adıyaman Milletvekili Ahmet Aydın’ın, İç Tüzük’ün uygulanmasında hata
yapıldığına ilişkin açıklaması 
AHMET AYDIN (Adıyaman) –
Evet, teşekkür ediyorum Sayın Başkanım.
Aslında burada usulde de
bir hata yapıyoruz Sayın Başkanım yani biz İç Tüzük’ün uygulanmasını isterken,
özellikle 70’inci maddesi çok açık ve burada kapalı oturum önergesi verildiği
anda kapalı oturuma geçilmesi lazım idi. Buradaki bütün tartışmaların gereği de
yoktu, İç Tüzük’e de aykırılık teşkil ediyor. O yüzden bundan sonraki süreçte
Sayın Başkanım, direkt kapalı oturuma geçip, ondan sonra kimin söyleyecek ne
sözü varsa açık yüreklilikle, mert bir şekilde ama samimi bir şekilde, hiç
siyaset yapmadan, siyaset üstü bir zeminde bu olayı ele almamız lazım…
ALİ UZUNIRMAK (Aydın) –
Siyaset yapmayalım öyle mi! Niçin buradayız biz, siyaset yapmak için ya! 
AHMET AYDIN (Devamla) - …ve
bu işin siyasetinden ziyade, bu işin çözümü noktasında kimin ne somut projesi
varsa, kimin fikri varsa samimi bir şekilde gelsin konuşsun; tartışalım,
istişare edelim. Alınabilecek ne varsa da biz almaya hazırız. 
Bu sorun hepimizin sorunu
arkadaşlar. Bu sadece AK PARTİ’nin sorunu, meselesi değil, bütün bir milletin
meselesi, devletin meselesi. Dolayısıyla, burada omuz omuza vermemiz lazım,
samimi olmamız lazım. Bu kürsü Meclisin kürsüsüyse, milletin kürsüsüyse,
milletimize layık bir şekilde burada işler yapmamız lazım. Burada hakaretvari
şeylerin kullanılmaması, konuşulmaması lazım. Burada bir arkadaşımız konuşurken
orada sıralara vurulmaması lazım. 
Asgari demokrasiyi
istiyoruz Sayın Başkanım ve bu demokrasiyi isterken de sadece kendimiz için
değil, hepimiz için, 74 milyon insan için istiyoruz ve bu manada da derhâl
kapalı oturuma geçilerek bu sorunun enine boyuna tartışılmasını arzu ediyor,
hepinize saygılar sunuyorum. (AK PARTİ sıralarından alkışlar)
BAŞKAN – Teşekkür ederim. 
ALİ UZUNIRMAK (Aydın) –
Sayın Başkan, burayı karıştırdı herhâlde Ahmet Bey! Burası ticarethane değil,
siyaset yapılıyor burada. Ne demek “Siyaset yapmayalım?” Burayı ticarethane
yaptınız herhâlde! 
AHMET AYDIN (Adıyaman) –
“Siyaset yapmayalım.” demedim. “Siyaset üstü zeminde bu olaya bakalım.” dedim. 
OKTAY VURAL (İzmir) –
Efendim, Sayın Başbakan Yardımcısı, görüşmelerin engellenmesine yönelik bir
tavır içerisinde bulunduğunu ifade ederek sataşmada bulunmuştur. Lütfen
kürsüden…
BAŞKAN – Buyurun, iki
dakika da size. 
AHMET AYDIN (Adıyaman) –
Sayın Başkanım, İç Tüzük…
MAHMUT TANAL (İstanbul) –
Efendim, Anayasa’yı ihlal ediyorlar. Ona riayet edilmiyor kanun hükmünde
kararnamelerle. 
BAŞKAN – Sayın Tanal, her
seferinde müsaade almadan konuşmak zorunda mısınız. 
MAHMUT TANAL (İstanbul) –
Söz vermiyorsunuz Başkanım. Olmaz, buna isyan ediyoruz. 
BAŞKAN – Çok rica ediyorum,
çok rica ediyorum. 
MAHMUT TANAL (İstanbul) –
Olmaz ama. Söz vermiyorsunuz. Nasıl konuşacağız peki? 
BAŞKAN – Sizden başka
burada aklı başında insan yok mu? Her seferinde niye müdahale ediyorsunuz? Hiç
müsaade almıyorsunuz. Olmaz. (AK PARTİ sıralarından alkışlar)
MAHMUT TANAL (İstanbul) –
Söz vermiyorsunuz. Ne işe yarıyor bu? 
BAŞKAN – Buyurun efendim
buyurun, lütfen. Söz verdim bir grup başkan vekiline. Biraz saygılı olunuz. 
AYKUT ERDOĞDU (İstanbul) –
Çocuk mu azarlıyorsunuz! Milletvekili konuşuyor. 
BAŞKAN – Buyurun Sayın
Vural. 
VI.-
SATAŞMALARA İLİŞKİN KONUŞMALAR (Devam)
2.-
İzmir Milletvekili Oktay Vural’ın, Başbakan Yardımcısı Bekir Bozdağ’ın
partisine sataşması nedeniyle konuşması
OKTAY VURAL (İzmir) –
Teşekkür ederim Sayın Başkanım. 
Aslında son derece önemli
bir konuyu görüşüyoruz, görüşeceğiz. Şimdi Sayın Başbakanın burada olma niyeti
olduğu ifade edildi Sayın Nurettin Canikli tarafından. Bugün bulunamıyorsa
yarın… Yarın için de MGK’yı öne sürdünüz. Yani doğrusu bu milletin, bu Türkiye
Büyük Millet Meclisinin üstünde değil Millî Güvenlik Kurulu. Cumaya erteleyin.
Hani önce milletti? Hani milletin iradesi, milletin egemenliği çok önemliydi?
İşinize geldiği zaman millet egemenliği, işinize geldiği zaman bürokratik
egemenlik. Şimdi bürokratik egemenlik için Türkiye Büyük Millet Meclisinde
Sayın Başbakanın bulunmamasını bir mazeret olarak sunuyorsun. Millî Güvenlik
Kurulu toplantısından sonra yapalım, sekizden sonra yapalım, yarın yapalım.
Burada “Görüşülmesini engellemek.” diye bir niyetimiz olamaz. Aslında,
görüşülmesini engellemek isteyenler bu toplantıda kapalı oturum önergesi vermek
isteyenlerdir. Milletten neyi kaçırıyorsunuz ya? 
AHMET AYDIN (Adıyaman) –
Hiçbir şey kaçırmıyoruz.
OKTAY VURAL (Devamla) - Ne
saklıyorsunuz? Niye millet izlemesin istiyorsunuz? Neden bu konuda içi boş
çözümlerle milleti avuttunuz, gidip müzakere masası kurdunuz da bu müzakere
masasında nelerin peşkeş çekildiğini milletin duymasını istemiyorsunuz.
Sakladığınız ne var ya? Niye saklıyorsunuz? (AK PARTİ sıralarından gürültüler)
O bakımdan, bugün Türkiye
Büyük Millet Meclisinde görüşmeleri yapacaksak Başbakanın Vekili de mi yok ya?
Nerede vekili?
AHMET AYDIN (Adıyaman) –
Başbakan Vekili orada.
OKTAY VURAL (Devamla) –
Nerede? 
AHMET AYDIN (Adıyaman) –
Orada oturuyor.
OKTAY VURAL (Devamla) -
Başbakan Yardımcısı Başbakan Vekili olarak bu konuda konuşacaksa, Sayın
Başbakanın Vekili olarak konuşacaksa aslı dururken vekiline niye müracaat
ediyorsunuz? Biz aslı gelsin istiyoruz. (AK PARTİ sıralarından “Aslı burada”
sesleri, gülüşmeler)
BAŞKAN – Lütfen, lütfen…
OKTAY VURAL (Devamla) –
Dolayısıyla Milliyetçi Hareket Partisi olarak biz, milletten kaçıracak bir
şeyleri olanların bu kürsüde, bu ekranları kullanmasına izin vermeyeceğiz.
Dolayısıyla milletten saklayacağınız ve sakladığınız…
(Mikrofon otomatik cihaz
tarafından kapatıldı) 
OKTAY VURAL (Devamla) –
…hususları yüreğiniz varsa gelin burada açık bir şekilde ifadelerde bulunun.
(MHP sıralarından alkışlar)
BAŞKAN – Teşekkür ederim
Sayın Vural.
ALİ UZUNIRMAK (Aydın) –
Sayın Başkan, Sayın Bakana bir şey sormak istiyorum.
BAŞKAN - Genel görüşmenin
kapalı oturumda görüşülmesine dair İç Tüzük’ün 70’inci maddesine göre verilmiş
bir önerge vardır, kapalı oturum istemine dair önergeyi okutuyorum. (BDP
sıralarından gürültüler)
Lütfen… Lütfen…
PERVİN BULDAN (Iğdır) –
Sayın Başkan…
HASİP KAPLAN (Şırnak) –
Sayın Başkan, aynı şekilde grubumuza niye söz vermiyorsunuz?
BAŞKAN – Daha evvel dedim,
ikişer dakika dedim, size verdim. 
HASİP KAPLAN (Şırnak) –
Sayın Başkan, bugün diğer gruplara söz verdiniz.
BAŞKAN - Hanımefendiye verdim.
(BDP sıralarından gürültüler)
Lütfen… Lütfen…
Hanımefendiye verdim ilk önce.
 Türkiye Büyük Millet Meclisi Başkanlığına
Genel Kurulun bugünkü
birleşiminde terör olayları… (BDP sıralarından gürültüler)
PERVİN BULDAN (Iğdır) –
Sayın Başkan, niye…
SIRRI SAKIK (Muş) – Sayın
Başkan…
BAŞKAN – Sana ne oluyor,
sen otur yerine bir kere. Sen yerine otur bir kere.
HASİP KAPLAN (Şırnak) –
Başbakan Yardımcısına cevap vereceğiz. Öyle gruplara verip bizi es geçmek yok.
BAŞKAN – Hayır ama biraz
evvel verdim Grup Başkan Vekilim…
PERVİN BULDAN (Iğdır) –
Sayın Başkan, diğer gruplara verdiniz.
HASİP KAPLAN (Şırnak) –
Diğer grup başkan vekillerine söz verdiniz. Adil olun, eşit olun.
AHMET AYDIN (Adıyaman) –
Sataşma yok.
BAŞKAN – Çocuklar, biraz
evvel verdim Hanımefendiye.
PERVİN BULDAN (Iğdır) – Ne
çocuğu Sayın Başkan? Kimse çocuk değil sizin karşınızda.
HASİP KAPLAN (Şırnak) –
Sayın Başkan, çocuk gibi davranıyorsunuz.
BAŞKAN – Tamam, iki dakika
da siz buyurun. 
SIRRI SAKIK (Muş) – Sayın
Başkan, burada üç gruba söz verdiniz.
BAŞKAN – Ya, alakası yok.
Sayın Sakık, oturun ya. Vereyim iki dakikalık…
SIRRI SAKIK (Muş) – Sayın
Başkan, lütfen…
BAŞKAN - Buyurun, oturun.
İki dakikayla bir şey olmaz, oturun.
SIRRI SAKIK (Muş) – Sayın
Başkan, lütfen düzeltir misiniz? Biz çocuk değiliz. 
BAŞKAN - Tamam, ya
gerçekten… 
PERVİN BULDAN (Iğdır) –
“Çocuklar” dediniz Sayın Başkan. 
BAŞKAN - Sakin olun lütfen
efendim, ben size… 
PERVİN BULDAN (Iğdır) –
Kabul etmiyoruz, lütfen düzeltme yapın. 
IV.-
AÇIKLAMALAR (Devam)
20.-
Şırnak Milletvekili Hasip Kaplan’ın, Kürt sorunu, terör olaylarında yaşanan
artış ve terörle mücadele konusundaki (8/1), (8/2), (8/3), (8/4) esas numaralı
genel görüşme açılmasına ilişkin önergelerin görüşmelerinde Başbakan Recep
Tayyip Erdoğan’ın bulunması gerektiğine ilişkin açıklaması
HASİP KAPLAN (Şırnak) –
Arkadaşlar… 
Sayın Başkan, sayın
milletvekilleri; iki gün, iki haftadır nöbetinde Sayın Sağlam’ın bir gündem
dışı alamıyoruz. Adalet ve eşitlik istiyoruz bütün gruplara. Biz de milletin
vekiliyiz ve bir grubu temsil ediyoruz. 
Burada önemli bir konuyu
tartışacağız. Bu konu Türkiye cumhuriyet tarihinin en önemli konusu.
1840’lardan, Osmanlı’dan cumhuriyete miras kalan bir sorun. Öyle de,
birilerinin dediği gibi asayiş, şiddet, terör olayı değil. Kürt meselesini
konuşacağız. Kürt meselesini tarihî, sosyal, ekonomik, siyasal, kültürel bütün
boyutlarıyla dobra dobra kameralar kapalıyken kapalı oturumda yüreklice, açıkça
konuşacağız. 
İşte bu konuşmada eğer
Başbakan yoksa, eğer parti liderleri yoksa, eğer beş senedir bütün parti liderlerinin
ortak bir fotoğrafı yoksa, Türkiye’de hiçbirisinin yaşanan bu acılar karşısında
verecek hesabı olmaz. Burada, böylesine Türkiye’nin can alıcı bir sorununda biz
de istiyoruz Başbakan olsun, bütün liderler olsun. Liderler konuşsun.
Türkiye’de birinci derecede sorumlu olanlar konuşsun ki çocuklarımız ölmesin.
Biz bunu istiyoruz ama olmuyorsa… Makul sürede ertelensin dedik, olmadı. Ne
zaman istiyorsanız bunu konuşmaya hazırız. Ne zaman istiyorsanız liderler
gelsin konuşsun. Kapalı oturum da yapılsın ama bunu olgunlukla, uygarca
tartışalım, tartışabilmesini bilelim. Ekranlar açıktır diye bunu söylemiyorum. 
Sayın Başkana bazen sitem
ediyorum. Bize söz vermiyorsun, bazen adaletli, eşit davranmıyorsun. Bu
konularda adil olsak, eşit olsak ve bütün liderlerimiz burada olsa. Liderlerin
olduğu ortam da biraz ahenkli olur diye düşünüyorum. 
Hepinizi saygıyla
selamlıyorum. 
BAŞKAN – Teşekkür ederim. 
PERVİN BULDAN (Iğdır) –
Sayın Başkan…
OKTAY VURAL (İzmir) – Sayın
Başkan…
PERVİN BULDAN (Iğdır) –
Sayın Başkan, bana ve Hasip Bey’e bakarak “çocuklar” dediniz. 
BAŞKAN – Affedersiniz. Ben
bir kasıt olarak söylemedim.
PERVİN BULDAN (Iğdır) –
Sayın Başkan, bana ve Hasip Bey’e bakarak “Çocuklar” dediniz. Geri alın lütfen.
BAŞKAN – Affedersiniz. Özür
diliyorum. Ben herhangi bir şey de söylemedim. Tamamen samimiyetle, inanın…
HASİP KAPLAN (Şırnak) –
Yarı yaşça bizden büyüksünüz ama biz de çocuk değiliz Sayın Başkan. Geri
alırsınız değil mi Sayın Başkan?
BAŞKAN - Tabii, tabii…
Buyurun Sayın Başkan.
OKTAY VURAL (İzmir) – Sayın
Başkan, biraz önce konuşma yaparken “Başbakanın vekili misiniz?” diye sorduk,
buradakiler dedi ki: “Evet.” Buradaki zat da kendisini Başbakan Vekili olarak
statü çalmasına izin verdi. Resmî Gazete’de Sayın Beşir Atalay’dır Başbakanlığa
vekâlet eden. 62’nci maddeye göre… Bakın, doğru bilgi vermiyorsunuz, doğru
bilgi vermiyorsunuz. Bu Parlamentoya saygılı olun. (MHP sıralarından alkışlar)
AHMET AYDIN (Adıyaman) –
Sayın Başkan…
OKTAY VURAL (İzmir) – Sayın
Başkan, 62’nci maddeye göre her görüşmenin başından sonuna kadar Hükûmet adına
görüş bildirmek üzere Başbakan ve ilgili bakan bulunacaktır. Sayın Bekir Bozdağ
ilgisiz bir bakandır. Sizin ilgi alanınız, ne açılımdır ne Kamu Düzeni
Müsteşarlığıdır ne de odur. Siz ilgisiz bir bakan olarak niye burada oturuyorsunuz?
(MHP sıralarından alkışlar) 
62’nci maddeye göre Sayın
Hükûmetin yeterli temsili burada bulunmadığından dolayı görüşmelerin
ertelenmesi, sorumlu ve ilgili bakanın burada bulunmasını teminen, şu anda
vekâlet eden Beşir Atalay Bey’in bu konuda gelip burada oturmasını istirham
ediyorum İç Tüzük uyarınca. Hükûmetin temsilini gerçekleştirmiş… 
MUHARREM İNCE (Yalova) –
Sayın Bozdağ Sayın Arınç’ın vekili, ağlayabilirsiniz o zaman!
AHMET AYDIN (Adıyaman) –
Sayın Başkan…
BAŞKAN – Buyurun efendim.
AHMET AYDIN (Adıyaman) –
Sayın Başkan, burada, artık bir hakkın suistimali söz konusu. 62’nci maddede
bırakın bakan, başbakan yardımcısını, 62’nci maddede “Birinci derecede kamu
görevlisini dahi Başbakan bulundurabilir.” diyor. Bırakın başbakan
yardımcısını…
OKTAY VURAL (İzmir) –
“Bakan, Bakan…” diyor. “Zorunlu hâllerde…” diyor. Zorunluluk mu var? 
BAŞKAN – Teşekkür ederim.
Şimdi, İç Tüzük’ün 70’inci
maddesine göre verilmiş bir önerge vardır. Kapalı oturum istemine dair önergeyi
okutuyorum:
V.- BAŞKANLIĞIN GENEL KURULA SUNUŞLARI (Devam)
B) Önergeler
1.-
Adıyaman Milletvekili Ahmet Aydın’ın, Genel Kurulun 26/10/2011 tarihli
birleşiminde terör olaylarında yaşanan artış ve terörle mücadele konularında
gerçekleştirilecek olan genel görüşme önergelerinin İç Tüzük’ün 70’inci
maddesine göre kapalı oturumda yapılmasına ilişkin önergesi 
Türkiye Büyük Millet Meclisi Başkanlığına
Genel Kurulun bugünkü
birleşiminde terör olaylarında yaşanan artış ve terörle mücadele konularında
gerçekleştirilecek olan genel görüşmenin İç Tüzük’ün 70’inci maddesine göre
kapalı oturumda yapılmasını arz ve teklif ederiz.
 Ahmet
Aydın
  Adıyaman
 AK
PARTİ Grup Başkan Vekili
BAŞKAN – Değerli
milletvekilleri, kapalı oturumda Genel Kurul salonunda bulunabilecek sayın
üyeler dışındaki dinleyicilerin ve görevlilerin dışarıya çıkmaları
gerekmektedir. 
Sayın idare amirlerinden
salonun boşaltılmasını temin etmelerini rica ediyorum.
MUHARREM İNCE (Yalova) –
Sayın Bozdağ, Sayın Arınç’a vekâlet ediyormuşsunuz, ya ağlayacaksınız ya
polemik çıkaracaksınız.
BAŞKAN - Yeminli
stenografların ve yeminli görevlilerin salonda kalmalarını oylarınıza
sunuyorum: Kabul edenler… Etmeyenler… Kabul edilmiştir.
Şimdi salonun hazırlanması
için on dakika ara veriyorum efendim.


Kapanma
Saati: 15.28


VII.- KAPALI OTURUMLAR 
İKİNCİ OTURUM
(Kapalıdır)

ÜÇÜNCÜ OTURUM
Açılma
Saati: 19.21
BAŞKAN:
Başkan Vekili Mehmet SAĞLAM
KÂTİP
ÜYELER: Bayram ÖZÇELİK (Burdur), Mine LÖK BEYAZ (Diyarbakır)
BAŞKAN – Sayın
milletvekilleri, Türkiye Büyük Millet Meclisinin 12’nci Birleşiminin kapalı
oturumundan sonraki Üçüncü Oturumunu açıyorum. 
Gündemin sonuna geldiğimiz
için, kanun tasarı ve teklifleri ile komisyonlardan gelen diğer işleri sırasıyla görüşmek üzere, 27
Ekim 2011 Perşembe günü saat 14.00’te toplanmak üzere birleşimi kapatıyorum. 


Kapanma
Saati: 19.22






