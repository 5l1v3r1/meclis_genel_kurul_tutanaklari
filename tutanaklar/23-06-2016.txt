



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 106’ncı
Birleşim
 23
Haziran 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Aydın Milletvekili Hüseyin Yıldız’ın, Aydın ilinin
sorunlarına ilişkin gündem dışı konuşması
2.- İstanbul Milletvekili Osman Boyraz’ın, İstanbul’a
ilişkin gündem dışı konuşması
3.- Muş Milletvekili Ahmet Yıldırım’ın, Muş ilinin
sorunlarına ilişkin gündem dışı konuşması

V.- SATAŞMALARA İLİŞKİN KONUŞMALAR
1.- İstanbul Milletvekili Ali Şeker’in, İstanbul
Milletvekili Osman Boyraz’ın yaptığı gündem dışı konuşması sırasında Cumhuriyet
Halk Partisine sataşması nedeniyle konuşması
2.- İstanbul Milletvekili Osman Boyraz’ın, İstanbul
Milletvekili Ali Şeker’in sataşma nedeniyle yaptığı konuşması sırasına şahsına
sataşması nedeniyle konuşması
3.- Tekirdağ Milletvekili Candan Yüceer’in, Tekirdağ
Milletvekili Ayşe Doğan’ın yaptığı açıklaması sırasında şahsına sataşması
nedeniyle konuşması 
4.- Adana Milletvekili Meral Danış Beştaş’ın, Ardahan
Milletvekili Orhan Atalay’ın HDP grup önerisi üzerinde yaptığı konuşması
sırasında şahsına ve Halkların Demokratik Partisine sataşması nedeniyle
konuşması
5.- Ardahan Milletvekili Orhan Atalay’ın, Manisa
Milletvekili Erkan Akçay’ın yaptığı açıklaması sırasında şahsına sataşması nedeniyle
konuşması 

VI.- AÇIKLAMALAR
1.- Niğde Milletvekili Ömer Fethi Gürer’in, şoförlük
mesleğinin sorunlarının her geçen gün arttığına ilişkin açıklaması
2.- Mersin Milletvekili Aytuğ Atıcı’nın, AKP’yi, kendi
yaşam tarzlarını dayatmak ve anayasal altyapıyı sağlamak üzere ülkeyi iç savaşa
sürüklemekten derhâl vazgeçmesi için uyardığına ilişkin açıklaması
3.- Afyonkarahisar Milletvekili Burcu Köksal’ın, Afyonkarahisar’ın
Hocalar ilçesi Davılgı köyü ile Çay ilçesinin Koçbeyli köyünde yaşanan sulama
sorunlarına ilişkin açıklaması
4.- Adıyaman Milletvekili Adnan Boynukara’nın, terör
propagandasının yapıldığı bir yayın organına destek vermenin düşünce ve ifade hürriyetine
destek vermek olmadığına ilişkin açıklaması
5.- Denizli Milletvekili Cahit Özkan’ın, AB
müzakerelerine devam edip etmeyeceğimizin millete sorulabileceğine ilişkin
açıklaması
6.- Hatay Milletvekili Birol Ertem’in, Millî Eğitim
Bakanlığının, mesleki ve teknik eğitim fakültelerinden mezun olan öğretmen
adaylarının atanmasıyla ilgili herhangi bir çalışması söz konusu olup olmadığını
öğrenmek istediğine ilişkin açıklaması
7.- İzmir Milletvekili Musa Çam’ın, emeklilikte yaşa
takılanlarla ilgili yasanın bir an önce çıkması için Hükûmete çağrıda bulunduğuna
ve Türkiye Büyük Millet Meclisinde çalışan personelin de milletvekillerine
çıkan yemekten yararlanması gerektiğine ilişkin açıklaması
8.- Isparta Milletvekili İrfan Bakır’ın, 6 Haziran 2016
günü Isparta’nın Eğirdir ilçesi ve köylerinde meydana gelen şiddetli dolu yağışı
nedeniyle meydana gelen zararın karşılanıp karşılanmayacağını öğrenmek
istediğine ilişkin açıklaması
9.- Çanakkale Milletvekili Bülent Öz’ün, Çanakkale
Cevatpaşa Mahallesi halkının imam-hatip okuluna dönüştürülen Merkez Ortaokulu
için mücadele ettiğine ve bu uygulamaya derhâl son verilmesi gerektiğine
ilişkin açıklaması
10.- Tekirdağ Milletvekili Candan Yüceer’in,
Tekirdağ’ın Saray ilçesi Safaalan Mahallesi’nde üçüncü hava limanına malzeme
üretmek gerekçesiyle İGA Havalimanı Anonim Şirketine maden ocağı izni
verildiğine ve Tekirdağ halkının bu talan ve doğa katliamına izin vermeyeceğine
ilişkin açıklaması
11.- İstanbul Milletvekili Ali Şeker’in, Niğde’de 1
astsubay, 1 polis ve 1 vatandaşı şehit eden 3 IŞİD’linin terör örgütü
üyeliğinden ceza almadıklarına ilişkin açıklaması
12.- İstanbul Milletvekili Hurşit Yıldırım’ın, kendi
oylarının parmak basanların oyuyla eşit olmaması gerektiğini söyleyen elitist
bakış açısını kınadığına ilişkin açıklaması
13.- Adana Milletvekili Zülfikar İnönü Tümer’in,
Adana’da on yedi saate varan elektrik kesintileri yaşandığına ve bu
kesintilerin ne zaman son bulacağını öğrenmek istediğine ilişkin açıklaması
14.- Adana Milletvekili İbrahim Özdiş’in, Çukurovalı
narenciye üreticilerinin dış politikalardan kaynaklı olası zararlarının nasıl
karşılanacağını ve adil kullanım kotası uygulamasının ne zaman sona ereceğini
öğrenmek istediğine ilişkin açıklaması
15.- Kırklareli Milletvekili Vecdi Gündoğdu’nun, taban
fiyatlarının ivedilikle ve üreticiyi mutlu edecek düzeyde açıklamasını beklediğine
ilişkin açıklaması
16.- Aydın Milletvekili Mehmet Erdem’in, Aydın
Milletvekili Hüseyin Yıldız’ın yaptığı gündem dışı konuşmasındaki bazı ifadelerine
ilişkin açıklaması
17.- Manisa Milletvekili Erkan Akçay’ın, Türkiye'nin
borca değil üretime dayanan bir ekonomik modeli hayata geçirme mecburiyeti
olduğuna ve daha fazla zaman kaybetmeden turizmde bir dönüşüm sürecine girmesi
gerektiğine ilişkin açıklaması
18.- Diyarbakır Milletvekili Çağlar Demirel’in,
Diyarbakır, Bingöl ile Muş’un birçok ilçesinde ve mahallesinde sokağa çıkma yasağı
uygulandığına, şu an orada yaşanan olaylar nedeniyle halkın can ve mal
güvenliğinin tehlike arz ettiğine ve 1990’larda meydana gelen Kulp ve Lice
olaylarıyla ilgili davaların sürecine ilişkin açıklaması
19.- Manisa Milletvekili Özgür Özel’in, köy
enstitülerinin kurucusu, uygulayıcısı İsmail Hakkı Tonguç’un 56’ncı ölüm yıl
dönümüne, köy enstitülerinin bir aydınlanma projesi olduğuna ve Türkiye’nin yeniden çağdaş, laik, ilerici bir eğitim sistemine
kavuşmasını temenni ettiğine ilişkin açıklaması
20.- Tekirdağ Milletvekili Ayşe Doğan’ın, Tekirdağ
Milletvekili Candan Yüceer’in yaptığı açıklamasındaki bazı ifadelerine ilişkin
açıklaması
21.- Manisa Milletvekili Erkan Akçay’ın, Ardahan
Milletvekili Orhan Atalay’ın HDP grup önerisi üzerinde yaptığı konuşmasındaki
bazı ifadelerine ilişkin açıklaması
22.- Manisa Milletvekili Özgür Özel’in, Ardahan
Milletvekili Orhan Atalay’ın HDP grup önerisi üzerinde yaptığı konuşmasındaki
bazı ifadelerine ilişkin açıklaması
23.- Amasya Milletvekili Mehmet Naci Bostancı’nın, Kürt
illeri-Türk illeri şeklinde bir tasnifleme veyahut da bölücülük anlamına
gelebilecek herhangi bir değerlendirmenin söz konusu olmadığına ilişkin
açıklaması
24.- Diyarbakır Milletvekili Çağlar Demirel’in,
1990’larda yaşanan katliamlar ve faili meçhullerin bugün daha ağır bir şekilde
yaşandığına ilişkin açıklaması

25.- İzmir Milletvekili Oktay Vural’ın, 2007 yılından
bu yana yürütmüş olduğu Milliyetçi Hareket Partisi Grup Başkan Vekilliği
görevinden ayrılarak Milliyetçi Hareket Partisi Grubu milletvekili olarak
çalışmalarını ve hizmetlerini sürdürme kararı aldığına ilişkin açıklaması
26.- Manisa Milletvekili Erkan Akçay’ın, Genel Kurulun
İkinci Oturumunda yaşanan tartışmalara ve olaylara ilişkin açıklaması
27.- Diyarbakır Milletvekili Çağlar Demirel’in, Genel
Kurulun İkinci Oturumunda yaşanan tartışmalara ve olaylara ilişkin açıklaması
28.- Manisa Milletvekili Özgür Özel’in, Genel Kurulun
İkinci Oturumunda yaşanan tartışmalara ve olaylara ilişkin açıklaması
29.- Çanakkale Milletvekili Bülent Turan’ın, Genel
Kurulun İkinci Oturumunda yaşanan tartışmalara ve olaylara ilişkin açıklaması
30.- Millî Savunma Bakanı Fikri Işık’ın, Siirt
Milletvekili Kadri Yıldırım’ın 387 sıra sayılı Kanun Tasarısı’nın 9’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
31.- Manisa Milletvekili Erkan Akçay’ın, Milliyetçi
Hareket Partisinin terörle mücadelede her zaman güvenlik güçlerinin, Türkiye
Cumhuriyeti devletinin arkasında durduğuna ve 387 sıra sayılı Kanun
Tasarısı’nın tümünün oylamasında kabul oyu vereceklerine ilişkin açıklaması
32.- Manisa Milletvekili Özgür Özel’in, Cumhuriyet Halk
Partisi olarak Türk Silahlı Kuvvetlerinin terörle yaptığı mücadelede her zaman
yanlarında olduklarına ve 387 sıra sayılı Kanun Tasarısı’nın tümünün
oylamasında kabul oyu vereceklerine ilişkin açıklaması
33.- Diyarbakır Milletvekili Çağlar Demirel’in, 387
sıra sayılı Kanun Tasarısı’nın demokrasiye, özgürlüklere ve hukuka aykırı olduğuna
ve tümünün oylamasında ret oyu vereceklerine ilişkin açıklaması
34.- Çanakkale Milletvekili Bülent Turan’ın, bu kanunun
ülkenin terörle mücadelesinde çok önemli bir etken olacağını düşündüğüne ve
emeği geçen herkese teşekkür ettiğine ilişkin açıklaması

VII.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, Adana Milletvekili Sayın Seyfettin
Yılmaz’ın Türkiye Büyük Millet Meclisi İdare Amirliğinden istifasına ilişkin
önerge yazısı (4/47)

B) Meclis Araştırması Önergeleri
1.- Ankara Milletvekili Ali Haydar Hakverdi ve 19
milletvekilinin, Gezi
direnişiyle ilgili yaşanan bütün olayların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/241) 
2.- Malatya Milletvekili Veli Ağbaba ve 22
milletvekilinin, kayısı üreticilerinin ve kayısının satış, pazarlama ve
tanıtımıyla ilgili sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/242)
3.- Antalya Milletvekili Çetin Osman Budak ve 20
milletvekilinin, taş
ocakları ve madencilik faaliyetlerinin turizm ve tarım alanlarındaki olumsuz
etkilerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/243)

VIII.- ÖNERİLER
A) Siyasi Parti Grubu Önerileri
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, 1993 Kulp katliamı ve faili meçhul davaların zaman aşımı
riskiyle karşılaşmadan sonuçlanması ve bu konuda gerekli yasal tedbirlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/149) esas numaralı Meclis Araştırması Önergesi’nin ön görüşmelerinin,
Genel Kurulun 23 Haziran 2016 Perşembe günkü birleşiminde yapılmasına ilişkin
önerisi 
2.- CHP Grubunun, Bursa Milletvekili Ceyhun İrgil ve
arkadaşları tarafından, laik sistemin ve laik eğitimin örselenmesinin ve bunun
toplumda yaratacağı sorunların araştırılması amacıyla 2/5/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 23 Haziran 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi

B) Danışma Kurulu Önerileri
1.- Danışma Kurulunun, Genel Kurulun 24/6/2016 Cuma
günü toplanmamasının Genel Kurulun onayına sunulmasının uygun görüldüğüne
ilişkin önerisi 

IX.- SEÇİMLER
1.- Sayıştay Başkanlığına Seçim (S.Sayısı :401)

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı (1/725) ve Millî Savunma
Komisyonu Raporu (S. Sayısı: 387)
2.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) 



XI.- DİSİPLİN CEZASI İŞLEMLERİ
1.- Tunceli Milletvekili Alican Önlü’ye, yerinden sarf
ettiği kaba ve yaralayıcı sözleri nedeniyle kınama cezası verilmesi 

XII.- OYLAMALAR
1.- (S. Sayısı: 387) Türk Silahlı Kuvvetleri
Personel Kanunu ile Bazı Kanunlarda Değişiklik Yapılmasına Dair Kanun
Tasarısı’nın oylaması

XIII.- YAZILI SORULAR VE CEVAPLARI
1.- Kahramanmaraş
Milletvekili Fahrettin Oğuz Tor'un, Mahalli İdareler Derneği'nin çeşitli
kaçakçılık faaliyetlerinde rol aldığı iddiasına ve yapılan işlemlere ilişkin
sorusu ve Gümrük ve Ticaret Bakanı Bülent Tüfenkci’nin cevabı (7/5793)




23 Haziran 2016 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Sema KIRCI (Balıkesir), Ömer SERDAR
(Elâzığ)
-------0------
BAŞKAN
– Türkiye Büyük Millet Meclisinin 106’ncı Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağız.
Yoklama
için iki dakika süre vereceğim.
Sayın
milletvekillerinin oy düğmelerine basarak salonda bulunduklarını
bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım istemelerini,
buna rağmen sisteme giremeyen üyelerin ise yoklama pusulalarını görevli
personel aracılığıyla iki dakikalık süre içerisinde Başkanlığa ulaştırmalarını
ve salondan ayrılmamalarını rica ediyorum. 
Yoklama
işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
Görüşmelere
başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Aydın’ın sorunları hakkında söz isteyen Aydın Milletvekili
Hüseyin Yıldız’a aittir.
Buyurunuz
Sayın Yıldız. (CHP sıralarından alkışlar)
Sayın
Yıldız, bir saniye efendim, konuşmaya başlamadan…
Sayın
milletvekilleri, görüşmelere Sayın Yıldız’ın konuşmasıyla başlamış olacağız
ancak her zamanki gibi Genel Kurulun açılışındaki uğultuyu yine buradan
hissediyorum. Lütfen efendim, sayın hatibi dinleyelim.
Buyurunuz
Sayın Yıldız. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Aydın Milletvekili Hüseyin Yıldız’ın, Aydın ilinin
sorunlarına ilişkin gündem dışı konuşması
HÜSEYİN
YILDIZ (Aydın) – Sayın Başkan, değerli milletvekilleri, bizi televizyondan
izleyen vatandaşlarım; hepinizi sevgi ve saygıyla selamlıyorum. 
Ben
buraya çıkmadan önce -Aydın’ın çok sorunu vardı- başka bir konudan
bahsedecektim ama bugün, Sağlık Bakanı buradaydı, görmüştüm, inşallah
ayrılmamıştır, onun için özellikle Aydın’ın sağlıkla ilgili sorunlarını gündeme
getirmek istiyorum. 
Değerli
milletvekilleri, Aydın 81 ilde 20’nci sıradadır hem nüfus oranı olarak hem yüz
ölçümü olarak ama üzülerek söylüyorum, 20’nci sırada olmasına rağmen, 100 bin
kişinin üzerinde, baktığımızda, Türkiye’de 47’nci sıraya geliyor hastane
sayısında ve yatak sayısında da 35’inci sıraya geliyor.
Değerli
arkadaşlar, Aydın merkezde devlet hastanesine, diğer hastanelere gittiğimizde
yüzde 100 doluluk oranı var. Daha üç hafta önce, 53 yaşında bir kadın emekli
olur, kredi çeker, bir ev alır, oğlu lisede okuyor; rahatsızlanıyor gece, acil
servise gidiyor, doktor yok acil serviste, oradaki hasta bakıcı bir ilaç
veriyor, iki gün boyunca o sedyenin üstünde ve üçüncü gün rahmetli oluyor.
Düşünebiliyor musunuz, otuz yıl çalışıyor, 53 yaşında emekli oluyor, emekli
parasıyla beraber kredi çekiyor ve evin sevincini yaşamadan maalesef Aydın’da
acil serviste doktor olmadığı için rahmetli oldu. Bu mu sadece? Değil
arkadaşlar, on yıldan beri AKP her dönemde söz verir “Şehir hastanesi
yapacağız.” diye, on yıldan beri –boş ver şehir hastanesini- bir yatak dahi
ilave etmediler. 
Sağlık
Bakanı buradaysa elini vicdanına koysun, ramazan ayı bugün. On yıldan beri
acaba Aydın’da bir tane çivi çaktınız mı hastanelerle ilgili? Bugün devlet
hastanesine gittiğimizde, inanın ki oraya sağlıklı olarak gitsen dahi hasta
olarak çıkarsın, çok bakımsız. 100-150 tane yatak yenilenecekti, beş yıldan
beri ne oldu o yataklar onu da anlamış değilim, götürdüler, bir daha yerine
yatak koymadılar. 
Değerli
arkadaşlar, sadece Aydın merkezde mi? Hayır. Didim’i biliyorsunuz, Türkiye’nin
ilçelerinin arasında en çok göç alan Didim ilçesidir. Nüfusu kışın 130-140 bin
arası, yazın 500 bin. 50 kişilik bir hastanemiz var, 50 yataklı. 17 uzman
doktorumuz var arkadaşlar; bu kadroyla en fazla 50 bin kişilik bir ilçeye
bakılır. 50 bin kişi, 51 bin diyemezsiniz ama nüfusu 120 bin, yazın 500 bin. 
Geçen
hafta yine Didim’de gece iki doğum oldu. Bir kadın doğum, bir çocuk doktoru
var. Tabii ki oradaki doktor gece çalıştığı için gündüz gelemiyor. Bir
kızcağızımız, 27 yaşında, doğum yapacak, sabah oraya götürüyorlar, doktor yok,
apar topar Aydın’a götürecekler, daha 10 kilometre çıkışta arabanın içinde
doğum yapıyor. Arkadaşlar, Didim dediğiniz zaman denizin diğer tarafı
Yunanistan yani batının son köşesi. On yıldan beri bu AKP Allah aşkına
“Sağlıkta devrim yaptım.” diyor, ne yaptınız Aydın’a? Bir gelin, burada
anlatın. (CHP sıralarından alkışlar) Bir gelin anlatın burada. 
SSK,
BAĞ-KUR birleşti -üzülerek bir şey anlatayım burada- mevcut hizmet binası
varken 32 dönüm yere tekrar gittiler hizmet binası yapmak için. Bizim Aydın’da
şu anda hizmet binasına ihtiyacımız yok, hastaneye ihtiyacımız var, yatağa
ihtiyacımız var. Burada ben özellikle Sağlık Bakanından rica ediyorum, Sağlık
İl Müdürünü arayın. 10 sefer aradım bu sorunu nasıl çözeceğiz diye, adam bizim
telefonumuza çıkmıyor. Randevu alıyoruz, adam randevu vermiyor, kaçıyor bizden.

İSMAİL
TAMER (Kayseri) – Sağlıktaki devrimi sen bilmiyor musun, nerelere gelindiğini?
Sağlıktaki devrimi sen bilmiyor musun?
HÜSEYİN
YILDIZ (Devamla) - Değerli arkadaşlar, işte sizin devrimleriniz bu. Şu an
Aydın’a sadece ne yaptınız biliyor musunuz? 
İSMAİL
TAMER (Kayseri) – Bak şimdi, her ikisini de bilmiyorsun, helikopter alınması
bir devrimdir. Ambulansın yoktu; bu, bir devrimdir.
HÜSEYİN
YILDIZ (Devamla) - Çevre kirliliği getirdiniz, jeotermallerde ÇED raporunu
kaldırdınız ve Aydın’ı süründürüyorsunuz, süründürüyorsunuz. 
Ben
yürekli adamım, AKP’li milletvekillerine sesleniyorum: Gelin beraber gidelim,
beraber o hastaneleri gezelim, o halkın ne durumda olduğunu gözlerinizle
göreceksiniz.
Hepinize
sevgi ve saygılarımı sunuyorum. (CHP sıralarından alkışlar) 
BAŞKAN
– Teşekkür ederim Sayın Yıldız.
MEHMET
ERDEM (Aydın) – Sayın Başkan, seçim bölgem Aydın. Aydın Milletvekili Sayın
Hüseyin Yıldız’ın konuşmasında yanlış hususlar var, bilgiler var, Aydın
Milletvekili olarak onlarla ilgili bir açıklama yapmak istiyorum. 
BAŞKAN
– Öyle bir imkânımız yok maalesef. Benim de dolaylı seçim bölgem Aydın’dır ama
bir şey diyemiyorum bakın. (AK PARTİ sıralarından gürültüler)
MEHMET
ERDEM (Aydın) – “Aydın milletvekilleri” diye sataşma var.
BAŞKAN
– Sayın milletvekilleri, böyle bir usulümüz yok efendim, böyle bir usulümüz
yok. 
MEHMET
ERDEM (Aydın) – 69’a göre efendim...
BAŞKAN
– Aydın Milletvekili olarak size yönelik bir sataşma var ise...
İSMAİL
TAMER (Kayseri) – Var, sataşma var; Başkan, var sataşma.
MEHMET
ERDEM (Aydın) – Var efendim.
BAŞKAN
– Hangi cümlesiyle sataştı size?
MEHMET
ERDEM (Aydın) – “Aydın milletvekilleri” dedi, “Eğer yüreğiniz varsa” diye
efendim.
BAŞKAN
– Sayın milletvekilleri, ben öyle bir sataşma görmedim ama yine tutanakları
alıp bakacağım, inceleyeceğim, eğer bir sataşma tespit edersem size söz
vereceğim.
MEHMET
ERDEM (Aydın) – “Yüreğiniz varsa” diyor efendim.
BAŞKAN
– Gündem dışı ikinci söz, İstanbul hakkında söz isteyen İstanbul Milletvekili
Osman Boyraz’a aittir.
Buyurunuz
Sayın Boyraz. (AK PARTİ sıralarından alkışlar) 
2.- İstanbul Milletvekili Osman Boyraz’ın, İstanbul’a
ilişkin gündem dışı konuşması
OSMAN
BOYRAZ (İstanbul) – Sayın Başkan, değerli milletvekilleri; seçim bölgem olan
İstanbul hakkında gündem dışı söz almış bulunmaktayım. Bu vesileyle sizleri ve
ekranları başında bizleri izleyen aziz milletimizi muhabbetle selamlıyorum. 
Peygamber
Efendimiz’in övgüsüne mazhar olan İstanbul’a milletvekili olarak hizmet etmenin
ayrıcalıklı onurunu ve bahtiyarlığını yaşamaktan duyduğum memnuniyeti ifade
ederek sözlerime başlamak istiyorum.
Dünyanın
ne güzel ve en görkemli şehridir İstanbul. Yüzyıllar boyunca yerleşim yeri
olmuş, birçok medeniyete ev sahipliği yapmış, ticaretin, sanatın, saltanatın,
ihtişamın, rüyaların başkenti olmuştur. Zarafetiyle şehirlerin sultanı,
kültürüyle, sanatıyla medeniyetlerin buluşma noktası, mimarinin, müziğin,
şiirin, musikinin kaynağıdır. Her bestede onun adı, her yapıtta onun şanı
hissedilir. Sinan’ın ayak seslerini, Itrî’nin bestelerini, Nedim’in
nağmelerini, Baki’nin mısralarını duyarsınız her adım başı. 
“Gökyüzüne
yükselen, birliğimizin ve dirliğimizin sembolü minareler el açar semaya/
Gümüş
kubbelerden rahmet yağar başlara/
Teslim
olur o gönüller o kutlu duaya/
Kalplerimiz
yumuşar, rahmet yağar gönlümüze. 
Erguvanlar,
baharı İstanbul eyleyen güzel/
Her
çiçek sana meftun, laleler sana özel/
Kuşların
aşk bestesi duyulur Emirgân’ın, Çamlıca’nın sırtlarında. (AK PARTİ sıralarından
alkışlar) 
Sahil
boyu gül kokusu sunar, fesleğenler, yasemenler…
Ve
bir kilimdir İstanbul, bin bir renk, desen desen.
Hisarlarını
süsler nergis, leylak, fesleğen. 
Mavi,
yeşil iç içe neşe içinde gülşen. 
Güllerden
damıtılmış bir rayihasın İstanbul. 
Üsküdar’da
içli bir neyin deruni üflenişi sızlatır gönlümüzü. 
Galata
dinler uyanmak istemediğimiz rüyamızdan süzülen sözümüzü.”
ALİ
ŞEKER (İstanbul) – Sayenizde tarihte kaldı onlar. Son yıllarda şiir yazılamadı
İstanbul’a. 
OSMAN
BOYRAZ (Devamla) – “Haliç, Boğaziçi, Sadabat, Kâğıthane Nedim kesildiğimiz
şarkılarda dile gelir. 
Çamlıca’dan
efil efil esen rüzgâr okşar yüzümüzü. 
Yerebatan
yankı verir nağmelere.
Ayasofya,
Süleymaniye, Sultanahmet, Dikilitaş can üfler, dizelere.”
Sayın
Başkan, değerli milletvekilleri; 
“Her
mevsimi insanı başka etkiler İstanbul’un. 
Kışın
karlarla örtülü Çamlıca tepeleri, baharda erguvanların açtığı Hisar sırtları,
yazın Boğaz’da vapur sefaları ve sonbahardaki Dolmabahçe’deki ağaçların
ayaklarınızı okşayan altın sarısı yaprakları. 
Hele
bir de ilkbahar yağmurları, ıslatır insanları o yağmurlar, yumuşatır kalpleri,
titretir gönülleri…”
ALİ
ŞEKER (İstanbul) – “Speed” oku. 
OSMAN
BOYRAZ (Devamla) – Geleceğim, geleceğim, sabırlı olursan geleceğim. 
“Seninle
bir yağmur başlıyor iplik iplik 
Bir
güzellik doluyor yüreğime şiirden.
Martılar
konuyor omuzlarıma
Gözlerin
İstanbul oluyor birden.”
Tabii,
laf atan arkadaş 1990’lı yılları hatırlatmamı söyledi. Eğer 1990’lı yıllarda bu
kürsüden konuşuyor olsaydım, bugün saydığım şu güzelliklerin hiçbirini
bahsetmezdim. 
İBRAHİM
ÖZDİŞ (Adana) – Daha fazla bahsederdin.
ALİ
ŞEKER (İstanbul) – OnaltıDokuzdan bahset. 
OSMAN
BOYRAZ (Devamla) – Neleri bahsederdim diye hafızamı bir yoklayayım. Susuzluktan
Kerbela’ya dönen İstanbul’u bahsederdim. (AK PARTİ sıralarından alkışlar) 
AHMET
GÜNDOĞDU (Ankara) – Bravo Osman!
ALİ
ŞEKER (İstanbul) – Bizim yaptığımız barajlarla su geldi İstanbul’a.
OSMAN
BOYRAZ (Devamla) – Ve hiç unutmuyorum, 1994’te, Pendik Belediye Başkanımızın
vaatlerinin birincisi neydi biliyor musunuz? “İstanbul Pendik’e haftada bir
tankerlerle su getireceğim.” Herhâlde unutmadınız bunları. 
İLKNUR
İNCEÖZ (Aksaray) – Getirdi mi? 
ALİ
ŞEKER (İstanbul) – O barajları biz yaptık, biz. O barajları biz yaptık.
MAHMUT
TANAL (İstanbul) – Tankerlerle taşınıyor su. 
OSMAN
BOYRAZ (Devamla) – Neyi hatırlatırdım? Haliç’in etrafından geçerken burnumuzu
kapatmak zorunda kaldığımız o kesif kokusunu hatırlatırdım. 
MEHMET
METİNER (İstanbul) – Ümraniye çöplüğünü…
OSMAN
BOYRAZ (Devamla) – Neyi hatırlatırdım? Ümraniye’de, çöp dağlarının patlaması
sonucu yüzlerce vatandaşımızın ölümünü hatırlatırdım. Neyi hatırlatırdım? Hava
kirliliğinden dolayı gaz maskesiyle sokağa çıkmak zorunda kalan vatandaşları
anlatırdım ve o gün “Bu şehir kaderine terk edilemez.” derdik ve bir yiğit
çıkmıştı meydanlara, Allah’a şükürler olsun ki o gün üniversite öğrencisi
olarak ben de her yerde afiş asıyordum. (AK PARTİ sıralarından alkışlar) Hangi
afişi asıyordum biliyor musunuz? “Ne Kesici ne Livaneli ne Dalan, İstanbul’a
nasıl da yakışıyor Recep Tayyip Erdoğan.” diye afişler asıyordum o gün. (AK
PARTİ sıralarından “Bravo” sesleri, alkışlar) Ve o gün, o gün yine milletimizin
vicdanına güvenerek, milletimizin irfanına güvenerek 27 Mart seçimlerinden bir
gün önce “Tamam inşallah.” diye her yere afiş asıyorduk.
Hepinize
saygılar sunuyorum. (AK PARTİ sıralarından “Bravo” sesleri, alkışlar) 
MEHMET
METİNER (İstanbul) – Devam inşallah, devam.
BAŞKAN
– Teşekkür ederim Sayın Boyraz. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın konuşmacı Osman Bey doğrudan grubumuzu hedef alarak
Cumhuriyet Halk Partisinin yönettiği İstanbul’da hava kirliliğinden insanların
sokağa çıkamadığı, tankerle su dağıtıldığı gibi gerçekleri çarptırıp grubumuzu
da itham altında bulunduran sözler söyledi, buna cevap vermek istiyoruz. 
ALİM
TUNÇ (Uşak) – Hiç bahsetmedi ki, hiç Cumhuriyet Halk Partisinden konuşmadı ki. 
BAŞKAN
– Bir saniye sayın milletvekilleri…
Sayın
Özel, Sayın Boyraz konuşmasında herhangi bir parti adı vermedi. 
BÜLENT
TURAN (Çanakkale) – Şiir okudu Sayın Başkan.
BAŞKAN
– Yani, hava kirliliğinin olduğu, çöplerin toplanmadığı, 1994 yılında Pendik
Belediye Başkanının “Pendik’e haftada bir tankerle su getireceğiz.” sözünü
verdiği şeklinde bir eleştiri yaptı, bir parti adı söylemedi. 
MİHRİMAH
BELMA SATIR (İstanbul) – Evet sizinle alakası yok, parti adı vermedi. 
GÖKCEN
ÖZDOĞAN ENÇ (Antalya) – Şiir okudu, şiir okudu. 
BÜLENT
TURAN (Çanakkale) – Evet Sayın Başkan. 
ÖZGÜR
ÖZEL (Manisa) – Sayın Başkanım, konuşmacı grubumuza dönerek “Sizin döneminizde”
diyerek…
BÜLENT
TURAN (Çanakkale) – Bize baktı Sayın Başkan, bize baktı. 
ÖZGÜR
ÖZEL (Manisa) – …ayrıca, andığı tarihlerdeki belediye başkanının Cumhuriyet
Halk Partili belediye başkanı olduğu izlenimini yaratarak grubumuza doğrudan
sataştı. 
BAŞKAN
– Yani, “Sayın Boyraz yapmış olduğu bu eleştirilerle o dönemin Cumhuriyet Halk
Partili belediyelerini kastetti.” diyorsunuz. 
ÖZGÜR
ÖZEL (Manisa) – Evet, açıkça onu yaptı.
BAŞKAN
– Peki. 
BÜLENT
TURAN (Çanakkale) – Soralım Sayın Başkan.
BAŞKAN
– Hayır hayır, bunu almak istiyorum, yani bunu ifade ederseniz elbette
vereceğim ama parti adı zikretmeden doğrudan genel eleştiriler nedeniyle söz
vermem mümkün değil. 
BÜLENT
TURAN (Çanakkale) – Her parti için. 
ÖZGÜR
ÖZEL (Manisa) – Eğer Fazilet Partisini kastettiyse ben söz kullanmam. 
OSMAN
BOYRAZ (İstanbul) – Her parti, geçmiş, 1994’e kadar her parti. 
BAŞKAN
– Siz mi konuşacaksınız Sayın Özel?
ÖZGÜR
ÖZEL (Manisa) – Sayın Ali Şeker, efendim. 
BAŞKAN
– Sayın Şeker, buyurunuz. (CHP sıralarından alkışlar) 
V.- SATAŞMALARA İLİŞKİN KONUŞMALAR
1.- İstanbul Milletvekili Ali Şeker’in, İstanbul
Milletvekili Osman Boyraz’ın yaptığı gündem dışı konuşması sırasında Cumhuriyet
Halk Partisine sataşması nedeniyle konuşması
ALİ
ŞEKER (İstanbul) – Sayın Başkan, değerli milletvekili arkadaşlarım; şimdi, az
önce arkadaşımız burada İstanbul’un su sıkıntısı olduğundan bahsetti ve su
sıkıntısı o dönemde Sayın Nurettin Sözen’in yapmış olduğu barajlar vasıtasıyla
çözüldü. Şu anda sizin yapmak istediğiniz…[CHP sıralarından alkışlar, AK PARTİ
sıralarından alkışlar (!)] Dünyadan haberi olmayan siz, bunlardan haberdar
olmayabilirsiniz. Biyolojik arıtmayla İstanbul’u tanıştıran Sayın Nurettin
Sözen’dir ve namuslu, dürüst bir devlet adamıdır. 
İLKNUR
İNCEÖZ (Aksaray) - Allah’tan bütün İstanbul’un gerçeklerden haberi var. 
ALİ
ŞEKER (Devamla) - Hırsızları alıp mahkemelerin önüne koymuştur. Sizin gibi 4
tane bakanı alıp aklamamıştır. (CHP sıralarından alkışlar) 
Geçenlerde,
daha bir ay önce biyolojik arıtma tesisi bozuldu diye Zeytinburnu açıklarında
balıklar öldü. 
HALİL
ELDEMİR (Bilecik) – İstanbul’da İSKİ diye bir kurum var, biliyor musun? 
ALİ
ŞEKER (Devamla) - Siz İstanbul’un tek tek yeşil alanlarını katlederken,
“İstanbul’a üçüncü köprü yapıyoruz.” diye, “Üçüncü köprü bağlantı yollarını
yapıyoruz.” diye kuzey ormanlarını katlederken biz doğayı ve çevreyi
koruyorduk. 
BÜLENT
TURAN (Çanakkale) – Cevap alalım mı, cevap?
ALİ
ŞEKER (Devamla) - Biz orada İstanbul’un gelişme alanlarını korurken siz
Sultanahmet’in arkasına OnaltıDokuz’u inşa ediyordunuz. (CHP sıralarından
alkışlar) Sizin il başkanlığı binanızın karşılığında Fatih’in bize emanetini katlediyordunuz.
Fatih’in surlarının yanına İstanbul’a çepeçevre yapmış olduğunuz gökdelenlerle
yeni surlar ördünüz. Artık İstanbul esmiyor, İstanbul’da insanlar şu anda
uyuyamıyor. İstanbul’da yapılan Sazlıbosna Barajı sizin Kanal İstanbul
Projenizle katledilecek. İstanbul’un yirmi sekiz günlük suyunu karşılayan o
Sazlıbosna Barajı Nurettin Sözen tarafından yapılmıştır ve hizmete açılmıştır.
(CHP sıralarından alkışlar) Siz onu, Marmara’yı da katledecek Kanal İstanbul
Projesi’yle, bilime karşı bir şekilde Marmara’yı çürük yumurta kokusuna boğacak
olan Kanal İstanbul’la katletmeye çalışıyorsunuz. Siz önce bunların hesabını
verin. 
Teşekkür
ediyorum. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Şeker. 
OSMAN
BOYRAZ (İstanbul) – Sayın Başkan… 
BAŞKAN
- Sayın Boyraz…
OSMAN
BOYRAZ (İstanbul) – Sayın Başkanım, sataşmadan söz almak istiyorum. 
BAŞKAN
– Hangi nedenle Sayın Boyraz? 
OSMAN
BOYRAZ (İstanbul) – Efendim, özellikle konuşmamı çarpıtarak, başka yönlere
çekerek… 
BAŞKAN
– Yani nasıl başka bir yöne çekti? 
OSMAN
BOYRAZ (İstanbul) – Efendim “İstanbul’u katlediyorsunuz, farklı şeyler
anlatıyorsunuz.” dedi. 
BAŞKAN
– Buyurunuz Sayın Boyraz. (AK PARTİ sıralarından alkışlar)
2.- İstanbul Milletvekili Osman Boyraz’ın, İstanbul
Milletvekili Ali Şeker’in sataşma nedeniyle yaptığı konuşması sırasına şahsına
sataşması nedeniyle konuşması
OSMAN
BOYRAZ (İstanbul) – Sayın Başkan, değerli milletvekilleri; aslında 1994’ten
itibaren İstanbul halkı kendisine yapılan hizmetleri takdir ediyor. Üstat Cemil
Meriç’in çok güzel bir sözü vardır: “Seçmek için anlamak gerekir, anlamak için
mukayese etmek, mukayese irfana dayanır.” diye. Bizim İstanbul halkının irfanı,
vicdanı yirmi yıldır ne yapmak istediğini göstermiştir.
ALİ
ŞEKER (İstanbul) - Kenan Evren de yüzde 92 almıştı. 
OSMAN
BOYRAZ (Devamla) - Sakin olun, dinleyin, ben ifade edeyim, milletin tercihine
de saygılı olmayı öğrenin öncelikle.
İstanbul’da
1994’ten bugüne kadar yapılan projeler yüz yıllık hayal edilemeyen projeler. O
yılları ben de yaşadım. 
ALİ
ŞEKER (İstanbul) - Anlatın bakalım neymiş onlar.
OSMAN
BOYRAZ (Devamla) - 1994’lü yılları yaşadım, yaşadım, dinleyin. O yıllarda
maalesef hiçbir yerde sular akmazdı. Bunları ne çabuk unuttunuz. Çöp
dağlarından insanların burnunu tıkayıp gezmek zorunda kaldığı günleri ne çabuk
unuttunuz. Haliç’in o etrafında dolanabilme imkânınız var mıydı? İstanbul’da 50
bin doğal gaz kullanıcısı vardı, bugün 5 milyon kişi kullanıyor. Ve bugün
yapılan projeler…
ALİ
ŞEKER (İstanbul) - Haliç’e kolektörü siz yapmadınız.
OSMAN
BOYRAZ (Devamla) - O Haliç var ya Haliç, belki unutmuşsunuzdur, hatırlatayım.
Daha üç yıl önce Cumhurbaşkanımızın teşrifleriyle açılan; Boğaz’dan günde 260
bin metreküp su pompalanıyor. Ne oldu biliyor musunuz Haliç’te? Şu an biyolojik
çeşitlilik ve balık türleri arttı ve İstanbul’da herkesin rahatça
yaşayabileceği alanlar oluşturuldu. “Yeşili katlediyorsunuz.” dediniz. 
VELİ
AĞBABA (Malatya) - Osman, senin yaşın yetmez.
OSMAN
BOYRAZ (Devamla) - İstanbul, tarihinde en fazla yeşil alana bürünmüş şekildedir.
ALİ
ŞEKER (İstanbul) - Kaç milyar ağacı kestiniz? 
OSMAN
BOYRAZ (Devamla) - Bunları görün. Dört dönemdir de AK PARTİ’li zihniyetler
orayı yönetiyor, yönetmeye de devam edecek.
ALİ
ŞEKER (İstanbul) - Daha geçen hafta oradaydım. 
OSMAN
BOYRAZ (Devamla) - Çünkü bu milletin vicdanı hassas kuyumcu terazisi gibidir,
kendisi için çalışan ile çalışmayanı, kendi değerlerine bağlı olan ile bağlı
olmayanı, laf üreten ile iş üreteni iyi bilir.
Hepinize
saygılar sunuyorum. (AK PARTİ sıralarından alkışlar)
ALİ
ŞEKER (İstanbul) - Gel beraber gezelim orayı, gel beraber gezelim.
BAŞKAN
– Teşekkür ederim Sayın Boyraz.
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Muş Milletvekili Ahmet Yıldırım’ın, Muş ilinin
sorunlarına ilişkin gündem dışı konuşması
BAŞKAN
- Gündem dışı üçüncü söz, Muş’un sorunları hakkında söz isteyen Muş
Milletvekili Ahmet Yıldırım’a aittir.
Buyurunuz
Sayın Yıldırım. (HDP sıralarından alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; Muş, 420 bin nüfusa, 5 ilçeye sahip muazzam
doğal güzellikleri olan ve ekonomik olarak da kendine yetebilirlik düzeyi
oldukça yüksek bir ilimiz. Burada özellikle tarım, hayvancılık, sulama ve
bunlara dayalı sanayi olanakları on beş yirmi yıl öncesine kadar güçlü bir
şekilde geliştirilmiş. Buna bağlı olarak da devlet üretme çiftliğinin oldukça
kapsamlı 60 bin dönüm üzerine kurulu bir tesisini 1960’lı yıllarda kurmuş ve
1970’lerde TEKEL fabrikası, tütün fabrikası açılmış, süt fabrikası açılmış ve
şeker fabrikası pancara dayalı olarak sanayinin geliştiği bir fabrika ama son
on dört yılda bu fabrikaların tamamı mevcut iktidar tarafından kapatılmış,
devlet üretme çiftliğinin 60 bin dönümlük arazisi bir yandaş firmaya peşkeş çekilmiş,
TEKEL kapatılmış, süt fabrikası kapatılmış, işsizlik artmış, elde kalan bir tek
şeker fabrikası ise özelleştirme kapmasına alınarak geçici ve mevsimlik
işçilerin yüzde 80 oranında bir personel profiline sahip olduğu fabrikaya
dönüşmüştür. Bunların hepsi son on dört yılda oldu. 
Peki,
son on dört yılda bütün bu gelişmeler Muş’ta yaşanırken bir de mevcut siyasi
iktidar döneminde Muş’un 60’ıncı sırada olan gelişmişlik endeksindeki yeri son
yedi yıldır Kalkınma Bakanlığı verilerine göre 81’inci sırada. 2009’dan beri
yeri değişmiyor, sekiz yıldır, 2008’den sonraki bütün yıllarda 81’inci sırada.
Bu yönüyle de özellikle ifade etmek isterim ki, sadece var olan kapatılıp
köreltilmemiş, Muş yoksulluğa sadece bu iktidar döneminde mahkûm edilmemiş,
bunun dışında ciddi bir yatırım yapılmamış, sosyal, sportif, kültürel
faaliyetler dibe vurmuş ve 2002 yılına kadar Muş’ta madde bağımlısı, uyuşturucu
kullananların -verileri emniyetten aldığımız- sayısı sadece 10’larla ifade
edilirken bugün 6 bin ila 8 bin arasında madde bağımlısı çocuğun sadece 100 bin
nüfusa sahip olan Muş merkezde bulunduğu ifade ediliyor.
Bir
diğer husus, Muş özellikle sulaması, toprak yapısı, topoğrafyası, arazisi,
tarım alanları, barajlarıyla muazzam bir tarım faaliyetine, hayvancılık
faaliyetine, tarıma ve hayvancılığa bağlı sanayinin gelişmesine uygun bir kent
iken varlık içinde yokluğa, zenginlik içinde fakirliğe mahkûm edilmiştir. Muş
aslında bir bölgede yaşanabilecek… Doğu Anadolu ve Güneydoğu Anadolu Bölgeleri
aslında Türkiye’nin bir fotoğrafıdır. Bu yönüyle tarımsal faaliyetler sadece
Muş’ta geriletilmedi. Bir bütün olarak tarım politikalarının çarpıklığından
ötürü dünya içerisindeki tarımsal ve hayvancılık üretimimizde ihraç eden ülke
konumundan ithal eden ülke konumuna düşmüş bulunmaktayız. Bu yönüyle Muş ili
milyonları doyurabilecek bir kent iken siyasi iktidar döneminde kendine
yetemeyen, yoksulluk, vurgun, talan kenti hâline getirilmiş. Bu yanlış
politikalar neticesinde de Muş, açlığa ve yoksulluğa mahkûm edilmiş. Herhâlde
bunun için, bu hâle getirilebilmesi için ancak çok özel bir politika
uygulanmalıydı ki bu, varlık içerisinden yokluğa, zenginlik içerisinden
fakirliğe bir kent ve onun kentlileri mahkûm edilebilsin. 
Bütün
kamu kurumlarında rüşvet, partizanlık, adam kayırma, hatta taşeron işçisi
alırken bile 10 bin liradan aşağı rüşvetin dönmediği bir kente dönüşmüştür Muş.
Bu konudaki iddialarımın özellikle siyasi iktidarın ilgili bakanlıkları
tarafından araştırılması için soru önergeleri verdik. Millî Eğitimde, daha
geçen hafta basına düştüğü üzere, vali tarafından bizzat tespit edilen milyon
liralık vurgunlar millî eğitim müdürü ve 8 yönetici hakkında ortaya konmuş ama
MEMUR-SEN Genel Başkanının ile gelmesi ve valiyle birlikte anlaşarak bu olayın,
Millî Eğitimdeki yolsuzluğun üstü kapatılmış. Sadece Millî Eğitim mi?
Partizanlık, yolsuzluk, tarafgirlik ve rüşvet, herhâlde ülkenin birçok ilinde
olduğu gibi Muş’ta da eğitime, sağlığa, İŞKUR’a, bütün kamu kurumlarına sirayet
etmiş durumda ve bu yönüyle de bir çürümüşlük yaşanmaktadır.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Sayın
milletvekilleri, İç Tüzük’ün 59’uncu maddesine göre üç sayın milletvekili
tarafından yapılan gündem dışı konuşmalar sona ermiştir. 
Şimdi,
elektronik sisteme girerek söz talep eden sayın milletvekillerine sırayla söz
vereceğim. 
Söz
verme işlemini başlatıyorum.
Sayın
Gürer...
VI.- AÇIKLAMALAR
1.- Niğde Milletvekili Ömer Fethi Gürer’in, şoförlük
mesleğinin sorunlarının her geçen gün arttığına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde
Şoförler ve Otomobilciler Odasını ziyaret ettim. Şoför esnafı şoförlük
mesleğinin her geçen gün sorunlarının arttığını ifade ettiler, yüksek akaryakıt
ve vergiler, yüksek trafik sigortalarından şikâyetçiler. K1 belgesi başta olmak
üzere, yönetmelik gereği düzenlenen belgeler ve karşılığında yapılan ödemelerde
düzenleme yapılmasını istiyorlar. Pahalı araç parçaları, artan vergiler
yanında, örneğin 1-2 santim yüksek kamyon kasası nedeniyle işlem yapılmamasının
yarattığı mağduriyeti ifade ediyorlar. Ticari amaçla uluslararası eşya
taşımacılığı yapan araçlara verilen C yetki belgesinin yurt içinde amaç dışı
kullanılmamasının gerektiğini dile getiriyorlar. Taksici esnafının da farklı
konularda sorunları var. 4925 sayılı Karayolu Taşıma Kanunu ve Karayolu Taşıma
Yönetmeliği’nin odaların da görüşleri alınarak yeniden düzenlenmesini
istiyorlar. Bu yönde şoförlerimizin büyük mağduriyeti var. Bazıları iş yapamaz
duruma geldiklerini de ifade ediyorlar. 
Teşekkür
ederim Sayın Başkan.
BAŞKAN
– Sayın Atıcı, buyurunuz.
2.- Mersin Milletvekili Aytuğ Atıcı’nın, AKP’yi, kendi
yaşam tarzlarını dayatmak ve anayasal altyapıyı sağlamak üzere ülkeyi iç savaşa
sürüklemekten derhâl vazgeçmesi için uyardığına ilişkin açıklaması
AYTUĞ
ATICI (Mersin) – Teşekkür ederim Sayın Başkan. 
AKP
hükûmetleri olarak terör örgütleri karşısında askerin elini kolunu bağladınız.
Genelkurmay Başkanı ve üst düzey rütbeli askerleri “terörist” diye içeri
attınız. Her platformda Türk Silahlı Kuvvetlerinin itibarını azalttınız. Diğer
yandan, yaptığınız açıklamalarla “Terörün belini kırdık.” diyorsunuz. Tam bu
noktada ne oldu da askere yeniden ihtiyaç duydunuz? Ben söyleyeyim: Bir,
terörle mücadeledeki başarısızlığınızı askere yıkmak istiyorsunuz; iki, bir iç
savaşa hazırlanıyorsunuz. 
AKP’yi
net bir şekilde uyarıyorum; kendi yaşam tarzınızı dayatmak ve anayasal
altyapıyı sağlamak üzere ülkemizi iç savaşa sürüklemekten derhâl vazgeçin, bunu
başaramayacaksınız. 
BAŞKAN
– Sayın Köksal…
3.- Afyonkarahisar Milletvekili Burcu Köksal’ın,
Afyonkarahisar’ın Hocalar ilçesi Davılgı köyü ile Çay ilçesinin Koçbeyli
köyünde yaşanan sulama sorunlarına ilişkin açıklaması
BURCU
KÖKSAL (Afyonkarahisar) – Sayın Başkan, seçim bölgem Afyonkarahisar ili Hocalar
ilçesi Davılgı köyünde bu yüzyılda sular kesik bir hâlde, her gün sabah saat
sekiz ile on bir arasında su veriliyor ve vatandaşlar 9-10 kilometre öteden
tankerlerle su taşıyorlar. Orman ve Su İşleri Bakanının memleketinde bu
yüzyılda bu şekilde insanların susuzluğa mahkûm edilmesi ne derecede doğrudur?
Yine,
seçim bölgem Afyonkarahisar ili Çay ilçesi Koçbeyli köyünde de vatandaşlar,
tarımla uğraşan vatandaşlar tarlalarını sulayamıyorlar; bu konuda defalarca
gölet sözü verilmiş olmasına rağmen hâlâ daha o gölet yapılmamış durumda. En
azından Karamık Göleti’nden su verilmesini talep ediyorlar. Bu konudaki her
türlü taleplerine de olumsuz yanıt alınmış bugüne kadar, bu sorunun da mutlaka
çözülmesi gerektiğini düşünüyoruz. 
BAŞKAN
– Sayın Boynukara…
4.- Adıyaman Milletvekili Adnan Boynukara’nın, terör
propagandasının yapıldığı bir yayın organına destek vermenin düşünce ve ifade
hürriyetine destek vermek olmadığına ilişkin açıklaması
ADNAN
BOYNUKARA (Adıyaman) – Sayın Başkan, İnsan Hakları Sözleşmesi’nin 10’uncu maddesi
düşünce ve ifade hürriyetini tanımlar. Maddenin (1)’inci fıkrası ifade
hürriyetinin önemini vurgularken (2)’nci fıkrası hangi koşullarda bunun
sınırlanabileceğini açıklamaktadır. (2)’nci fıkra: “Ulusal güvenliğin ve kamu
emniyetinin korunması, kamu düzeninin sağlanması, suç işlenmesinin önlenmesi;
yaşamın, sağlığın, ahlakın ve başkalarının hak ve özgürlüklerinin korunması
amaçlarıyla…” diye devam ederek sınırlama kapsamını belirler.
PKK
terör örgütü yöneticilerinin köşe yazarlığı yaptığı, terör eylemlerinin
yüceltildiği ve terör propagandasının yapıldığı bir yayın organına destek
vermenin düşünce ve ifade hürriyetine destek vermek olmadığı açıktır. Düşünce
ve ifade hürriyeti evrensel bir ilkedir ve ülkelere göre farklılık göstermez.
Canlı
bomba terör eylemleriyle masum insanların hayatını kaybettiği bir dönemde
teröre ve terör propagandası yapanlara destek olanları, İnsan Hakları
Sözleşmesi bağlamında, şayet vicdan sahibiyseler, vicdan…
(Mikrofon
otomatik cihaz tarafından kapatıldı)
BAŞKAN
– Sayın Cahit Özkan…
5.- Denizli Milletvekili Cahit Özkan’ın, AB
müzakerelerine devam edip etmeyeceğimizin millete sorulabileceğine ilişkin
açıklaması
CAHİT
ÖZKAN (Denizli) – Teşekkürler Sayın Başkan.
Ülkemizin
AB üyelik süreci 1963 yılında ortaklık anlaşmasıyla başladı, 1987 yılında tam
üyelik başvurusuyla ivme kazandı. 1999 yılında AB üyeleri tarafından aday
olarak kabul edilen Türkiye, 2005’te AK PARTİ hükûmetleriyle tam üyelik
müzakerelerine başladı.
Geldiğimiz
noktada bizlere sundukları 72 kriterin çoğunluğunu gerçekleştirdik. Ancak,
1963’te verdikleri sözü elli üç yıldır oyalayan Avrupa Birliğinin samimiyeti
ciddi anlamda sorunludur. Bu tavır, “Hristiyan birliği” iddialarını
güçlendirmektedir. Bu sebeple, gerekirse AB müzakerelerine devam edip
etmeyeceğimizin milletimize sorulabileceğini ifade eder yüce Meclisi saygıyla
selamlarım. 
BAŞKAN
– Sayın Ertem…
6.- Hatay Milletvekili Birol Ertem’in, Millî Eğitim
Bakanlığının, mesleki ve teknik eğitim fakültelerinden mezun olan öğretmen
adaylarının atanmasıyla ilgili herhangi bir çalışması söz konusu olup
olmadığını öğrenmek istediğine ilişkin açıklaması
BİROL
ERTEM (Hatay) – Teşekkür ediyorum Sayın Başkan. 
Millî
Eğitim Bakanına sormak istiyorum: Bakanlığınızın Strateji Geliştirme
Başkanlığından alınan 2015 verilerine göre, mesleki ve teknik eğitim
fakültelerinden mezun olan, atanamayan öğretmenlerin sayısı 102.409’dur. Bu
fakültelerden mezun olan otomotiv öğretmenliği bölümünden atanamayan öğretmen
sayısı 1.147’dir. Bakanlığınızın kaynaklarına göre, mesleki ve teknik eğitim
fakültelerinden mezun olup atanamayan öğretmenlerimizin 2016 yılı sayısı tam
olarak kaçtır? Bunlara her yıl kaç yeni öğretmen adayı eklenmektedir? Mesleki
ve teknik eğitim fakültelerinden mezun olan öğretmen adaylarının atanmasıyla
ilgili herhangi bir çalışmanız olacak mıdır? Özellikle, atanamayan otomotiv
öğretmenlerinin atanmasıyla ilgili bir çalışmanız söz konusu mudur? 
Teşekkür
ediyorum. 
BAŞKAN – Sayın Çam…
7.- İzmir Milletvekili Musa Çam’ın, emeklilikte yaşa
takılanlarla ilgili yasanın bir an önce çıkması için Hükûmete çağrıda
bulunduğuna ve Türkiye Büyük Millet Meclisinde çalışan personelin de
milletvekillerine çıkan yemekten yararlanması gerektiğine ilişkin açıklaması
MUSA
ÇAM (İzmir) – Teşekkür ediyorum Sayın Başkan. 
“Edirne’den
Mars’a, Jüpiter’den Kars’a, çıksın artık bu yasa!” diye bağıran, haykıran,
yirmi yıl, yirmi beş yıl, otuz yıl, otuz beş yıl çalışıp 7 bin gün, 8 bin gün,
9 bin gün prim ödeyen, emeklilikte yaşa takılanları biraz önce dinledik.
Gerçekten çok zor durumdalar, sosyal güvenlik hizmeti alamamaktadırlar ve
emekli maaşlarını da alamamaktadırlar. Buradan bir kez daha Hükûmete
sesleniyorum: Bayramdan önce getirin emeklilikte yaşa takılanların yasasını
Türkiye Büyük Millet Meclisinden geçirelim ve onlara bir bayram hediyesi olarak
verelim. 
İkinci
konu, bugün milletvekilleri ofislerinin olduğu binanın alt katındaki Mecliste
çalışan personellerin yemek yediği lokantaya uğradım. Uğradığım lokantada
Mecliste çalışanlar için sadece ve sadece kuru fasulye, bulgur pilavı ve
menemenin dışında hiçbir yemeğin olmadığını gördüm. Türkiye Büyük Millet
Meclisinde çalışan personele sadece bu yemeğin, bu menünün reva görülmesini
doğru bulmuyoruz. Mecliste milletvekillerine ne çıkıyorsa personel de ondan
faydalanmalı. 
Teşekkür
ediyorum. 
BAŞKAN
– Sayın Bakır…
8.- Isparta Milletvekili İrfan Bakır’ın, 6 Haziran 2016
günü Isparta’nın Eğirdir ilçesi ve köylerinde meydana gelen şiddetli dolu
yağışı nedeniyle meydana gelen zararın karşılanıp karşılanmayacağını öğrenmek
istediğine ilişkin açıklaması
İRFAN BAKIR (Isparta) – Teşekkür ederim Sayın Başkan. 
6 Haziran 2016 günü Isparta’mızın
Eğirdir ilçesi ve köylerinde meydana gelen şiddetli dolu sonucu başta Kırıntı
köyümüz olmak üzere Yukarı Gökdere, Yuvalı ve Sipahiler’deki elma bahçelerinde
ciddi zararlar meydana gelmiştir. 
Kırıntı
köyümüzde yağan dolu sonucu bazı araçların camları kırılmış, evlerin
çatılarındaki güneş enerji panelleri ise zarar görmüştür. Yaklaşık 3 bin dekar
elma bahçesinde şiddetli dolu nedeniyle milyonlarca liralık maddi zarar meydana
geldiği öngörülmektedir. 
Sayın
Bakana sorum şu şekildedir: Doludan zarar gören köylerimizle ilgili olarak bu
zararın tespiti için herhangi bir çalışma yapılmış mıdır? Köylerimizde meydana
gelen zararın karşılanması düşünülmekte midir?
Teşekkür
ediyorum. 
BAŞKAN-
Sayın Öz…
9.- Çanakkale Milletvekili Bülent Öz’ün, Çanakkale
Cevatpaşa Mahallesi halkının imam-hatip okuluna dönüştürülen Merkez Ortaokulu
için mücadele ettiğine ve bu uygulamaya derhâl son verilmesi gerektiğine
ilişkin açıklaması
BÜLENT
ÖZ (Çanakkale) – Sayın Başkan, Çanakkale Cevatpaşa Mahallesi halkı imam-hatip
okuluna dönüştürülen Merkez Ortaokulu için mücadele ediyor. İki yıl önce Millî
Eğitim Müdürlüğünün “Okulun tekrar Merkez Ortaokuluna dönüştürülebileceğini.”
ifade etmesine rağmen okullarına kavuşmak için dilekçe veren vatandaşlara İl
Millî Eğitim Müdürlüğünden “Mahallede ortaokul ihtiyacı yoktur.” cevabı
verildiğini öğrendim. 
Okul,
Çanakkale’nin en eski okullarından biri. Bu okul imam-hatibe dönüştürülerek
uzak köy ve mahallelerden buraya öğrenci taşınmakta, mahalle sakinlerinin
çocukları da başka bir mahalleye taşınarak okula gitmekteler. Çocuklarımız
neden mahallelerindeki okul dururken bir başka mahalledeki okula gitsinler?
Planlama yapılırken o yöredeki insanların tercihleri dikkate neden alınmaz? 
Sizler
bütün okulları imam-hatibe dönüştürme gayreti içinde olabilirsiniz, yurdun dört
bir yanında bu doğrultuda bir eylemlilik içinde olduğunuzu basından görüyor,
Çanakkale’de ise bizzat yaşıyoruz. Bu uygulamaya derhâl son vermeyi, Hükûmetin
buradan Çanakkale’ye Merkez Ortaokulunun yeniden açılacağı müjdesini vermesini
bekliyorum.
Teşekkür
ederim. 
BAŞKAN
– Sayın Yüceer…
10.- Tekirdağ Milletvekili Candan Yüceer’in,
Tekirdağ’ın Saray ilçesi Safaalan Mahallesi’nde üçüncü hava limanına malzeme
üretmek gerekçesiyle İGA Havalimanı Anonim Şirketine maden ocağı izni
verildiğine ve Tekirdağ halkının bu talan ve doğa katliamına izin vermeyeceğine
ilişkin açıklaması
CANDAN
YÜCEER (Tekirdağ) – Teşekkür ediyorum Sayın Başkan. 
Tekirdağ’ın
Saray ilçesi Safaalan Mahallesi’nde üçüncü hava limanına malzeme üretmek
gerekçesiyle Mehmet Cengiz’in ortak olduğu İGA Havalimanı Anonim Şirketine
maden ocağı izni çıkarılmıştır. Söz konusu maden ocağı için Çevre ve Şehircilik
İl Müdürlüğü çevre etki değerlendirme raporu alınmasına gerek olmadığına karar
vermiştir. Maden yeri için başvuru yapılırken ve Çevre ve Şehircilik İl
Müdürlüğünde bu başvuru değerlendirilirken hiçbir yerel yöneticiye, yerel
derneklere, çevre halkıyla görüşülmeye gerek bile duyulmaması bir yana, 100 hektarlık
ormanlık alanı tahrip edecek, hayvancılığı, bağcılığı, bahçeciliği bitirecek,
yer altı ve yer üstü su kaynaklarına zarar verecek, çevre köylerde yaşayan
vatandaşlarımızın sağlığında ciddi olumsuzluklara yol açacak bu proje için “ÇED
gerekli değildir.” kararı verilmesi bir skandal olmanın ötesindedir. Bu karar,
ormanların yandaş müteahhitlere peşkeş çekilmesidir. Şimdiden yetkilileri ben
uyarmak istiyorum: Tekirdağ Saray halkı, Cerattepe halkı gibi, bu talana ve
doğa katliamına izin vermeyecektir.
BAŞKAN
– Sayın Şeker…
11.- İstanbul Milletvekili Ali Şeker’in, Niğde’de 1
astsubay, 1 polis ve 1 vatandaşı şehit eden 3 IŞİD’linin terör örgütü
üyeliğinden ceza almadıklarına ilişkin açıklaması
ALİ
ŞEKER (İstanbul) – Niğde’de 3 IŞİD’li tarafından 1 astsubay, 1 polis ve 1
vatandaşımız şehit edilmişti. Bunların üzerinde -IŞİD üyesi oldukları belli
olduğu hâlde- 7 el bombası, 3 Kaleşnikof, 3 tabanca bulunduğu hâlde bu kişiler
terör örgütü üyeliğinden, IŞİD üyeliğinden değil, adam öldürmekten dolayı ceza
aldılar. Skandal bununla da kalmadı, bu mağdur ailelerden birisinin tazminat
talebine İçişleri Bakanlığı “Tazminat talebinizi IŞİD örgütünden talep edin.”
diyerek dalga geçer gibi bir cevap verdi. Bir yandan akademisyenler terör
örgütü üyeliğinden tutuklanıyor, gözaltına alınıyor, tecrit ediliyor;
gazeteciler tutuklanıyor, tecrit altına alınıyor; elinde 3 tane Kaleşnikof, 3
tane silah, 3 kasatura, 7 el bombası olanlar terör örgütü üyeliğinden ceza
almıyorlar. Ne garip bir ülke olduk.
BAŞKAN
– Sayın Hurşit Yıldırım…
12.- İstanbul Milletvekili Hurşit Yıldırım’ın, kendi
oylarının parmak basanların oyuyla eşit olmaması gerektiğini söyleyen elitist
bakış açısını kınadığına ilişkin açıklaması
HURŞİT
YILDIRIM (İstanbul) – Sayın Başkan, kıymetli milletvekilleri; demokrasilerin
olmazsa olmaz koşulu, vatandaşlarımızın eşit oy hakkına sahip olmasıdır. Zaman
zaman popülerliği biten sanatçı, akademisyen ve kendini aydın sanan kim varsa
gündeme gelmek veya bilinçaltındaki elitist yapısıyla halkı aşağılayan ruh hâli
içinde kendi oyunun, rey hakkının vatandaşımızınkinden daha üstün olduğunu,
parmak basan ile kendisinin eşit sayılmasının adaletsizlik olduğunu
söylüyorlar. Bunlar milletimizi, kendi insanını küçük gören jakobenlerdir.
Bunlara göre, oylar büyük, orta ve küçük olsun ama kendi oyları hep “double”
olsun, duble olsun. Bu bakış açısı, tipik elitist azınlık psikolojisidir. O
Ankara’dan, Ulus’tan içeri almadığınız halk, bugün iktidardadır ve millî
iradede her biri eşittir. Kimse kendini milletten üstün görmesin. Türkiye
Cumhuriyeti elitlerin demokrasisi değildir ve asla da olmayacaktır. Milleti
küçümseyen bu bakış açısını kınıyorum. (AK PARTİ sıralarından alkışlar) 
BAŞKAN
– Sayın Tümer…
13.- Adana Milletvekili Zülfikar İnönü Tümer’in,
Adana’da on yedi saate varan elektrik kesintileri yaşandığına ve bu
kesintilerin ne zaman son bulacağını öğrenmek istediğine ilişkin açıklaması
ZÜLFİKAR
İNÖNÜ TÜMER (Adana) – Teşekkür ediyorum Sayın Başkan.
Hava
sıcaklığının 50 dereceyi geçtiği Adana’da on yedi saate varan elektrik
kesintileri yaşanmaktadır. Halkımızı mağdur eden bu elektrik kesintilerinin
ENERJİSA tarafından bilinçli olarak gerçekleştirildiği, yaz kış yaşanan bu
kesintilerin ENERJİSA’nın gerekli yatırımları yapmamasından kaynaklandığı,
yenileme çalışması yapılmayan trafoların aşırı yüklenmemesi için
dinlendirildiği gibi söylentiler vardır. Aşırı sıcaklar nedeniyle âdeta
kavrulan ve mağdur edilen Adanalı hemşehrilerimin adına sormak istiyorum:
Adana’nın enerji ihtiyacını karşılayacak yatırımlarla ilgili bir planlama var
mıdır? Elektrik kesintileri nedeniyle elektronik cihazları bozulan
vatandaşların mağduriyetleri giderilecek midir? Elektrik kesintilerine müdahale
edecek yeterli sayıda kalifiye personel var mıdır? Adana’daki elektrik
kesintileri ne zaman son bulacaktır?
Teşekkür
ediyorum.
BAŞKAN
– Sayın Özdiş…
14.- Adana Milletvekili İbrahim Özdiş’in, Çukurovalı
narenciye üreticilerinin dış politikalardan kaynaklı olası zararlarının nasıl
karşılanacağını ve adil kullanım kotası uygulamasının ne zaman sona ereceğini
öğrenmek istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Tarım Bakanına: Çukurovalı narenciye üreticileri perişan durumda.
İhracata destek artacak mı? Dış politikalardan kaynaklı olası zararlar nasıl
karşılanacak? Ürettiği malı satamayan çiftçinin sesini duyacak mısınız?
Yine,
bir başka sorum Haberleşme Bakanına: Adil kullanım kotası denen ama hiç de adil
olmayan uygulama ne zaman sona erecek? 
Teşekkür
ediyorum Sayın Başkan.
BAŞKAN
– Sayın Gündoğdu…
15.- Kırklareli Milletvekili Vecdi Gündoğdu’nun, taban
fiyatlarının ivedilikle ve üreticiyi mutlu edecek düzeyde açıklamasını
beklediğine ilişkin açıklaması
VECDİ
GÜNDOĞDU (Kırklareli) – Teşekkür ediyorum Sayın Başkanım.
Sorum
Tarım Bakanına: Ülkemizin dört bir yanında kavurucu sıcakların altında üretmek
için mücadele eden hububat üreticisi artık taban fiyatlarının açıklanmasını
istiyor. Her yıl yapılan uygulama sonucu üretici, ne yazık ki, tüccarın
inisiyatifine bırakılmış durumda. Üretici tarladan biçtiği buğdayı fiyat
belirlenemediği için ofise götüremiyor, ofise getirse de alımlar, ne yazık ki,
yapılamıyor. Artık Hükûmet ve Bakanlık tüccarın değil, üreticinin yanında
olduğunu açıkladığı fiyatla göstermek zorundadır. Sayın Bakana bir kez daha
buradan haykırıyor ve ivedilikle taban fiyatlarını üreticiyi mutlu edecek
düzeyde açıklamasını bekliyoruz.
Teşekkür
ediyorum Sayın Başkan.
BAŞKAN
– Teşekkür ederim Sayın Gündoğdu.
15
sayın milletvekilinin birer dakika süreyle yapmış olduğu konuşmalar sona
ermiştir.
Sayın
Erdem, tutanakları getirttim. Sayın Hüseyin Yıldız’ın konuşmasının son
bölümünde şöyle bir cümlesi var: “Aydın’ı süründürüyorsunuz, süründürüyorsunuz.
Ben yürekli bir adamım, AKP’li milletvekillerine sesleniyorum: Gelin beraber
gidelim, beraber o hastaneleri gezelim, o halkın ne durumda olduğunu
gözlerinizle göreceksiniz.”
Şimdi,
doğrudan size yönelik bir sataşma yok ancak Aydın Milletvekili olmanız
nedeniyle ben 60’ıncı maddeye göre size yerinizden bir dakika süreyle söz
veriyorum. 
Buyurunuz.
16.- Aydın Milletvekili Mehmet Erdem’in, Aydın
Milletvekili Hüseyin Yıldız’ın yaptığı gündem dışı konuşmasındaki bazı
ifadelerine ilişkin açıklaması
MEHMET
ERDEM (Aydın) – Teşekkür ederim Sayın Başkan.
Sağlıkta
ve ulaşımda AK PARTİ hükûmetlerinin efsane diyebileceğimiz hizmetleri var.
Aydın’da da bu hizmetler gerçekleşti. Çine Devlet Hastanesi, Söke Devlet
Hastanesi, bunlar uzun süre yarım kalan hastanelerimizdi, yapıldı. Nazilli’ye
400 yataklı, 65 milyon liraya bir yeni devlet hastanesi yapıldı. Kuşadası
ilçemize 200 yataklı yeni bir hastane yapıldı, devlet hastanesi yapıldı. Aydın
Devlet Hastanesinin acili bodrum katındaydı, yepyeni bir acil servis binası ve
bir kalp damar cerrahi merkezi yapıldı. Aydın’da kalp damar ameliyatları, kalp
ameliyatları yapılmıyordu devlet hastanelerinde. Anjiyo yapılıyor çok modern.
Adnan Menderes Üniversitesine yepyeni 400 yataklı yeni bir hastane yapıldı.
Aydın’da son AK PARTİ iktidarı döneminde yaklaşık 500 milyon liralık sağlığa
yatırım yapıldı.
Teşekkür
ederim.
BAŞKAN
– Teşekkür ederim Sayın Erdem.
Şimdi,
sisteme girerek söz talep eden sayın grup başkan vekillerine söz vereceğim.
Sayın
Akçay, buyurunuz.
17.- Manisa Milletvekili Erkan Akçay’ın, Türkiye'nin
borca değil üretime dayanan bir ekonomik modeli hayata geçirme mecburiyeti
olduğuna ve daha fazla zaman kaybetmeden turizmde bir dönüşüm sürecine girmesi
gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Türkiye
Bankalar Birliği yılın ilk çeyreğinde 2 milyon 300 bin kişinin toplam 38 milyar
lira tutarında tüketici ve konut kredisi kullandığını açıkladı. Buna göre
tüketici kredisi ve konut kredisi kullanan toplam kişi sayısı 20 milyon 40
bine, kredi miktarı ise 290 milyar Türk lirasına ulaşmıştır. 
Bir
başka veri daha var. Ülkemizdeki hane sayısı TÜİK’e göre 21 milyon 600 bindir.
Yani ülkemizdeki her haneden 1 kişinin kredi borcu bulunmaktadır. TÜİK’in
büyüme verileri tüketim harcamalarının büyümede ciddi bir katkısının olduğunu
belgelemektedir. Özellikle hane halkı tüketim harcamalarının büyümeye katkısı
yüzde 6,9’du. Büyüme ve kredi verilerini birlikte düşündüğümüzde ülkemizin
hapsedildiği ekonomik çıkmazı görmemek mümkün değildir. Türkiye ekonomisi
borçlanmaya dayalı bir anlayışla yönetilmektedir. Bu politika sürdürülebilir
değildir. Belirttiğim veriler, Türkiye ekonomisinin en kırılgan yönünü ifade
etmektedir. Türkiye'nin borca değil, üretime dayanan, üretimi merkezine alan
bir ekonomik modeli hayata geçirme mecburiyeti vardır. 
Bir
diğer önemli ve güncel konu da: Maalesef turizm sektörü çok zor günlerden
geçmektedir. Haziran ayının verileri de turist sayısında çok ciddi azalmalar
olduğunu gösteriyor. Türkiye turizmde âdeta bir yarı sömürge durumundadır.
Turizm kaynaklarımız ucuz yollarla yabancı misafirlere açılırken bu durum
belirli ülkelerle sınırlı kalmıştır. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Akçay.
ERKAN
AKÇAY (Manisa) – Bu durum da Türkiye’yi sürekli kaybeden bir ülke konumuna
sürüklemiştir. 
Turist
sayısındaki azalmadan kaynaklı bir sorundan bahsedilmekle birlikte aslında
Türkiye’de turist sayısının görece yüksek olduğu 2013 yılında yabancı turist
başına harcama yıllık 749 dolardır. Oysa bu rakam Avustralya’da 5 bin, ABD’de
1.881, Almanya’da 1.267, İtalya’da 872, İngiltere’de 1.241 dolardır. 
Türk
turizmindeki sorunlar turist sayısıyla ölçülemeyecek kadar derindir. Bugün
yaşadıklarımız ilk rüzgârda çatırdayan bir yapıdır. Türkiye turizmde daha fazla
zaman kaybetmeden bir dönüşüm sürecine girmelidir; büyük şehirlerde ve benzeri
merkezlerde kongre, sergi ve toplantı turizmine, kırsal alanlarda kırsal
turizme, sağlık merkezlerinin yoğunlaştığı bölgelerde sağlık turizmine, tıp
turizmi ve termal turizme yönelmelidir diyor, teşekkür ediyorum. 
BAŞKAN
– Teşekkür ederim Sayın Akçay.
Sayın
Demirel, buyurunuz.
18.- Diyarbakır Milletvekili Çağlar Demirel’in,
Diyarbakır, Bingöl ile Muş’un birçok ilçesinde ve mahallesinde sokağa çıkma
yasağı uygulandığına, şu an orada yaşanan olaylar nedeniyle halkın can ve mal
güvenliğinin tehlike arz ettiğine ve 1990’larda meydana gelen Kulp ve Lice olaylarıyla
ilgili davaların sürecine ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan. 
Sayın
Başkan, iki gündür Diyarbakır, Bingöl, Muş’un birçok ilçesinde ve
mahallelerinde sokağa çıkma yasakları ilan edildi ve bu sokağa çıkma yasaklarıyla
birlikte ormanlık alanın yakıldığını, yıkıldığını ve insanların yaşamından
endişe duyduğumuzu daha önce de ifade ettik. 
Şimdi,
sokağa çıkma yasağı varken gece belli bir saatte sokağa çıkma yasakları
kaldırılıyor ama valiliğin yapmış olduğu açıklamayla, sadece birkaç saat sokağa
çıkma yasağı kaldırıldıktan sonra gece yarısı tekrar sokağa çıkma yasağı ilan
ediliyor. Şimdi, 1990’ları hatırlıyoruz, o zaman “olağanüstü hâl süreçleri”
olarak ifade ettiğimiz köy boşaltmaları, köylerin yakılması, faili meçhul
cinayetlerin açığa çıkması ve bu süreçte yaşananları bir bütün
değerlendirdiğimizde, bugün, 2016 Türkiyesi’nde Diyarbakır, Bingöl, Muş’un
birçok ilçesi ve mahallelerinde, eskiden köy olarak ifade ettiğimiz, şu anda
mahallelerinde aynı uygulamalar ve daha büyük tehlikelerle karşı karşıyayız. Şu
anda orada yaşayan insanlardan bilgi alamıyoruz çünkü iletişim olanağı yok,
iletişim kesilmiş. Bütün iletişim araçları, elektrikler ve telefonların hepsi
kesilmiş durumda. Şu an orada yaşayan halkın can ve mal güvenliği de tehlike
arz ediyor, bunu Genel Kurulun bilmesi gerektiğini ifade etmek istiyorum.
Tabii
ki bunu ifade ederken 1990’larda meydana gelen Kulp ve Lice davaları aklımıza
geliyor. Üç gün önce Kulp davası Ankara’da görüldüğünde yaşananları belki biraz
sonra arkadaşlarımız daha ayrıntılarıyla açıklayacaklar. Orada yaşanan durumu
biz önergemizde açıklayacağız. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Demirel. 
ÇAĞLAR
DEMİREL (Diyarbakır) - Ama aynı zamanda, şu anda, bugün de İzmir’de Lice davası
görülüyor. Davaların kendi illerinde bile görülmemesi, başka illere götürülmesi
de aslında bir faşizm uygulamasıdır. Bir ilde bir dava açılmışsa o ilde o
davanın görülmesi gerekiyor ama ne yazık ki bu uygulamaları bu süreç içerisinde
çok net görüyoruz ve hâlâ 1990’lı yıllardaki süreç bugün yargılama süreciyle
devam ediyor ve insanlar, o dönemde bunun kararını ve emrini verenler tutuksuz
olarak yargılanıyor ve aklanıyor. Aklananları da yani bunları daha önceki Derik
dosyalarından da biliyoruz ve onlar daha üst mercilere yükseltilerek, başka
yerlere atanarak daha büyük tehlikelerle karşı karşıya kalıyoruz. Şu anda
Diyarbakır, Bingöl ve Muş bölgesindeki il ve ilçelerimizde yaşanan bu
bombalamalar, halkın durumu ve göçürtme sorununun bir an önce Meclis gündemine
alınması ve bu sorunun giderilmesi gerektiğini bir kez daha buradan sizlerle
paylaşmak istedim.
Teşekkür
ediyorum.
BAŞKAN
– Teşekkür ederim Sayın Demirel.
Sayın
Özel, buyurunuz.
19.- Manisa Milletvekili Özgür Özel’in, köy
enstitülerinin kurucusu, uygulayıcısı İsmail Hakkı Tonguç’un 56’ncı ölüm yıl
dönümüne, köy enstitülerinin bir aydınlanma projesi olduğuna ve Türkiye’nin
yeniden çağdaş, laik, ilerici bir eğitim sistemine kavuşmasını temenni ettiğine
ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Sayın
Başkan, bugün köy enstitülerinin kurucusu, uygulayıcısı İsmail Hakkı Tonguç’un
ölümünün 56’ncı yılı; kendisini ölüm yıl dönümünde rahmetle ve minnetle
anıyoruz. 
Köy
enstitüleri bir aydınlanma projesiydi, bir cumhuriyet projesiydi. Köy
enstitüleri Batılılaşmayı, çağdaşlığı, bilimi, fenni köylere kadar taşıma,
yetiştirdiği bir eğitici kuşakla bu eğitimi köylere kadar taşımanın başarılı
bir projesiydi. Bugün geldiğimiz noktada köyleri, köy okullarını kapatarak,
köydeki öğretmenleri köylerden alarak köydeki çocukları taşımalı eğitime mahkûm
ederek ve en sonunda alternatif yollar arayan aileleri de “Ensar Vakfı” gibi
vakıflara muhtaç ederek çocukların “En iyi okul evine en yakın okuldur.”
prensibinden kopartılıp ailelerinden uzak yerlerde, denetimsiz alanlarda,
kindar ve dindar bir nesil yetiştirme hayalinin projesini yaşıyoruz. Böyle bir
süreçte cumhuriyetin önemli devrimlerinden bir tanesinin önemli bir projesine
karşı yapılan bu karşı devrim atağını bir kez daha kınıyor, lanetliyor ve
önümüzdeki süreçte Türkiye'nin yeniden çağdaş, laik, ilerici bir eğitim
sistemine kavuşmasını temenni ediyorum.
Teşekkür
ederim.
BAŞKAN
– Teşekkür ederim Sayın Özel.
Sayın
Doğan, sisteme girdiğinizi görüyorum. Hangi nedenle söz talep ediyorsunuz?
AYŞE
DOĞAN (Tekirdağ) – Sayın Başkan…
BAŞKAN
– Sesiniz duyulmadı, bir sataşma mı var?
BÜLENT
TURAN (Çanakkale) – Yerinden bir dakika Sayın Başkan… 
BAŞKAN
– Mikrofonunuzu açıyorum.
Buyurunuz.
AYŞE
DOĞAN (Tekirdağ) – Yanlış bir bilgi var; bunu düzeltmek, bilgi vermek için söz
aldım.
BAŞKAN
– Şimdi, önce şunu ifade edeyim: Şimdi, 15 sayın milletvekiline birer dakika
süreyle söz verdim. Ondan sonra sayın grup başkan vekillerine söz veriyorum.
Sayın grup başkan vekillerine söz verdikten sonra bir daha, tekrar birer
dakikalık süreyle sayın milletvekillerine söz verme uygulamamız yok. Bir tek
nedenle verebilirim, size yönelik bir sataşma olmuş olabilir, bu amaçla
verebilirim ama bir milletvekilinin vermiş olduğu bir bilgiyi düzeltme amacıyla
söz vermem söz konusu değil…
AYŞE
DOĞAN (Tekirdağ) – Orada yanlış bir bilgi var da efendim, o yüzden demiştim,
tamam.
BAŞKAN
– …ama mikrofonunuzu açmış bulundum. 
Buyurunuz.
20.- Tekirdağ Milletvekili Ayşe Doğan’ın, Tekirdağ
Milletvekili Candan Yüceer’in yaptığı açıklamasındaki bazı ifadelerine ilişkin
açıklaması
AYŞE
DOĞAN (Tekirdağ) – Bu, üçüncü havaalanı inşaatı için kullanılmak üzere, ÇED
Yönetmeliği’ne tabi bir taş ocağına valilik tarafından sınır değerler altında
kaldığı için izin verilmiştir. Ayrıca, yine, aynı bölgede, Saray ilçemizde
büyükşehir belediyesinin, Cumhuriyet Halk Partisi belediyesinin başvurusu
üzerine malzeme ocağı açmak için de ÇED başvurusu yapılmıştır, bunun da
incelemeleri devam ediyor. ÇED raporları sınırları dâhilinde izinler verilmiştir.
Saygılarımı
sunarım efendim.
BAŞKAN
– Peki, teşekkür ederim.
Bu
açıklamanın, konuşmanın emsal olmayacağını tutanaklara geçiriyorum.
Gündeme
geçiyoruz. 
Başkanlığın
Genel Kurula sunuşları vardır.
VII.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, Adana Milletvekili Sayın Seyfettin
Yılmaz’ın Türkiye Büyük Millet Meclisi İdare Amirliğinden istifasına ilişkin
önerge yazısı (4/47)
BAŞKAN
– Sayın milletvekilleri, Adana Milletvekili Sayın Seyfettin Yılmaz’ın Türkiye
Büyük Millet Meclisi İdare Amirliğinden istifasına ilişkin yazısı 21/6/2016
tarihinde Başkanlığımıza ulaşmıştır.
Bilgilerinize
sunulmuştur.
Sayın
Seyfettin Yılmaz’ın Başkanlık Divanı üyesi olduğu süre içerisinde yapmış olduğu
hizmetler nedeniyle kendisine teşekkür ediyorum.
Meclis
araştırması açılmasına ilişkin üç önerge vardır, ayrı ayrı okutuyorum:
B) Meclis Araştırması Önergeleri
1.- Ankara Milletvekili Ali Haydar Hakverdi ve 19
milletvekilinin, Gezi
direnişiyle ilgili yaşanan bütün olayların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/241) 
Türkiye Büyük Millet Meclisi Başkanlığına
Binlerce
kişinin gözaltına alınıp yüzlerce kişinin tutuklandığı, binlerce kişinin
yaralandığı, yüzün üzerinde kişinin kafa travması geçirdiği, 30 kişinin gözünü
kaybettiği, 10 kişinin ateşli silah ve biber gazı nedeniyle hayatını kaybettiği
Gezi direnişiyle ilgili yaşanan bütün olayların araştırılması, öldürülen,
yaralanan ve mağdur edilen kişi ve aileleriyle görüşülerek, direniş sürecinde
meydana gelen olayların tespiti ve değerlendirilmesi için sivil toplum
kuruluşlarından da görüş alınarak gerçeklerin ortaya çıkarılması ve
araştırılması amacıyla Anayasa'nın 98’inci ve İç Tüzük’ün 104’üncü ve 105’inci
maddeleri gereğince bir Meclis araştırması açılmasını arz ve teklif ederiz.
14/12/2015
1)
 Ali Haydar Hakverdi  (Ankara)
2)
 Mustafa Sezgin Tanrıkulu  (İstanbul)
3)
 Mazlum Nurlu  (Manisa)
4)
 Kadim Durmaz  (Tokat)
5)
 Tekin Bingöl  (Ankara)
6)
 Niyazi Nefi Kara  (Antalya)
7)
 Mevlüt Dudu  (Hatay)
8)
 Ali Şeker  (İstanbul)
9)
 Mehmet Gökdağ  (Gaziantep)
10)
 Cemal Okan Yüksel  (Eskişehir)
11)
 Nurhayat Altaca Kayışoğlu  (Bursa)
12)
 Mahmut Tanal  (İstanbul)
13)
 Lale Karabıyık  (Bursa)
14)
 Zeynep Altıok  (İzmir)
15)
 Ahmet Haluk Koç  (Ankara)
16)
 Murat Bakan  (İzmir)
17)
 Gülay Yedekci  (İstanbul)
18)
 Bülent Öz  (Çanakkale)
19)
 Musa Çam  (İzmir)
20)
 Kazım Arslan  (Denizli)
Gerekçe:
Türkiye
tarihinin en büyük direnişlerinden olan Gezi direnişi, İstanbul Taksim Gezi
Parkı'nda yayalaştırma projesi ve yapımı planlanan Topçu Kışlası ile AVM
çalışmalarına yönelik başta gençler olmak üzere milyonlarca kişinin katıldığı
direniştir. Yasal ve meşru yollardan bu projelere karşı olduklarını açıklayan
ve bu çerçevede eylem gerçekleştirenlere polis tarafından aşırı ve orantısız
müdahaleler olmuştur. Toplumun yok sayılan, özgürlükleri kısıtlanan, yaşam
hakkına müdahale edilen, kentine, çevre sorunlarına duyarlı tüm kesimlerinin
yıllardır yaşanan mağduriyetlerinin sokağa yansıması sonucu Gezi direnişi
yaşanmıştır.
İstanbul'da
Taksim Meydanı'nda bulunan Gezi Parkı'na 30 Mayıs 2013'te, iş makinelerinin
ağaçları sökerek ve keserek parkı yıkmaya başlamasına engel olmak isteyen ve bu
nedenle parkta nöbet tutan gençlere, polis sabaha karşı gaz bombalarıyla
müdahale etmiştir. Eylemcileri zor kullanarak park dışına çıkarmak isteyen
polis, çadırları ve eşyaları yakmış, eylemciler tarafından dikilen fidanları da
sökmüştür.
Gezi
Parkı’na iş makinelerinin girmesiyle başlayan Haziran-Temmuz aylarında ülkenin
tamamına yayılan direnişte, İçişleri Bakanlığının verilerine göre, 28 Mayıs-6
Eylül 2013 tarihleri arasında 80 ilde Gezi Parkı direnişi çerçevesinde 5.532
eylem/etkinlik gerçekleştirilmiş, bu eylem ve etkinliklere 3 milyon 611 bin 208
kişi katılmıştır. İçişleri Bakanlığının açıkladığı gözaltı ve müdahale
rakamlarının aksine İHD'nin raporunda, Türk Tabipleri Birliği ve hukukçulardan
aldığı rakamlara göre 6.977 gözaltı yapıldığı, 9.564 kişinin polis dayağına
maruz kaldığı, 130 bin gaz bombası kullanıldığı yönünde bilgi vardır. İçişleri
Bakanlığının raporunda “4.900 kişi gözaltına alındı, 4 bine yakın insan
yaralandı." denilmiştir. Yine aynı raporda gözaltıların 3.400'ünün 31
Mayıs ve 2 Haziran arasında gerçekleştiği belirtilmektedir.
İHD'nin
raporuna göre ise polis şiddetine maruz kalanlar 9.564 kişi, gözaltına alınıp
tutuklananların sayısı (bilinen) 187 tutuklama, 6.977 gözaltı, açılan
soruşturma ve dava sayısı (bilinen) 361 kişi hakkında 13 soruşturma, 1’İ çocuk
47 kişi hakkında beraat kararı, 22'si çocuk, 1.309'u Kırklareli'nde olmak üzere
3.276 kişi hakkında 78 dava açıldı, 9 kişiye ayrı ayrı bin lira, 2 kişiye 88
lira para cezası verildiği yönündedir.
Gezi
direnişi, can kaybı, yaralanmalar ve gözaltılar dışında ulaşım, ifade
özgürlüğüne, bilgiye ulaşma, sosyal medyaya erişim hakkına ve basına yönelik
hem yasaklar hem de baskıların yaşandığı bilinmektedir. Gezi direnişi,
birbirinden farklı düşünen ve yaşayan kesimlerin bir araya gelerek değerleri ve
kendi hayat tarzlarını koruma yönündeki tepkidir. Bu nedenle, Türkiye'de sadece
toplantı ve gösteri yürüyüşü olarak değil, sosyoekonomik ve siyasi açılardan
ele alınarak değerlendirilmelidir.
Gezi
direnişinde, kısa mesafeli biber gazı atışları, tazyikli su ve plastik
kurşunlardan dolayı binlerce kişi yaralanmış, 100’ün üzerinde kişi kafa
travması geçirmiştir. 30 kişi gözünü kaybederken 10 kişi ateşli silah ve biber
gazı nedeniyle hayatını kaybetmiştir. Direnişte hayatını kaybeden 3 gencimizin
dava süreci dahi başlamamıştır. Direnişe katılanlar gözaltına alınıp tutuklanırken
sorumlular hakkında gereken idari ve hukuki sürece dair hiçbir işlem
yapılmamaktadır. Yaralılar yargılanırken yaralıların başvuruları dahi dikkate
alınmamakta ve dava açılmamaktadır.
Gezi
direnişiyle ilgili yaşanan bütün olayların araştırılması, öldürülen, yaralanan
ve mağdur edilen kişi ve aileleriyle görüşülerek, direniş sürecinde meydana
gelen olayların tespiti, değerlendirilmesi için sivil toplum kuruluşlarından da
görüş alınarak gerçeklerin ortaya çıkarılması, araştırılması amacıyla Anayasa'nın
98’inci ve İç Tüzük’ün 104’üncü ve 105’inci maddeleri gereğince bir Meclis
araştırması açılmasını arz ve teklif ederiz.
2.- Malatya Milletvekili Veli Ağbaba ve 22
milletvekilinin, kayısı üreticilerinin ve kayısının satış, pazarlama ve
tanıtımıyla ilgili sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/242)
Türkiye Büyük Millet Meclisi
Başkanlığına
Türkiye'nin
yaş kayısı üretiminin yaklaşık yüzde 50'sini, kuru kayısı üretiminin ise
yaklaşık yüzde 85'ini Malatya tek başına karşılamaktadır. Malatya'da 8 milyon
civarında kayısı ağacından yaklaşık 350 bin ton yaş kayısı, 110 bin ton kuru
kayısı elde edilmektedir. Kayısı sadece Malatya'nın değil, Türkiye'nin de
önemli bir gelir kaynağıdır. Dünya kuru kayısı ticaretinin ortalama yüzde
80-85'ini elinde tutan Malatya, kayısı ihracatıyla ülkeye yılda ortalama
350-400 milyon dolar girdi sağlamaktadır.
Ürünün
çok olduğu yıllarda kayısının kilosu 25 kuruşa kadar düşmektedir. Üreticiler
yaptıkları harcamaları karşılamak bir tarafa, eşinden dostundan borç alarak,
kredi çekerek yılı geçirmeye çalışmaktadır. Malatya ilinde son yıllarda meydana
gelen don ve dolu felaketleri de kayısı üretimine ciddi zararlar vermektedir.
29-30-31 Mart 2014 tarihlerinde tüm yurt genelinde meydana gelen don olayı
Malatya'yı da derinden etkilemiştir. Meydana gelen don olayı, Malatya ve
Türkiye için çok önemli katma değer sağlayan başta kayısı olmak üzere çok
sayıda ürün için son yüz yılın en büyük felaketini beraberinde getirmiştir.
2014
yılında yaşanan don felaketinin ardından 30 Mart 2014, 8 Nisan 2014, 23 Nisan
2014, 21 Mayıs 2014 ve 11 Haziran 2014 tarihlerinde TBMM Genel Kurulunda
çiftçilerin borçlarının silinmesi, ertelenmesi ve Malatya'nın afet bölgesi ilan
edilmesi için tarafımızca konuşmalar yapılmıştır.
2014
yılında yaşanan felaketin ardından, 2015 yılı Nisan ayında da rakımı binin
altında olan bölgelerde ciddi zarar meydana gelmiş, çiçeklenme döneminde
yaşanan don ürünün yok olmasına sebep olmuştur.
Ürünlerinin
büyük kısmı yanan Malatya'nın ekonomisi 2013, 2014 ve 2015 yıllarında çok büyük
bir kayıp yaşamıştır. Sadece üreticiler değil, kayısı ve diğer ürünlerin
ekonomik katkısından mahrum kalan tüm Malatya ekonomik anlamda gerilemiştir. 
Kayısı
üretiminde yaşanan sorunların, üreticilerinin sıkıntılarının, dondan kaynaklı
zararların araştırılması, gerekli önlemlerin alınması, don olayı sonrası
üreticilerin kayıplarının araştırılması, Malatya ekonomisinde meydana gelen
zararın tespit edilmesi, Malatyalı üreticilerin don ve doludan kaynaklı
yıllardır devam eden sorunlarına kesin çözüm bulunması amacıyla bugüne kadar
defalarca TBMM Başkanlığına araştırma önergesi verilmiş, önergelerimiz AKP
milletvekillerinin oylarıyla reddedilmiştir.
Örneğin,
İstanbul Milletvekilimiz merhum Ferit Mevlüt Aslanoğlu ve 23 milletvekili
arkadaşımızla birlikte Türkiye Büyük Millet Meclisi Başkanlığına sunduğumuz ve
3/4/2013 tarihli TBMM Genel Kurulunda görüşülen, kayısı üreticilerinin dondan
kaynaklı zararlarının tespit edilmesi ve üreticilerin zararlarının
karşılanabilmesi için alınacak önlemlerin tespit edilmesi amacıyla verilen
Meclis araştırma önergesi, CHP, MHP ve BDP grupları tarafından desteklenmiş,
AKP Grubu tarafından reddedilmiştir. Hatta önerge aleyhine AKP Malatya
Milletvekili Öznur Çalık söz almış, “Konuyla ilgili önerge açmaya hiç gerek
yok. Çünkü AKP iktidarı dün olduğu gibi bugün de gereğini yerine getirecektir.”
ifadeleri kullanmıştır. 
Kayısı
için en önemli çözüm noktalarından biri olarak değerlendirilen alan bazlı
destek verilmesi taleplerimiz de AKP Hükûmeti tarafından defalarca
reddedilmiştir. 
Kayısıya
alan bazlı destek verilmesi talebimiz dönemin Gıda, Tarım ve Hayvancılık Bakanı
Kutbettin Arzu tarafından uygun görülmemiş, Bakan tarafından yapılan açıklamada
kayısı ürününün kâr eden bir ürün olduğu, bu nedenle desteğe ihtiyacı olmadığı
ifade edilmiştir. 
Bugüne
kadar iktidar partisi dışındaki partiler tarafından TBMM Başkanlığına verilen
önergelerin iktidar partisi tarafından reddedilmesi nedeniyle kayısı konusunda
araştırma komisyonu bir türlü kurulamamıştır. AKP'nin, Malatya ilini çok
yakından ilgilendiren kayısı ürünü konusundaki duyarsızlığı kent açısından
kayıpların devam etmesine sebep olmaktadır.
Kayısıya
alan bazlı destek verilmesi, kamu spotu hazırlanarak yaygın basında tanıtımının
yapılması, TARSİM şartlarının üretici lehine yeniden düzenlenmesi, don ve
doludan etkilenen üreticilerin borçlarının silinmesi, askeriye ve okullarda
kayısı dağıtılması gibi taleplerimiz defalarca AKP Hükûmeti tarafından ya
görmezden gelinmiş veya reddedilmiştir.
Dünyanın
en güzel kayısılarının yetiştirildiği Malatya ili bu eşsiz ürünü değerlendirme
noktasında sorunlar yaşamaktadır. Üreticilerin ve şehrin en önemli geçim
kaynağı olan kayısı ürününün satış, pazarlama, tanıtım sorunlarının tespiti, bu
sorunların ortadan kaldırılması için gerekli önlemlerin alınması, ürünün
ekonomik girdi değerlerinin artırılması amacıyla yapılacak çalışmaların
belirlenmesi, don ve doludan kaynaklı üretici zararlarının karşılanması
amacıyla yapılacak çalışmaların belirlenmesi amacıyla Anayasa’nın 98, İç
Tüzük’ün 104 ve 105'inci maddeleri uyarınca Meclis araştırması açılmasını arz
ve teklif ederiz.
1)
Veli Ağbaba  (Malatya)
2)
Mustafa Sezgin Tanrıkulu  (İstanbul)
3)
Mazlum Nurlu  (Manisa)
4)
Tekin Bingöl  (Ankara)
5)
Niyazi Nefi Kara  (Antalya)
6)
Ali Şeker 
(İstanbul)
7)
Mehmet Gökdağ  (Gaziantep)
8)
Mevlüt Dudu  (Hatay)
9)
Aylin Nazlıaka  (Ankara)
10)
Cemal Okan Yüksel  (Eskişehir)
11)
Nurhayat Altaca Kayışoğlu  (Bursa)
12)
Kadim Durmaz  (Tokat)
13)
Lale Karabıyık  (Bursa)
14)
Zeynep Altıok  (İzmir)
15)
Ahmet Haluk Koç  (Ankara)
16)
Murat Bakan  (İzmir)
17)
Gülay Yedekci  (İstanbul)
18)
Gürsel Erol  (Tunceli)
19)
Bülent Öz 
(Çanakkale)
20)
İrfan Bakır  (Isparta)
21)
Musa Çam  (İzmir)
22)
Kazım Arslan  (Denizli)
23)
Mahmut Tanal  (İstanbul)

3.- Antalya Milletvekili Çetin Osman Budak ve 20
milletvekilinin, taş
ocakları ve madencilik faaliyetlerinin turizm ve tarım alanlarındaki olumsuz
etkilerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/243)
(Kâtip
Üye Balıkesir Milletvekili Sema Kırcı tarafından önergenin okunmasına başlandı)
“Türkiye Büyük Millet Meclisi Başkanlığına
Taş
ocakları ve madencilik faaliyetlerinin turizm ve tarım alanlarındaki olumsuz
etkilerinin araştırılması, tarım ve turizm alanlarının gelecek yıllarda da ülke
ekonomisine katkısının sürmesini sağlayacak önlemlerin belirlenmesi amacıyla
Anayasa'nın 98, TBMM İçtüzüğü'nün 104 ve 105'inci maddeleri kapsamında Meclis
araştırması açılması konusunda gereğini arz ederiz.
1)
Çetin Osman Budak  (Antalya)
2)
Aydın Uslupehlivan  (Adana)
3)
Elif Doğan Türkmen  (Adana)
4)
Haluk Pekşen   (Trabzon)
5)
Mazlum Nurlu  (Manisa)
6)
Kadim Durmaz  (Tokat)
7)
Lale Karabıyık  (Bursa)
8)
Ahmet Haluk Koç  (Ankara)
9)
Gülay Yedekci  (İstanbul)
10)
Bülent Öz 
(Çanakkale)
11)
İrfan Bakır  (Isparta)
12)
Mehmet Gökdağ  (Gaziantep)
13)
Musa Çam  (İzmir)
14)
Tekin Bingöl  (Ankara)
15)
Niyazi Nefi Kara  (Antalya)
16)
Ali Şeker 
(İstanbul)
17)
Mevlüt Dudu  (Hatay)
18)
Cemal Okan Yüksel  (Eskişehir)
19)
Nurhayat Altaca Kayışoğlu  (Bursa)
20)
Mustafa Sezgin Tanrıkulu  (İstanbul)
21)
Mahmut Tanal  (İstanbul)
Gerekçe:
Türkiye
verimli arazileri, doğal güzellikleri ve tarihî dokusuyla dünyanın önemli
turizm ve tarım ülkelerinden biridir. Türkiye'nin bu özelliklerini koruyarak
geleceğe taşınması Türkiye'nin ulusal çıkarları açısından bir zorunluluktur.
Turizm ve tarım ülke ekonomisi içinde önemli bir yer tutmakta, istihdam
alanında da milyonlarca kişiye iş ve aş sağlamaktadır. Bu katkının
sürdürülebilmesi için doğal güzelliklerin, tarım alanlarının ve turistik
bölgelerin korunmasının gerekliliği açıktır. Ancak son yıllarda AKP iktidarı
kısa vadeli çıkarlar için Türkiye’nin birçok bölgesindeki turizm ve tarım
alanlarının taş ocaklarıyla, madencilik faaliyetleriyle, Türkiye'nin enerji
ihtiyacına katkısı tartışmalı küçük hidroelektrik santrali projeleriyle tahrip
edilmesine zemin hazırlamıştır.
Kıyı
turizminin en önemli merkezi Antalya'nın her bölgesinde de aynı sorun
yaşanmakta, Finike'de asırlık sedir ağaçları, Elmalı'da inanç merkezi olan Dur
Dağı ve Abdal Musa Türbesi, Ahmetler Kanyonu, Hisarçandır bölgesi, Akseki,
Kumluca, Korkuteli'nde tarım arazileri, Kemer, Kumluca ve Kaş'ta turizm
alanları kısa vadeli çıkarlara feda edilmektedir. İzmir'de, Muğla'da, Rize'de
ve Artvin'de de durum farklı değildir. Ülke ekonomisine katkısı tartışmalı bu
tür yatırımlarla ülkenin geleceğine şimdiden büyük zararlar verilmesinin önü
açılmaktadır…”
MAHMUT
TANAL (İstanbul) – Sayın Başkan, sayın hatip çok hızlı okuyor, anlaşılamıyor
yani biz bunu anlamak istiyoruz mümkünse.
BÜLENT
TURAN (Çanakkale) – Basılı var zaten Sayın Başkan.
(Kâtip
Üye Balıkesir Milletvekili Sema Kırcı tarafından önergenin okunmasına devam
edildi) 
“…Türkiye'nin
ekonomik kalkınması önemlidir ancak bunun akılcı ve sürdürülebilir
politikalarla gerçekleştirilmesi gerekir. Türkiye'nin doğaya duyarlı, turizm ve
tarım gibi ülke açısından yaşamsal öneme sahip stratejik alanları önceleyen
politikalar oluşturması zorunluluktur. 
Taş
ocaklarıyla kısa vadeli gelirler için ülkenin geleceğinde önemli bir pay sahibi
olabilecek alanların tahrip edilmesine izin verilmemelidir. Taş ocaklarının
yarattığı tahribatın önlenebilmesi için Türkiye Büyük Millet Meclisinin devreye
girmesinde büyük yarar vardır. TBMM, Türkiye'nin geleceğine sahip çıkmalıdır. 
Bu
nedenlerle taş ocakları ile madencilik faaliyetlerinin tarım ile turizm
alanlarında yol açtığı tahribatın boyutlarının araştırılması, Türkiye'nin doğal
yapısı korunarak tarım ve turizm ülkesi olarak gelecek yıllara taşınmasını
sağlayacak önlemlerin belirlenmesi amacıyla bir Meclis araştırması açılması
gerekli görülmektedir.”
BAŞKAN
– Sayın Tanal, gayet iyi anlaşılıyor efendim.
Bilgilerinize
sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
CANDAN
YÜCEER (Tekirdağ) – Sayın Başkan, biraz önce ifadelerim farklı bir görüş
kastetmişim gibi -Tekirdağ milletvekili tarafından- ifade edildi. Madde 69
gereği söz istiyorum. 
BAŞKAN
– Neydi sizin açıklamalarınız Sayın Yüceer?
CANDAN
YÜCEER (Tekirdağ) – Bir taş ocağıyla ilgili, bölgemize dair bir
bilgilendirmeydi ama ona dair farklı bir görüş ifade etmişim gibi ifade edildi,
düzeltmek istiyorum.
BAŞKAN
– Peki, buyurunuz Sayın Yüceer. (CHP sıralarından alkışlar)
V.- SATAŞMALARA İLİŞKİN KONUŞMALAR (Devam)
3.- Tekirdağ Milletvekili Candan Yüceer’in, Tekirdağ
Milletvekili Ayşe Doğan’ın yaptığı açıklaması sırasında şahsına sataşması
nedeniyle konuşması 
CANDAN
YÜCEER (Tekirdağ) – Teşekkür ediyorum Sayın Başkan.
Biraz
önce de ifade ettiğimiz gibi Tekirdağ’ımızın Saray ilçesinin Safaalan
Mahallesi’nde gene bir taş ocağı yapılması için bir başvuru var. Bu başvuru
gene aynı şekilde ama ne bir ÇED gerekli değildir raporuyla, ne yerel halka, ne
muhtara, ne oranın dinamiklerine, Meclis üyelerine, belediyesine haber
verilmeden, danışılmadan; eskiden en azından bilgilendirilirdi, artık
bilgilendirmeden direkt Bakanlıktan alınan ÇED gerekli değildir raporlarıyla…
Ve maalesef, biraz önce sayın vekil ifade etti, evet, büyükşehirden bir görüş
istenmiş ama büyükşehir “İlçe belediyesinden görüş alın.” demiş ama buna dair
de herhangi bir talep, herhangi bir girişim yok. Kamu yararı görünerek bu taş
ocağının açılmasında “Bizim buna istinaden herhangi bir görüş almamıza gerek
yoktur.” diye bir dayatma var. 
Bakın,
burası ormanların olduğu bir alan, burası tarımın, hayvancılığın yapıldığı bir
alan ve bununla da biz ilk kez karşılaşmıyoruz; bununla da yine Güngörmez
Mahallemizde de karşılaştık, diğer taş ocakları açarken de karşılaştık. Hiçbir
hukuk, karar tanınmadan, bölgenin dinamiklerine bakılmadan, orada yaşayan
vatandaşlara sorulmadan bir dayatma var, maalesef yandaşlara peşkeş çekilmesi
var. Burada gerekçelendirmeler maalesef yeterli değil. Biraz önce de ifade
edildiği gibi bizim belediyelerimizin bu konuda herhangi bir kararı yok;
bırakın kararı, bu konuda bilgilendirmesi bile yok. Yapılan, yine Bakanlık
aracılığıyla ÇED gerekli değildir raporu verip orada bu yağmayı
gerçekleştirebilmek. Bu anlamda da doğrudur, yanlış bilgi vardır ama yanlış.
İşte oranın dinamiklerine sorulmadan, oranın belediyesi bilgilendirilmeden,
muhtarı, vatandaşları bilgilendirilmeden bu dayatmadır, bu yapılandır. Bu
yanlış -doğru söylüyor sayın vekil- buradadır. 
Çok
teşekkür ediyorum. (CHP sıralarından alkışlar)
BAŞKAN
– Teşekkür ederim Sayın Yüceer.
Halkların Demokratik Partisi Grubunun İç Tüzük'ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, 1993 Kulp katliamı ve faili meçhul davaların zaman aşımı
riskiyle karşılaşmadan sonuçlanması ve bu konuda gerekli yasal tedbirlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/149) esas numaralı Meclis Araştırması Önergesi’nin ön görüşmelerinin,
Genel Kurulun 23 Haziran 2016 Perşembe günkü birleşiminde yapılmasına ilişkin
önerisi 
Türkiye Büyük Millet Meclisi
Başkanlığına
Danışma Kurulu 23/6/2016 Perşembe günü (bugün)
toplanamadığından, grubumuzun aşağıdaki önerisinin İç Tüzük'ün 19’uncu maddesi
gereğince Genel Kurulun onayına sunulmasını saygılarımla arz ederim.

 Çağlar
Demirel
 Diyarbakır
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan (10/149) esas numaralı, 1993
Kulp katliamı ve faili meçhul davaların zaman aşımı riskiyle karşılaşmadan
sonuçlanması ve bu konuda gerekli yasal tedbirlerin belirlenmesi amacıyla bir
Meclis araştırması açılmasına ilişkin önergelerin görüşülmesinin, Genel Kurulun
23/6/2016 Perşembe günlü birleşiminde birlikte yapılması önerilmiştir.
BAŞKAN
– Halkların Demokratik Partisi Grubu önerisinin lehinde ve aleyhinde söz
isteyen sayın milletvekillerine söz vereceğim.
Lehinde
ilk konuşmacı Meral Danış Beştaş, Adana Milletvekili. 
Buyurunuz
Sayın Danış Beştaş. (HDP sıralarından alkışlar)
MERAL
DANIŞ BEŞTAŞ (Adana) – Sayın Başkan, değerli milletvekilleri; ben de Genel
Kurulu saygıyla selamlıyorum. 
Evet,
bugün verdiğimiz önerge, Kulp’ta meydana gelen zorla kaybettirmelere ilişkin
hâlâ devam eden bir dava var ve buna ilişkin Meclis araştırması talebimiz var.
Tabii, bu zorla kaybettirmelere ilişkin Meclis araştırmamız özgün olarak Kulp’a
ilişkin, Kulp davasına, soruşturmasına ve kovuşturmasına ilişkin ama bugün hâlâ
bu meselelerin çözülmediği, davaların tek tek kapatıldığı, cezasızlıkla
sonuçlandığı gerçeğini de bir kez daha Genel Kurulun bilgisine, ilgisine ve
kararına sunma ihtiyacı duyduk. 
Olay
şöyle, önce önerge konusu olayı anlatmak istiyorum kısaca: 8-25 Ekim
tarihlerinde -1993 yılından söz ediyorum- dönemin Bolu Tugay Komutanı Yavuz
Ertürk komutasında yürütülen bir askerî operasyonda, Kulp ilçesinin Gurnik,
Mezire, Pireş, Kepir, Şuşan, Alaca köyü ve Muş’a bağlı Kayalısu köyünün Licik
mezrasından Mehmet Salih Akdeniz, Celil Aydoğdu, Behçet Tutuş, Mehmet Şerif
Avar, Hasan Avar, Bahri Şimşek, Mehmet Şah Atala, Turan Demir, Abdo Yamuk,
Nusreddin Yerlikaya, Ümit Taş adında 11 sivil gözaltına alınmıştır o tarihte ve
kendilerinden bir daha haber alınamadı, ta ki kemikleri İnsan Hakları
Derneğinin girişimleriyle ortaya çıkarılıncaya kadar. Gözaltında kaybedilen bu
11 kişinin aileleri soruşturma makamlarına, savcılıklara başvuruda bulunuyor
fakat maalesef, bu başvurular neticesinde etkin bir soruşturma, diğer benzer
bütün dava dosyalarında olduğu gibi, yürütülmüyor ve 1994 yılında Avrupa İnsan
Hakları Mahkemesine başvuru yapılıyor ve Avrupa İnsan Hakları Mahkemesi 31
Mayıs 2001 tarihinde davaya ilişkin karar veriyor ve Türkiye’yi mahkûm ederek
ihlal kararı veriyor. Burada, 11 kişinin yaşam hakkından sorumlu olduğunu ve
etkili bir soruşturma yapılmadığını geniş bir şekilde kararında dercediyor.
İhlal gerekçesi, yaşama hakkı, işkence yasağı, kişi özgürlüğü ve güvenliği
maddelerinden ihlal kararı veriliyor. 
Sonra,
2 Kasım 2003 tarihinde, 11 kişinin zorla kaybettirilmesinden tam on yıl sonra
Alaca köyüne 500-600 metre mesafedeki bir dere yatağında toprak üzerinde çıkan
bazı kemik parçaları ve bez parçaları bulunuyor, bunu köylüler fark ediyor.
İnsan Hakları Derneğine müracaatla bu bez parçalarını ve kemik parçalarını
götürüyorlar. Bunun üzerine İnsan Hakları Derneği Diyarbakır Şubesinin
girişimleri ve yaptıkları başvurular sonucunda 30 Aralık 2005 tarihinde bir
rapor yayınlanıyor bu kemiklere ilişkin ve burada, söz konusu Adli Tıp
Kurumunun raporunda olay yerinde bulunan kemiklerin en az 9 kişiye ait olduğu
ve bunlardan ikisinin Mizbah Akdeniz’in babası Mehmet Salih Akdeniz ile Ahmet
Tutuş’un babası Behçet Tutuş’a yüzde 99,9 oranında ait olduğu resmî olarak,
kriminal olarak tespit ediliyor. 
Şimdi,
bu dava 1993’ten şu ana kadar devam eden -aslında ara ara kesilen- Avrupa İnsan
Hakları Mahkemesinin kararından sonra ve kemiklerin köylülerce bulunmasından
sonra DNA’yla ortaya çıkan, sorumluluğu net olan bir dava dosyası. Bundan
sonra, biraz da dönemin konjonktürü, iktidarın buna cevaz vermesinden -hani
“Geçmişle yüzleşeceğiz.” iddiaları vardı- savcılar cesaret alıp bir dava
açtılar ve bu dava duruşmasında -8 Temmuz 2005 tarihinde ilk duruşma- Bolu
2’nci Tugay Komutanlığı arşivinden bilgiler isteniyor, Genelkurmay
Başkanlığından ve Bolu Tugayından. Fakat maalesef buna ilişkin Genelkurmay
Başkanlığı bir cevabi yazı gönderiyor ve diyor ki: “İlgili birimlerin
arşivlerinde yapılan araştırmada 1993’e ilişkin bilgi ve belge bulunmamaktadır.”
şeklinde yanıt veriliyor. Yine “2’nci Komando Tugay Komutanlığı arşivinin de 12
Kasım 1999 depreminde su basması sonucu zayi olduğundan herhangi bir evraka
ulaşılmadığı” şeklinde dava dosyasına yanıt veriliyor. 
Tabii,
bu arada bir parantez içinde şunu da ifade etmekte fayda görüyorum: Bu tip dava
dosyalarında belgeler ve bilgiler, özellikle suç işlendiğini tespit eden kamera
kayıtları görüntüler, yüzde 99,9 -ben, henüz o yüzde 1’e, yaşamımın, meslek
yaşamımın hiçbir bölümünde tanıklık etmedim- belge, bilgi ve kamera kaydı
olmaz; ya bozuk olur ya tahrip edilmiş olur ya su basmış olur ya hırsızlığa mal
olmuş olur ya da bir nüfus idaresi tümüyle yanmış, kül olmuş olur. Bunların
hepsi, dava dosyalarında mevcut cevabi yazılardır. Bu da cezasızlığa gerekçe
oluşturan, aslında resmî gerekçe oluşturan yanıtlar olarak önümüzde duruyor.
Bu
dava dosyası hâlâ Ankara’da devam ediyor, Kulp’ta 11 kişinin zorla
kaybettirilmesi meselesine ilişkin dava devam ediyor ve o dönemin Bolu 2’nci
Tugay Komutanı Tuğgeneral Yavuz Ertürk’ün talimatlarıyla gerçekleştiği,
aslında, dava dosyasında, Avrupa İnsan Hakları Mahkemesine intikal eden
belgelerde, tanık beyanlarında açık olduğu hâlde, Yavuz Ertürk hakkında hiçbir
tutuklama kararı yok. Tabii, normal, adli pratik gereğince, onlar, cezadan,
tutuklamadan muaf kişilikler. Şu anda tutuksuz devam ediyor ve dava,
Diyarbakır’da değil, maalesef, Adalet Bakanlığının izniyle, dava dosyası
Ankara’ya taşınıyor. Şu anda, bu tip dava dosyalarının hiçbiri kendi yerelinde
görülmüyor. Bununla da ayrıca, zarar gören, katliam mağduru ailelere ekstradan,
hem cezasızlık karşısında hem de bu yargılamalarda çok ciddi bir mağduriyet
daha yaşatıldığını biliyoruz.
Değerli
arkadaşlar, bu davalar, ciddi bir zaman aşımı riskiyle karşı karşıyalar. Bu,
çok önemli bir dava dosyası; 11 kişinin zorla kaybedildiği, DNA’yla
kemiklerinin tespit edildiği bir dava dosyasından söz ediyoruz.
Diyeceksiniz
ki belki, “O günden bugüne aradan yirmi üç yıl geçti, niye bugün geldi?” Bugün
de aynen bir zorla kaybettirme davasıyla, girişimiyle karşı karşıyayız; Hurşit
Külter, bugün, 28’inci gündür, Şırnak’ta gözaltına alındığı hâlde resmî
makamlarca kabul edilmiyor ve tıpkı Vedat Aydın’ın 1991 yılında zorla gözaltına
alındıktan sonra cenazesinin bulunmasıyla ve karanlık bir dönemin başlamasıyla
çok benzeşiyor gerçekten. 
Hurşit
Külter, Şırnak DBP İl Yöneticisi, bu kürsüden daha önce de ifade ettik ve
kendisinin ailesine yazdığı “Hakkınızı helal edin, beni alıyorlar.” mesajı
soruşturma dosyasına konulmuş durumda. Bu başvuru Avrupa İnsan Hakları
Mahkemesinin önüne de gitti ve bu dosyada Türkiye’den savunma istendi, Hurşit
Külter’in kaybettirilmesine ilişkin savunma istendi. Savunma istendikten sonra
bütün ısrarlarımıza rağmen, dün gece saat iki civarında Millî Savunma Bakanının
yanıtına kadar hiçbir yanıt alamadık, resmî hiçbir yanıt alamadık. Dün gece
sorduğumuz soru üzerine Millî Savunma Bakanımız dedi ki: “Hurşit Külter’in
kaybedilmesine ilişkin, gözaltına alınmasına ilişkin iddialara dair İçişleri
Bakanlığı mülkiye müfettişleri görevlendirmiştir.”, yirmi sekiz gün sonra. JÖH
ve PÖH hesaplarından açıkça ilan edilen bir gözaltı, bir zorla alıkoymadan söz
ediyorum ve gerçekten şu anda Hurşit Külter yaşıyor mu, yaşamıyor mu, hiçbir
bilgimiz yok. Maalesef, deneyimlerimiz yani şu anda çok daha vahim bir,
yaşamının devam etmediğine dair kaygılarımızı gitgide büyütüyor. Bir ülke
düşünün, kürsüden Millî Savunma Bakanı diyor ki “Bu ülkede böyle hukuksuzluklar
olmaz.” ama 28’inci günün sonunda müfettiş görevlendirdiğini söylüyorlar. Hacı
Lokman Birlik’in cenazesini panzer arkasında sürükleyenler hakkında da müfettiş
görevlendirilmişti. Ama ne oldu? O sürükleyenlerle ilgili sadece kademe
durdurma cezası verildi. Bu ülkede cenazeye işkence yapmanın cezası kademe
durdurmaymış. 
Şimdi,
biz, Kulp davası özelinde bütün zorla kaybetmelere ilişkin aslında Meclisin
inisiyatif alması gerektiğini, bu komisyonlar aracılığıyla bunları önlemede
etkin bir çaba içinde olabileceği inancıyla araştırma komisyonumuzun kabul
edilmesi yönünde görüşümüzü bir kez daha ifade ediyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Danış Beştaş.
Halkların
Demokratik Partisi Grubu önerisinin aleyhinde Orhan Atalay, Ardahan
Milletvekili. 
Buyurunuz
Sayın Atalay. (AK PARTİ sıralarından alkışlar) 
ORHAN
ATALAY (Ardahan) – Sayın Başkan, değerli milletvekilleri; HDP grup önerisi
aleyhine söz almış bulunuyorum. Yüce Meclisi saygılarımla selamlıyorum.
Değerli
arkadaşlar, konuya girmeden önce birkaç temel ilkeden bahsetmek istiyorum.
Ramazan ayındayız, hamdolsun Müslüman’ız. Müslüman olmak, insan olmak bize
birtakım yükümlülükler de yüklemiş durumdadır. O yüzden, konuşurken adil olmak,
Cenab-ı Allah’ın bize temel emirlerinden birisidir çünkü adalet kötülüklerden
ve günahlardan korunmak manasında takvaya en yakın yoldur. “Bir kavme olan
kininiz sizi adaletsizliğe sevk etmesin.” diye ayetler mevcut. “Adaleti ayakta
tutanlar olun, şahitlik ettiğinizde de doğruyu söyleyin. Velev ki sizin,
ana-babanızın, aşiretinizin aleyhine olsa dahi.” Bu da bir ayet. Bu ayetleri
şunun için okudum arkadaşlar: Özellikle AK PARTİ 2002’de iktidara geldiğinden
bu yana “Suyun altında kalan, halı altına süpürülmüş olan hiçbir şey kalmasın.”
şeklinde çok adil ilkeler vazetti; geçmişe dönük eğer bir yüzleşme gerekiyor
idiyse bunu çok cesaretli bir şekilde icra etti. Eğer bugün iktidar isek,
devlet adına Hükûmette bulunuyor isek devletin geçmişte yapmış oldukları,
mesela Dersim katliamı gibi… Gerekirse halkından özür diledi. Özellikle doğu ve
güneydoğuda reddin, inkârın, asimilasyonun, güvenlik politikalarının, OHAL’in,
özel güvenlik tedbirlerinin, DGM’lerin vesairenin sebebiyet vermiş olduğu ne
kadar hukuksuzluk var ise bunlarla yüzleşmekten çekinmedik; hepsine dönük
davalar açıldı. Nitekim, HDP’nin grup önerisinde bahsi geçen Kulp ilçesi Alaca
köyünde gözaltında kaybedilen, katledilen 11 vatandaşımızla ilgili de
gerekenler yapılmış, 2004 yılında İnsan Hakları İnceleme Komisyonu bu konuyla
ilgili bir alt komisyon oluşturmuş ve alt komisyon bütün çalışmalarını
gerçekten mahallinde kayıpların yakınlarıyla, devlet yetkilileriyle bire bir
görüşerek bir zabıt altına almış ve İnsan Hakları İnceleme Komisyonunun raporu
elimizde. 
Değerli
arkadaşlar, elbette ki acıları, katliamları burada yarıştıracak hâlimiz yok.
Katliam kimden gelirse gelsin hesabını vermek zorundadır. Eğer bir hukuk
devletiyse yaşadığımız devlet -ki öyledir- o zaman hiç kimse hukukun önüne
çıkmaktan kendisini geri tutamaz, böyle bir lüksü olamaz. Hükûmet olarak biz
gerek Muğlalı hadisesinde olduğu gibi 33 vatandaşımızın kurşuna dizildiği,
Ahmet Arif’in 33 Kurşun şiirinde belirttiği, tavsif ettiği olay da dâhil olmak
üzere geçmişte kim kime karşı hangi hukuku tecavüz etmiş ve cinayetler
işlemişse… Hiç kimsenin bu konuda lüksü yok. Herkesin hukukun önüne çıkıp kendi
savunmasını yapması gerekir. Bununla ilgili bütün hukuki süreçler, mekanizmalar
çalışıyordur. O yüzden, bahsi geçen olay da şu anda nitekim yargıdadır. Fakat,
gönül arzu eder ki değerli kardeşlerim, sadece katliamları 1990’lı yıllarda
devlet erkini, devlet yetkisini, devlet gücünü kullanan askerler, polisler
yapmadı ama devletin yapmış olduğu ya da devlet adına orada katliamlar yapanlar
kadar PKK da bir sürü katliamlar yapmıştır. Bakın, aynı köyde, Alaca köyünde
bahsi geçen olay sonbaharda gerçekleşiyor, gözaltında 11 kişinin kayıp olayı
ama aynı köyde, aynı mahalde ilkbaharda PKK katliam yapıyor. Biz de arzu
ederdik ki HDP’li arkadaşlarımız da çıkıp PKK’nın yapmış olduğu katliamların,
PKK’nın yapmış olduğu cinayetlerin de hesabının sorulmasının gerektiğine dair
burada açık seçik bir tavır ortaya koymuş olsalardı. (AK PARTİ sıralarından
alkışlar)
BEHÇET
YILDIRIM (Adıyaman) – Uzağa gitme, Roboski’ye gel, Roboski’ye! Daha dün,
Roboski dündü, dün!
ORHAN
ATALAY (Devamla) – Değerli arkadaşlar, evet, bizler acılar yaşıyoruz; sadece
Türkiye değil, ne yazık ki bütün İslam dünyası acılar yaşıyor. Bakın, İslam
öncesi cahiliye döneminde dahi “haram aylar” dediğimiz aylar vardı. Zilkade,
zilhicce, muharrem ve recep aylarında, Cahiliye Dönemi’nde, puta tapanlar
döneminde dahi savaşlar yapılmazdı. O dönemlerde yapılan savaşlara “ficar
savaşları” yani “büyük fücur, günah savaşları” adı verilirdi. Onlar bile bu
aylarda birbirlerinin kanını akıtmazlardı.
ZİYA
PİR (Diyarbakır) – E, ders alın.
ORHAN
ATALAY (Devamla) – İslam adına, Müslüman olarak, bu coğrafyanın insanları
olarak bu konuda ne yazık ki mahcubuz. İslam dünyasında haram aylarda dahi
cinayetler işlenmektedir. 
Değerli
kardeşlerim, Gandhi, Hindistan iç savaşını bitirmek için ortaya çok esaslı
kurallar koymuştu. Eğer bir yüzleşme yapılacaksa, bir hakikatle yüzleşme
yapılacaksa öncelikle aktörlerin ya da siyasilerin adalet prensibinden
ayrılmamaları gerekir. Bu, minimum, asgari ahlaki mecburiyetimizdir. Gandhi’ye
bir Hindu geliyor, diyor ki: “Bir Müslüman benim çocuğumu katletti. Bana izin
ver, ben de bir Müslümanın çocuğunu katledeceğim.” Gandi “Asla. Bundan sonra
babası bir Müslüman tarafından katledilmiş olan Hindu bir çocuğu aksi durumda
olan Müslüman bir aileye vereceğim ya da babası bir Hindu tarafından
katledilmiş olan Müslüman bir yetim çocuğu da keza, çocuğu Müslüman birisi
tarafından öldürülmüş bir aileye vereceğim.” diyor. Bu merhamet duygularını,
adalet duygularını köpürte köpürte, kabarta kabarta, uyandıra uyandıra bu
sorunları çözmeyi başarmışlardır. Fakat, bize gelince, biz, tıpkı dünyanın
yarım küresi nasıl karanlıkta kalıyor, öteki aydınlık yarım kürede at
koşturuyorsak, lehimize olan şeyleri avazımız çıktığı kadar bağırıyoruz ama
bizi incitecek, bize dokunacak, aleyhimize olabilecek şeylerin üzerineyse çok
kalın süngerler çekiyoruz, onu karanlığa mahkûm ediyoruz. Bu şekilde biz hiçbir
yere varamayız arkadaşlar, hiçbir yere varamayız. “Sen yaptın, ben yaptım.”
kavgasından öte bir yere de varamayız. Öyleyse gelin, eğer burası demokratik
bir ülkeyse, burada hukuk varsa, burada siyaset yapılabiliyorsa o zaman bu
toplumun her ne sorunu varsa bu sorunun bu mekânın dışında asla ve kata çözüm
yerinin olmaması gerekir. Eğer bu toplumda biz siyaset yapıyorsak, kanun
yapabiliyorsak, geçmişteki yanlışları kanunlarla düzeltme imkânımız varsa, eğer
dil yasaklanmışsa, eğer kültürel haklar yasaklanmışsa, eğer insanların temel
hak ve hürriyetleriyle ilgili tahditler söz konusuysa, o zaman bunları
yasalarla düzeltme imkânımız varsa -ki vardır- o zaman bu memlekette hak arama
yöntemi olarak siyasetin, demokrasinin, yasamanın dışında hiçbir aracın
olmaması gerekir; herhangi bir araç varsa topluca onu telin etmemiz gerekir. O
yüzden, şiddetle, adam öldürmekle, adam kaçırmakla, gözaltılarda insanlar
kaybetmekle, faili meçhul cinayetler işlemekle, insanları asit kuyularına
atmakla, köy boşaltmakla, OHAL’lerle, “buhal”lerle bu memleket bir yere
varamaz.
Şimdi,
Türkiye Cumhuriyeti’nde, biz, şu anda, yasama faaliyetinde bulunan
milletvekilleriyiz. Başında beri izliyorum, gerçekten, biz, adalet duygusunu
ayağa kaldırabilirsek, bu ülkeyi, sadece bu çatıyı adaletin sütunları üzerinde
ayakta tutabilirsek ve ne pahasına olursa olsun adaletin yanında yer
alabilirsek, vicdanımızı ve aklımızı da bu esasa raptedebilirsek göreceğiz ki
problemlerimiz çok daha seri bir şekilde, kısa sürede çözümlenecektir ama bunu
yapmıyoruz. Niye bunu yapmıyoruz? Çünkü, vicdanımızdan ve aklımızdan talimat
almıyoruz. Ben arzu ederdim ki, 6 milyon insandan rey almış olan HDP, 7 Haziran
akşamı, 8 Haziranı beklemeden 7 Haziran akşamı Kandil’e de bir seslenişte
bulanarak, bir çağrıda bulunarak “Bu memlekette artık şiddetin, silahın,
terörün asla ve kata yeri olmamalıdır. Silahlarınızı siz gömeceksiniz ya da
silahlarınızla bu memleketi terk edeceksiniz çünkü silah ve şiddet, başta Kürtler
olmak üzere bu topluma, bu ülkeye, bu devlete zarar veriyor.” demeliydi.
Konuşamıyorsunuz. Biz de biliyoruz, konuşamıyorsunuz. Niçin konuşamıyorsunuz?
Çünkü Kandil’den yiyeceğiniz zılgıttan korkuyorsunuz. Nitekim, Selahattin
Demirtaş silahsızlanma çağrısında bulunduğunda Kandil Demirtaş’ı
Polyannacılıkla suçladı ve susturdu. 
(Mikrofon
otomatik cihaz tarafından kapatıldı) 
ORHAN
ATALAY (Devamla) - Sonra, bir fantezi uğruna Kürtlerin memleketlerini,
Silvan’ı, Silopi’yi, Yüksekova’yı, Varto’yu bir cehenneme çevirdiniz. Peki,
buna hangi gün bu kürsüde cesaretle bir itirazda bulundunuz? 
ZİYA
PİR (Diyarbakır) – Kulaklarınızı açın. Kulaklarınızı açın, duyarsınız.
ORHAN
ATALAY (Devamla) - Keşke, bulunabilseydiniz. 
ERKAN
AKÇAY (Manisa) – Etnik temelli bölücülük yapıyorsun! 
“Kürtlerin
memleketi” diyor. Düzeltsenize!
ORHAN
ATALAY (Devamla) - Keşke, bağırdığınız kadar, gruba bağırdığınız kadar Kandil’e
bağırabilseydiniz. (AK PARTİ sıralarından alkışlar) Bunu yapmadınız arkadaşlar.
Bunu yapmadınız. 
BAŞKAN
– Teşekkür ederim Sayın Atalay. 
ZİYA
PİR (Diyarbakır) – Havuz medyasının dışında da medyayı takip edin, duyardınız
dediklerimizi. 
ORHAN
ATALAY (Devamla) – Bunu yapmadıysanız, lütfen, o zaman kendinize bir öz
eleştiri yaparak, kendinizi biraz gözden geçirerek, eğer bu problemi çözmek
istiyorsak adalet ilkesinden vazgeçmemeniz gerekiyor. 
Yüce
heyetinizi saygıyla selamlıyorum. (AK PARTİ sıralarından alkışlar) 
ERHAN
USTA (Samsun) – Suçladıklarından ne farkın var senin, hiç farkın yok. Senin ne
olduğunu biliyoruz biz. Suçladıklarından hiçbir farkın yok senin. 
BAŞKAN
– Sayın Atalay, teşekkür ederim. 
ERKAN
AKÇAY (Manisa) – Sayın Başkan… 
BAŞKAN
– Sayın Akçay… 
MERAL
DANIŞ BEŞTAŞ (Adana) – Sayın Başkan…
BAŞKAN
– Bir saniye Sayın Beştaş, dinleyeceğim sizi. 
Buyurunuz
Sayın Akçay. 
VI.- AÇIKLAMALAR (Devam)
21.- Manisa Milletvekili Erkan Akçay’ın, Ardahan
Milletvekili Orhan Atalay’ın HDP grup önerisi üzerinde yaptığı konuşmasındaki
bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Kürsüde
konuşan konuşmacının konuşmalarının aslında özünde bir bölücülükten, âdeta
silahsız, PKK terör örgütü mensubunun konuşmalarından bir farkı olmamıştır son
cümlesi itibarıyla. “Kürtlerin illeri, Kürtlerin memleketi” demek, etnik
temelde, Türkiye Cumhuriyeti’nin coğrafyasını ve millet yapısını bölücü
ifadelerdir. Kınıyorum. 
Teşekkür
ederim. 
BAŞKAN
– Teşekkür ederim Sayın Akçay. 
Sayın
Danış Beştaş…
MERAL
DANIŞ BEŞTAŞ (Adana) – Sayın Başkan, sayın hatip HDP olarak, bize ilişkin
birçok sataşmada bulundu. Bir de benim konuşmamda “fantezi uğruna” en basiti,
“Siyaset konusunda HDP Kandil’e…” 
BAŞKAN
– Buyurunuz Sayın Danış Beştaş. (HDP sıralarından alkışlar)
Süreniz
iki dakikadır. 
ERKAN
AKÇAY (Manisa) – Yeter artık ya! Bu kadar şey olur mu ya! 
V.- SATAŞMALARA İLİŞKİN KONUŞMALAR (Devam)
4.- Adana Milletvekili Meral Danış Beştaş’ın, Ardahan
Milletvekili Orhan Atalay’ın HDP grup önerisi üzerinde yaptığı konuşması
sırasında şahsına ve Halkların Demokratik Partisine sataşması nedeniyle
konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; öncelikle, sayın
hatibe teşekkür ediyorum gerçekten.
ERHAN
USTA (Samsun) – Suçladıklarından hiçbir farkı yok.
MERAL
DANIŞ BEŞTAŞ (Devamla) - En azından olması gerekenleri, nispeten de olsa, bir
kısımda da olsa ifade etti, aynı fikirdeyim bazı bölümlerde, evet.
RUHİ
ERSOY (Osmaniye) - Evet, beraber yürüdünüz bu yollarda.
MERAL
DANIŞ BEŞTAŞ (Devamla) - Bu mesele, Kürt meselesi gerçekten burada çözülmeli,
gerçekten siyasetle çözülmeli, gerçekten demokratik siyasetin
güçlendirilmesiyle, konuşarak diyalogla çözülmeli. Bu kürsüden defalarca
söyledik ama keşke Roboski’den de söz etseydiniz, keşke 2002’den bu yana devam
eden katliamlardan da, daha düne kadar, Ankara katliamı, Suruç katliamı ve o
katliamlarda nasıl cezasızlığın adım adım hayata geçirildiğinden de söz
etseydiniz.
Evet,
biz bu kürsüden devleti eleştiriyoruz, devlet özgünlüğünde de iktidarı
eleştiriyoruz. Çünkü muhatap, yürütme iktidarda, AKP Grubunda ve Hükûmette. PKK
bir devlet olsa, bir hükûmeti olsa, bunlara ilişkin eleştirilerimizi onlara da
götürürüz. Daha dün Ankara katliamını kınadık, İstanbul’u kınadık. Biz bu tip
katliamların hepsinin amasız, fakatsız karşısındayız.
İSMAİL
TAMER (Kayseri) – Onların nedeni sizsiniz ama, kınamayın boş yere.
MERAL
DANIŞ BEŞTAŞ (Devamla) - Ama şunu unutmayın: Biz gerçekten fantezi yapma
peşinde değiliz. İslam dinine ilişkin söylediklerinize de katılıyorum. Ama
bunun yaşama nasıl geçtiğine bir bakalım. Gever’de iftar çadırlarının
açılmasına izin verilmedi. İnsanların evleri başlarına yıkılmış, çadırlar
kuruldu, çadırlar yıkıldı. Cizre’de Birleşmiş Milletler insanların diri diri
yakıldığını ve gelip inceleme yapmak istediğini söyledi. Bunların hepsi başka
bir örgütün iktidarında yapılmadı ya da başka bir partinin iktidarında
yapılmadı, sizin partinizin iktidarı döneminde yapıldı. Katılıyorum, gerçekten
hukuk devletiysek hâlâ -ki bence ondan vazgeçmiş durumdayız- bu meseleyi burada
çözebiliriz. Biz de aynı kanaatteyiz ve her gün bu çağrıları yapıyoruz. Bu
mesele ölmekle, öldürmekle çözülecek bir mesele değil. Bunu yüz yıldır
deneyimlediniz zaten.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Danış Beştaş.
ORHAN
ATALAY (Ardahan) – Başkanım…
BAŞKAN
– Sayın Atalay…
ORHAN
ATALAY (Ardahan) – MHP grup başkan vekili arkadaşımız beni bölücülükle suçladı,
sivil bir bölücülük yaptığıma dair bir beyanda bulundu, cevap vermek istiyorum.
ERKAN
AKÇAY (Manisa) – Evet, aynen öyle, bölücülükle itham ettim efendim.
BAŞKAN
– Buyurunuz Sayın Atalay. (AK PARTİ sıralarından alkışlar)
5.- Ardahan Milletvekili Orhan Atalay’ın, Manisa
Milletvekili Erkan Akçay’ın yaptığı açıklaması sırasında şahsına sataşması
nedeniyle konuşması 
ORHAN
ATALAY (Ardahan) – Değerli arkadaşlar, burada polemik yapmayacağız. Elbette ki ben
AK PARTİ milletvekiliyim ve birey olarak da Orhan Atalay’ım; sizin gibi
düşünmek zorunda da değilim. Düşüncelerimiz kısmen kesişebilir, kısmen
ayrışabilir; bu benim bütünüyle hakkım ve hakkımı kullanırım ama ben asla ve
kata bölücülük yapmadım, asla ve kata bölücülükten taraf olmadım hayatım
boyunca. Benim derdim, benim davam sadece Türkiye değil, 20 milyon
kilometrekarelik, Osmanlı’nın egemen olduğu bütün topraklarda ittihat
istiyorum; bölücülük asla ve kata değildir bu. (AK PARTİ sıralarından alkışlar)
Bunu bu kadar açık bilin.
İki…
ERKAN
AKÇAY (Manisa) – Türkiye Cumhuriyeti’nin sınırlarını etnik temelde bölemezsin!
ORHAN
ATALAY (Devamla) – Bir dakika… Az dinleyin, az dinleyin; az dinleyin de
öğrenin!
ERKAN
AKÇAY (Manisa) – Sen öğren cahil herif!
ORHAN
ATALAY (Devamla) – Burada eğer, şu son hendek döneminden itibaren PKK’nın
başlatmış olduğu eylemlerin şayet Kürtlerin lehine bir eylem olduğunu
söylüyorlarsa o zaman birinci derecede Kürtlerin yaşamış olduğu coğrafyalar,
şehirler yakılıp yıkıldı; acıları sizden önce oradaki insanlar yaşadı, evinden
olan, yurdundan olan, kendi özbeöz ülkesinde muhacir duruma düşmüş olan 700 bin
insanın yüzde 99’u Kürt olduğu için söyledim. 
ERKAN
AKÇAY (Manisa) – Saydın mı? 
ORHAN
ATALAY (Devamla) – Hepsi bu kadar.
Teşekkür
ediyorum. (AK PARTİ sıralarından alkışlar) 
ERKAN
AKÇAY (Manisa) - Sende etnik bir takıntı var, zihnin etnik takıntıyla dolu.
Yazık! 
BAŞKAN
– Teşekkür ederim Sayın Atalay.
Sayın
Özel, mikrofonunuzu açıyorum.
RUHİ
ERSOY (Osmaniye) – Buna söyleyecek sözümüz var ama.
ERKAN
AKÇAY (Manisa) – “Kürt illeri”, “bilmem ne illeri”; nedir bu ya! Türkiye
Cumhuriyeti’ni kabul etmiyor musun sen?
VI.- AÇIKLAMALAR (Devam)
22.- Manisa Milletvekili Özgür Özel’in, Ardahan
Milletvekili Orhan Atalay’ın HDP grup önerisi üzerinde yaptığı konuşmasındaki
bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, gerçekten, Adalet ve Kalkınma Partisi adına
kürsüde bulunan hatibin kullandığı dile, o terminolojiye dikkat etmek lazım.
Manisa’mızda dünya kadar Kürt kökenli vatandaş yaşıyor ama Manisa bir Türk ili
değildir, Kürtlerin daha yoğunlukta yaşadıkları iller olabilir ama oralar da
Kürt ili değildir. 
ERKAN
AKÇAY (Manisa) – “Kürt illeri” diye bir şey yok ya!
ÖZGÜR
ÖZEL (Manisa) - Buralar Türkiye Cumhuriyeti’nin şehirleridir, Türkiye
Cumhuriyeti’nin vatandaşları yaşamaktadır ama elbette etnik ayrılıkları, etnik
farklılıkları vardır; bunlar zenginliğe ve kardeşliğe işaret eder. Bu
terminoloji, hangi partiden olursa olsun, bu kürsüye gerçekten yakışmıyor.
Bizim bunu doğru bulmadığımızı ve kınadığımızı ifade etmek isterim.
BAŞKAN
– Teşekkür ederim.
RUHİ
ERSOY (Osmaniye) – Sayın Başkanım, ben de bir dakika…
BAŞKAN
– Hayır, Sayın Milletvekili, grup başkan vekiliniz konuştu.
RUHİ
ERSOY (Osmaniye) – Olağanüstü bir durum gördüğüm için söz istiyorum.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, buyurunuz.
23.- Amasya Milletvekili Mehmet Naci Bostancı’nın, Kürt
illeri-Türk illeri şeklinde bir tasnifleme veyahut da bölücülük anlamına
gelebilecek herhangi bir değerlendirmenin söz konusu olmadığına ilişkin
açıklaması
MEHMET
NACİ BOSTANCI (Amasya) – Sayın Başkanım, teşekkürler. 
AK
PARTİ’nin bu meselelere bakışı belli. Çok çeşitli konuşmalar var, Orhan Bey’in
de -AK PARTİ’nin bir milletvekili olarak- daha önceki konuşmaları, bugünkü
konuşmaları çerçevesinde vurguladığı şudur: doğuda, güneydoğuda belli
kasabalarda hendek kurarak burayı terörize eden PKK militanlarının netice
olarak ortaya çıkardığı insani maliyeti, orada ağırlıklı bir şekilde yaşayan
Kürt kökenli vatandaşlarımız çekmişlerdir. Söylediği budur. Bunun dışında, Kürt
illeri-Türk illeri şeklinde bir tasnifleme veyahut da bölücülük anlamına
gelebilecek herhangi bir değerlendirme bizim için söz konusu değildir.
Teşekkür
ederim.
BAŞKAN
– Teşekkür ederim Sayın Bostancı.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, buyurunuz.
24.- Diyarbakır Milletvekili Çağlar Demirel’in,
1990’larda yaşanan katliamlar ve faili meçhullerin bugün daha ağır bir şekilde
yaşandığına ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Sayın
Başkan, gündemimiz çok net ve açık. 1990’larda yaşanan bu katliamlar ve faili
meçhullerin bugün de daha ağır bir şekilde yaşandığını ifade etmek istedik
bugün burada. 
2004
yılında komisyon kurulduğu ifade edildi, ama 2016’dayız; hâlâ hiçbir tutuklama
yok, bu konuda yasal sürecin devam ettiği, fakat çözüme kavuşmadığı bir dönemi
yaşıyoruz. Ve bu da yetmezmiş gibi -başta da konuşmamda ifade ettim- aynı
şekilde, şu an olağanüstü hâl olmamasına rağmen köyler boşaltılıyor, sokağa
çıkma yasakları ilan ediliyor, yakılıyor, insanlar katlediliyor ve insanların
kaçırılarak akıbetinden haber alınamayan bir süreçteyiz. 
İSMAİL
TAMER (Kayseri) – Neden acaba? Neden yapılıyor?
ÇAĞLAR
DEMİREL (Diyarbakır) – Bunun üstünü kapatarak farklı bir yere çekmeye çalışan
AKP grup başkan vekili ve konuşmacısına özellikle bunun altını çizerek söylemek
istiyorum ki yaşanan bugünü asla dünden farklı olarak ele alamayız. 
Teşekkür
ediyorum.
İSMAİL
TAMER (Kayseri) – Bu ülkeye ihanet etmeyeceksiniz! Bu bayrak altında yaşamayı
öğreneceksiniz. Konuşma fazla!
BAŞKAN
– Teşekkür ederim Sayın Demirel. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, 1993 Kulp katliamı ve faili meçhul davaların zaman aşımı
riskiyle karşılaşmadan sonuçlanması ve bu konuda gerekli yasal tedbirlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/149) esas numaralı Meclis Araştırması Önergesi’nin ön görüşmelerinin,
Genel Kurulun 23 Haziran 2016 Perşembe günkü birleşiminde yapılmasına ilişkin
önerisi (Devam)
BAŞKAN
– Halkların Demokratik Partisi Grubu önerisi lehinde Şenal Sarıhan, Ankara
Milletvekili. 
Buyurunuz
Sayın Sarıhan. (CHP sıralarından alkışlar)
ŞENAL
SARIHAN (Ankara) – Değerli Başkanım, değerli kâtip üyesi arkadaşlarım, değerli
yazman arkadaşlar ve sevgili milletvekili arkadaşlarım; bugün, burada, HDP
tarafından verilmiş olan önergeyi konuşmak üzere, bu konunun lehinde
görüşlerimi ifade etmek üzere hazır bulunuyorum.
Arkadaşlarımız
şöyle diyorlar taleplerinde, biraz önce grup başkan vekili arkadaşımız da ifade
ettiler: “1993 Kulp katliamı davasının ivedilikle sonuçlanması açısından
kolaylık sağlayacak faili meçhul davaların zaman aşımı riskiyle karşılaşmadan
sonuçlanmasını ve bu konuda gerekli yasal tedbirlerin alınmasını sağlamak üzere
Meclis araştırması açılmasını talep ediyoruz.” Kulp davası üzerinden arkadaşların
Meclisin dikkatini çekmek istediği nokta şudur: Davalar zaman aşımına uğruyor,
zaman aşımına uğrama nedeniyle de adalet yerine gelmiyor. 
Biraz
önce AKP adına konuşan vekil arkadaşımız da adaletin sağlanması üzerinden,
adalet üzerinden görüşlerini ifade etti. Adalet bir erdemdir, adaletin
sağlanmasını talep etmek de erdemli bir tutumdur. Burada bütün gruplar, hep
birlikte adaletin sağlanmasını istiyoruz. Eğer adaletin sağlanmasını istiyor
fakat davaların zaman aşımına bırakılmasına göz yumuyorsak, bu konuda bize
düşen yasal düzenlemeleri yapmıyorsak ve bize düşen denetleme görevini
yapmıyorsak, bu durumda bir şeylerin eksik olduğu kesindir. 
Bugün
Kulp davasından söz edeceğiz fakat sadece anımsatmak için ifade etmek isterim:
28 Haziran günü bir duruşmamız var, Sivas katliamı davası duruşması. Bu
duruşmanın aynı tarihte, 1993 tarihinin 2 Temmuzunda yani çok yakında da yıl
dönümü. Bu davanın da 1994 yılından sonra gelen sanıklar, yakalanan sanıklar
yönünden iki yıl önce zaman aşımına uğratıldığını biliyoruz. Şimdi, birkaç
sanık yönünden, haklarında daha uzun ceza istenen, ağırlaştırılmış müebbet
hapis cezası istenen sanıklar yönünden ise dava 3 kişiyle devam ediyor;
28’indeki duruşma da bu. 
Gerek
Sivas katliamı davasının gerekse Kulp davasının zaman aşımı tehdit ve
tehlikesiyle karşı karşıya kalması özünde yeni cinayetlerin, yeni insan hakkı
ihlallerinin ortaya çıkmasına neden olacaktır. Gerçekten adaleti aramak
istiyorsanız adil davranmak durumundasınız. Adil davranma zorunluluğunu da bize
sadece bizim vicdanımız ya da bizim ahlak anlayışımız emretmez, esas olarak bu
emri bize uymak zorunda olduğumuz yasalar verir; Anayasa verir, ceza yasaları
verir; hukukla ilgili diğer yasalar verir, Avrupa İnsan Hakları Mahkemesi
verir. 
Biraz
önce arkadaşlar söz ettiği için özetle değinmek istiyorum. Kulp olaylarıyla
ilgili 11 kişinin yok edilmesi… Değerli arkadaşlar, bunun hukuktaki adı faili
meçhul cinayettir, faili meçhul cinayettir ya da yargısız infazdır. Birisini
gözaltına alırsınız, gözaltına aldığınız şahsı mahkeme önüne çıkarmadan onu
infaz edersiniz. Nasıl infaz edersiniz? Yine kamu görevlileri kanalıyla onları,
örneğin Gölbaşı’na götürürsünüz, infaz edersiniz; onları Kulp’ta, onları
Diyarbakır’ın bir başka yerinde ya da Kars’ın bir köyünde infaz edersiniz. 
ERKAN
HABERAL (Ankara) – Devlete katil diyorsunuz, devlete! 
ŞENAL
SARIHAN (Devamla) – Ortaya çıkan durum yargısız infazdır ve yargısız infaz bir
toplumun üzerine leke gibi düşer. Yargısız infazı savunmak, cinayeti
savunmaktır, bir katliamı savunmaktır. 
Burada
karşılaştığımız durum nedir? Ben, öncelikle, Kulp davasından bahsederken, belki
sözlerime de başlarken bazı arkadaşlara teşekkür etmek istiyordum. Bunlardan
biri, yaşamdan koparılması şu anda hâlâ bir faili meçhul cinayet durumunda olan
Tahir Elçi’yi, avukat Tahir Elçi’yi anmak isterim. Bu davaya emeği büyüktür.
Şimdi aramızda olan ve vekil olana kadar, vekil olduktan sonra da duruşmaları
izleyerek ısrarla bu katliamın açığa çıkması konusunda emek veren Sezgin
Tanrıkulu arkadaşımıza da teşekkür etmek isterim, her ikisinin de ismini anmak
isterim. Ama, aynı şekilde, kaybedilenlerin, yok edilenlerin yakını olan ve il
genel meclisi üyesi sıfatıyla yoğun bir emek veren ve bu ölümlerin en azından
aydınlığa çıkması konusunda, mahkeme önüne gelmesi konusunda emek veren
kaybedilenlerin yakını Mehmet Emin Akdeniz’e de buradan teşekkür etmek isterim.
İşte, adalet böyle sağlanır değerli arkadaşlar. Ya yurttaşlar katkı sunarlar ya
avukatlar katkı sunarlar. Tehdit vardır, tehlike vardır, sizin için de ölüm
ihtimali vardır ama siz ısrarla adaletin yerine gelmesi için mücadele
edersiniz. 
Şimdi,
bu olayda, bakalım, 22’nci Dönemde vekil arkadaşlarımız -isimlerini de okumak
isterim- Cavit Torun, kendisi Adalet ve Kalkınma Partisi Diyarbakır
Milletvekiliymiş; Hakan Taşcı, yine Adalet ve Kalkınma Partisi Manisa
Milletvekili; Mesut Değer, Cumhuriyet Halk Partisi Diyarbakır Milletvekili. Bu
arkadaşlarımız Türkiye Büyük Millet Meclisi İnsan Haklarını İnceleme
Komisyonunda araştırma yapmışlar ve bu araştırmayı bir raporla saptamışlar. 
Değerli
arkadaşlar, rapordaki en önemli saptama şudur: Bunlar herhangi bir biçimde
PKK’lı ya da başka bir gizli örgütle bağlantıyla anılacak insanlar değildir,
halktan insanlardır, o köyün insanlarıdır ve o köydeki askerî grupların da
tanıdığı insanlardır. Fakat Bolu’dan bir tabur gelmiştir. Bolu’dan gelen tabur
gelişigüzel toplamalar yapmıştır ve o toplamaların sonucunda da bu insanları
infaz etmiştir. Anımsayacaksınız, kısa bir süre önce yine HDP’li bir
arkadaşımız bu kaybedilenlerden birinin eşinin ifadelerini bize okudu. 
Şimdi,
elimin altında Meclis tarafından tutanaklara geçirilmiş olan ifadeler var. Bu
ifadelerde bir haksızlığın yapıldığı açıkça gösterilmiştir. Şimdi, bunu bir
yana bırakıyorum. Bir de İHD’ye teşekkür etmem lazım çünkü İnsan Hakları
Derneği Diyarbakır Şubesi bu davanın üzerine gitmiş ve aydınlanması konusunda
Avrupa İnsan Hakları Mahkemesinden olumlu bir karar almıştır. İnsan Hakları
Sözleşmesi’nin 2’nci maddesi, 3’üncü maddesi ve 5’inci maddesine aykırılığı
saptamıştır, etkili bir soruşturma olmadığı kanaatine varmıştır. Bu aşamadan
sonra cesetlerin parçalarının bulunmasıyla dava gündeme gelmiştir ama
alıştığımız şekilde -Meral arkadaşım anlattı- bizim yargısal pratiğimiz budur.
Normal mahkemeden, ağır ceza mahkemesinden, Diyarbakır Ağır Ceza Mahkemesinden
dosya askerî mahkemeye, askerî mahkemeden tekrar Diyarbakır Ağır Ceza
Mahkemesine, oradan yeniden Ankara’ya gönderilmiştir. Bütün bunlar birer
yıllık, ikişer yıllık aralarladır ve hâlâ fail olarak gösterilen, yargılanmakta
olan kişi tutuksuz olarak yargılanmaktadır, 11 kişinin ölümünden sorumlu olan
kişi hâlen tutuksuz olarak yargılanmaktadır.
Biz
şimdi ne yapacağız? Bu tür davalarda yargının hızlandırılması gibi bir görevle
karşı karşıyayız arkadaşlar, davaların adil bir şekilde sonuçlanması gibi bir
görevle karşı karşıyayız. Örneğin, Gezi olaylarını anımsayınız. Gezi
olaylarında yaşamlarını yitirmiş olan insanların davalarının hiçbiri öldükleri
mekânda değildir yani Ankara’da değildir, İstanbul’da değildir; yeniden sevke
tabi olmuştur, nakle tabi olmuştur ve aileler davalarını izleyemez hâle
gelmiştir. 
Burada
eğer biz adil davranma konusunda hem dinî inançlarımıza göre hem düşünsel
inançlarımıza göre bunun ahlaki bir sorun olduğu düşüncesindeysek yapacağımız
şey doğru, dürüst yargılanmanın yollarını açmaktır ve bunun için de buradaki
ihmalleri saptamaktır, gerekli araştırmaları yapmaktır; ne gibi ihmaller olmuş,
bu ihmaller yeniden gündeme gelmesin diye mücadele etmektir. Bunu yapamadığımız
sürece…
Örneğin
bir olayı hatırlatmak isterim: İstanbul’daki gencecik bir kızın şehir
otobüsünde yaşamını yitirmesi, ona atılan bir molotof kokteyliyle, bir bombayla
yaşamını yitirmesi olayından sonra “Kızımızı öldürdüler.” diye bağıran bir
yetkili…
(Mikrofon
otomatik cihaz tarafından kapatıldı) 
ŞENAL
SARIHAN (Devamla) - Daha sonra bir başka yetkili yani Adalet Bakanı tarafından
bunun MİT’in işi olduğu açıklanmıştır. Ve yanılmak her zaman mümkündür,
yanılmamak için de mücadeleye devam etmek, doğru düzgün yargılama için çaba
göstermek gerekir. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Sarıhan.
Halkların
Demokratik Partisi Grubu önerisi üzerinde son konuşmacı Yılmaz Tunç, Bartın
Milletvekili. 
Buyurunuz
Sayın Tunç. (AK PARTİ sıralarından alkışlar) 
ERKAN
AKÇAY (Manisa) – Yılmaz Tunç, Bartın nerenin, kimlerin memleketi, o arkadaşına
bir öğret bakayım; Türkiye Cumhuriyeti’nin ne olduğunu da bir öğretiver
kürsüden. 
YILMAZ
TUNÇ (Bartın) - Sayın Başkan, değerli milletvekilleri; HDP grup önerisinin
aleyhinde söz aldım. Bu vesileyle Genel Kurulu saygılarımla selamlıyorum. 
1993
yılında Diyarbakır’ın Kulp ilçesinde 11 kişinin kaybolmasıyla ilgili 2005
yılında açılan davanın ivedilikle sonuçlanması açısından kolaylık sağlayacak ve
faili meçhul davaların zaman aşımı riskiyle karşılaşmadan sonuçlanması yönünde
gerekli yasal ve idari tedbirlerin belirlenmesi amacıyla Türkiye Büyük Millet
Meclisi İçtüzüğü’nün 104 ve 105’inci, Anayasa’nın da 98’inci maddeleri
gereğince HDP Grubu tarafından bir araştırma önergesi verilmiş ve bu önergenin
bugün görüşülmesi talep edilmektedir. 
Olayın
meydana geldiği yıl 1993 yılıdır. Bu konuda gerekli iç hukuk yollarının etkin
işletilmediği gerekçesiyle ilgililer Avrupa İnsan Hakları Mahkemesine
başvurmuşlar ve Avrupa İnsan Hakları Mahkemesi, bu olayla ilgili olarak
Sözleşme’nin 2, 3 ve 5’inci maddeleri yani yaşam hakkı, kişi özgürlüğü ve
güvenliğinin ihlali ve işkence yasağıyla ilgili maddelere aykırılık olduğu
gerekçesiyle tazminata hükmetmiştir. Bu olayla ilgili olarak Türkiye Büyük
Millet Meclisi İnsan Haklarını İnceleme Komisyonu 2004 Aralık ayında bir
araştırma yapmıştır. O dönemde, 22’nci Yasama Döneminde yine bu olayın
araştırılmasını isteyen AK PARTİ Diyarbakır Milletvekili Sayın Cavit Torun’dur
ve bu konuyu Meclis gündemine getiren odur. “AK PARTİ olarak biz bunun üzerine
gitmeliyiz.” demiştir ve İnsan Haklarını İnceleme Komisyonuna bir dilekçe
vermiştir ve İnsan Haklarını İnceleme Komisyonu üyesi olarak oluşturulan alt
komisyonda Cavit Torun’la birlikte AK PARTİ Manisa Milletvekili Hakan Taşçı,
CHP Diyarbakır Milletvekili Mesut Değer ve uzmanlardan oluşan heyet
Diyarbakır’a gitmiş, olay yerinde incelemeler, araştırmalar yapmıştır. 11
kişinin yakınlarıyla bu heyet tek tek görüşmeler yapmıştır; mülki amirle,
cumhuriyet savcısıyla ve o dönemde İnsan Hakları Derneği Diyarbakır Şube
Başkanı olan Sayın Selahattin Demirtaş’la da görüşmeler yapmıştır. Hatta,
cezaevine gitmişlerdir, tutuklu kişilerle de görüşmüşlerdir ve görüştükleri
hususları, tespitleri, raporları, ilgili yerlerden istedikleri belgeleri
incelemişler ve raporlarına dercetmişlerdir ve İnsan Haklarını İnceleme
Komisyonuna inceledikleri, yaptıkları araştırmalar neticesinde oluşturdukları
raporu sunmuşlardır. Rapor herkesin incelemesine açıktır. Raporda birtakım
tespitler vardır ve bu tespitlerle ilgili hususlar yargılama makamlarına da
mutlaka ulaşmıştır çünkü bu Komisyon burada kurulduğuna göre, bu davayı
sürdüren mahkeme bu Komisyon raporunu istemiştir. Maddi gerçeğin ortaya çıkması
anlamında elbette ki Meclis araştırma komisyonu da yargılama sürecinde olayın
açıklığa kavuşmasında faydalı olacaktır. Rapor buradadır. 
Tabii,
daha sonra ne olmuştur? Daha sonra da, 2004 yılında bu konuyla ilgili
soruşturmalar başlamıştır, adli soruşturma başlamıştır. Adli soruşturmanın
neticesinde dava açılmıştır ve dava da şu anda devam etmektedir. 2003 yılında
başlatılan soruşturmada savcılık görevsizlik kararı vermiş, askerî savcılığın
görevli ve yetkili olduğuna karar vermiş, dosya askerî savcılığa intikal
etmiştir. Diyarbakır 7. Kolordu Komutanlığı Askerî Savcılığında bulunan ve
herhangi bir işlem yapılmayan dosyaya ilişkin Diyarbakır Cumhuriyet
Savcılığının yürüttüğü ayrı bir soruşturmada dönemin Bolu Dağ Komando Tugayı
Komutanının 7 Ekim 2013 tarihinde İstanbul Cumhuriyet Başsavcılığında talimatla
ifadesi alınmış ve zaman aşımı o an itibarıyla durmuştur. Diyarbakır Cumhuriyet
Başsavcı Vekilliği tarafından hazırlanan 19 sayfalık iddianame 2013 yılı Ekim
ayında Diyarbakır 7. Ağır Ceza Mahkemesince kabul edilmiştir. Yargıtay 5. Ceza
Dairesi, Diyarbakır 7. Ağır Ceza Mahkemesinde görülen davada sanığın güvenlik
gerekçesiyle yargılamanın başka bir ilde görülmesi yönündeki talebini
değerlendirerek davanın Ankara’da görülmesini kararlaştırmıştır. İlk duruşma 26
Mayıs 2014’te görülmüş ve dava henüz sonuçlanmamıştır. 
Ortada
devam eden bir adli kovuşturma vardır. Anayasa’mızın 138’inci maddesine göre,
görülmekte olan bir dava hakkında yasama Meclisinde soru sorulamayacağı,
görüşme yapılamayacağı, hatta konuşma yapılamayacağı… Anayasa’mızın 138’inci
maddesindeki amir hüküm gereğince, bizim burada, aslında, devam eden bir dava
nedeniyle bir araştırma yapmamız mümkün olamamaktadır. 
Burada
yıllar sonra faili meçhul kalan bir olayla ilgili olarak soruşturma başlatılmış
ve konunun yargıya intikal ettirilmiş olması çok önemlidir. Yargının bu konuda
adaleti ortaya çıkararak sorumlular kimse bulması gerekir. Maddi gerçeği ortaya
çıkaracak olan ceza yargılamasıdır. Ceza yargılaması da şu anda devam
etmektedir. Meclis bu konuya duyarsız kalmamıştır, İnsan Haklarını İnceleme Komisyonu
olayın üzerine gitmiştir ve konuyu tüm detaylarıyla yerinde incelemiştir ve
bunu da AK PARTİ’li bir milletvekilinin dilekçesiyle başlatmıştır. 
Araştırma
önergesinde, yargının sürdürdüğü davanın ivedilikle sonuçlandırılmasını
sağlayacak tedbirlerin alınması istenmektedir. Bizim Meclis İçtüzüğü’müz ve
Anayasa’mıza göre, bir yargının ivedilikle sonuçlandırılmasını talep etme gibi
bir yetkimiz bulunmamaktadır ancak maddi gerçeği ortaya çıkarmaya yarayacak
araştırma ve bilgileri, evet, elbette ki mahkemeye sunabiliriz ama yargının
hızlandırılmasıyla alakalı bir müdahalede bulunmamız Anayasa’nın 138’inci
maddesine göre mümkün değildir. 
Şu
söylendi: “Araştırma yapıldı, dava da açıldı ancak herhangi bir tutuklama yok.”
Burada Meclisin bir tutuklama kararı vermesi mümkün değildir, Meclisin böyle
bir yetkisi zaten yoktur; bunu, tutuklama kararını verecek olan yargı
makamlarıdır. Zaten yargı da bu konuda ilgili kararları vermiştir. Bundan
sonra, sanık avukatları, müdahil avukatları bu konuda taleplerini devam ettireceklerdir.
Araştırma önergesiyle yargıya müdahale etmemiz mümkün değildir. 
Zaman
aşımı riskinden bahsedildi. Evet, zaman aşımı riski var. Dava zaman aşımı durdu
ama ceza zaman aşımı işliyor. Bu anlamda, onun sorumlusu da AK PARTİ iktidarı
değildir. Olay 1993’te meydana gelmiştir, soruşturmalar 2003 yılında
başlamıştır. On yıl boyunca hangi partiler iktidara gelmiştir? Buradan
sataşmaya mahal vermemek için söylemiyorum. On yıl aradan geçtikten sonra, bu
faili meçhullerin ortaya çıkarılması için çalışan ve bu soruşturmalara siyasi
desteği veren de AK PARTİ iktidarıdır, bu suçlamaların hepsi yersizdir.
Sayın
Başkan, değerli milletvekilleri; ülkemizin güneydoğusunda yaşayan Kürt kökenli
vatandaşlarımızla ilgili olarak geçmişte yaşanan olumsuz olaylar AK PARTİ
dönemlerinde terk edilmiştir. AK PARTİ’nin hukuk devleti ilkesinden vazgeçtiği
yönündeki eleştirilerin hiçbir gerekçesi yoktur. AK PARTİ döneminde
gerçekleştirilen demokratikleşme adımlarını bu millet yaşamaktadır,
özgürlükleri iliklerine kadar yaşamaktadır. 2002 öncesi Türkiye ile 2002
sonrası Türkiye arasında özgürlükler ve demokratikleşme anlamında dağlar kadar
fark vardır, çok büyük farklar vardır. Gerçekten, AK PARTİ’nin on dört yıllık
iktidarı döneminde sessiz bir devrim yaşanmıştır. Mevzuatımızın çağdaş sisteme
uyarlanması anlamında, insan hakları alanındaki eksikliklerin giderilmesiyle
ilgili olarak bütün yasal düzenlemeleri Türkiye Büyük Millet Meclisi olarak
sizlerle beraber gerçekleştirdik ve bundan sonra da gerçekleştirmeye devam
ediyoruz.
Bölgeye
yapılan yatırımlar… Gerçekten, çok büyük yatırımlar yapılmıştır. Olağanüstü
hâlin kaldırılması, ana dilde savunma hakkının getirilmesi, cezaevlerinde kendi
çocuğuyla bile ana dilinde konuşamazken konuşma imkânının getirilmesi, ana
dilde siyasi propaganda yapılabilmesi, yine, Kürtçe yayın yapan televizyonun,
devlet televizyonunun yirmi dört saat yayın yapabilmesi, insan haklarına
yönelik önemli düzenlemeler, özellikle, millî birlik ve kardeşlik süreci,
demokratik açılım süreci, çözüm süreci; tüm bunlar, bölge insanının insan
haklarından daha fazla faydalanması için AK PARTİ iktidarı tarafından
gerçekleştirilmiştir ama diğer taraftan da bölgenin fiziki kalkınmasıyla ilgili
önemli yatırımlar gerçekleşmiştir ancak hem bu demokratikleşme adımlarından hem
de bölgeye yapılan yatırımlardan terör örgütü rahatsız olmuştur, rahatsız olmuş
ve rahatsız olmaya da devam etmektedir. Ülke olarak, devlet olarak terörle
mücadelemiz de devam edecektir, bölge insanının huzurunu bozan terör örgütünü
bölgeden silinceye kadar Hükûmet olarak, devlet olarak çalışmaya devam
edeceğiz.
Bu
duygu ve düşüncelerle gerçeklerin ortaya çıkması noktasında AK PARTİ olarak her
zaman siyasi desteği verdik…
(Mikrofon
otomatik cihaz tarafından kapatıldı) 
YILMAZ
TUNÇ (Devamla) - …bundan sonra da vermeye devam edeceğiz ancak bu konuyla
ilgili olarak Mecliste bir araştırma komisyonu önceden kurulduğu için önerinin
aleyhinde olduğumu belirtiyor, Genel Kurulu saygılarımla selamlıyorum. (AK
PARTİ sıralarından alkışlar)
BAŞKAN
– Teşekkür ederim Sayın Tunç.
Öneriyi
oylarınıza sunuyorum…
ÇAĞLAR
DEMİREL (Diyarbakır) – Karar yeter sayısı istiyoruz Başkanım.
BAŞKAN
– Karar yeter sayısı talebi vardır, bu nedenle karar yeter sayısını arayacağım.
Öneriyi
kabul edenler… Kabul etmeyenler… Karar yeter sayısı vardır, öneri kabul
edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
2.- CHP Grubunun, Bursa Milletvekili Ceyhun İrgil ve
arkadaşları tarafından, laik sistemin ve laik eğitimin örselenmesinin ve bunun
toplumda yaratacağı sorunların araştırılması amacıyla 2/5/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 23 Haziran 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
23/6/2016
Türkiye Büyük Millet Meclisi Başkanlığına
Danışma
Kurulu 23/6/2016 Perşembe günü (Bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 CHP
Grubu Başkan Vekili
Öneri:
Bursa
Milletvekili Ceyhun İrgil ve arkadaşları tarafından laik sistemin ve laik
eğitimin örselenmesinin ve bunun toplumda yaratacağı sorunların araştırılması
amacıyla 2/5/2016 tarihinde Türkiye Büyük Millet Meclisi Başkanlığına verilmiş
olan Meclis araştırma önergesinin (528 sıra no.lu) Genel Kurulun bilgisine
sunulmak üzere bekleyen diğer önergelerin önüne alınarak 23/6/2016 Perşembe
günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir.
BAŞKAN
– Cumhuriyet Halk Partisi Grubu önerisi lehinde Ceyhun İrgil, Bursa
Milletvekili.
Buyurunuz
Sayın İrgil. (CHP sıralarından alkışlar)
CEYHUN
İRGİL (Bursa) – Sayın Başkan, Türkiye Cumhuriyeti’nin değerli vatandaşları ve
değerli milletvekili arkadaşlarım; her iktidar hata yapar, önemli olan bu
hataları kabul edip doğrulara yönelmektir. Ne fena ki yıllardır hemen her
alanda birçok hata yapan, daha fenası hatalarını doğruya çevirmek istemeyen,
daha da fenası hataların söylenmesine karşı kabul etmeyen bir iktidarla
yaşıyoruz. Bugün belki bir defa olsun bu iktidar bir hatasını kabul eder
umuduyla verdiğimiz önerge üzerinde konuşacağım. 
Umuttan
söz ediyorum çünkü konumuz eğitim, konumuz öğrenciler ve öğretmenler. Umuttan
söz ediyorum çünkü bu konu sadece iktidar partisine oy vermeyen kesimin değil,
iktidar partisine oy veren kesimin de yaşadığı, kısacası toplumun tamamını
etkileyen bir sorun. Bu konu toplumun tamamını ilgilendiriyor çünkü bu ülkenin
geleceğini oluşturacak, ailesini, vatanını, milletini seven ve yüceltmeye
çalışan, insan haklarına ve Türkiye Cumhuriyeti’ne karşı görev ve
sorumluluklarını bilen yurttaşlar olmaları amacıyla yetiştirilen
çocuklarımızdan ve çocuklarımızı yasalarda belirlenen amaçlara uygun
yetiştirmesini beklediğimiz öğretmenlerimizden söz ediyoruz. Buradaki bütün
arkadaşlarımın çocuklarımızın daha iyi bir geleceği olmasını istediğine
inancımı sürdürüyorum, umuyorum. Bu nedenle de buradaki herkesin öğrenci ve
öğretmenlere yönelik yanlışların düzeltilmesini isteyeceğini düşünüyorum. 
Değerli
milletvekillerim, biliyorsunuz geçtiğimiz haftalarda öğrenciler, liseliler
bildiriler yayımladılar. Baskıcı ve yasaklayıcı okul yönetimlerini şikâyet
ettiler. Okul müdürlerinin öğrencileri fişlediği kara defterlerden söz ettiler.
Düzenlemek istedikleri kültür etkinliklerine izin verilmezken dinî söylemlerin
ağırlıkta olduğu etkinliklerin yapıldığını söylediler. Öğretmenlerin
EĞİTİM-BİR-SEN’e zorla üye yapıldığını ifade ettiler. Günlerdir dile
getirdiğimiz bir konu, günlerdir öğretmenlerin sorunlarını haykırıyoruz.
Ağustosta atama yapılmasını beklerken Bakanın “yapmayacağız” diyerek hayal
kırıklığına uğrattığı öğretmenler. Bakanın “Ağustosta atama yok.” diyerek
beklentilerini boşa çıkardığı öğretmenler. Beklenti derttir arkadaşlar.
Beklenti, bekleyeni yorar. Nitekim, atama beklemekten yorulan, işsiz kalmamak
için inşaat işçisi olan gencecik bir öğretmen Mikail Cengiz önceki gün yaşamını
yitirdi. Gaziantep’te çalıştığı inşaatın 6’ncı katından düşerek ölen bu genç,
atanmamış öğretmen nişanlıydı. Cengiz öğretmen gibi daha nicesi aile kurmak
istiyor, çocuk istiyor, yaşamını düzene koymak istiyor, asıl önemlisi
öğretmenlik yapmak istiyor ama ataması yapılmıyor. Felsefe öğretmenleri, tarih,
edebiyat, fizik, matematik, meslek eğitimi öğretmenleri, nakış öğretmenleri,
yabancı dil, bilgisayar öğretmenleri, iletişim öğretmenleri, engelli
öğretmenler günlerdir, haftalardır seslerini Bakana ve Bakanlığa duyurmaya
çalışıyor “Yardım et bana, söyleyebildiklerimden daha fazlasını anla.” diyor
ama Sayın Bakan daha bu kadarını bile anlamıyor, belki anlamak istiyor da
çevresini saran o bürokratlar buna izin vermiyor. 
Değerli
milletvekilleri, konuşmamın başında umutlu olduğumu söylemiştim çünkü
çocuklarımızın, onları yetiştiren öğretmenlerimizin iyiliği için bu verdiğimiz
önergeyi burada herkesin önemseyeceğini düşünmüştüm ama şimdi salona, salonun
bu yanına bakıyorum, iktidar partisinin üyelerine bakıyorum ve sözlerimize
kulak asmadıklarını görüyorum. Peki, tamam. Öyle zamanlar var ki bırakın aynı
fikre, aynı dünyaya, aynı ülkeye, aynı eve, bazen iki insan aynı kelimeye bile
sığmıyor. Ancak uzun zaman öncesi gördüğüm ve şu anda bir kez daha emin olduğum
gerçek şudur ki biz, taş devri, kafalar değiştiği için bitti diyoruz; siz,
hayır, taşlar bittiği için diyorsunuz. Biz soruyoruz ilmi hikmetten, iktidar
diyor çalmadım kilimi mektepten.
Arkadaşlar,
öğretmenler mağdur diyoruz, biraz vicdan diyoruz. Oysa siz bu kelimeleri gayet
iyi biliyorsunuz. İşinize geldiğinde mağduriyetten, merhametten, vicdandan söz
edersiniz. Peki, vicdanlı olmak ayrım yapmadan herkesin onuruna, değerlerine,
sınırlarına saygı göstermek değil midir? İşte, öğretmenlerin onuru söz konusu.
Hani vicdan, hani adalet? Gazetelerde, televizyonlarda, bu salonda sürekli kul
haklarından ve adaletten söz ediyorsunuz, biz de sizden hep söylediğiniz gibi
Hazreti Ömer adaleti bekliyoruz ama karşımızda bu sorunları dile getirdiğimizde
hep vurdumduymaz Turist Ömer’i görüyoruz. 
Değerli
milletvekilleri, yolu doğru olanın yükü ağır olur. Biz, ne kadar ağır olursa
olsun bu yükü taşımak için buradayız. Biz, burada her gün bu ülkenin insanının
yaşadığı sorunları dile getiriyoruz, insanlarımızın sorunlarını görmezden
gelen, umursamayan, hatta yok sayanlara hatırlatmak için dil döküyoruz,
birlikte çözüm yolları bulmaya davet ediyoruz. Bir kere de “Evet, bu konu
önemli.” demediniz, bir kere de “Hata yapmışız, bunu düzeltelim.” demiyorsunuz.
Halkımızın ne kadarı buradaki konuşmaları, atışmaları, sataşmaları, hatta
tasvip etmediğimiz, bazen de içine sürüklendiğimiz kavgaları izleyebiliyor
bilemiyorum. Kuşkusuz, her güçlünün ve iktidar sahibinin küfür, tehdit, yumruk
atacak gücü olabilir fakat uygarlık ve insan olma iradesi bu gücü kullanma
değil, kullanmamayı başarma iradesidir. 
Arkadaşlar,
Cemil Meriç’in dediği gibi, “Zulmün olduğu yerde sessiz kalınmaz, tarafsız
kalınmaz çünkü haksızlık karşısında tarafsızlık ahlaksızlıktır.” Ve hatırlayın,
zalimin sonu gelince, zulmü artar. Evet, bugüne kadar çok zalimler gördü bu
dünya ama zalimlerin sonunu da gördü. Önemli olan insan olmak, iyi insan olmak.
Sizlere göre insan olmak muktedirlere yaslanmaktır, bize göre insan olmak
arkanda kendi gölgenden başka bir güç yokken de yürekli olmaktır. 
Öğrencilere,
öğretmenlere, akademisyenlere binlerce soruşturma açıp, ceza ve sürgünle
korkutup susturmaya çalışıyorsunuz. Çaresiz öğretmenleri kadro vaadiyle
oyalıyorsunuz ve kandırıyorsunuz. Şube müdürlerinin bireysel davalarını kazanmalarına
karşın mahkeme kararlarını uygulamıyorsunuz. Muktedir olmanın bütün kudretiyle
mazlumları eziyorsunuz. Güçsüzün yenilgisini, çaresizliğini sahipleneceğinize
onu daha fazla boyun eğdirmeye çalışıyorsunuz. Sizinle aynı düşünmeyene, yandaş
olmayanlara karşı öfke ve nefretle yaklaşıyorsunuz. Nefretin ve öfkenin, hatta
cezanın bir haysiyeti olmalıdır. Hiçbir koşul, insan onurunun örselenmesinin
gerekçesi olamaz. Hele hele bu ülkenin geleceği ve onları yetiştiren
öğretmenlerin onurunu örselemenin bir gerekçesi asla olamaz. 
Değerli
milletvekilleri, biz zaman zaman ve sıkça da eğitim sistemini eleştiriyoruz,
“kötü” diyoruz. Eğitim sistemimiz neden mi kötü, neden mi kötü olduğunu
düşünüyoruz? Çünkü siz öğrencilerle yap-boz gibi oynuyorsunuz, çünkü siz öğretmenlerle
kedinin fareyle oynadığı gibi oynuyorsunuz. Öğretmenleri itibarsızlaştırdınız.
Yapmayın, öğretmenlerin, öğretmenlik mesleğinin onuruyla oynamayın. Siz parmak
hesabı yapıyorsunuz ama öğretmenler heyecanla, umutla, çocuklarına, evlerine
ekmek götürmek, öğrencilerine ve okullarına kavuşmak için verdiğiniz sözleri
tutmanızı bekliyor. 
Sayın
Bakan, öğretmenlere atama sözü verdiniz, tutun. Sınav yaptınız, görün. “67 bin
açık var.” diyorsunuz, atayın, 1 öğretmen daha ölmesin. “Ücretli öğretmenlik”
diyerek, “sözleşmeli öğretmenlik” diyerek oyalamayı bırakın. Bayram öncesi bu
insanlara verin şu müjdeyi, yapın bu atamaları. Bu insanlar okullarına,
öğretmenler öğrencilerine kavuşsun. 
Arkadaşlar,
kırgın öğretmenler adına elimizden geldiğince bağırıyoruz ama sakın unutmayın,
gönül yarasından sakınmak gerek. Ki, yoktur cihanda merhemi, elinden gelirse
gönül yıkma, ki yıkık gönlün ahı yıkar âlemi.
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın İrgil.
YILMAZ
TEZCAN (Mersin) – Sayın Başkanım, hatip “AK PARTİ öğretmenlerle kedinin fareyle
oynadığı gibi oynadı.” dedi. Öğretmenleri fareye benzetti; onun için
öğretmenlerden özür dilemeye davet ediyorum. 
BÜLENT
TURAN (Çanakkale) – Eski bir öğretmen olarak söylüyor Sayın Başkan. 
YILMAZ
TEZCAN (Mersin) – Hem ben öğretmenim hem de eşim öğretmen. Bu cümleye kırıldım.

BAŞKAN
– Evet, tutanaklara geçmiştir sizin söylediğiniz.
CEYHUN
İRGİL (Bursa) – Cevap verebilir miyim? 
BAŞKAN
– Sayın İrgil…
CEYHUN
İRGİL (Bursa) – Sayın öğretmen sanırım matematik öğretmeni çünkü edebiyatta,
Türkçede, deyimler sözlüğünde “Kedinin fareyle oynaması.” diye bir deyim var.
Bunu ortalama her Türk vatandaşı bilir, keşke öğretmenimiz de bilseydi. 
BAŞKAN
– Teşekkür ederim Sayın İrgil.
Sizin
açıklamanız da tutanağa geçmiştir. 
YILMAZ
TEZCAN (Mersin) – Ben matematik öğretmeni değilim, tıp öğretim üyesiyim.
CEYHUN
İRGİL (Bursa) – Daha kötü Hocam, işte!
ERKAN
AKÇAY (Manisa) – O zaman daha vahim!
YILMAZ
TEZCAN (Mersin) – Öğretmenler için öncelikle özür dilemesini bekliyorum. 
Teşekkür
ediyorum. 
BAŞKAN
– Sayın İrgil hangi niyetle o cümleyi söylediğini ifade etti. 
Cumhuriyet
Halk Partisi Grubu önerisi aleyhinde Zühal Topcu, Ankara Milletvekili.
Buyurunuz
Sayın Topcu. (MHP sıralarından alkışlar) 
ZÜHAL
TOPCU (Ankara) – Teşekkür ediyorum. 
Sayın
Başkan, değerli milletvekilleri; Cumhuriyet Halk Partisinin grup önerisi
üzerine söz almış bulunuyorum, hepinizi saygıyla selamlıyorum. 
Evet,
söylenen sözlerin nereye gideceğine yönelik olarak, konuşmaların hangi
anlamlara yol açacağına mal olacağı konusu üzerinde durmak gerekiyor çünkü bu
grup önerisine temel oluşturan aslında Meclis Başkanının özellikle laiklik
konusunda sarf ettiği sözleri olmuştur. Bunun için diyoruz ki mutlaka ve
mutlaka konuşmalara ve bu konuşmaların nereye varacağı konusuna dikkat etmek
gerekmektedir. Bunun için bu ifadenin, Meclis Başkanının sarf ettiği ifadenin
de doğru olmadığını biz buradan da vurgulamak istiyoruz. Bu bir hatadır,
Türkiye’yi bir başka yere sürükleyebilecek, istismara vesile olabilecek ortamların
yaratılmaması gerekiyor. Özellikle bugünlerde kardeşimizin dumura uğratılmaya
çalışıldığı, kırılganlığa yol açılan bu ortamlarda herhangi bir ekstradan bu
parçalanmayı, bu kırılmayı azdıracak veya şiddetlendirecek söylemlere dikkat
etmek gerekmektedir. Altı boş, temellendirilmemiş kavramlar üzerinden yapılan
tartışmaların hem bireye hem de toplumlara olumlu katkıları bulunmamaktadır. 
Laikliğin
ülkemizde tartışma konusu yapılmaması gerekiyor artık aslında ama laiklik
kavramı altında birtakım tartışmaların gündeme getirildiğine de hep birlikte
şahitlik ediyoruz. Bu tartışmaları da insanlar kendi tercihlerini onaylatmak
için kullanıyorlar, özellikle ötekileştirme aracı olarak da kullanılıyor, bu
tartışmaların temelinde onlar da yatmaktadır. Bazı konular bilgi ve uzmanlık
gerektirir ama ağzı olanın her konuda konuştuğunu da görmekteyiz. Şunun
bilinmesi gerekiyor ki: Din insanlığın en önemli kurumlarından birisidir.
Laiklik demokrasinin vazgeçilmez şartıdır ve din ve vicdan hürriyetinin de
teminatıdır, bunu herkesin bilmesi gerekiyor. Laikliğin din düşmanlığı olduğu
şeklindeki bozulmuş anlamların kullanılması da son derece hatalı ve yanlış
kullanımlardır. Yani laiklik her türlü din ve inanç mensuplarının ibadetlerini
rahatça icra etmelerini, dinî kanaatlerini açıklayıp bu doğrultuda
yaşamalarını, ancak inançsız insanların da hayatlarını tanzim etmelerini
sağladığının garantisidir. Bu bakımdan laiklik, özgürlük ve toplumsal barış
ilkesinin de başında gelmektedir. Devletin laikliğiyle bireyin dindarlığı da
hiçbir zaman çelişen bir durum arz etmemektedir. Ancak bugün önemli bir sorunla
karşı karşıyayız, bu da, dünyanın ve toplumların dünyevileşmeye başladığıdır.
Bunun için hayatlar dünyevileşmeye başlamıştır yani ahlak eksenli bakış tarzı
alanı terk etmeye başlamış, ibadet boyutu ve dünyasal yaşam boyutu keskin
olarak birbirinden ayrılmaya başlamış ve her şey yüzeyselleşmeye başlamıştır ve
bunun temeli de bu ikilemlerden çıkamayışımız olmuştur; insanların hep
tercihlere zorlanmaları olmuştur ve bir doğru yolu, orta yolu bulamayışımız
olmuştur. Ya dindar nesil yetiştirdik ya kindar nesil, ya ona yönelen nesil ya
bu tarafa yönelen nesil şeklinde sürekli olarak ya “inançlı nesil” ya “inançsız
nesil” ifadeleriyle mutlaka ve mutlaka taraftar bulma yönünde böyle bir ikilem
yaratarak insanları kutuplaşmaya da ittik bu ana kadar. Özellikle toplumun
huzuru bozuldu, ikiyüzlülük arttı. Bunların da özellikle 2002’den bu yana son
on dört yılda arttığına hep birlikte şahitlik ediyoruz. Özellikle
değerlerimizin yıprandığına şahitlik ediyoruz ve değerlerimizi unuttuk ve
yetiştirdiğimiz gençlerin de değerlerden ne kadar uzaklaştığına da hepimiz
şahitlik ediyoruz çünkü bu konuda kullandığımız dil bile hatalı ve sakıncalı.
İnsan kalitemizin ne durumda olduğunu -hepimizin çocukları var, hepimizin
çocukları eğitim alıyor karşı karşıya kaldığımız bu ortamlar bile içinde
bulunduğumuz durumu yansıtıyor.
“Değerler”
dedik, özellikle insanları bir arada tutan kültürlerin yapı taşları olarak
alıyoruz bunları. Kültürü şekillendiriyor, ayakta tutuyor, bizi biz yapan
değerler. Değerlerimiz ahlaki, kültürel, ruhsal, toplumsal ve bireysel alana
ilişkin duyarlılık geliştirmeyi ve bunların içselleştirilmesini içeriyor.
Sevgi, cesaret, dostluk, yardımlaşma, inanç, temizlik, saygı, doğruluk, nezaket
ve benzerleri, bütün hepsi, işte, bu toplumsal değerler olarak ifade
edebileceğimiz başlığın altında yer alıyor ve bu açıdan baktığımızda, eğitimin
özellikle bu değerler açısından nasıl bir durum arz ettiğine baktığımızda,
inanın işin içler açısı olduğuna şahitlik ediyoruz. Çocuklarımıza öğretilmesi
gereken en önemli değerler; doğruluk, dürüstlük, adalet, saygı, sevgi ve
tasarrufken, on dört yıllık AKP hükûmetlerinin yaptıkları ile söylediklerinin
bir olmadığını görebiliyoruz. Kitaplarda tasarruftan, israftan bahsedilirken
özellikle iktidarın israf saraylara milyarlar aktardığına hep birlikte şahitlik
ettik. “Dürüstlük ve adalet” denilmiş ama torpilin ve adam kayırmacılığın hâkim
olmadığı tek bir alanın kalmadığına da hep birlikte şahitlik ettik. “Doğruluk,
saygı” denildi ama on dört yıllık iktidar dönemlerinde söylenmedik yalan ve
iftiranın da kalmadığına şahitlik ettik. O zaman diyoruz ki: Neler yaptınız,
neler? 
Millî
değerleri tartışmaya açtınız bu on dört yıllık iktidarınız döneminde ve bunlar
önemsizleştirilmeye çalışıldı. Millî şahsiyetlerin, millî günlerin, millî
bayramların içleri boşaltıldı. Hâlbuki millete aidiyet duygusunu veren bu millî
değerler ve bu millî bayramlardı, kahramanlardı aynı zamanda. 23 Nisanı, 19
Mayısı, bunları “terör” diyerek kutlamazken ama bir bakıldı düğün dernekler
kuruldu, ihmal edilmedi bunlar. Terör dağlardan şehirlere indi ve yüzlerce
vatandaşımız teröre kurban edildi. 
Öğretmenlerini
döven, uyuşturucu ve alkol kullanan, töre cinayetlerini hafife alan, her türlü
tacizin artışıyla ilgili eleştirileri bile düşmanca kabul eden, düzeltmek
yerine kamplaştıranlar işte bu Adalet ve Kalkınma Partisinin on dört yıllık
iktidarı olmuştur. Özellikle, on dört yılda çocuk suçlularının arttığını
görüyoruz. Suça sürüklenen 1 milyon çocuktan bahsediliyor, okullardan her gün
taciz haberleri geliyor. Terör, çocukları esir aldı. İşte, son yapılan bir
araştırmaya göre, öğretmenlerin yüzde 41,4’ü öğrenci veya velilerin şiddetine
maruz kalıyor ve şiddet o kadar çok çeşitlendi ki sözlü, psikolojik, fiziksel
ve cinsel şiddet olmak üzere gerçekten aldı başını gidiyor. Uluslararası
endekslere baktığımızda, inanın, Demokrasi Dönüşüm Raporu’na bakıldığında
Türkiye 2016 yılında 129 ülke arasında 23’üncü sırada, Demokrasi Endeksi
Raporu’na göre 167 ülke arasında 98’inci sırada, Dünya Yaratıcılık Endeksi’nde
139 ülke arasında 88’inci sırada ve Hoşgörü Endeksi’nde 123’üncü sırada
ülkemiz, Toplumsal İlerleme Endeksi’nde 133 ülke arasında 58’inci sırada, Özgür
ve Özgür Olmayan Ülke Sıralaması’nda kısmen özgür ülkeler arasında. Ekonomik
özgürlüklere baktığınızda, yine sıralamanın gerçekten yarıdan aşağıya olduğunu
görebiliyoruz. Basın özgürlüğünde de aynı sıralarda olduğuna hep birlikte
şahitlik ediyoruz buralarda. O zaman soruyoruz: Adalet ve Kalkınma Partisi
iktidarı bu on dört yılda ayrıştırmadan, kutuplaştırmadan, özellikle gençliği
ve toplumu ikiye bölmekten ve birbirine düşman etmekten başka ne işe
yaramıştır, eğitimde özellikle? Eğitimin bu hâlini dikkate aldığımızda çok daha
net olarak bu durum herkesin gözlerinin önüne serilmektedir.
Teşekkür
ediyoruz dinlediğiniz için. (MHP sıralarından alkışlar) 
BAŞKAN
– Teşekkür ederim Sayın Topcu. 
Cumhuriyet
Halk Partisi Grubu önerisi lehinde Mithat Sancar, Mardin Milletvekili.
Buyurunuz
Sayın Sancar. (HDP sıralarından alkışlar)
MİTHAT
SANCAR (Mardin) – Sayın Başkan, değerli milletvekilleri; Cumhuriyet Halk
Partisi Grubunun laik sistemin ve laik eğitimin örselenmesi ve bunun toplumda
yaratacağı sorunların araştırılması, tespit edilmesi, uygun çözüm önerilerinin
belirlenmesi amacıyla Meclis araştırması açılması talebi üzerine söz almış
bulunuyorum. Bu önerinin lehinde konuşacağımızı belirtmiştik. 
Türkiye'de
laiklik meselesi uzun zamandır, neredeyse cumhuriyetin başından beri çeşitli
açılardan tartışılıyor. Son aktüel sebep ise Meclis Başkanı Sayın İsmail
Kahraman’ın “Anayasa’da laiklik kavramı yer almamalıdır.” şeklindeki
açıklamasından sonra ortaya çıktı. Bunun üzerine Başbakan Sayın Davutoğlu bu
görüşe katılmadığını, anayasada laikliğin yer alacağını ama bunun otoriter değil
özgürlükçü laiklik olacağını söyledi. Şimdi, tabii, burada terimlerin ne anlama
geldiğini fazlaca açıklamış olmuyor Sayın Başbakan ve sonrasında yine söz alan,
açıklamalar yapan AKP temsilcileri, Hükûmet temsilcileri.
“Özgürlükçü
laiklik” kavramı esasen yeni değil Türkiye’de, çeşitli çevrelerde özellikle sol
sosyalist çevrelerde, demokrat çevrelerde zaten kullanılan bir kavram. Bizim de
parti olarak programımızda ve seçim bildirgesinde yer verdiğimiz bir kavramdır.
Gerçekten “özgürlükçü laiklik” denince ne anlaşılıyor? Ne anlaşılması
gerekiyor? Sayın Başbakan ve AKP bundan ne anlıyor, ne kastediyorlar, onları
biraz açalım isterseniz. 
Şimdi
laiklik, eğer özgürlükçü sıfatıyla birlikte anılacaksa vazgeçilmez 3 temel
unsuru vardır, 3 temel ilkeye dayanır laiklik kavramı. Bunlardan ilki din,
vicdan ve düşünce özgürlüğüdür. Laikliğin ortaya çıkışının da temelidir bu.
Mezhep çatışmalarına, inanç savaşlarına son vermek için, inançlar üzerindeki
baskıların, her türlü siyasal, toplumsal baskının sona erdirilmesi amacıyla din
ve vicdan özgürlüğü mücadelesi yürütülmüş ve bu sonunda bildirgelere,
anayasalara girmiştir. Din ve vicdan özgürlüğü, insan hakları gelişim tarihinin
de en önemli dönüm noktalarındandır, hatta diyebiliriz ki insan hakları
bildirgelerine giden yolu açan mücadele din ve vicdan özgürlüğü mücadelesi
olmuştur. Dolayısıyla, özgürlük temelinde bir tanımlama yapacaksanız,
öncelikle, mutlaka din ve vicdan özgürlüğünü eksiksiz tanımanız gerekiyor. 
İkincisi,
laiklik kavramının ikinci temel unsuru, vatandaşların yalnızca dinî inançları
temelinde değil, aynı zamanda ateizm, agnostisizm başta olmak üzere, düşünce ya
da felsefi tercihleri doğrultusunda da eşit haklara sahip olması ve bu
çerçevede devletten kaynaklı ayrımcılığa maruz kalmamasıdır. Bu da son derece önemli
çünkü laikliğin vazgeçilmez diğer unsuru eşitliktir. Bütün inançlar, inananlar,
farklı inançlar ve inanmayanlar arasında kamu otoritelerinin ayrım yapma
yasağıdır; bütün felsefi inançlara, dinî inançlara eşit mesafede davranması,
eşit haklar tanımasıdır. Özgürlükçü laikliğin bu iki kavram üzerine, bu iki
unsur üzerine inşa edilmesi gerekiyor. Yani, mutlaka özgürlük ve mutlaka
eşitlik olmalıdır bu anlayışta. Bundan saptığınız takdirde ne laik
olabilirsiniz ne de özgürlükçü olabilirsiniz. 
Şüphesiz
bir üçüncü unsur daha vardır, o da devlet ile inançlar arasında karşılıklı
özerkliğin güvence altına alınmasıdır yani devletin inançlara karışmaması,
inançların da devlet işlerinde bir rol oynamasının önlenmesidir. Karşılıklı
özerklik devlet ile inançlar birbirlerinden özerk olmalıdırlar. 
Peki,
bunlara baktığımızda, gerçekten Sayın Başbakanın ya da eski Başbakanın, Sayın
Davutoğlu’nun söylediği gibi AKP özgürlükçü laikliği mi savunuyor? Bugüne
kadarki icraatlarına baktığımızda, aslında hiç de özgürlükçü bir laikliği
savunmadığını rahatlıkla söyleyebiliriz. Laikliği de savunmuyor, özgürlükçülüğü
de savunmuyor. Uygulamaları laiklikle de uyumlu değil, özgürlükçülüğe de uyumlu
değil yani hem laikliğe hem özgürlükçülüğe aykırı pratikler, sayısız örneklerle
karşımızda duruyor. Bunun en açık örneğini eğitim sisteminde görebiliriz.
Aslında otoriter laiklik diye bir uygulamanın olduğunu biliyoruz. Burada
devletin imkanları kullanılarak bir dinin yorumunun topluma dayatılması
uygulamasıdır, anlayışıdır. Bu açıdan cumhuriyet tarihi boyunca laiklik adı
altında yapılan pek çok özgürlükçülüğe ve laikliğe aykırı uygulamanın olduğunu
da biliyoruz. Ancak, AKP bu otoriter laiklik anlayışını reddettiğini iddia
ederken aslında başka bir şey yapmıştır, devletin kurumlarını ele geçirdikçe
devleti kullanarak dinin belli bir yorumunu, bir mezhebinin belli bir yorumunu
hâkim kılmaya çalışmıştır, hem devlet kurumlarına hem de topluma sindirmeye
çalışmıştır, yedirmeye çalışmıştır. Bütün devlet kurumları bu temelde yeniden
düzenlenmiş, yeniden kadrolarla âdeta işgal edilmiştir. Üniversitelere
baktığınızda, diğer eğitim kurumlarına da baktığınızda öğretim üyesi alımından
öğretmen alımına, müdürlerin tayininden rektör seçimine kadar cemaatlerle
mensubiyetin esas alındığını, bu ölçütün temel alındığını görürsünüz ama her
cemaate değil, o dönemde iktidara yakın olduğuna inanılan, iktidara hizmet
edeceği düşünülen cemaatlere kontenjanlar tahsis edilmiştir. Bunların da hepsi
belli bir mezhep temelinde, belli bir inanç çerçevesi temelinde
şekillendirilmiş, uygulanmıştır. Zaten “Dindar nesiller yetiştireceğiz.”
denilirken de hedeflenen, eğitim kurumlarının bu Sünni-Hanefi inanç
doğrultusunda yeniden dizayn edilmesidir. En büyük ayrımcılığı yaşayanlar bu
çerçevede Aleviler olmuştur. Alevilere sistemli baskı ve ayrımcılık
uygulamaları her zaman her düzeyde var olmuştur. 
Bakın,
zorunlu din dersi gibi 12 Eylül cuntasının getirdiği bir uygulamayı Avrupa
İnsan Hakları Mahkemesi kararlarına ve Danıştayın çeşitli hükümlerine rağmen
sürdürmekte kararlı davranıyor AKP hükûmetleri; oysa Avrupa İnsan Hakları
Mahkemesi çok açık ve net bir şekilde zorunlu din dersinin din ve vicdan
özgürlüğüne aykırı olduğunu söylemişti. En son verdiği “Mansur Yalçın ve
Diğerleri ile Türkiye” kararında da, yine bunun altını çizmiştir. Diyor ki bu
kararında: “Dinler arası eşitlik ve ayrımcılık yasağı temel ilkelerdendir.
Kültürel çoğulculuğa saygılı bir din eğitimi mecburiyeti vardır. Irkçılığa ve
hoşgörüsüzlüğe karşı Avrupa Komisyonunun raporları da bu doğrultudadır.
Ailelerin inançlarına saygı gösterilme hakkının altı çizilmelidir. Bu çerçevede
eğitim müfredatında değişiklik yapıldığı iddia edilse bile, aslolan, hâlâ Sünni
bakış açısının bu müfredatta baskın olmasıdır, belirleyici olmasıdır. Sünniliğin
başka yorumlarına, başka dinlere ait bilgilere, ateizme ve diğer felsefi,
vicdani inançlara da hiçbir şekilde bu derslerde yer verilmemektedir.” 
Sevgili
milletvekilleri, burada hedeflenen şeyin tekçilik olduğu ortadadır. Her alanda
tekçiliği savunursanız, şüphesiz, laiklik alanında da aynı yola girersiniz. Tek
dil, tek inanç, tek mezhep, tek parti, bu böyle gidiyor. Şimdi, toplumu mezhep
temelinde bölmenin siyasal çıkar getirdiği inancı hâkim olduğundan bu yana da
toplumu bu eksende kutuplaştıracak bütün politikalara sınırsız, rahat rahat
başvurabilmektedir. Oysa çoğulcu bir toplumun, inançları, kültürleri, etnik
kimlikleri farklı farklı toplulukların bir arada yaşadığı bir toplumun
güvencesi demokrasidir, özgürlüktür, eşitliktir. Buradan ayrıldığınız zaman çok
büyük sorunlar yaratırsınız. Bu yoldan ayrılınmaması temennisiyle sizleri
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Sancar.
Cumhuriyet
Halk Partisi Grubu önerisi aleyhinde Burhanettin Uysal, Karabük Milletvekili. 
Buyurunuz
Sayın Uysal. (AK PARTİ sıralarından alkışlar) 
BURHANETTİN
UYSAL (Karabük) – Sayın Başkanım, değerli milletvekilleri; CHP’nin laik
sistemin ve laik eğitimin örselenmesi ve bunun toplumda yaratacağı sorunların
araştırılması, tespit edilmesi ve uygun çözüm önerilerinin belirlenmesi
amacıyla vermiş olduğu Meclis araştırması önergesiyle ilgili önerinin aleyhinde
söz almış bulunmaktayım. Yüce Meclisi saygıyla selamlıyorum. 
AK
PARTİ olarak, sürekli, laiklikle bir sorunumuzun olmadığı her ortamda
partimizin liderleri tarafından, yöneticileri tarafından defalarca belirtilmiş
olmasına rağmen belirli aralıklarla, temcit pilavı gibi, sürekli olarak AK
PARTİ’nin laiklik karşıtı tutumlar içerisinde olduğu belirtilmektedir. Ama
cumhuriyetin kurulduğu günden bu tarafa, AK PARTİ’nin iktidara gelmesinden bu
tarafa AK PARTİ öncesiyle AK PARTİ dönemini mukayese ettiğimiz zaman AK PARTİ
iktidarı döneminde toplumda -huzurun- laiklik karşıtı gösteri, vatandaşın
huzursuzluğunun en aza indiğine siz de şahitlik edeceksiniz.
1980
ihtilaliyle birlikte zorunlu din dersinin okutulması gündeme gelmiş. Ne zaman
AK PARTİ olarak “Anayasa’yı değiştirelim.” dediğimiz zaman buna en fazla karşı
çıkan muhalefet olmuştur. Millî eğitim sistemi içerisinde zorunlu din dersi de
okutulmuyor, Din Kültürü ve Ahlak Bilgisi okutuluyor, sadece bir mezhep
öğretilmiyor, bütün dinlerin öğretileri tüm gençlere anlatılmaya çalışılıyor.
Ama Türkiye'de yaşayan nüfusun yüzde 99’u Müslüman olarak kabul ediliyorsa ve
İslam, kültürümüzün bir parçasıysa millî eğitim sistemi içerisinde Türk
kültürünü oluşturan İslam dinini anlatmaktan daha güzel ne olabilir? İslam
diniyle birlikte tek dinli dinlerden tutunuz da diğer akımlara kadar hepsi
anlatılmaktadır. Bunun çok fazla tartışılmasının Türk millî eğitim sistemine
veya örf ve âdetlerimize ne katkısı olacağını merak ediyorum.
Benden
önceki konuşmacı arkadaşlar sadece bir mezhebin, bir dinin anlatıldığını ve
millî eğitim sisteminde özellikle öğretmen atamalarında tek bir cemaat
mensuplarının atandığını ve bunun da laikliğe aykırı olduğunu söylüyor. 
Şimdi,
mevcut sistemde, merkezî yerleştirmeyle yapılan öğretmen atamalarında bir
cemaate mensup insanların atamasını nasıl gerçekleştireceğiz? Üniversitelerde
araştırma görevlilerini, öğretim üyelerini seçerken laik sistemi yıkmak adına
burada nasıl bir tercihte bulunacağız? ALES sınavına girip 70 ve üzeri almayan
bir araştırma görevlisinin, hangi cemaate mensup olursa olsun öğretim üyesi,
araştırma görevlisi, öğretim görevlisi olma şansı var mı?
Bizim
burada top çevirerek medeni toplumlarla yarışma şansımız yok. AK PARTİ’nin
laikliğe karşı her türlü eylemlere karşı olduğunu belirtiyoruz. Bizim burada
Meclis olarak yapacağımız tek bir şey var. Gelecek nesillerimizi, çocuklarımızı
daha iyi nasıl yetiştiririz, onlar dünyayla nasıl rekabet edebilir, bunun
ayrıntılarını konuşmamız gerekiyor.
HAYDAR
AKAR (Kocaeli) – Ee, on dört senedir neredesiniz? PISA sonuçlarına hiç bakmıyor
musunuz on dört senedir?
BURHANETTİN
UYSAL (Devamla) – On dört yılın sonuçlarına…
HAYDAR
AKAR (Kocaeli) – Neredesiniz ya? 5 yaşındaki çocuklar 20 yaşına geldi ya! 
METİN
KÜLÜNK (İstanbul) – Ya sen devam et, devam et. Sayın Uysal, devam et sen,
muhatap alma onu. 
BURHANETTİN
UYSAL (Devamla) – Evet, evet…
HAYDAR
AKAR (Kocaeli) – 5 yaşındaki çocuk 20 yaşına geldi. PISA sonuçlarını görmüyor
musunuz? Nasıl eğitim, nasıl öğretim bu?
BURHANETTİN
UYSAL (Devamla) – Ama ben size bir Çin atasözüyle karşılık vermek istiyorum.
Eğer bir yıl sonrasını düşünüyorsanız pirinç ekin, on yıl sonrasını
düşünüyorsanız fidan dikin, ağaç dikin, yüz yıl sonrasını düşünüyorsanız insan
yetiştirin. Demek ki bizim on dört yıl içerisinde bir insanı, bir toplumu
değiştirmemiz söz konusu değildir. 
HAYDAR
AKAR (Kocaeli) – Ya toplumu değiştirmeyin ya, insanlar eğitilsin. Doğru eğitin.
BURHANETTİN
UYSAL (Devamla) – Biz, bizden önceki, bize teslim edilen bu toplumda rehabilite
çalışmaları yapıyoruz. 
HAYDAR
AKAR (Kocaeli) – Bunun için yüz yıl beklemeye gerek yok, beş yıl yeter.
BURHANETTİN
UYSAL (Devamla) – Toplumun gereklerine, ihtiyaçlarına göre insanları eğitmeye
çalışıyoruz. Her şeyden de önemlisi, devletimiz ile milletimiz arasında uyumu
sağlamaya çalışıyoruz. Laikliğin temeli nedir? Devlet ile din ilişkilerinin
düzenlenmesidir yani devletin dinî inanışlara müdahale etmemesidir. Ama bugüne
kadar hep birlikte yaşamadık mı? Devlet dini hep düzenleme, müdahale etme
ihtiyacını duydu. Ne çabuk unuttuk üniversite kapılarında ağlayan gençleri.
HAYDAR
AKAR (Kocaeli) – Siz etmiyor musunuz şimdi ya? Diyanet İşleri Başkanına cüppe
giydirip gezdirmiyor musunuz?
BÜLENT
TURAN (Çanakkale) – Siz devam edin Hocam.
MEHMET
METİNER (İstanbul) – Hocam, CHP’lilerin laiklik anlayışına karşıyız. Taliban’ın
din anlayışına karşıyız.
BURHANETTİN
UYSAL (Devamla) – Hocam, bir de ben anlatayım, müsaade et yani.
HAYDAR
AKAR (Kocaeli) – Bu mudur din? Bu mudur din?
BAŞKAN
– Sayın Uysal, siz Genel Kurula hitap edin efendim.
METİN
KÜLÜNK (İstanbul) – Ya, CHP’nin laiklik anlayışına karşıyız kardeşim, bu kadar.

HAYDAR
AKAR (Kocaeli) – Ya Metin, benden Müslüman olsan anlayacağım da…
BAŞKAN
– Sayın Uysal, Genel Kurula hitap edin lütfen.
BURHANETTİN
UYSAL (Devamla) – Şimdi, burada ortak bir dili, ortak bir aklı oluşturmamız
lazım. “Ben senden daha laikim, sen benden daha laiksin.”le bir yere gitmemiz
mümkün değil. Hepimiz bu geminin içerisindeyiz. Biz insan yetiştirme gayreti
içerisindeyiz. AK PARTİ iktidara gelene kadar yüz binlerce öğrencinin
üniversite kapılarında kaldığını, “İmam-hatip okullarına karşıyız.” derken,
bununla birlikte mesleki ve teknik eğitimi körelttiğimizi ve bugün hâlâ
sanayiye gittiğimiz zaman mesleki ve teknik eğitim alanında yetişmiş eleman
ihtiyacının had safhada olduğunu göreceksiniz. 
HAYDAR
AKAR (Kocaeli) – İmam-hatip açacağınıza mesleki eğitim açın.
BURHANETTİN
UYSAL (Devamla) – Ama o zaman bizim konuşmamıza gerek yok ki, her şeyi sen
anlat buradan yani, biz de dinleyelim, altına imza atalım. 
HAYDAR
AKAR (Kocaeli) – Tamam, anlatırım.
BURHANETTİN
UYSAL (Devamla) - Madem demokrasiden bahsediyoruz, madem hoşgörüden
bahsediyoruz, müsaade edin, biz de görüşümüzü anlatalım.
HAYDAR
AKAR (Kocaeli) – E hoşgörülü davranıyorum ben de zaten. Buyurun.
METİN
KÜLÜNK (İstanbul) – Sayın Uysal, takılma onlara. Bunlar alışmışlar otoriter
laikçilik anlayışına, aynısını devam ettirmek istiyorlar.
BURHANETTİN
UYSAL (Devamla) - Müsaade edin, biz de anlatalım. Biz sizi saygı ve sevgi
içerisinde dinliyoruz.
HAYDAR
AKAR (Kocaeli) – Ben de saygı ve sevgi içerisinde sizi dinliyorum, hiç sıkıntı
yok.
BURHANETTİN
UYSAL (Devamla) – Evet, çok teşekkür ediyorum.
Evet,
bizden önce yaşanılan laiklikle ilgili sorunların AK PARTİ döneminde tek tek
çözüldüğü, her ne kadar Cumhuriyet Halk Partisi laikliğin örselendiğini ifade
etse de AK PARTİ iktidarı döneminde toplum ile devlet arasında bir uzlaşma
sağlanmış, üniversite kapılarından başörtülü öğrencilerimiz rahatça girer çıkar
olmuştur. 
Bizim
için burada önemli olan insandır, bireydir. Biz insanı yaşatacağız ki devlet
yaşasın. Şimdiye kadar tek bir mücadele vardı, devlet yaşasındı, bireyler
yaşamasındı ama AK PARTİ iktidarıyla bunların tamamı değişti ve bundan sonraki
günlerin de daha güzel olacağı kanaatiyle yüce Meclisi saygıyla selamlıyor,
araştırma önergesiyle ilgili grup önerisinin aleyhinde olduğumu tekrar
belirtiyorum. 
Hepinize
saygılar, sevgiler sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Uysal.
Öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Sayın
Oktay Vural, söz talebiniz var.
Buyurunuz,
mikrofonunuzu açıyorum.
VI.- AÇIKLAMALAR (Devam)
25.- İzmir Milletvekili Oktay Vural’ın, 2007 yılından
bu yana yürütmüş olduğu Milliyetçi Hareket Partisi Grup Başkan Vekilliği
görevinden ayrılarak Milliyetçi Hareket Partisi Grubu milletvekili olarak
çalışmalarını ve hizmetlerini sürdürme kararı aldığına ilişkin açıklaması
OKTAY
VURAL (İzmir) – Evet, teşekkür ederim.
Sayın
Başkan, değerli milletvekilleri; 2007 yılından bu yana şerefle yürütmüş olduğum
Milliyetçi Hareket Partisi Grup Başkan Vekilliği görevinden ayrılarak,
Milliyetçi Hareket Partisi Grubu milletvekili olarak çalışmalarımı ve
hizmetlerimi sürdürme kararı almış bulunmaktayım. 
Bu
zamana kadar grup başkan vekili sıfatıyla, özellikle de 1 Kasım seçimlerinden
sonra 26’ncı Dönem süresince görev yaptığımız bu Türkiye Büyük Millet Meclisi
çatısı altında parlamenter demokrasinin etkin ve verimli yürütülmesi konusunda
çalışma yürüttüğümüz, başta Milliyetçi Hareket Partisi milletvekili
arkadaşlarıma, Sayın Meclis Başkanına, Sayın Başkanım, şahsınızda bütün Meclis
başkan vekillerine, değerli Divan üyelerine ve partilerin değerli grup başkan
vekilleri ile milletvekillerine, kavas arkadaşlara, stenograflara, Meclis
çalışanlarına teşekkür ediyorum. Bundan sonra da çalışmalarda birlikte
olacağız.
Söz
verdiğiniz için teşekkür ediyorum efendim. (CHP sıralarından alkışlar) 
BAŞKAN
– Teşekkür ederim Sayın Vural.
Birleşime
on dakika ara veriyorum.
Kapanma Saati: 16.44
İKİNCİ OTURUM
Açılma Saati: 16.59
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Sema KIRCI (Balıkesir), Mücahit
Durmuşoğlu (Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 106’ncı Birleşiminin
İkinci Oturumunu açıyorum.
Gündemin “Seçim” kısmına geçiyoruz.
IX.- SEÇİMLER
1.- Sayıştay Başkanlığına Seçim (S.Sayısı :401) (x)
BAŞKAN – Sayın milletvekilleri, 6085 sayılı Sayıştay
Kanunu’nun 13 ve 16’ncı maddeleri ile İç Tüzük'ün 150’nci maddesi hükmü
uyarınca Sayıştay Başkanlığı için gizli oyla seçim yapılacaktır.
Sayıştay Başkanı ve Üyeleri Ön Seçim Geçici Komisyonunca
Sayıştay Başkanlığı için belirlenen 2 adayın adları oy pusulası şeklinde
düzenlenerek Başkanlıkça bastırılmıştır. 
Toplantı ve karar yeter sayısı mevcut olmak şartıyla,
seçimde, 2 adaydan oylamada mevcudun salt çoğunluğunun oyunu alan aday Sayıştay
Başkanlığına seçilmiş olacaktır.
Gizli oylamanın ne şekilde yapılacağını bilginize
sunuyorum: Herhangi bir tereddüde mahal vermemek için, komisyon ve Hükûmet
sıralarında yer alan kâtip üyelerden Komisyon sırasındaki kâtip üye Adana'dan
başlayarak Denizli'ye kadar, Denizli dâhil ve Diyarbakır'dan başlayarak
İstanbul'a kadar, İstanbul dâhil; Hükûmet sırasındaki kâtip üyeler ise İzmir’den başlayarak Mardin’e kadar, Mardin dâhil ve
Mersin’den başlayarak Zonguldak’a kadar, Zonguldak dâhil, adı okunan
milletvekilinin adını defterden işaretleyecek ve kendisine mühürlü oy pusulası
ve bir zarf verecektir. 
Adını
ad defterine işaretlettiren ve mühürlü oy pusulasını alan sayın üye, oy
vereceği adayın isminin karşısındaki kareyi çarpı işaretiyle işaretleyecek ve
oy pusulasını zarfa koyarak Başkanlık Divanı kürsüsünün önünde yer alan oy
kutusuna atacaktır. 
Aynı
zarftan birden çok oy pusulası çıkması hâlinde, bu oy pusulalarının tamamı ile
birden fazla adayın işaretlendiği oy pusulaları geçersiz sayılacaktır. 
Ayrıca,
oy pusulalarında, oyun kime ait olduğunu belirleyecek bir işaret, imza,
karalama gibi durumlarda da oy geçersiz sayılacaktır. Geçerli oy hiçbir surette
işaret taşımayacaktır. 
Kabinlere
aynı renk tükenmez kalemler konulmuştur. Sayın üyeler bu kalemleri
kullanacaklardır. 
Oy
pusulaları ve zarfları sayın kâtip üyeye verilsin. 
Oylamanın
sayım ve dökümü için ad çekme suretiyle 5 kişilik bir tasnif komisyonu tespit
edeceğim. 
Mehmet
Habib Soluk, Sivas? Yok.
Hasan
Karal, Rize? Yok. 
Serkan
Bayram, Erzincan? Yok. 
Nuri
Okutan, Isparta? Yok. 
Yeni
milletvekilleri çok çabuk tecrübe kazanmış (!)
Nihat
Yeşil, Ankara? Yok.
İsmail
Ok, Balıkesir? Yok.
İbrahim
Halil Yıldız, Şanlıurfa? Burada.
İsmail
Emrah Karayel, Kayseri? Burada.
Dursun
Çiçek, İstanbul? Yok.
Cahit
Özkan, Denizli? Burada.
Meral
Danış Beştaş, Adana? Yok.
Necip
Kalkan, İzmir? Burada.
Haluk
ipek, Amasya? Burada.
5
kişilik Tasnif Komisyonunu belirleme işlemi tamamlanmıştır.
Tasnif
Komisyonu üyeleri oylama işleminin ardından Komisyon sırasındaki yerlerini
alacaklardır.
Sayın
kâtip üyeler lütfen yerlerini alsınlar.
Sayın
milletvekilleri, oylamaya Adana ilinden başlayacağız.
İsimleri
okutuyorum.
(Oylar
toplandı)
BAŞKAN
– Oyunu kullanmayan sayın üye var mı? Olmadığını görüyorum.
Oy
verme işlemi tamamlanmıştır.
Tasnif
Komisyonu üyeleri yerlerini almışlardır.
Oy
kupalarını Tasnif Komisyonu üyelerine teslim edelim.
Tasnif
işlemi başlamıştır.
(Oyların
ayrımı yapıldı)
BAŞKAN
– Sayın milletvekilleri, Sayıştay Başkanlığı için yapılan seçime ait tasnif
komisyonu tutanağı gelmiştir, okutuyorum:
Türkiye Büyük Millet Meclisi Başkanlığına
Sayıştay
Başkanlığı için yapılan seçime 300 üye katılmış, kullanılan oyların dağılımı
aşağıda gösterilmiştir.
Saygıyla
arz olunur.
Tasnif Komisyonu
 Haluk
İpek Necip Kalkan İbrahim
Halil Yıldız
 Amasya İzmir Şanlıurfa
 İsmail
Emrah Karayel Cahit Özkan
 Kayseri Denizli

Seyit
Ahmet Baş 273
Ahmet
Tezcan  7
Boş 15
Geçersiz 5
Toplam 300

BAŞKAN
– Buna göre, toplantıya katılanların salt çoğunluğunun oyunu alan Sayın Seyit
Ahmet Baş Sayıştay Başkanlığına seçilmiştir.
Hayırlı
olmasını diliyorum, Sayın Seyit Ahmet Baş’a yeni görevinde başarılar diliyorum.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz.
1’inci
sırada yer alan, Türk Silahlı Kuvvetleri Personel Kanunu ile Bazı Kanunlarda
Değişiklik Yapılmasına Dair Kanun Tasarısı ve Millî Savunma Komisyonu
Raporu’nun görüşmelerine kaldığımız yerden devam edeceğiz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı (1/725) ve Millî Savunma
Komisyonu Raporu (S. Sayısı: 387) (x) 
BAŞKAN – Komisyon? Yerinde.
Hükûmet? Yerinde.
Geçen birleşimde İç Tüzük’ün 91’inci maddesine göre temel kanun
olarak görüşülen 387 sıra sayılı Kanun Tasarısı’nın ikinci bölümü üzerinde
konuşmalar tamamlanmıştı. 
Şimdi, soru-cevap işlemi yapılacaktır.
Geçen birleşimde sisteme
giren sayın üyelerden başlayarak soru-cevap işlemini başlatıyorum.
Sayın
Ağbaba? Yok.
Sayın
Gürer…
Buyurunuz
Sayın Gürer, mikrofonunuzu açıyorum.
ÖMER
FETHİ GÜRER (Niğde) – Sayın Bakan, işitme engellilerin bulundukları yerde rapor
alarak askerlikten muaf olmaları yönünde işlem yapılmadığı, farklı hastaneleri
gezmek zorunda kaldığı yönünde bir şikâyetleri var. Bu anlamda çalışma yapılmasını
talep ediyorlar. Yani işitme engelliler, kendilerinin muaf tutulmasıyla ilgili
gidecekleri hastanelerin farklı yerlerde olmasından dolayı sorun yaşadıklarını
ifade ediyorlar. Bu konuyu değerlendirmenize sunuyorum.
Teşekkür
ederim.
BAŞKAN
– Sayın Kaplan Hürriyet…
Buyurun.
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Bakan, aynı seçim bölgesinden olduğumuz için, ben, size Kocaeli’ne dair bir
soru sormak istiyorum. 
Kocaeli
ili Darıca ilçesi Emek Mahallesi’nde 382 bin metrekarelik alan Termal Grup
isimli bir firmaya satıldı. Bu alan için belediye meclisinde yapılan plan
değişikliğiyle, kamu arazisi ederinin çok altında bir fiyata bir şahsa
devredilmek istenmektedir. Özellikle deprem bölgesi olan bizim bölgemizde,
Kocaeli’nde 5 kat bile zor verilirken bu alana 35 kat verilmektedir. 576 bin
metrekare inşaat alanı 920 bin metrekareye çıkarılmaktadır, bu da Darıca’da
artı 30 bin insan daha demektir, yaşamın zorlaşması ve altyapıların yetersiz
kalması demektir. 
Ayrıca,
arazinin satıldığı Termal Grup, Cumhurbaşkanının eski danışmanı bir
milletvekiliyle de ilişkilendirilmektedir.
(Mikrofon
otomatik cihaz tarafından kapatıldı) 
FATMA
KAPLAN HÜRRİYET (Kocaeli) – Bununla ilgili bilgi rica ediyorum.
BAŞKAN
– Sayın Yalım…
Buyurunuz
Sayın Yalım.
ÖZKAN
YALIM (Uşak) - Teşekkür ederim.
Sayın
Bakan, Silahlı Kuvvetlerin, özellikle doğuda görev yapan uzmanlarımız olsun,
komutanlarımızın, astsubaylarımızın, yüzbaşı, binbaşı, bütün rütbeli
askerlerimizin, bütün komutanlarımızın doğuda yaptıkları görev süresi boyunca
daha fazla maaş almaları için, 2 hatta 3 kat fazla maaş almaları için gerekli
önlemi, gerekli değişimleri yapmanızı ve aynı zamanda yaptığı görev süresi
içinde rütbe alınma süresinin de kısaltılmasıyla ilgili bir değişiklik
yapılmasını arz ediyorum.
Teşekkür
ederim.
BAŞKAN
- Sayın Topal…
SERKAN
TOPAL (Hatay) - Teşekkür ediyorum Sayın Başkan.
Sayın
Bakan, Suriye savaşı ve AKP’nin yanlış Orta Doğu politikaları nedeniyle
esnafımız, çiftçimiz ve çalışanlarımız zor günler geçirmektedir. Açıklanan
veriler ekonomimizin, maalesef, gittikçe daha kötü bir sürece girdiğini de
göstermektedir. Kredi kartı borçları, kapanan şirketler, borç batağındaki
esnafımız zor günler yaşamaktadır. Hatay ilimiz de esnafı, çiftçisi ve halkıyla
zor günler yaşayan kentlerimizin başında gelmektedir. Hatay ilimizde, Suriye
savaşının başladığı tarihten bugüne kadar kaç şirket kapanmıştır, bu sürede
açılan ve kapanan şirket sayısı nedir? Hatay ilinin özel durumu gözetildiğinde,
ekonomik zorluklar yaşayan şirketlere bir destek sunulması mutlak suretle
gereklidir. Hükûmet, bu amaçla bir yardım projesi gündeme almayı düşünmekte
midir?
Teşekkür
ediyorum.
BAŞKAN
- Sayın Arslan…
Daha
sonra da Sayın Özdiş’e söz vereceğim.
KAZIM
ARSLAN (Denizli) - Sayın Bakan, şimdiye kadar Suriye’den Türkiye’ye gelen kaç
göçmen olmuştur? Bunların nerede, ne şekilde oturdukları tespit edilmiş midir?
Bunların okul durumları ne şekilde yürütülmektedir? Eğitim durumları ne şekilde
yürütülmektedir? Ayrıca, üniversiteye girecek olan bu çocukların üniversite
sınavına girmeleri şeklinde bir çalışma var mıdır, yoksa bu Suriyeli
çocukların, gençlerin üniversiteye girişleri sınavsız olarak mı yapılmaktadır?
Onu sormak istedim. 
Teşekkür
ederim. 
BAŞKAN
– Sayın Özdiş…
İBRAHİM
ÖZDİŞ (Adana) – Teşekkür ediyorum Sayın Başkan. 
Adana’da
elektrik kesintileri halkı yine perişan ediyor. Aşırı sıcak havalarda bir
kentin şehir merkezinin çoğunda elektrik kesilir mi? Kaçak elektriğin bedelini
bile ödeyen halk, elektrik hizmetine kesintisiz ulaşmak istiyor. İlgili
firmalar nezdinde ne gibi çalışmalarınız olacak? Yoksa Adanalılar her zamanki
gibi yanmaya devam mı edecek? 
Teşekkür
ediyorum Sayın Başkan. 
BAŞKAN
– Sayın Ilıcalı… 
MUSTAFA
ILICALI (Erzurum) – Teşekkür ederim Başkanım. 
Değerli
Bakanım, seçim bölgem Erzurum’da askeriyeye ait, Hazineden tahsisli araziler
atıl durumda bulunmakta, buna karşı belediyeler de şehircilik açısından bu
arsalarla ilgili talepte bulunmuşlardır. Bugüne kadar somut bir sonuç
alınmamıştır. Somut bir örnek istersek: Erzurum Yakutiye’de taş ambarlar,
Erzurum Aziziye Ilıca’da ulaştırma taburuna ait 3 milyon metrekarelik bir arsa
boş durmaktadır. Eğer bu arsaların belediyelere tahsisi konusunda yardımcı
olabilirseniz önemli projeler gerçekleştirilebilecektir. Konuyla ilgili
düşüncenizi soruyorum. 
Saygılar
sunuyorum. 
BAŞKAN
– Sayın Çam… 
MUSA
ÇAM (İzmir) – Sayın Başkan, teşekkür ediyorum. 
Sayın
Bakan, Türk Silahlı Kuvvetlerinin bütün kademelerindeki üst rütbelilerin, alt
rütbelilerin hepsinin kullanmış oldukları birtakım sosyal tesisler var, dinlenme
yerleri var. Yaklaşık 100 binin üzerinde emekli astsubay var ve aktif olan
astsubaylar var. Kendilerinin, subay orduevlerinden, subay tatil beldelerinden
faydalanamadıklarıyla ilgili ciddi sıkıntıları, talepleri ve ihtiyaçları var.
Özellikle, bu 2016 yılında hâlâ böyle bir kategorileşmenin yapılmış olması bana
göre çok sakıncalı. Dileyen herkes istediği tesisleri kullanabilmeli ve onlar
bunlardan faydalanabilmelidir. Emekli astsubaylar ve aktif çalışan
astsubayların da bu tesislerden faydalanmasıyla ilgili bir çalışma var mıdır,
yok mudur öğrenmek istedim.
Teşekkür
ederim.
BAŞKAN
– Cevaplar için Hükûmete söz veriyorum.
Buyurunuz
Sayın Bakan.
MİLLÎ
SAVUNMA BAKANI FİKRİ IŞIK (Kocaeli) – Sayın Başkanım, teşekkür ediyorum.
Sorularıyla
katkı sağlayan değerli milletvekili arkadaşlarımıza da özellikle teşekkür
ediyorum.
Sayın
Gürer’in ifade ettiği bu işitme engellilerin farklı illerdeki hastanelerden
rapor almasıyla ilgili durum. Aslında askerliğe elverişsiz raporları askerî
hastanelerden alındığı için, pek çok noktada da, askerî hastane her ilde
bulunmadığı için böyle bir zorunluluk oluşuyor. Yani problemin kaynağında
askerliğe elverişsizlik raporunun askeriye hastanelerinden alınma zorunluluğu
var. Bundan dolayı böyle bir sıkıntının yaşandığını özellikle ifade edebilirim.
Sayın
Hürriyet’in ifade ettiği konu, Darıca’daki 382 dönüm…
ÖMER
FETHİ GÜRER (Niğde) – Sayın Bakan, her yerde gelişmiş hastaneler var. Bu konuda
bir düzenleme yapmak faydalı olur.
MİLLÎ
SAVUNMA BAKANI FİKRİ IŞIK (Kocaeli) – Şimdi, tabii, biliyorsunuz, bu
düzenlemeler tamamen yönetmelik ve yönergeler ışığında yapıldığı için şu anda
böyle bir askerî hastanelerinden alınma zorunluluğu var askerliğe elverişsizlik
raporunun. Şimdi, bu noktada belki önümüzdeki süreçte bir çalışma yapılabilir.
Burada bazı mahzurlar da olabiliyor zaman zaman, takdir edersiniz ki askerlik
bizim için çok çok önemli bir dönem. Burada istismara mümkün olduğu kadar
kapalı bir yapının sürmesi önemli. Bu açıdan bazı zorluklar var. Yani
önümüzdeki süreçte belki bu konuyla ilgili bir değerlendirme yapılabilir.
Darıca’daki
bu 382 dönümlük arazi kamu arazisi değil, biliyorsunuz. O, daha önceden özel
bir firmadan TMSF’ye geçen, TMSF’nin de sattığı bir arazi. Oradaki imar
durumunun, doğrusu, şu anda ne olduğunu bilmiyorum ama bu kadar büyük bir
alanın değerlendirilmesi, Darıca’nın menfaatine değerlendirilmesi önemlidir.
Sayın
Yalım’ın, doğuda daha fazla maaş alınması için gerekli düzenleme, rütbe
alınmasıyla ilgili gerekli düzenleme… Değerli arkadaşlar, benim bilebildiğim
kadarıyla bir asker görev süresinin bir kısmını zaten doğuda geçirmek
durumunda. Bu, askerliğin zorunlu parçası. Bu noktada bir ilave maaş konusu şu
anda gündemimizde yok. Şu anda zaten var olan ek tazminatlar var. Bu
tazminatların dışında herhangi bir ek zam veya ek rütbe şu anda gündemimizde
yok, onu özellikle ifade etmek isterim. 
Sayın
Topal’ın sorusu: “Hatay’da kaç şirket açıldı, kaç şirket kapandı?” Takdir
edersiniz ki bunu benim bilmem mümkün değil ama arzu ederseniz bu konuyla
ilgili bilgi ilgili bakan arkadaşımız vasıtasıyla size ulaştırılır. 
Ancak,
ben daha önceki Bilim, Sanayi ve Teknoloji Bakanlığım dönemimde Hatay’la ilgili
çok önemli bir projeyi başlatmıştım. Hatay’da Türkiye’nin en modern
mobilyacılar sitesinin şu anda inşaatı devam ediyor ve yaklaşık 200 milyonun
üzerinde sadece arazi, altyapı ve üstyapı harcaması olacak. Habib-i Neccar
Hazretlerinin memleketi olan Hatay’ın mobilyada bir dünya markası hâline
gelmesi için bu projeyi başlatmıştık, şu anda proje de devam ediyor. İnşallah,
bu ve bunun gibi projelerle Hatay’ımız çok daha iyi noktalara gelir. 
Sayın
Arslan’ın sorusu: “Suriye’den Türkiye’ye gelen kaç kişi göçmen olmuştur?”
Doğrusu bu bilgi bende yok ama şunu söyleyeyim: Şu anda -Millî Eğitim Bakanımız
da burada.- Suriye’den Türkiye’ye gelen 350 binin üzerindeki öğrenciye Millî
Eğitim Bakanlığımız eğitim vermekte ve bu sayının 600 bini, 650 bini geçmesi
için de çok yoğun bir hazırlık yürütülmekte. Bu noktada, biliyorsunuz,
Türkiye’de 3 milyonun üzerinde mülteci var, bunun 2 milyon 700 binin üzerindeki
rakam Suriyeli. Bu insanların biz Türkiye Cumhuriyeti olarak, 10 milyar doların
üzerinde harcamayla her türlü ihtiyaçlarını karşılama gayreti içerisindeyiz.
Eğitim de en fazla ağırlık verdiğimiz alanlardan birisi. Maalesef, bize bol bol
vaat veren bazı Batılı ülkeler, iş kaynağa geldiği zaman bir sürü şart
koşuyorlar, yok proje yapacaksınız, yok şunu... Zaten şu anda 350 bin-400 bin
yavrumuza, oradaki Suriyeli yavruya eğitim veriyoruz, bu sayının 650 bine
çıkmasıyla ilgili de Millî Eğitim Bakanlığımızın çok yoğun bir çalışması var
-Bakanlar Kurulunda bu konuları görüştüğümüz için gayet iyi biliyorum- ama
maalesef onlarda sadece vaat var. Bu noktada...
KAZIM
ARSLAN (Denizli) – Avrupa Birliğinden kaynak gelmedi mi? 
MİLLÎ
SAVUNMA BAKANI FİKRİ IŞIK (Kocaeli) – Daha henüz bir şey alamadık yani bugüne
kadarki tüm bu mülteciler için Türkiye’ye verilen kaynak, verilen rakam 450-500
milyon dolar. 
Üniversite
girişleriyle ilgili de, bildiğim kadarıyla, Millî Eğitim Bakanlığımızın
çalışması var. Bunlar olgunlaştıkça özellikle, ilgili bakanımız mutlaka
sizlerle paylaşacaktır. 
Sayın
Özdiş’in Adana’daki elektrik kesintileriyle ilgili sorduğu konuyu ben Enerji
Bakanımıza özellikle iletme arzusundayım. 
Erzurum’da
atıl durumdaki askerî arazilerin devri konusunda, öncelikle şunu ifade edeyim:
Millî Savunma Bakanlığı olarak biz, bizim ihtiyacımız olmayan arazilerin Maliye
Bakanlığına yani tahsisin kaldırılması için gerekli yazıları yazıyoruz. Mesela
ben, bugün, buraya gelmeden önce böyle ihtiyacımız olmayan bir arazinin Maliyeye
tekrar tahsisin kaldırılması için yazıyı imzaladım. Bu noktada bize gelen
taleplere de, eğitim ve sağlık başta olmak üzere, olumlu yaklaşmayı prensip
olarak ortaya koyduk ama bir konunun da özellikle altının çizilmesi lazım,
bugüne kadar da çok ciddi miktarda araziyi, 323 taşınmazı şu ana kadar biz
ilgili diğer kurumlara devrettik. Ama şunun da özellikle sayın
milletvekillerimiz tarafından bilinmesini arzu ederim: Türk Silahlı
Kuvvetlerinin planlaması, dolayısıyla Millî Savunma Bakanlığının bu konudaki
planlaması barış şartlarına göre değil, savaş şartlarına göre olmalıdır. Bugün
atıl görülen bir arazi yarın bir savaş durumunda bizim çok ihtiyaç duyduğumuz
bir arazi hâline gelebilir ama orayı biz başka bir kuruma tahsis ettiğimizde
yarın -Allah muhafaza- bu tedbirlerin alınmamasından dolayı ülkemizin bir
zafiyet yaşamaması önemli. Bütün bu hassasiyetle öncelikle bizim ihtiyacımız
olmayan arazilerin tahsislerinin kaldırılması için biz resen adım atıyoruz. 
İki:
Bizim ihtiyacımız olsa bile, olmazsa olmaz arazilerin dışında eğitim ve sağlık
öncelikli olmak üzere diğer kamu kurumlarına bu noktada tahsislerimizi
yapıyoruz…
(Mikrofon
otomatik cihaz tarafından kapatıldı) 
MİLLÎ
SAVUNMA BAKANI FİKRİ IŞIK (Kocaeli) - Sayın Başkanım…
BAŞKAN
– Mikrofonunuzu açıyorum, sözlerinizi tamamlayınız Sayın Bakan.
MİLLÎ
SAVUNMA BAKANI FİKRİ IŞIK (Kocaeli) - …ama bizim için olmazsa olmaz noktadaki
arazilerin Millî Savunma Bakanlığı ve Türk Silahlı Kuvvetleri uhdesinde
kalmasının da ileride telafisi imkânsız sonuçlar doğurmaması için elzem
olduğunu özellikle ifade etmek istiyorum. 
Sayın
Başkanım, çok teşekkür ederim.
BAŞKAN
– Teşekkür ederim Sayın Bakan. 
İkinci
bölüm üzerindeki görüşmeler tamamlanmıştır. 
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
9’uncu
madde üzerinde iki önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı Kanunlarda
Değişiklik Yapılmasına Dair Kanun Tasarısı ve Millî Savunma Komisyonu
Raporu'nun 9’uncu maddesinde yer alan "askeri suçlar hakkında da"
ifadesinin "askeri suçlar için de" şeklinde değiştirilmesini arz ve
teklif ederiz.

 Özkan Yalım  Özgür
Özel Kazım Arslan
 Uşak Manisa Denizli
 Sibel Özdemir Dursun
Çiçek İbrahim Özdiş
 İstanbul İstanbul Adana
 Serdal Kuyucuoğlu Burcu
Köksal Fatma Kaplan Hürriyet
 Mersin Afyonkarahisar Kocaeli
Melike Basmacı Ali
Özcan Türabi Kayan
 Denizli İstanbul Kırklareli
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 387 sıra sayılı Kanun Tasarısı’nın 9’uncu maddesinin tasarı metninden
çıkartılmasını arz ve teklif ederiz.

 Çağlar Demirel Bedia
Özgökçe Ertan Ziya Pir
 Diyarbakır Van Diyarbakır
 Behçet Yıldırım Burcu
Çelik Özkan
 Adıyaman Muş
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ ABDULLAH BAŞCI (İstanbul) – Katılmıyoruz Sayın
Başkan. 
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge hakkında konuşmak isteyen Kadri Yıldırım, Siirt Milletvekili.
Buyurunuz
Sayın Yıldırım. (HDP sıralarından alkışlar)
KADRİ
YILDIRIM (Siirt) – Sayın Başkan, değerli milletvekilleri; öncelikle hepinizi
saygılarımla selamlıyorum. 
Yaklaşık
bir yıldır Türk Silahlı Kuvvetleri tarafından Kürtlerin yoğunlukta oldukları
bazı il ve ilçelerde operasyonlar yapılmaktadır. 
Kürt
halkının temel özelliklerinden iki tanesi namus ve din olgularıdır. Bilindiği
gibi, hep deniliyor ki: Mehmetçik ismi Peygamber Efendimiz’in adı olan Muhammed
(SAV) isminin küçültülmüş şeklidir, küçük bir versiyonudur. Dolayısıyla,
Peygamber Efendimiz’in ismine ve ahlakına uygun bir şekilde hareket edilmesi
elzemken, bu operasyonlar sırasında maalesef bazen tersi uygulamalarla
karşılaşıyoruz. Örneğin, operasyon düzenlenen evler darmadağın edildikten
sonra, kadın iç çamaşırlarına ve duvarlara “Kızlar, geldik, yoktunuz.” gibi
cümleler yazılmaktan çekinilmemektedir. 
HÜSNÜYE
ERDOĞAN (Konya) – Yaptığınız çok ayıp!
KADRİ
YILDIRIM (Devamla) – Şimdi, soruyorum size: Hazreti Muhammed (SAV) veya onun
bir komutanı veya onun bir eri, mücadele ettikleri hangi kavmin kadınlarına
yönelik böyle bir seviyesizlik ve süflilik içerisine girmiştir?
ERKAN
HABERAL (Ankara) – Ayıp ama böyle bir konuşma olur mu? Şuna bak ya!
KADRİ
YILDIRIM (Devamla) – Bunu söylerken daha dikkatli olunması gerektiğine
inandığımız içindir. 
OSMAN
AŞKIN BAK (Rize) – Koskoca yalanları söylüyorsunuz ya! Türk askerinin şanlı mazisinde
böyle bir şey yoktur.
KADRİ
YILDIRIM (Devamla) – Biraz empati yapalım. 
OSMAN
AŞKIN BAK (Rize) – Uyduruyorsunuz be! Türk askerinin şanlı tarihinde böyle bir
şey yoktur, uyduruyorsunuz!
BAŞKAN
– Sayın milletvekilleri, lütfen hatibi dinleyiniz efendim. 
KADRİ
YILDIRIM (Devamla) – Hepimizin aileleri var, eşleri var, kızları var, gelinleri
var, farz edelim ki…
OSMAN
AŞKIN BAK (Rize) – Hoca, yalan söylüyorsun be!
KADRİ
YILDIRIM (Devamla) – Osman Bey, bir dinle, ne diyorum, sonra…
OSMAN
AŞKIN BAK (Rize) – İftira atmayın Türk askerine.
KADRİ
YILDIRIM (Devamla) – Farz edelim ki herhangi bir kesim gelip batı illerinde
birinizin evinde böyle bir duvara “Hanımlar veya kızlar, geldik, yoktunuz.”
yazısını yazdı, siz acaba bunu hoş mu karşılayacaksınız, cezalandırılmasını mı
sağlayacaksınız? (AK PARTİ ve MHP sıralarından gürültüler)
NECİP
KALKAN (İzmir) – Ayıptır. Hiç yakışmadı hoca!
ERKAN
AKÇAY (Manisa) – Böyle bir şey olur mu be! Kışkırtıyor resmen!
OSMAN
AŞKIN BAK (Rize) – Böyle bir şey yok, hepsi uydurma, hepsi uydurma be!
BAŞKAN
– Sayın milletvekilleri, lütfen efendim…
KADRİ
YILDIRIM (Devamla) – Yoksa, güvenceye alınmasını mı sağlayacaksınız?
AHMET
SELİM YURDAKUL (Antalya) – Teröristler hamile kadını vuruyordu, teröristler,
PKK’lı teröristler!
BAŞKAN
– Sayın Yıldırım, bir saniye efendim…
OSMAN
AŞKIN BAK (Rize) – Onları ajanlar yapar, vatan hainleri yapar; Türk askeri
böyle bir şey yapmaz, tarihinde böyle bir şey yok Türk askerinin be!
HÜSNÜYE
ERDOĞAN (Konya) – Devleti bu kadar küçük düşüremezsiniz siz!
KAMİL
AYDIN (Erzurum) – Mehmetçik’in adına kurban ol sen!
BAŞKAN
– Sayın milletvekilleri, lütfen efendim, hatibi dinleyiniz.
AHMET
SELİM YURDAKUL (Antalya) – Böyle sözler dinlenir mi Meclis Başkanım ya!
KADRİ
YILDIRIM (Devamla) – İkincisi: Kürt halkının ayrılmaz bir parçası olan dindir. 
HÜSNÜYE
ERDOĞAN (Konya) – Devletin böyle şeyleri yaptığını konuşmaktan sizi men
ediyoruz. Yapmayın böyle bir şey ya! Bu ne edepsizlik ya!
KADRİ
YILDIRIM (Devamla) – Bakın, camilerle…
BAŞKAN
– Sayın Yıldırım...
OSMAN
AŞKIN BAK (Rize) – Bayanlar var burada be! Nasıl konuşuyorsunuz!
HÜSNÜYE
ERDOĞAN (Konya) – Kabul etmiyoruz böyle bir şeyi. 
KADRİ
YILDIRIM (Devamla) - …mescitlerle ve medreselerle dolu olan bu il ve ilçelerde
Esedullah timini yazmanın birlik ve beraberliğe hiçbir yararı yoktur. 
HÜSNÜYE
ERDOĞAN (Konya) – Bizim askerimiz bunu yapamaz. Siz onu gidip PKK’ya söyleyin. 
BAŞKAN
– Sayın milletvekilleri, lütfen efendim… Sayın hatibin konuşmasına cevap vermek
isteyen siyasi parti grupları ve milletvekilleri söz alıp gerekçesini belirtirler,
cevap haklarını kullanırlar. 
HÜSNÜYE
ERDOĞAN (Konya) – Yapamazsınız bunu!
KADRİ
YILDIRIM (Devamla) – Kürt halkı yüzde 95 Müslüman’dır. Onların yoğunlukta
oldukları il ve ilçeleri sanki yeniden fethediyormuş gibi sloganlara başvurmak…

HÜSNÜYE
ERDOĞAN (Konya) – Sizi oradan defedeceğiz, def!
KADRİ
YILDIRIM (Devamla) – …asla ve asla kardeşliğe hizmet etmiyor, birlik ve
beraberliğe de hizmet etmiyor. (AK PARTİ sıralarından gürültüler)
AHMET
SELİM YURDAKUL (Antalya) – Senin teröristin yapıyordu onu!
HAKAN
ÇAVUŞOĞLU (Bursa) – Senin konuşman mı hizmet ediyor!
HÜSNÜYE
ERDOĞAN (Konya) – Bu seviyesizliği yapamazsınız! Üstelik Mecliste!
OSMAN
AŞKIN BAK (Rize) – Neyi konuşuyorsun ya! Hiç yakışıyor mu be!
KADRİ
YILDIRIM (Devamla) – Saidi Kürdi’nin, Saidi Nursi’nin ifadesiyle, Kürtlerin
korunması gereken… 
HÜSNÜYE
ERDOĞAN (Konya) – Kürtlerin baş belası PKK!
OSMAN
AŞKIN BAK (Rize) – Yüzyıllardır kardeş halklara böyle konuşuyorsunuz,
ayrıştırmacı bir dil bu! Türk askerine böyle konuşulur mu!
KADRİ
YILDIRIM (Devamla) – …üç önemli özelliği vardır; bunlar, İslamiyet, insaniyet
ve milliyettir. 
MEHMET
METİNER (Rize) – İki yüzlülük yapmayın ya!
HÜSNÜYE
ERDOĞAN (Konya) – Bu edepsizliği yapamazsınız Mecliste!
OSMAN
AŞKIN BAK (Rize) – Rezil bir konuşma be! Yakışıyor mu! Böyle bir şey
olmamıştır. 
KADRİ
YILDIRIM (Devamla) – Kürtlerde İslamiyet ve milliyet ayrılmaz iki unsurdur.
Eğer derseniz ki “Kürt siyasetinde de dinden uzak bir mesafe vardır.” 
HÜSNÜYE
ERDOĞAN (Konya) – Sizin bu yaptığınız ne siyasete ne insanlığa ne dine hiçbir
şeye sığmaz Sayın Vekil.
KADRİ
YILDIRIM (Devamla) – Evet, bunu kabul ediyorum ve bunu yüksek sesle kendi
partim içerisinde de dile getiriyorum. Bundan sonra da dile getirmekten
çekinmeyen bir akademisyen kimliğine sahibim. (AK PARTİ sıralarından gürültüler)
Ancak, şunu görüyorum ki…
(Mikrofon
otomatik cihaz tarafından kapatıldı) 
OSMAN
AŞKIN BAK (Rize) – Sen önce dağa kaçırılan kızları konuş be! Dağa kaçırılan,
dağa kaldırılan Kürt kızlarını konuş, onlara da bir şey söyle! Ne biçim
konuşuyorsun be! Türk askerinin tarihinde böyle bir şey yok.
BAŞKAN
– Sayın milletvekilleri, lütfen efendim, sükûnete davet ediyorum sizi.
BÜLENT
TURAN (Çanakkale) – Sayın Başkan…
BAŞKAN
– Bir saniye Sayın Turan…
Sayın
Yıldırım, süreniz sona erdi efendim.
OSMAN
AŞKIN BAK (Rize) – Çirkin bir konuşma be!
KADRİ
YILDIRIM (Devamla) – İşte, bakın, beni dinlemeye bile tahammül etmiyorsanız…
OSMAN
AŞKIN BAK (Rize) – Ne tahammülü ya!
HÜSNÜYE
ERDOĞAN (Konya) – Tahammül sınırlarını çoktan aştınız, çoktan.
KADRİ
YILDIRIM (Devamla) – …bir gün gelecek ki dinleyecek kimse bulamayacaksınız. 
OSMAN
AŞKIN BAK (Rize) – Dünyadan haberin yok be!
KADRİ
YILDIRIM (Devamla) – Bunu bilmenizde fayda vardır.
Teşekkür
ederim. (HDP sıralarından alkışlar)
OSMAN
AŞKIN BAK (Rize) – Haydi, güle güle!
BAŞKAN
–Sayın Yıldırım, teşekkür ediyorum.
Sayın
Turan…
BÜLENT
TURAN (Çanakkale) – Sayın Başkan, az önceki konuşmacının konuşmasında ifade
ettiği, hepimizi tahkir eden, üzen, mahcup eden söyleminin bu Meclisin
mehabetine yakışmadığını, saygınlığımıza yakışmadığını, özellikle ramazan
ayında olmasını ayrıca kınadığımı ifade etmek istiyorum.
HÜSNÜYE
ERDOĞAN (Konya) – Böyle bir şey olamaz ya! Bir ramazan günü yapıyorsunuz bunu.
OSMAN
AŞKIN BAK (Rize) – Tutanaklardan çıkarılsın efendim, Genel Kurula sorun.
BÜLENT
TURAN (Çanakkale) – Bu dile cevap vermeyi doğru bulmuyorum ancak asker de bizim
polis de bizim korucu da bizim. Bu milletin hiçbir ferdi anlatıldığı gibi işler
yapmaz. Yapan olursa kurum zaten kendi tedbirini alır ama onun ötesinde,
doğruluğu, belli olup olmadığı bile net olmayan konuları bu üslupla buraya
taşımayı, hanımefendilerin olduğu bir ortamda bunu taşımayı ahlaksızlık olarak
düşünüyorum.
Teşekkür
ediyorum.(AK PARTİ sıralarından alkışlar)
BAŞKAN
– Teşekkür ederim Sayın Turan.
ÇAĞLAR
DEMİREL (Diyarbakır) – Sayın Başkan…
ALİCAN
ÖNLÜ (Tunceli) – Yapan ahlaksız oğlu ahlaksız. O yapanın ahlaksızlığını söyle.
(AK PARTİ sıralarından gürültüler, “Ne bağırıyorsun lan, ne bağırıyorsun!”
sesi)
Kes
be şerefsiz! Ne var, ne!
BAŞKAN
– Sayın milletvekilleri, birleşime on beş dakika ara veriyorum.
Kapanma saati: 18.04
ÜÇÜNCÜ OTURUM
Açılma Saati: 19.08
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Sema KIRCI (Balıkesir), Ömer SERDAR (Elâzığ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 106’ncı Birleşiminin Üçüncü
Oturumunu açıyorum.
Birleşime on beş
dakika daha ara veriyorum.
Kapanma Saati: 19.09
DÖRDÜNCÜ OTURUM
Açılma Saati: 19.22
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Sema KIRCI (Balıkesir), Ömer SERDAR (Elâzığ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 106’ncı Birleşiminin
Dördüncü Oturumunu açıyorum.
387
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
BÜLENT
TURAN (Çanakkale) – Sayın Başkan...
BAŞKAN
– Sayın Turan...
BÜLENT
TURAN (Çanakkale) – Bir önceki oturumda biliyorsunuz tatsız bir mesele vuku
bulmuştu.
BAŞKAN
– Evet.
BÜLENT
TURAN (Çanakkale) – Bununla ilgili, Meclisin mehabetine uymayan, Gazi Meclise
yakışmayan tablolar yaşamıştık. İlgili partinin ilgili vekili şu an burada
değil. Bu kadar uzun süre ara verilmesinin de sebebi zannımca sizin de onlara
savunma hakkı vermeniz yani “Gelin bunu izah edin.” demeniz. Ancak buna rağmen
gelmemiş olmalarından dolayı ben İç Tüzük’ün disiplin maddelerinin
uygulanmasını talep ediyorum sizlerden.
BAŞKAN
– Teşekkür ederim Sayın Turan.
XI.- DİSİPLİN CEZASI İŞLEMLERİ
1.- Tunceli Milletvekili Alican Önlü’ye, yerinden sarf
ettiği kaba ve yaralayıcı sözleri nedeniyle kınama cezası verilmesi 
BAŞKAN
– Sayın milletvekilleri, ben konuya ilişkin bir açıklama yapmak istiyorum.
Ara
vermemizden önceki oturumda yaşanan gerginlik nedeniyle verdiğimiz arada
tutanakları getirttim, tutanakları inceledim. Siyasi parti gruplarımızın sayın
grup başkan vekillerini toplantıya davet ettim, kendileriyle konuyu görüştüm.
Bu çerçevede görüşümü sizlerle paylaşmak istiyorum. 
Sayın
milletvekilleri, düşünce ve ifade özgürlüğü Anayasa’mızla güvence altına
alınmış olan özgürlüklerdendir. Milletvekillerinin bu özgürlükten en geniş
şekilde yararlanabilmesi için de Anayasa’mız yasama sorumsuzluğu ve yasama
dokunulmazlığı müesseselerini getirmiştir. Yasama sorumsuzluğu ve yasama
dokunulmazlığının amacı, milletvekillerinin yasama görevini herhangi bir endişe
ve korku içerisinde olmaksızın yapabilmeleridir yani bu, bir imtiyaz değil,
yasama görevinin layıkıyla yerine getirilebilmesinin aracıdır. Milletvekilleri
bu çerçevede düşüncelerini en geniş şekilde ifade edebilirler, en sert
eleştirileri yapabilirler. Bu eleştirilere tahammül etmek, bu eleştirileri
dinlemek doğru olandır. Bu eleştirilere karşı farklı tepkiler, fiziksel
tepkiler asla doğru değildir. Öte yandan, bu özgürlük çerçevesinde konuşan
milletvekillerimiz şüphesiz Genel Kurulun, toplumun hassasiyetlerini de
gözetmek zorundadırlar. 
Geçen
oturumdaki görüşmeler sonucunda tutanağa yansıyan birtakım ifadeler gerçekten
Genel Kurulun huzur içinde, sükûnet içinde, İç Tüzük kurallarına uygun bir
biçimde çalışmasına engel oluşturacak niteliktedir. Tutanaklarda yer alan bir
ifadeyi sizlerle paylaşmak istiyorum: Tunceli Milletvekili Sayın Alican Önlü
bütün o tartışmalardan sonra “Kes be şerefsiz! Ne var, ne!” şeklinde bir cümle
kullanmıştır. Problem olan cümle budur. Verdiğimiz arada bunu değerlendirdik,
şüphesiz diğer tartışmaları, hepsini sayın grup başkan vekilleriyle
değerlendirdik. Birleşime ara vermeden önce açıklama yapan sayın grup başkan
vekillerimiz oldu ancak bu ifadenin, tutanaklara geçmiş olan bu ifadenin kabulü
mümkün değildir. 
Halkların
Demokratik Partisi Grup Başkan Vekilimiz Sayın Çağlar Demirel’den, bu ifade
nedeniyle ilgili milletvekilinin özür dilemesi gerektiğini, eğer özür dilemezse
İç Tüzük hükümlerini, disiplin hükümlerini uygulamak zorunda kalacağımı
bildirerek, sayın milletvekilinden özür dilemesi yönünde bir talebim oldu.
Kendisi de, benim görüşüme katıldığını, daha doğrusu bu ifadeyi doğru
bulmadığını ifade etti, ilgili milletvekiliyle de görüşüp bana döneceğini ifade
etti. Bir görüşme yaptı geldi ama açıklaması bu konuya ilişkin bir netlik
taşımadığı için tekrar ara verme ihtiyacı duydum. Bu arada Sayın Çağlar
Demirel’in dönüşünü bekledim ama şu ana kadar bu dönüş kendisinden gelmemiştir.

Bu
çerçevede şu açıklamayı ve öneriyi sizlere yapmak istiyorum: Sayın
Milletvekilleri, Tunceli Milletvekili Alican Önlü’nün bir önceki oturumda sarf
etmiş olduğu söz İç Tüzük’ün 160’ıncı maddesinin 3’üncü fıkrasında yer alan
“Kaba ve yaralayıcı sözler sarf etmek ve hareketler yapmak.” hükmü kapsamında
olup, kınama cezası gerektirmektedir. Bu nedenle Tunceli Milletvekili Alican
Önlü hakkında İç Tüzük’ün 163’üncü maddesi uyarınca kınama cezasını teklif
ediyorum. 
Sayın
Önlü buradaysa kedisine savunma için söz hakkı vereceğim. Sayın Önlü isterse
savunmasını bir arkadaşına da yaptırma hakkına sahiptir. 
Sayın
Önlü burada mı, savunma yapacak mı? Olmadığını görüyorum.
Tunceli
Milletvekili Alican Önlü’ye kınama cezası verilmesini Genel Kurula teklif
ediyorum: Kabul edenler… Kabul etmeyenler… Kabul edilmiştir. 
ÖZGÜR
ÖZEL (Manisa) – Sayın Başkan, bizlere yerimizden söz hakkı verebilirseniz…
BAŞKAN
– Sayın Akçay… 
VI.- AÇIKLAMALAR (Devam)
26.- Manisa Milletvekili Erkan Akçay’ın, Genel Kurulun
İkinci Oturumunda yaşanan tartışmalara ve olaylara ilişkin açıklaması
ERKAN
AKÇAY (Manisa) – Teşekkür ederim. 
Sayın
Başkan, değerli milletvekilleri; biraz önceki kavga ve tartışma esnasında bir
milletvekilinin ağzından sadır olan ve küfür içeren, hakaret içeren bu sözlerin
gereği Genel Kurulumuzca yapılmıştır. Fakat ben de Milliyetçi Hareket Partisi
Grup Başkan Vekili olarak bu sözleri sarf eden milletvekili ve
milletvekillerini kınıyorum ve gönül isterdi ki bu sözler geri alınsın ve özür
dilensin. 
Sayın
Başkan, değerli milletvekilleri; en son konuşmacı kürsüde maalesef kabul
edilemez sözler sarf etmiştir; Türk askerine, Türk Silahlı Kuvvetlerine ve
Genel Kurula yönelik tahkir edici, kışkırtıcı, iftira ve töhmet içeren ve bize
göre etnik… 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Bu kadar mı efendim? 
BAŞKAN
– Sayın Akçay, tamamlayınız lütfen. 
ERKAN
AKÇAY (Manisa) – Teşekkür ederim. 
Bu
sözleri de kınıyorum. Bu provoke edici konuşmalar, özellikle toplumu ve
insanları geren bir sonuç da doğurabilmektedir. Şunu söylemek isterim ki Türk
askeri dünyanın erdemli, asil ve kahraman bir askeridir. Askerimiz, polisimiz,
hain teröristlere karşı vatan müdafaası yapmaktadır. Yakaladığı teröriste bile
parkasını verip icabında cebine harçlık koyan Türk askeridir. Türk askeri oruç
ağzıyla, teröristin mağdur ettiği insanlarımızı alçak pusular içinden canı
pahasına çıkarırken şehit oluyor. Türk askeri vatan müdafaası yapıyor. Bu görev
esnasında eğer hukuk dışı davranışlar olur ise disiplin ve yargıda gereken
elbette yapılır ve yapılmalıdır. 
(Mikrofon
otomatik cihaz tarafından kapatıldı)
ERKAN
AKÇAY (Manisa) – Ancak birtakım muhal, münferit hadiseleri kürsüden dile
getirmek suretiyle genelleme yapmak son derece yanlıştır. Teröristlerin,
onların yandaşlarının kahraman Mehmetçik’imize söyleyeceği tek söz olamaz
diyor, saygılar sunuyorum. 
BAŞKAN
– Teşekkür ederim Sayın Akçay.
Sayın
Özel…
ÖZGÜR
ÖZEL (Manisa) – Sayın Başkan, Sayın Demirel yukarıdayken kendilerine haber
ulaşmadığı için yetişemediklerini söyledi. Onun değerlendirmesinden sonra
yapayım ben değerlendirmemi dilerseniz.
BAŞKAN
– Buyurunuz Sayın Demirel.
27.- Diyarbakır Milletvekili Çağlar Demirel’in, Genel
Kurulun İkinci Oturumunda yaşanan tartışmalara ve olaylara ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Sayın
Başkan, konuşmanızın hepsini dinleyemedim çünkü zamanımın bir kısmı yolda
geçti. Biz daha önce de bu tür durumlar olduğunda grup başkan vekilleriyle
arkada bir araya geldiğimizde istişare yaptığımız süreçler oldu. Bu Genel
Kurulda söylenen çok ağır sözler oldu, çok ağır davranışlar oldu. Bugün yine
aynı şekilde grubumuz adına kürsüden konuşan hatibe bile tahammül edilmeyen bir
yaklaşım söz konusu. Defalarca bunları biz buradan eleştirmişiz, defalarca
değerlendirmişiz. Yani konuşması bittikten sonra eleştirmek isteyen ya da cevap
vermek isteyen kalkıp kürsüden cevap verebilir. Buna bile, konuşmasının son
dakikalarının dinlenmesine bile müsaade edilmeyen, müdahale edilen bir süreç
yaşadık burada. Bunu asla kabul etmediğimizi ifade etmek istiyorum. Yaşanan bu
gerginlik…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Demirel.
ÇAĞLAR
DEMİREL (Diyarbakır) – Uzun olacak bir değerlendirme çünkü sonuçta bir açıklık
getirmek zorundayım. (AK PARTİ sıralarından gürültüler) Tahammül yok işte.
BAŞKAN
– Siz devam edin Sayın Demirel.
ÇAĞLAR
DEMİREL (Diyarbakır) – Şimdi, bu tür süreçleri daha önce de yaşadık. Yani çok
ağır ithamlar, çok ağır sözler ifade edildi burada. Ben şunu çok açık ve net
olarak ifade edeyim ki: Bu Parlamentoda hangi partiden olursa olsun
kullanılacak sözlerin hiçbirini tasvip etmediğimizi, parti olarak tasvip
etmediğimizi ifade etmek istiyorum. Yani gerçekten haddini aşan ya da gerçekten
söylediği kelimelerin gereksiz olduğunu ya da söylenmemesi gerektiğini
defalarca ifade ettik; kabul etmediğimizi, yaklaşımın bu yönlü olmaması
gerektiğini defalarca ifade ettik. Bugün, burada da aynı şekilde bizim… Zaten
tutanaklarda var, siz karar vermişsiniz Başkan, aslında yetişemedim ben. Hani
arkada daha önce de ben istişarelere katıldığım için söyleyelim, normalde bu
tür durumlarda grup başkan vekilleriyle birlikte…
(Mikrofon
otomatik cihaz tarafından kapatıldı)
ÇAĞLAR
DEMİREL (Diyarbakır) – Başkanım…
NİHAT
ÖZTÜRK (Muğla) – Bir buçuk saat bekledik, bir buçuk saat!
AYŞE
KEŞİR (Düzce) – Bir buçuk saat ya!
BAŞKAN
– Buyurunuz mikrofonunuzu açıyorum Sayın Demirel.
ÇAĞLAR
DEMİREL (Diyarbakır) – Biz, bu tür durumlarda saatlerce, bir buçuk saat, hatta
bir gün bile ara verdiğimiz süreçler oldu, kapattığımız süreçler de oldu,
bunların hepsini yaşadık. Yani burada, Genel Kurulda yaşayanlarız ve biliyoruz,
bu süreci yaşadık. Sizin de gördüğünüz gibi tutanaklar tam olarak elime
ulaşmamıştı, sonra gelip biz, sizinle birlikte baktık ve siz ara verdiğinizde
ben arkadaşlarla görüşmeye gittim, tutanakları alıp göstermeye çalıştım. 
Şimdi,
burada bir defa şunu çok net olarak ifade etmek istiyorum: Biz asla ve asla bu
ve buna benzer kelimelerin bizim grubumuzdan bir milletvekilinin ya da başka
bir partinin grubundan bir milletvekilinin söylemesini kabul etmiyoruz, parti
olarak kabul etmiyoruz, birey olarak da ben kabul etmiyorum, bunu bir şekilde
ifade etmek istiyorum.
İkincisi,
biz daha arkadaşımızla görüşmeden, daha bu süreci değerlendirmeden, siz oturumu
açıp direkt sanki biz yokmuşuz gibi -yani burada değildik ama- bu süreçte
beraber…
(Mikrofon
otomatik cihaz tarafından kapatıldı)
NİHAT
ÖZTÜRK (Muğla) – Bir buçuk saat ne yaptınız? Bir buçuk saat ne yaptınız ya?
BAŞKAN
– Bir saniye sayın milletvekilleri, lütfen efendim.
Mikrofonunuzu
açıyorum Sayın Demirel, son bir dakika efendim.
ÇAĞLAR
DEMİREL (Diyarbakır) – Sayın Başkan, şunu da çok net ifade etmek gerekiyor, çok
net söylemek gerekiyor ki, bu Genel Kurulda söylemlere tahammül edilmeyen bir
durum söz konusu ve fiziksel şiddet söz konusu. Siz oturumu kapattıktan sonra…
Ki bu tutanakta da var, ben kabul etmediğimi ifade ettim, söylüyorum. Ama bu
tutanakta kime söylendiğine dair bir bilgi yok, tutanakta öyle bir şey yok
çünkü AK PARTİ sıralarından gürültüler ve bağırmalar söz konusu. Oradan gelen
kelimelere ve söylemlere ilişkin herhangi bir bilgi tutanakta yok ama oradan
büyük bir bağrışma söz konusu. Onların da keşke ne olduğu, söyledikleri
sözlerin ne olduğu tutanaklara geçmiş olsaydı da biz burada daha adaletli bir
değerlendirme yapmış olsaydık Başkan. O yüzden, şunu çok net söyleyeyim: Biz
daha değerlendirmeden bu karar verildi ama şunu asla ve asla… 
(Mikrofon
otomatik cihaz tarafından kapatıldı)
ÇAĞLAR
DEMİREL (Diyarbakır) – …kabul etmiyoruz, daha önce de söyledim, şimdi tekrar
söylüyorum: AKP sıralarından 50 ve 100’e yakın milletvekilinin grubumuza,
sıralarımıza, bizim 3-4 milletvekilimize saldırmasına asla bu söylemler gerekçe
olamaz. Ben çok net söyleyeyim ki fiziksel şiddetin burada uygulanmış olması
asla kabul edilemez. Yani, bir grubun başka bir gruba gelip saldırıda
bulunmasını da buradan kınamak gerekiyor. Sadece kınamak değil, tabii ki her
seferde olduğu gibi, şimdi de kabul etmediğimizi bir kez daha ifade etmek
istiyorum.
BAŞKAN
– Teşekkür ederim Sayın Demirel.
Sayın
Özel…
28.- Manisa Milletvekili Özgür Özel’in, Genel Kurulun
İkinci Oturumunda yaşanan tartışmalara ve olaylara ilişkin açıklaması
ÖZGÜR
ÖZEL (Manisa) – Sayın Başkan, hiçbirimizin yaşamak istemediği olaylar yine
yaşandı. Öncelikle, ilk kısmında zaman zaman basın-yayın organlarında haberleri
yer alan ve daha önce HDP’li konuşmacının dile getirdiği bir mesele dile
getirildi ama Silahlı Kuvvetlerin tümüne mal edilen bir dille dile getirilmiş
olması gerçekten son derece rahatsız edicidir. Bundan grup olarak üzüntü
duyuyoruz. Ama, bu tip olaylar -içeride konuşuldu- eğer varsa iç disiplin
mekanizmalarıyla en şiddetli şekilde soruşturulup cezalandırılmalıdır ama bu
tip söylentiler, olaylar veya fotoğraflar, bunun gerçekliği bütün Silahlı
Kuvvetlere mal edilemez. Gerilimin başladığı o noktadaki o ifadeleri talihsiz
buluyoruz. Daha sonraki süreçte tutanağa yansıyan ve sizin ifade ettiğiniz
kelimeler bu Meclis çatısı altında kim tarafından söylenirse söylensin, mutlaka
geri alınması, özür dilenmesi gereken ifadelerdir.
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum.
Buyurunuz
Sayın Özel.
ÖZGÜR
ÖZEL (Manisa) – Zaman zaman yüksek tansiyonda bizim grubumuzdan da benzer
ifadelerin kullanıldığı durumlarda Cumhuriyet Halk Partisi Grubu, grup başkan
vekilleri hep bunu içerideki istişarelerden sonra telafi etme ve bir cezaya
gerek olmayacak şekilde çözme yoluna gittiler. Bunun böyle yapılması gerekirdi,
bunun olanaklı olması gerekirdi; olmadı. Burada Cumhuriyet Halk Partisi Grubunun
tavrını, kullandığı oyu, yüce Meclisin dikkatlerine sunuyorum. Bu sözü söyleyen
başka partiden olunca başka davranıp iktidar partisinden olunca böyle cezaların
verilmemesi olayının da; bugünün bir milat olarak, bundan sonra kim söylerse
söylesin iktidar partisi grubunun bu şekilde davranması gerektiğini
düşünüyoruz. 
Ayrıca
böyle ifadeler veya kullanılan ifade ne olursa olsun, 3 milletvekiline karşı
100 milletvekiliyle ve…
(Mikrofon
otomatik cihaz tarafından kapatıldı) 
BAŞKAN
– Buyurunuz, mikrofonunuzu açıyorum Sayın Özel.
SÜREYYA
SADİ BİLGİÇ (Isparta) – Sayın Başkan, Sayın Akçay’ı iki dakika konuşturdunuz.
ÖZGÜR
ÖZEL (Manisa) – …bir linçle sonuçlanabilecek saldırının kabul edilebilir bir
tarafı yok. 
OSMAN
AŞKIN BAK (Rize) – Ne alakası var ya?
ÖZGÜR
ÖZEL (Manisa) – Yani çoğunluğa güvenip şunu yapıyorsunuz, bunu yapıyorsunuz
diyoruz da çoğunluğa güvenerek gidip de 3 milletvekilinin üzerine 150
milletvekiliyle, fiziki şiddetle gitmenin de savunulur bir tarafı yok, bunu da
ifade edelim.
Çok
teşekkür ederim. 
OSMAN
AŞKIN BAK (Rize) – Saçmalıyorsun ya! 
BAŞKAN
– Teşekkür ederim Sayın Özel.
Sayın
Turan, mikrofonunuzu açıyorum, buyurunuz.
29.- Çanakkale Milletvekili Bülent Turan’ın, Genel
Kurulun İkinci Oturumunda yaşanan tartışmalara ve olaylara ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; öncelikle Gazi
Mecliste böyle keyifsiz bir tartışmanın bu kadar uzun süre devam etmesini
mahcup olarak izliyoruz. İsterdik ki çok daha net bir tavır alınsın, isterdik
ki tüm grup başkan vekilleri çok daha net bir şekilde, sokak ağzıyla bizi
mahcup eden ifadeler kullanıldığı zaman, hep beraber “hayır” diyebilelim, kınamamızı
yapabilelim. Ancak görüyorum ki bunda bile değişik gerekçeler bularak, değişik
atraksiyonlarla usulen iş yapma tarafı öne çıkıyor. Üzüntümü ifade etmek
istiyorum, burası Gazi Meclistir, buradaki dil… İdeolojimizin farklılığı, fikir
farklılığımız başka bir şey, tartışma kültürü başka bir şey ancak söylemlere
tahammül edilemediği iddia edilen söylemleri biz söylerken utanıyoruz, bunlara
hâlâ gerekçe bulmak, bir buçuk saat zaman ayırıp da düşünmek, toplantı yapmak
uygun değildir. Çok net olarak kınıyoruz, ayıplıyoruz. Disiplin hükümleri zaten
uygulandığı için de teşekkür etmek istiyorum. Ancak bundan sonra her grubun
sadece kürsüde değil bu çatının altında daha dikkatli bir dil kullanmasını
istirham ediyorum.
Teşekkür
ediyorum.
BAŞKAN
– Teşekkür ederim Sayın Turan.
KADRİ
YILDIRIM (Siirt) – Sayın Başkan…
MİLLÎ
SAVUNMA BAKANI FİKRİ IŞIK (Kocaeli) – Sayın Başkan…
BAŞKAN
– Sayın Bakan, buyurunuz.
30.- Millî Savunma Bakanı Fikri Işık’ın, Siirt
Milletvekili Kadri Yıldırım’ın 387 sıra sayılı Kanun Tasarısı’nın 9’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MİLLÎ
SAVUNMA BAKANI FİKRİ IŞIK (Kocaeli) – Sayın Başkan, bu özellikle biraz önceki
tartışmayla ilgili tutanakları ben de Millî Savunma Bakanı olarak, özellikle
Hükûmet temsilcisi olarak bir kez daha inceledim. Bir kere burada Türk Silahlı
Kuvvetlerine yönelik ifade edilen ağza alınmayacak her türlü ifadeyi ifade
sahibine aynen iade ediyorum. (AK PARTİ sıralarından alkışlar) Bu noktada,
özellikle terör örgütünün bölgede aldığı ağır yenilgi… Türk Silahlı
Kuvvetlerinin orada bir tek sivilin kılına zarar gelmemesi için gösterdiği
hassasiyet sebebiyle bölge halkından aldığı takdirden dolayı, terör örgütünün
sözcülüğüne soyunan bazı çevrelerin oradaki terörle mücadelede gösterilen
hassasiyetten dolayı, bölge halkının teveccühünü kazanmasından dolayı çılgına
döndükleri belli. Bu noktada, özellikle Türk Silahlı Kuvvetlerine yönelik bu
iftirayı atanların bilmesi gereken en önemli şey, Türk Silahlı Kuvvetleri
hukuka bağlı, hukukun içerisinde kalarak teröristle mücadeleye sonuna kadar
devam edecek, bunda hiç kimsenin tereddüdü yok. Türk Silahlı Kuvvetlerini
itibarsızlaştırmaya yönelik bu tip söylemlerin, bu söylemleri yapanlara karşı,
ortaya koyanlara karşı da hiçbir faydasının olmadığını herkes görecek. Bu
mücadele kararlılıkla sürecek, bu mücadele sürerken de Türk Silahlı Kuvvetleri
de diğer güvenlik güçlerimiz de hukukun içerisinde kalacak. Bireysel olarak
yanlış yapan varsa da buna elbette ki hukuk çerçevesi içerisinde gereken de
yapılacak.
Ben
buradaki ifadeleri bir kez daha kesinlikle telin ettiğimi ifade ediyor, yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan. 
60’ıncı
madde çerçevesinde bu konuda kimseye artık söz vermeyeceğim, konu yeteri kadar
konuşulmuştur, siyasi parti grupları görüşlerini ifade etmiştir. 
Şunu
ifade edeyim: Sayın Demirel bir şey söyledi, “Bizi beklemeden Genel Kurulu
açtınız.” gibi bir şey söyledi. Sayın Demirel, ara verdik, arka tarafta toplandık.
Ben bu ifade nedeniyle, bu ifadeyi sarf eden arkadaşımızın, Sayın Önlü’nün,
özür dilemesi gerektiğini ifade ettim. Özür dilerse disiplin hükümleri
uygulanmaz. Bunu bir şarta bağlamak doğru değil sayın milletvekilleri. Yani “Bu
ifadenin muhatabı belli bir kişi değildir, tutanakta bir kişinin kastedildiği
ifade ediliyor.” demek bu ifadeyi mazur görmek anlamına gelir, bunu hiçbir
şekilde doğru bulmuyorum. Elli dakika bekledim, elli dakika bu görüşmeler
sürdü. Siz gittiniz, görüştünüz geldiniz, sonra bir daha tutanağı alıp gittiniz
“Geleceğim.” dediniz ama “Hemen gelin, rica ediyorum.” dedim size. Beş dakika
bekledim, gelmediniz. Geldim, Genel Kurulu açtım çünkü bir saat dolmak
üzereydi. On beş dakika daha ara verdim, gelmenizi bekledim, gelmediniz, o nedenle
kınama cezasını Genel Kurula teklif ettim, Genel Kurul da kınama cezasını kabul
etti. Bu konuda yapılacak başka bir işlem yoktur. 
Önerim,
bu çatı altında, sadece Genel Kurul çalışmalarında değil, sadece bu çatı
altında da değil aslında, tüm siyasi üslubumuzla, ister Parlamento içinde ister
Parlamento dışında temiz bir dil kullanmaya gayret etmektir. Böyle bir cümleyi
sarf eden kişinin önce o cümleden dolayı o pişmanlığı kendisinin yaşamış
olmasını ben arzu ederim. Pişmanlık her şeyin başlangıcıdır, güzel şeylerin
başlangıcıdır. Ben bir daha olmamasını diliyorum. 
Görüşmelere
kaldığımız yerden devam ediyoruz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı (1/725) ve Millî Savunma
Komisyonu Raporu (S. Sayısı: 387) (Devam)
BAŞKAN
- 9’uncu madde üzerinde verilen Siirt Milletvekili Kadri Yıldırım ve
arkadaşlarının önergesini oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer
önergeyi okutuyorum…
ÖZGÜR
ÖZEL (Manisa) – Sayın Başkan, geri çekiyoruz önergeyi. 
BAŞKAN
– Önerge, sahipleri tarafından geri çekilmiştir. 
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir. 
10’uncu
madde üzerinde iki önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı ve Millî Savunma
Komisyonu Raporu’nun 10’uncu maddesinde yer alan “askeri şahıslar” ifadesinin
“askeri kişiler” şeklinde değiştirilmesini arz ve teklif ederiz. 

 Özkan Yalım Kazım
Arslan Özgür Özel
 Uşak Denizli 
Manisa

 Serdal Kuyucuoğlu Sibel
Özdemir  Dursun Çiçek
 Mersin İstanbul 
İstanbul

 Burcu Köksal Fatma
Kaplan Hürriyet Ali Özcan
 Afyonkarahisar Kocaeli 
İstanbul

 Melike Basmacı Türabi
Kayan
 Denizli Kırklareli
BAŞKAN
– Şimdi, maddeye en aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 387 sıra sayılı Kanun Tasarısı’nın 10’uncu maddesinin tasarı metninden
çıkartılmasını arz ve teklif ederiz. 

 Çağlar Demirel Bedia
Özgökçe Ertan Ziya Pir
 Diyarbakır Van Diyarbakır
 Behçet Yıldırım  Burcu
Çelik Özkan
 Adıyaman Muş
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ HÜSEYİN KOCABIYIK (İzmir) – Katılmıyoruz Sayın
Başkan.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkan. 
BAŞKAN
– Önerge hakkında konuşmak isteyen Çağlar Demirel, Diyarbakır Milletvekili.
Buyurunuz
Sayın Demirel. 
ÇAĞLAR
DEMİREL (Diyarbakır) – Teşekkürler Sayın Başkan. 
Değerli
milletvekilleri, bu önerge hakkında konuşmadan önce, bugün yaşanan… Az önce
Bakanın daha toparlayıcı bir üslupla ve bir yaklaşımla ifade etmesi gerekirken,
daha dün sorduğumuz sorulara cevap alamazken yaklaşımını açıkçası nasıl
değerlendireceğimi bilmiyorum. Çünkü Sayın Bakan Hurşit Külter’in akıbetinden
daha bize cevap vermedi. “Hiçbir sivilin kılına bir şey olmuyor.” dedi. Taybet
ananın, Miray bebeğin, bunların akıbeti daha ortaya çıkmadı. Onlarca, yüzlerce
sivilin durumuna ilişkin burada defalarca ifade etmemize rağmen hâlâ
akıbetinden bir şey çıkmadı. 
Evet,
ifade ettik, bizden önceki hatip de ifade etti. Şunu çok net söyleyelim: Evet
“Araştırıyoruz, müfettiş gönderiyoruz, bakacağız.” deniliyor. Şunu çok net
ifade edelim ki kadın bedenleri katledildi, işkence edildi ve çıplak bir
şekilde teşhir edildi.
İBRAHİM
AYDEMİR (Erzurum) – PKK’lılar yaptı onu, PKK’lılar!
ÇAĞLAR
DEMİREL (Devamla) - Yani şimdi, bunların ortaya çıkmaması, bunların açığa
çıkmaması ve bunları normal görmesi, bizim bunları burada dile getirmememiz
sizin için olabilecek şeydir ama biz bu yaşananları burada dile getireceğiz ve
bu Genel Kurulda bunların hepsini tutanaklara geçireceğiz çünkü yarın öbür gün
burada bunlarla yüzleşmesi gerekenler olacaktır. Çünkü, bunları yapanlar ya da
bunların yapılmasına ilişkin talimat verenler bir gün mutlaka uluslararası
düzeyde de olsa yargılanacaktır. 
Bunun
bugün burada bu yasa tasarısıyla üstünü kapatıyor olabilirsiniz, bir zırh
getiriyor olabilirsiniz ama bunu yapanların olduğunu biz biliyoruz. İnternet
sitelerinden bakın, sosyal medyada yer alan kendi sitelerinden bakın, bunlar
açık ve nettir, kendi fotoğrafları açık ve net ortadadır. Bunlar kimdir?
Defalarca sorduk, “Esedullah timi kimdir?” dedik, “Duvarlarda ‘esedullah timi’
yazıyor.” dedik. Bununla IŞİD’in bağlantısı nedir? Sizin IŞİD’le bağlantınızı
biliyoruz, tırlara silah doldurup gönderdiğinizi biliyoruz, bunları biliyoruz
ama bununla birlikte, bugün Şırnak’ta, Cizre’de yaşananları ve 1990’lı
yıllardan daha ağır bir şekilde bunların yaşatıldığını burada bir kez daha
gözler önüne serip tüm kamuoyuna, topluluğa biz buradan aktarıp
bilgilendireceğiz. Ama, siz bunun önünü kapatmak istiyorsunuz. Biz
söyleyeceğiz; yaşadıklarımızı, gördüklerimizi ve bildiklerimizi söyleyeceğiz.
Siz cezasız bırakabilirsiniz bunları ama bunu yapanların açığa çıkması ve
cezalandırılması için biz burada bu yasa tasarısını kabul etmediğimizi ifade
ettik, bundan sonra da ifade edeceğiz. Yani, bu yaşananlar, burada, Genel
Kurulda yaşananlar… Az önce de söyledik, bütün AKP Grubunun sadece ele aldığı
şey fiziki şiddet uygulamaktır. Yani, sıralara gidip fiziki şiddet uygulayarak
bu sürecin üstünü kapatamazsınız. Belki bugün bu yasayı çıkaracaksınız. Daha
önce de dedik -dün Bakan açıklamasında onu değiştirdi ama- EMASYA Protokolü’nü
ifade ettik. EMASYA Protokolü’nün ayrıntılarını çok net biliyoruz; protokoldü,
bunu yasallaştırıyorsunuz. Ama, şimdi bu yapılanların üstünü örtmek için bu
yasayı getirdiğinizi de biliyoruz. Eleştireceğiz, eleştirmeye de devam edeceğiz
çünkü yarın öbür gün bu yaşananlardan dolayı birçok insan yaşamını yitirecektir,
keyfî uygulamalar söz konusu olacaktır. Sizin, biz bunları keşke önleseydik
diyeceğiniz süreçler gelecektir. Biz bunun kaygısını biliyoruz. 1990’lı
yıllarda, 1980’li yıllarda bunu gördük yaşadık ve bunu yaşayanlar bellidir. Ama
o dönemi, 28 Şubatı burada kabul etmeyenler 28 Şubatın daha ötesine giderek
bugün bunu yasallaştırarak daha fazla, daha ağır bir süreci önümüze getiriyor.
Sayın
Bakan, sivillerin katledilmediğini söylüyorsunuz. Size yüzlerce isim
verebilirim buradan; yani kadınları mı söylesem, çocukları mı, bebekleri mi
söylesem, yaşlı adamları mı söylesem, hangisini söyleyeceğimi gerçekten…
İBRAHİM
AYDEMİR (Erzurum) – Yalan söylüyorsun!
ÇAĞLAR
DEMİREL (Devamla) – Size şunu çok net olarak sadece söylemek istiyorum ki: Siz
AKP Hükûmeti olarak getireceğiniz bu yasayla 2016 yılında bunun altında
kalacağınızı bir kez daha ifade etmek istiyorum.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Demirel.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı ve Millî Savunma Komisyonu
Raporu’nun 10. Maddesi’nde yer alan “askerî şahıslar” ifadesinin “askerî
kişiler” şeklinde değiştirilmesini arz ve teklif ederiz.
Özgür Özel (Manisa) ve
arkadaşları
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ HÜSEYİN KOCABIYIK (İzmir) – Katılmıyoruz Sayın
Başkan.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge hakkında konuşmak isteyen Türabi Kayan, Kırklareli Milletvekili.
Buyurunuz
Sayın Kayan. (CHP sıralarından alkışlar)
TÜRABİ
KAYAN (Kırklareli) – Teşekkür ediyorum Sayın Başkan.
Değerli
milletvekilleri, Türk Silahlı Kuvvetleri Personel Kanunu ile Bazı Kanunlarda
Değişiklik Yapılmasına Dair Kanun Tasarısı hakkında söz almış bulunuyorum. 
Değerli
milletvekilleri, AKP on dört yıldan beri Türkiye'yi idare ediyor. On dört
yıldan beri devlet denilen yapının her taşını oynatmıştır. Tarımın yapı
taşlarını oynatmıştır; tarımda çalışan insanlarımız, bugün, maalesef
arazilerini satar duruma gelmişlerdir. Tarlasını işleyen çiftçilerimiz
tarlasını işlerken battıkları için tarlasını işleyemez hâle gelmişlerdir.
Ekonominin yapı taşları yerinden oynatılmıştır. Ekonomi, bugün, sanayiden
ziyade sadece alışveriş yapılan ticarethanelere dönüşmüştür, ticarethaneler
ağırlık kazanmıştır. Bugün, AVM’den başka bir şey açılmayan bir ülke hâline
geldik, sanayiyi bir tarafa ittik. 
İçişlerinde
aynı şekilde taşlar oynatılmıştır. Bugün, valilerimiz, AKP’nin il başkanı
seviyesinde hareket ettirilmeye zorlanmaktadırlar. Bu, bir devlet valisini bugüne
kadar hiç görmediğimiz bir tutum sergileme içine sokmuştur. 
Değerli
milletvekilleri, bu Hükûmet, aynı şekilde hariciyenin yapı taşlarını
oynatmıştır. Hariciye dediğimizde, hepiniz biliyorsunuz, bizim “Yurtta sulh,
cihanda sulh.” diye bir tabirimiz vardı ve dünyanın da gıptayla baktığı bir
tabirdi. Bugün, ülkemizi yönetenler yurtta sulh, cihanda sulh değil, yurtta
kavga, cihanda kavga istemektedirler. Onun için, bugün, Türkiye bu çıkmazın
içinde bocalayıp duruyor. 
Değerli
milletvekilleri, millî eğitimimiz aynı şekilde. Millî eğitimimizin yapı taşları
yerinden oynatılmıştır. 4+4’lerle ve bunun gibi çeşitli düzenlemelerle
eğitimimizin iyice suyunu çıkarmışlardır. O yüzden 4+4+4’ü tekrar değiştirmeye
yeltenmişlerdir. 
Değerli
arkadaşlar, Hükûmet, Türkiye’yi kendisine staj alanı gibi görmeye çalışıyor.
Hâlbuki stajlar daha iyiyi öğrenmek için yapılır ama maalesef daha kötüyü
yaparak bu işin içinden çıkılmaz hâle geliyorlar. 
Yargının
yapı taşları değişmiştir. Yargıda, bugün, hepiniz biliyorsunuz, yüksek yargı
başkanlarına çay toplatılan bir ülke hâline geldik. Değerli arkadaşlar, onurlu
yargıçlarımızın düştüğü durumu hepiniz gözler önünde çok net bir şekilde
görüyorsunuz. 
Ordunun
yapı taşları değişmiştir. Değerli arkadaşlar, bugün Türk ordusu dişleri
sökülmüş bir aslana benzetilmeye çalışılıyor. 
Değerli
arkadaşlar, ordumuzun kozmik odasına girilmiştir. Ordumuz terör örgütü sıfatına
sokulmuştur. Genelkurmay Başkanı bir terör örgütünün lideri durumuna
düşürülmüştür ve içeriye atılmıştır. Yüzlerce üst düzeyde subayımız hem içeriye
girmişler hem de burada canlarından olanlar, sağlık durumları, ruhsal ve
bedensel sağlık durumları bozulan subaylarımız vardır. 
Değerli
dostlar, bunları biz daha önceleri de çok gördük. Biz sizlere söylüyoruz ki,
bunları tekrar tekrar yaşamaya gerek yok, tarihten örnekler alarak bunun
üstesinden daha rahat bir şekilde gelebilirsiniz. 
II.
Abdülhamit, amcası Abdülaziz’i deniz kuvvetleri öldürdü diye donanmayı Haliç’e
hapsettirmişti. Haliç’e hapsedilen donanmanın ne bir bakımı yapılıyor ne de o
donanmayla çıkılıp bir şeyler yapılıyordu ta ki donanmaya ihtiyaç duyuluncaya
kadar. Girit Yarımadası’nı Yunanistan işgal edince Abdülhamit’in aklı başına
geldi. O zaman donanmayı çıkardıklarında donanma Haliç’ten çıkıp Çanakkale
Boğazı’nı geçememiştir çünkü bakımsızlıktan gemilerin tamamı dökülmüştür. Biz
bunları daha önceden gördük sevgili AKP’liler. 
EJDER
AÇIKKAPI (Elâzığ) – Savunma sanayimizde neler üretiyoruz, bir bakın.
TÜRABİ
KAYAN (Devamla) - Üretmiyorum, ben tarihten örnekler veriyorum. 
(Mikrofon
otomatik cihaz tarafından kapatıldı) 
SAĞLIK
BAKANI RECEP AKDAĞ (Erzurum) – Bence siz 1940’lara gelin…
TÜRABİ
KAYAN (Devamla) - II. Mahmut, hiçbir hazırlık yapmadan Yeniçeri Ocağını
kapattıktan sonra kendi valisi Kavalalı Mehmet Ali Paşa’nın oğluna yenilmiştir
ve “Sayın Padişahım, bu ne biçim iş?” dedikleri zaman da Rusya’dan yardım
istediğinde…
BAŞKAN
– Teşekkür ederim Sayın Kayan.
TÜRABİ
KAYAN (Devamla) - …verdikleri cevabı hepiniz biliyorsunuz, “Suya düşen yılana
sarılır.” demiştir. 
BAŞKAN
– Sayın Kayan, teşekkür ederim. 
TÜRABİ
KAYAN (Devamla) - Sevgili AKP’liler suya düşmeden, yılana sarılmaya gerek
kalmadan aklınızı başınıza devşirin diyorum. O zaman bu ülkeyi daha iyi
yönetirsiniz diyorum.
Hepinize
teşekkür ederim. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
11’inci
madde üzerinde iki önerge vardır, önergeleri okutuyorum…
ÖZGÜR
ÖZEL (Manisa) – Önergeyi çekiyoruz efendim.
BAŞKAN
– Önerge, önerge sahipleri tarafından geri çekilmiştir.
Şimdi,
diğer önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 387 sıra sayılı Kanun Tasarısı’nın 11’inci maddesinin tasarı metninden
çıkartılmasını arz ve teklif ederiz.

 Çağlar Demirel Bedia
Özgökçe Ertan Ziya Pir
 Diyarbakır Van Diyarbakır
 Behçet Yıldırım Burcu
Çelik Özkan
 Adıyaman Muş
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ HÜSEYİN KOCABIYIK (İzmir) – Katılmıyoruz Sayın
Başkan.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge hakkında konuşmak isteyen Behçet Yıldırım, Adıyaman Milletvekili.
Buyurunuz
Sayın Yıldırım. (HDP sıralarından alkışlar) 
SAİT
YÜCE (Isparta) – Ramazana saygısı yok Başkan ya! On dakika kaldı iftara, hiç
insafınız yok mu sizin ya! Bu saatte önerge verip konuşuyorsunuz, yakışıyor mu
size?
ÇAĞLAR
DEMİREL (Diyarbakır) – Başkan, yaklaşımı görüyorsunuz. Genel Kurulda yaklaşımı
görüyorsunuz.
BEHÇET
YILDIRIM (Adıyaman) – Sayın Başkan, değerli milletvekilleri; 387 sıra sayılı
Yasa Tasarısı’nın 11’inci maddesi üzerine grubum adına söz almış bulunmaktayım.
Dün
şöyle bir söz söylemiştim: "Öyle büyük boş laflar vardır ki içinde bir
millet esirdir." Bu lafların temelini “vatan hainliği”, “terörle mücadele”
gibi kavramlardan dolayı ana muhalefetin bu lafların esiri olduğunu
belirtmiştim. Yoksa “Ana muhalefet iktidarın esiridir.” demedim, “Boş lafların
esiridir.” demiştim, bunu düzelteyim. 
Açıkçası
Kürt sorunu olunca başta ana muhalefet olmak üzere herkes, her kesim akıl
tutulması yaşıyor. Örneğin, medyatik bir meslektaşım var Doktor Canan Karatay,
biraz sonra yemeğe gideceğiz. “Onu yiyin, bunu yiyin, bunu yemeyin, şunu
yemeyin.” diyen Canan Karatay Hanımefendi’yi dolandırmışlardı. Herkese akıl
veren bu hanım, geçen yıl PKK’nin adı kullanılarak dolandırılmıştı, elinde
avucunda ne varsa paket yapıp dolandırıcıya teslim etmişti. Sonra, olayın PKK’nin
işi değil, dolandırılma meselesi olduğu açığa çıkmıştı. Canan Karatay
Hanımefendi kendisini şöyle savunmuştu: “Ben bir akıl tutulması yaşadım. Hiçbir
şeyi sorgulamadan gidip parayı teslim ettim.” Evet, şu anda da başta ana
muhalefet olmak üzere, mesele Kürt olunca herkes bir akıl tutulması
yaşamaktadır. 
Yasa
tasarısında masum insanları korumaktan bahsediliyor. Masum insanların nasıl
korunduğu, evlerinin başlarına nasıl yıkıldığı, tank ve topların şehirlerde
neler yaptığını, sokağa çıkma yasağının olduğu her il ve ilçede masum
vatandaşların başını sokabileceği evinin kalmadığını, çocukların öldüğünü,
insanların cenazelerinin haftalarca sokaklarda bekletildiğini, hatta
cenazelerini buzlukta bekletmek zorunda kaldıklarını gördük. Ailelere
cenazeleri bile… Çocuklarının, kardeşlerinin, babalarının yanmış bedenleri
verildi. Kimi cenazelerin, şu anda, kime ait olduğu bile açığa çıkamıyor. Yani,
bu mudur terörle mücadelede masum vatandaşları korumak?
Yine,
kamu görevlilerinin haksız iddialarının yıpranmasının önlenmesinden
bahsediliyor. Siz, bütün bu suçları yargı kapsamı dışına çıkararak bu kamu
güvenliğini ve kamu görevlilerinin itibarını koruyamazsınız. 
Her
gün bu sıralarda “Millet iradesi, millet iradesi…” diyorsunuz, her gün bu
sıralarda atanmışlar, seçilmişlerden üstün değildir edebiyatı yapıyorsunuz.
Ancak neredeyse tüm atanmışlara yargılanmama garantisi veriyorsunuz. Ancak halk
adına ve burada diğer alanlarda düşüncelerini ifade eden vekiller hakkında
dokunulmazlığı kaldırıyorsunuz. Bu mudur sizin hukuk devletiniz?
Yaptığınız
bu düzenlemeyle ülkeyi cehenneme çevireceksiniz, yargıdan beklediği adaleti
göremeyen halkı da kendi adaletini gerçekleştirmeye yönlendireceksiniz.
Sonuçta, değil polis devleti, bir mafya toplumuyla karşı karşıyayız. 
Darbe
süreçlerinde ne olduysa burada yine hepsi olacaktır. Akademisyenler
tutuklanacak, memurlar görevden alınacak, insanlar en basit bir muhalefette
bulunma girişimlerinde bile cezaevlerine alınacak, demokratik kurum ve
işleyişler göstermelik olarak var olacak, esasen tümden devre dışı bırakılacak,
Anayasa askıya alınacak, şehirlere askerler inecek, şehirler tank ve toplarla
yıkılacak ve bu sadece ülkenin doğusunda değil, her tarafında olacaktır. Bugün
oluşacak bu durumlara “terörle mücadele” adı altında göz yuman iktidarı
destekleyen muhalefet de bundan payını alacak ama iş işten geçmiş olacaktır. Bu
baskıcı dikta rejiminin taşları, topyekûn iktidarı ve muhalefetiyle birlikte
döşenmektedir. 
Askerî
vesayeti ortadan kaldırmakla, olağanüstü hâli kaldırmakla övünen Hükûmet, sokağa
çıkma yasaklarıyla, hukuksuz uygulamalarıyla olağanüstü hâl uygulamasını
katbekat aşan, bir darbe sürecinde bile görülmeyen suçlara iştirak etmiş,
işlediği bu suçları da askerî vesayete teslim ederek getirdiği düzenlemelerle
kurtulmaya çalışmaktadır.
Bu
yasanın Türkçesi “Toplumsal olaylara müdahale ederken, sokağa çıkma yasağı
sürecinde gördüğümüz suç teşkil eden bütün uygulamaları yapabilirsiniz,
insanların evlerine girebilir, evlerde hakaret ve suç teşkil eden yazılar
yazabilir, yaşam hakkını ihlal edebilir, kadın bedenini teşhir edebilir,
ölüleri panzerlerin arkasında sürükleyebilirsiniz.” demektir.
Ülkenin
en can alıcı sorununu çözemeyen siyasetin, bir proje, bir program ortaya
koyamayan, bu anlamda başarısız bir hükûmetin günahını askere havale etmekten
başka bir şey değildir. Halkın yüzde 50’sinin iradesini alan AKP ve Erdoğan, şu
anda halktan aldığı bu iradeyi askere teslim etmiş bulunmaktadır bu yasalarla.
Sorunu barışçıl yollarla çözme yeti ve becerisi olmayan Hükûmet, tamamen
kendisinin de tasfiyesiyle sonuçlanacak klasik, ezber, güvenlikçi bir yaklaşıma
teslim olmuştur. Bugün sırf iktidarda kalmak adına yaptığı hukuksuz iş ve
eylemleri, güvenlikçi politikaları dönüp dolaşıp kendisini vuracaktır.
(Mikrofon
otomatik cihaz tarafından kapatıldı)
BEHÇET
YILDIRIM (Devamla) – Başka bir şey daha öğrendim: Millî vekillik demek ki 50
kişiyle, 100 kişiyle 3 kişiye saldırmaktır. Millî vekillik buymuş, bunu da
burada öğrenmiş olduk.
Teşekkür
ederim. (HDP sıralarından alkışlar) 
BAŞKAN
– Teşekkür ederim Sayın Yıldırım.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir.
Sayın
Özel…
ÖZGÜR
ÖZEL (Manisa) – Sayın Başkan, sayın hatip dün yaptığı konuşmasından alıntılar
yaparak grubumuza yaptığı bir hakareti tekrar etti. Ama saat ve şartlar göz
önüne alındığında, o hakareti kabul etmediğimizi, kendilerine iade ettiğimizi
ifade ediyorum.
Teşekkür
ederim.
BAŞKAN
– Teşekkür ederim Sayın Özel.
12’nci
madde üzerinde üç adet önerge vardır, önergeleri okutuyorum.
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı’nın çerçeve 12’nci
maddesi ile 5442 sayılı İl İdaresi Kanunu’nun 11’inci maddesine eklenen (j)
fıkrasının (7)’nci bendine "Beşinci ve altıncı bentlerde yer alan
hükümler" ibaresinden sonra gelmek üzere "geçici köy korucuları ve
gönüllü korucular ile” ibaresinin eklenmesini arz ve teklif ederiz.
 Bülent Turan Ramazan
Can Necip Kalkan
 Çanakkale Kırıkkale İzmir
 Kerem Ali Sürekli Zehra
Taşkesenlioğlu Fuat Köktaş
 İzmir Erzurum Samsun
 Hakan Çavuşoğlu Mehmet
Akyürek Mehmet Ali Pulcu
 Bursa Şanlıurfa İstanbul 
 Ceyda Bölünmez Çankırı Abdurrahman
Öz Murat Alparslan
 Mardin Aydın Ankara
 Ayşe Sula Köseoğlu Halis
Dalkılıç Hacı Bayram Türkoğlu
 Trabzon İstanbul Hatay
 Abdullah Öztürk Mustafa
Ilıcalı Mehmet Demir
 Kırıkkale Erzurum Kırıkkale
Türkiye Büyük Millet Meclisi Başkanlığına
Görüşülmekte
olan 387 sıra sayılı "Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı"nın 12’nci maddesi
ile 5442 sayılı İl İdaresi Kanunu’nun 11’inci maddesine eklenen (j) fıkrasının
(5)’inci, (6)’ncı ve (7)’nci bentlerinin madde metninden çıkarılmasını arz ve
teklif ederiz.

 İlhan Cihaner Ali
Şeker Nurettin Demir
 İstanbul İstanbul Muğla
 Özgür Özel Haydar
Akar Mustafa Sezgin Tanrıkulu
 Manisa Kocaeli İstanbul
 Şenal
Sarıhan
 Ankara
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 387 sıra sayılı Kanun Tasarısı’nın 12’nci maddesinin tasarı metninden
çıkartılmasını arz ve teklif ederiz.

 Çağlar Demirel Bedia
Özgökçe Ertan Ziya Pir
 Diyarbakır Van Diyarbakır
 Behçet Yıldırım Burcu
Çelik Özkan Erdal Ataş
 Adıyaman Muş İstanbul
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ HÜSEYİN KOCABIYIK (İzmir) – Katılmıyoruz Sayın
Başkan.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge hakkında konuşmak isteyen Erdal Ataş, İstanbul.
Buyurunuz
Sayın Ataş. (HDP sıralarından alkışlar)
ERDAL
ATAŞ (İstanbul) - Sayın Başkan, değerli milletvekilleri; haftalardır tartışılan
askere dokunulmazlık ve askerî vesayet temelinde kamuoyunda dile getirilen bu
yasa tasarısının yani 387 sayılı Yasa Tasarısı’nın bütün bu saymış olduğumuz,
karşı çıkmış olduğumuz, kamuoyunda da tartışılan hemen hemen bütün maddelerinin
tümünün içerdiği ana madde 12’nci madde. Yani bu maddede, aslında bu tasarının
yani bizim askerî vesayet olarak eleştirdiğimiz, sivil vesayetin bir tarafa
bırakılarak askerî yetkililere tüm yetkilerin devredildiği biçimde ifade
ettiğimiz bu yasa tasarısı 12’nci maddede ifade edilmiş oluyor. Ne var 12’nci
maddede? 12’nci maddede, operasyonlarda birliğin çapı, teşkilatların
konumlandırılması, kapsayıcı alanı –yani kaç ili kapsayacağı- bunun ne kadar
süreceği ve benzeri noktalardaki bütün bu yetkilerin tümü Genelkurmaya
devredilmiş durumda. İstihbarat yürütme, istihbarat birimlerinden bütün
istihbari birimleri isteme ve bu doğrultuda operasyon yapma hakkının tümü
askerî yetkililere, Genelkurmaya devredilmiş durumda. Ortak operasyonlarda
yetki, bütün kolluk güçleri içerisinde en etkin ya da en yetkili komutana
devredilmiş durumda. Hâkim ve savcıların tümü devre dışı bırakılmış durumda.
Komutanın kendi yetkisiyle istediği eve operasyon yapma, istediği evde arama
yapma izni ve kararı da yine askerî yetkililere verilmiş durumda. O
operasyonlar süreci içerisinde, olası, ortaya çıkacak olan bütün zararların
tümü devlet tarafından karşılanacak. 
Yine
aynı şekilde, Anayasa ve ceza hukukunun tümü rafa kaldırılmış durumda. Yani
Genelkurmay ve kuvvet komutanlarının tümünün yargılanması Başbakanın izniyle
sürdürülmüş oluyor. Yani Anayasa’da herhangi bir suçun, nasıl hepimiz için eşit
çerçevede dile getirilmesi ve hukuk mercilerince ele alınması gerektiği ifade
edilmesine rağmen maalesef, bu getirilen yasayla kuvvet komutanları da dâhil
olmak üzere askerî yetkililerin tümünün yargılanması, Anayasa ve ceza hukuku da
bir tarafa bırakılarak Başbakana, bakanlara, valiye ve kaymakama devredilmiş
durumda. 
Yine
aynı şekilde, harcamalar Millî Savunma Bakanlığının bütçesinden harcanmış
olacak. Suçlar, eğer herhangi bir meselede bakan ya da diğer yetkililer
yargılama onayı verirlerse bunların bir bütünü de askerî mahkemelerde
yargılanmış olacak ve askerî suçlar çerçevesinde ele alınmış olacak. 
Sayın
Bakan dün konuşmasında şöyle diyordu: “Yani, biz yetkileri kimseye devretmedik.
Biz de zaten böyle bir problemden kaynaklı bu meseleye karşı çıkıyoruz.” Yani,
Anayasa ve ceza hukukuyla bir şekilde sınırlandırılmış olan bütün kolluk
kuvvetleri, bütün Meclis ve vatandaşların tümü bu mesele içerisinde eşit
temelde durması gerekirken, maalesef bu mesele bakanın yetkisine devredilmiş
durumda. Yani, hangi partiden olursa olsun, herhangi bir bakan Anayasa’da çok
açık bir şekilde işlenmiş bir suçu herhangi bir komutanın işlemesi hâlinde ona
“hayır” diyebilecek ve Anayasa’nın tümünü reddederek askerin istediği biçimde
istediği suçu işlemesini onun eline devretmiş oluyor. 
Bütün
bunların tümü dokunulmazlıklar çerçevesinde garanti altına alındığı için
görülen mesele şudur: Yani, bu ülkede siyasetçilerin tümüne dokunulmazlık
getirilmiş durumda, bu ülkede bütün halkın, bütün sivil toplum örgütlerinin,
demokratik kuruluşların tümünün yargılanması serbest ama Cumhurbaşkanı,
bakanlar, askerî yetkililer, bunların tümü, Anayasa’da hangi suç olursa olsun,
bunların herhangi birini işlemeleri hâlinde hiçbir şekilde cezayla karşı
karşıya kalmamış olacaklar. 
Biz
biliyoruz ki bütün bu meselelerin yani alınan bu önlemlerin hepsi belki de kırk
defa uygulandı yani bir sürü askerî darbeleri biliyoruz, muhtıraları biliyoruz,
bu tür yasaları biliyoruz, EMASYA’yı biliyoruz; bunların hiçbir tanesi bu
ülkedeki sorunları çözmedi. Bu sorun, Kürt sorununun çözümünün askerî vesayetle
çözülmesi üzerine atılmış yeni bir projeden başka bir şey değil, bununla asla
bir yere gidemeyiz. Meclis bir an önce bu politikadan vazgeçerek sivil
vesayetle bu sorunları çözme anlayışını ön plana çıkarmalıdır diyorum. (HDP
sıralarından alkışlar) 
Hepinizi
saygıyla selamlıyorum. 
BAŞKAN
– Teşekkür ederim Sayın Ataş. 
Önergeyi
oylarınıza sunuyorum: Kabul edenler…
ÇAĞLAR
DEMİREL (Diyarbakır) – Karar yeter sayısı istiyoruz Başkan.
BAŞKAN
– Karar yeter sayısı istenmiştir, karar yeter sayısını arayacağım. 
Kabul
edenler… Kabul etmeyenler… Karar yeter sayısı vardır, önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 387 sıra sayılı "Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı"nın 12’nci maddesi
ile 5442 sayılı İl İdaresi Kanunu’nun 11’inci maddesine eklenen (j) fıkrasının
(5)’inci, (6)’ncı ve (7)’nci bentlerinin madde metninden çıkarılmasını arz ve
teklif ederiz.
Özgür Özel (Manisa) ve
arkadaşları
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ HÜSEYİN KOCABIYIK (İzmir) – Katılmıyoruz Sayın
Başkan.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkan. 
BAŞKAN
– Önerge hakkında konuşmak isteyen İlhan Cihaner, İstanbul Milletvekili. 
Buyurunuz
Sayın Cihaner. (CHP sıralarından alkışlar)
Koştuğunuz
için teşekkür ederim. İftar saatini siz de planladınız sanıyorum. 
İLHAN
CİHANER (İstanbul) – Evet, teşekkür ediyorum Sayın Başkan. 
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı’nın 12’nci maddesi ile
5442 sayılı İl İdaresi Kanunu’nun 11’inci maddesine eklenen (j) fıkrasının 5, 6
ve 7’nci bentlerinin madde metninden çıkarılmasını öneriyoruz. 
Aslında
bunu biraz önce yapılmış olan tartışmayla bağlantılandırmak istiyorum. Biraz
önce HDP adına konuşan hatip birtakım iddialar dile getirdi ve AKP’li
milletvekillerimiz de bu iddiaların gerçek olmadığını söyledi. Tam da burada,
tartışmalar sonrasında Erkan Akçay Bey bu tarz iddiaların orduya yakıştırılamayacağını,
bunun da disiplin ve yargıda ayıklanacağını söyledi. Ama işte bu yasayla, bu
tasarıyla bunun önü kapatılıyor. Yani, bu iddialar iddia olarak kalacak çünkü
getirilen maddelerle tam bir dokunulmazlık getirilmiş oluyor. Üstelik sadece
orduya değil… Genellikle ordu eksenli yürüyor tartışmalar. 
Madde
şöyle diyor ve buna bir de korucular ekleniyor şimdi getirilen teklifle: “Türk
Silahlı Kuvvetleri personelinin bu fıkra kapsamındaki faaliyetleri askerlik
hizmet ve görevlerinden, bu faaliyetler sebebiyle işlendiği iddia edilen suçlar
ise askerî suç sayılır.” diye başlıyor, “Türk Silahlı Kuvvetleri personeli
dışındaki memur ve diğer kamu görevlilerinin…” yani kamu görevlisi kapsamı
tanımına uyan herkes için bu dokunulmazlık getiriliyor. Bu dokunulmazlık o
kadar geniş bir dokunulmazlık ki milletvekillerinden daha fazla. 
Daha
birkaç ay önce burada milletvekillerinin dokunulmazlıkları kaldırıldı. Ki
milletvekillerinin, suçüstü ve ağır cezalık bir suçüstü hâlinde dokunulmazlığı
yoktur. 
Getirilen
bu maddeyle, kesinlikle suçüstü bir hâl olsa bile, ağır cezalık bir suç olsa
bile, ilgililer hakkında soruşturma izni verilinceye kadar, yakalama, gözaltı
ve tutuklama tedbirine başvurulamayacak. 
Sadece
bu değil arkadaşlar, biz, hatırlayın, 2005 yılındaki CMK değişiklikleri,
yargıyla ilgili değişiklikler, arama, gözaltı, yakalama gibi tedbirler
tartışılırken, savcıya verilecek yetkileri bile o kadar kıskançlıkla
tartışıyorduk ki ağırlıklı olarak yetkilerin hâkim tarafından verilmesini
istiyorduk ama bu yasayla, kaldırılmasını istediğimiz maddeyle şöyle bir yetki
veriliyor: “…konuta, işyerine veya kamuya açık olmayan kapalı alanlar ile
bunların eklentilerine can veya mal güvenliğinin sağlanması ya da kişinin
yakalanması amacına münhasır olmak üzere, yetkili birlik komutanının yazılı
emriyle…”
Şimdi,
bu yetkili birlik komutanının yazılı emriyle verdiğimiz bu yetkiye, şu anda,
Türkiye’de savcılar bile birçok noktada sahip değil. Bu yetkileri veriyoruz. 
Peki,
tam da bu aşamada yani Hükûmet terörle mücadelede başarıya ulaştığı, PKK’nın
belini kırdığı, bu işin bittiğini söylediği bir anda niye getiriyor bunu?
Bir
kere, bu, sadece terörle mücadele amacıyla çıkarılmış gibi, Türkiye'nin belli
bir bölgesiyle ilgili çıkarılmış gibi gösteriliyor ama verilen yetkinin,
Türkiye'nin her tarafında kullanılması söz konusu. 
Bunun
dışında, siyaseten şunu ima ediyor: Artık, barışçıl ve demokratik bir çözüm
yerine, şu anda tutulan yolun yani güvenlikçi politikaların bundan sonra da
devam edeceğini gösteriyor.
Bu,
şu demektir: Bugüne kadar, operasyonlar başladığından bu yana 500’ün üzerine
ulaşan şehit sayısının daha fazla artacağını, Sur gibi, Cizre gibi, işte
Nusaybin gibi yerle bir olan kentlerin, yerle bir edilmesine devam edileceğini
de ima ediyor. Onun için de böyle bir sıkıntı var.
Ya
bir yanlışlık var burada ya da işlenmesi şimdiden öngörülen suçlara dair
şimdiden bir dokunulmazlık öngörülüyor. Hangisi doğru olursa olsun bu yanlıştan
mutlaka Meclisin dönmesi gerekir. Unutmayın ki eğer Türkiye’deki siyasi iklim
değişirse bu getirilen yasa maddeleri askeri de korumayacaktır. Hatırlayın
İlker Başbuğ’un tutuklanmasını. Anayasa’da yazılıydı Genelkurmay Başkanı ve
kuvvet komutanlarının Yüce Divanda yargılanacağı ama yargı sistemi tanımadı,
bağırttıra bağırttıra hem kuvvet komutanlarını hem de Genelkurmay Başkanını
yetkisiz, hukuksuz bir mahkemede yargıladı. Dolayısıyla, her şeyden önce bizim
yeniden demokratik ve barışçıl çözüm yöntemlerini hedef alan bir perspektife
ihtiyacımız var. 
(Mikrofon
otomatik cihaz tarafından kapatıldı) 
İLHAN
CİHANER (Devamla) – Aksi takdirde, bu korumaların sonu gelmeyecektir.
Koruculardan sonra hangi memurlara kadar ineceğini hiçbirimiz kestiremeyeceğiz.
Bu yetkinin nerede kullanılacağını da hiçbirimiz bugünden bilemeyiz. Belki
İstanbul’da kullanılacak, belki çok daha barışçıl gösteriler nedeniyle
kullanılacak. Dolayısıyla, bu maddelerin çıkarılması elzemdir. Hükûmet
başarısız olduğu bir anda yakan topu, yanan topu ordunun kucağına bırakmıştır.
Bilhassa ordunun karşı çıkması gerekir. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Cihaner.
Önergeyi
oylarınıza sunuyorum: Kabul edenler… 
ÇAĞLAR
DEMİREL (Diyarbakır) – Karar yeter sayısı istiyoruz.
BAŞKAN
– Karar yeter sayısı isteniyor, karar yeter sayısını arayacağım.
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı’nın çerçeve 12’nci
maddesi ile 5442 sayılı İl İdaresi Kanunu’nun 11’inci maddesine eklenen (j)
fıkrasının (7)’nci bendine "Beşinci ve altıncı bentlerde yer alan
hükümler" ibaresinden sonra gelmek üzere "geçici köy korucuları ve
gönüllü korucular ile” ibaresinin eklenmesini arz ve teklif ederiz.
Bülent Turan (Çanakkale)
ve arkadaşları
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ HÜSEYİN KOCABIYIK (İzmir) – Olumlu görüşle takdire
bırakıyoruz Sayın Başkan.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılıyoruz Sayın Başkan.
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum:
Gerekçe:
Önergeyle
hukuki korumaya ilişkin hükümlerden kamu görevlisi olan geçici köy korucuları
ile gönüllü korucularının da yararlanacağının özel olarak vurgulanması ve
uygulamada yaşanabilecek tereddütlerin giderilmesi amaçlanmıştır.
BAŞKAN
– Önergeyi oylarınızı sunuyorum: Kabul edenler… Kabul etmeyenler… Önerge kabul
edilmiştir.
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir.
Birleşime
bir saat ara veriyorum.
Kapanma Saati: 20.21
BEŞİNCİ OTURUM
Açılma Saati: 21.25
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Sema KIRCI (Balıkesir), Mücahit DURMUŞOĞLU
(Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 106’ncı Birleşiminin
Beşinci Oturumunu açıyorum.
387
sıra sayılı Kanun Tasarısı’nın görüşmelerine devam ediyoruz.
Komisyon?
Yerinde.
Hükûmet?
Yerinde.
13’üncü
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı ve Millî Savunma Komisyonu
Raporu'nun 13’üncü maddesindeki "yer alan" ifadesinin
"bulunan" şeklinde değiştirilmesini arz ve teklif ederiz.

 Özkan Yalım İbrahim
Özdiş Özgür Özel
 Uşak Adana Manisa
 Serdal Kuyucuoğlu Sibel
Özdemir Dursun Çiçek
 Mersin İstanbul İstanbul
 Burcu Köksal Fatma
Kaplan Hürriyet Melike Basmacı
 Afyonkarahisar Kocaeli Denizli
 Ali Özcan Kazım
Arslan Türabi Kayan
 İstanbul Denizli Kırklareli
 Bülent Öz
 Çanakkale
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı’nın Çerçeve 13’üncü
maddesiyle 5442 sayılı Kanun’a eklenen Geçici 5’inci maddesinde yer alan
"Türk Silahlı Kuvvetleri personeli ile memurlar ve diğer kamu görevlileri"
ibaresinin "Türk Silahlı Kuvvetleri personeli, memurlar, geçici köy
korucuları ve gönüllü korucular dahil diğer kamu görevlileri" şeklinde
değiştirilmesini arz ve teklif ederiz.

 Bülent Turan Mustafa
Ilıcalı Ramazan Can
 Çanakkale Erzurum Kırıkkale
 Kerem Ali Sürekli Zehra
Taşkesenlioğlu Necip Kalkan
 İzmir Erzurum İzmir
 Fuat Köktaş Özcan
Ulupınar Abdurrahman Öz
 Samsun Zonguldak Aydın
 Murat Alparslan Ayşe
Sula Köseoğlu Hacı Bayram Türkoğlu
 Ankara Trabzon Hatay
 Halis Dalkılıç Abdullah
Öztürk Ceyda Bölünmez Çankırı
 İstanbul Kırıkkale Mardin
 Mehmet Demir
 Kırıkkale
BAŞKAN
– Şimdi, maddeye en aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 387 sıra sayılı Kanun Tasarısı’nın 13’üncü maddesinin tasarı metninden
çıkartılmasını arz ve teklif ederiz.

 Çağlar Demirel Bedia
Özgökçe Ertan Ziya Pir
 Diyarbakır Van Diyarbakır
 Behçet Yıldırım Burcu
Çelik Özkan Mahmut Celadet Gaydalı
 Adıyaman Muş Bitlis
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ ABDULLAH BAŞCI (İstanbul) – Katılmıyoruz Başkanım.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge hakkında konuşmak isteyen Mahmut Celadet Gaydalı, Bitlis Milletvekili.
Buyurunuz
Sayın Gaydalı. (HDP sıralarından alkışlar) 
MAHMUT
CELADET GAYDALI (Bitlis) – Sayın Başkan, değerli milletvekilleri; 387 sıra
sayılı Kanun Tasarısı’nın 13’üncü maddesi üzerine söz almış bulunuyorum.
Hepinizi saygıyla selamlıyorum.
Umarım
iftarın verdiği rehavetle oruç gerginliğimiz bitmiştir. Arkadaşlarımızla daha
sakin bir şekilde, hep beraber birbirimize katlanır bir duruma geldik.
Sayın
milletvekilleri, bundan kısa bir süre önce “Avrupa Birliği uyum yasaları” adı
altında, vize muafiyeti gerekçesiyle bir yasa tasarısı geçirdik Meclisimizden.
Bu, kolluk kuvvetlerini şikâyet kurulunun kurulmasıyla ilgiliydi. Şimdi,
bunlar, olaylar geliştikçe buna ben ancak bu ne perhiz, bu ne lahana turşusu
diyeceğim. Tabii, AKP’li arkadaşlarım, siz “O, Davutoğlu Hükûmetiydi, yeni Hükûmet
kuruldu.” deyip bunu geçiştirebilirsiniz.
Şimdi,
bu yasada TSK Personel Kanunu’nda değişiklik adı altında silahlı güçlere
dokunulmazlık zırhı getirmek amaçlanmaktadır. Siyasetçilerin
dokunulmazlıklarının kaldırıldığı ve yargılanmasının sağlandığı bir dönemde
silahlı güçlere dokunulmazlık zırhının getirilmesi son derece manidar ve tezat
bir durumdur ve antidemokratik bir uygulamadır. Yani, şuna geliyor neticede:
Konuşmak yasak ama öldürmek serbest. Düne kadar iki başlılıktan, çifte hukuktan
şikâyet eden gene sizin Hükûmetinizdi. “Sivil mahkemeler varken askerî
mahkemeye ne gerek var? Tek mahkeme olsun.” Doğru. Yargının tek şemsiye altında
olması en ideali ama bugün tekrar çatallaştırma yönünde bir eğilim görüyoruz.
Yeni
çıkarılan yasalar, 12 Eylül darbe yasalarından daha katı kurallar getiriyor.
Daha doğrusu, kendi etrafınızda bir koza örüyorsunuz. İleri demokrasi
söylemleri, ne yazık ki antidemokratik uygulamalar temayülü içine girmek üzere.
Sistem, gittikçe haklının değil, güçlünün adaleti yönünde pupa yelken yol
almakta. Bu da toplumsal yaşam açısından son derece riskli ve tehlikeli bir
ortam yaratacaktır. Suç oranı azalacağına maalesef daha artar. Yasaların amacı,
suç ve suçluyu teşvik etmek değil, caydırmaktır; maalesef, çıkan yasalar teşvik
eder gibi gözüküyor. Bizim tek ihtiyacımız var; bağımsız, adil bir yargı
sistemi. Biz bunu tesis ettiğimiz zaman, demokratik bir ortamı tesis ettiğimiz
zaman emin olun hiç kimsenin dokunulmazlık zırhına ihtiyacı yoktur, şeffaf,
adil bir düzen kurulduğu zaman hiç kimse sığınacağı bir şemsiye aramaz. Aksi
takdirde şemsiye üzerine şemsiye kurarak, bir sürü dokunulmazlıklar çıkararak
sistem daha işlevsiz bir hâle getirilir.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Gaydalı.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı Kanunlarda
Değişiklik Yapılmasına Dair Kanun Tasarısı ve Millî Savunma Komisyonu
Raporu’nun 13’üncü maddesindeki “yer alan” ifadesinin “bulunan” şeklinde
değiştirilmesini arz ve teklif ederiz.
Bülent Öz (Çanakkale) ve
arkadaşları
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Katılmıyoruz Sayın Başkanım.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge hakkında konuşmak isteyen Bülent Öz, Çanakkale Milletvekili.
Buyurunuz
Sayın Öz. (CHP sıralarından alkışlar) 
BÜLENT
ÖZ (Çanakkale) – Sayın Başkan, değerli milletvekilleri; görüşmekte olduğumuz
387 sıra sayılı Tasarı’nın 13’üncü maddesiyle ilgili önergemiz üzerinde
Cumhuriyet Halk Partisi Grubu adına söz almış bulunuyorum. Yüce heyetinizi
saygıyla selamlıyorum.
Değerli
milletvekilleri, AKP hükûmetlerinin “Kefenimizle çıktık biz bu yola.” diyerek
sürdürdükleri sözüm ona çözüm süreci esnasında görmezden geldiği, valilere
talimat vererek “Operasyon yapmayın.” dediği Türk Silahlı Kuvvetlerini yeniden
keşfettiği bir süreci yaşıyoruz. 2002 yılından günümüze Türk Silahlı
Kuvvetlerini itibarsızlaştırmak ve etkisizleştirmek için elinden geleni ardına
koymayan AKP hükûmetlerinin bu hedefe ulaşmak için o dönem kimlerle iş birliği
yapıp kumpaslar kurduğunu, ülke kamuoyu, bütün yandaş kanal ve gazeteleriniz
canlı olarak izledi. Çoğu zaman ise bu yandaş gazete ve televizyonlar ertesi
gün nerede ne yapılacağını, kimlerin ne zaman gözaltına alınacağını yazdılar.
Kimi bakanlarınız çıktı göz yaşları içinde “Bana suikast yapacaklar.” dedi.
Oraj, Suga, Balyoz, Ergenekon gibi senaryolar üstünden TSK paramparça edilmeye
çalışıldı, moral motivasyonu bozuldu. 
Değerli
milletvekilleri, o dönem Türk Silahlı Kuvvetlerine ve cumhuriyet aydınlarına
yönelik başlattığınız cadı avında suç ortaklığı yaptığınız yazar, haberci,
savcı, hâkim, kısaca kumpasları birlikte tezgâhladığınız kim varsa bugün ya
yurt dışına kaçtı ya cezaevinde. Bütün bunlar yaşanırken kumpasçı savcılara
destek olmak için “Ben de bu davanın savcısıyım.” diye konuşan dönemin
Başbakanı şimdi Beştepe’den süreçte görev alanların kendini kandırdığını
vurguluyor. Bütün bunları ülke olarak birlikte yaşadık. 
7
Haziran seçimlerinde milletin tercihleri karşısında kısa süreli bir şaşkınlık
yaşayan saray hemen yeni senaryosunu devreye koydu ve ülkeyi 1 Kasımda erken
seçim sürecine soktu. Amaç iktidarını tahkim etmekti ve bunu sağlamak için her
yol mübahtı. MİT Müsteşar Yardımcısı Afet Güneş’in basına yansıyan Oslo
trafiğindeki sözleri hâlâ hafızalardadır. PKK yöneticisi Sabri Ok’a “Biliyoruz,
metropolleri de doldurdunuz, patlayıcılarla doldurdunuz, hepsini biliyoruz.”
demişti. Bütün bunlar milletin gözünün önünde oldu. Ülke hızla kamplaştırıldı
ve her gün onlarca şehit vermeye başladık. Beyaz toroslarla başlayan
tehditleriniz sonucu şehirlerde patlatılan bombalarla yüzlerce masum
yurttaşımız öldürüldü ve güvenlik bürokrasisi bütün bu olup bitenlere seyirci
kaldı. EMASYA Protokolü’nü iptal ederken askerî vesayetle mücadeleden
bahsedenler şimdi tekrar TSK’ya sarılıyorlar, ne kadar ironik. Şimdi, bu
tasarıyla TSK’nın elinden alınan yetkiler geri veriliyormuş gibi yapılarak
terörle mücadelede karşılaşılan olumsuzlukların faturası TSK’ya kesilmek
isteniyor. (CHP sıralarından alkışlar) Yarın meydanlarda, “Doğu ve güneydoğu
illerinde sürdürülen ve AKP’nin eseri olan hendek savaşlarını biz yapmadık,
asker böyle istedi.” diyerek işin içinden sıyrılmayı hedeflediğinizi
düşünüyoruz.
OSMAN
AŞKIN BAK (Rize) – Yanlış düşünüyorsun.
BÜLENT
ÖZ (Devamla) – Geçmişte Oslo görüşmeleri dolayısıyla MİT Müsteşarına sağlanan
dokunulmazlık zırhının kapsamını genişleterek bütün bir kolluğu dâhil etmek
ülkemizde çok daha vahim hak ve hukuk ihlallerine kapı aralama hazırlığı
olabilir. 
Değerli
milletvekilleri, her açıklaması ve tavrıyla toplumu kamplaştırarak, kaostan
beslenerek iktidarını sağlamlaştırma kaygısıyla hareket eden sarayın son
açıklamaları da ülkemizi ilerleyen günlerde kaosun beklediğini göstermektedir.
Öyle görülüyor ki saray, Gezi’den çok korkmuş ve tedirgin olmuş, Türk halkının
yeniden demokratik tepkisinin gelişmesi durumunda Türk Silahlı Kuvvetlerini
kullanmanın altyapısını hazırlıyor. (CHP sıralarından alkışlar) 
OSMAN
AŞKIN BAK (Rize) – Kimseden korkmuyoruz biz ya. Milletten korkarız sadece,
sadece milletten korkarız.
BÜLENT
ÖZ (Devamla) – Değerli milletvekilleri, Türk milleti cumhuriyetin temel
niteliklerinin örselenmesine, yok edilmesine canı pahasına direnecektir, buna
hiç şüpheniz olmasın. Türk milletinin bağrından çıkan Türk Silahlı
Kuvvetleriyle milleti karşı karşıya getirmek telafisi mümkün olmayan bir yıkım
getirecektir. Bu millet buna müsaade etmez. Ülkeyi yönetenlerin sağduyulu
olması, kendinden çok milletini sevmesi ve sorumluluk sahibi olması
gerekmektedir. 
Dilerim
akla ve bilime kulak verirsiniz.
Teşekkür
ediyorum, saygılarımla. (CHP sıralarından alkışlar) 
BAŞKAN
– Teşekkür ederim Sayın Öz.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı’nın çerçeve 13’üncü
maddesi ile 5442 sayılı Kanun’a eklenen geçici 5’inci maddesinde yer alan
"Türk Silahlı Kuvvetleri personeli ile memurlar ve diğer kamu
görevlileri" ibaresinin "Türk Silahlı Kuvvetleri personeli, memurlar,
geçici köy korucuları ve gönüllü korucular dahil diğer kamu görevlileri"
şeklinde değiştirilmesini arz ve teklif ederiz.
Bülent Turan (Çanakkale)
ve arkadaşları
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Olumlu görüşle takdire
bırakıyoruz Sayın Başkanım.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılıyoruz Sayın Başkanım.
OSMAN
AŞKIN BAK (Rize) – Gerekçe...
BAŞKAN
– Gerekçeyi okutuyorum: 
Gerekçe:

Önerge
ile kamu görevlisi olan geçici köy korucuları ve gönüllü korucuların madde
metninde özel olarak vurgulanması suretiyle uygulamada yaşanabilecek
tereddütlerin giderilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Önergeyle
yapılan değişiklik doğrultusunda 13’üncü maddeyi oylarınıza sunuyorum: Kabul
edenler… Kabul etmeyenler… 13’üncü madde kabul edilmiştir. 
14’üncü
madde üzerinde iki önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı ve Millî Savunma
Komisyonu Raporu'nun 14’üncü maddesinde yer alan "sırf' ifadesinin
"sadece" şeklinde değiştirilmesi arz ve teklif ederiz.

 Özkan Yalım İbrahim
Özdiş Özgür Özel
 Uşak Adana Manisa

 Serdal Kuyucuoğlu Sibel
Özdemir Dursun Çiçek
 Mersin İstanbul İstanbul

 Burcu Köksal Melike
Basmacı Ali Özcan
 Afyonkarahisar Denizli İstanbul

 Fatma Kaplan Hürriyet Kazım
Arslan Türabi Kayan
 Kocaeli Denizli Kırklareli
BAŞKAN
– Şimdi, maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 387 sıra sayılı Kanun Tasarısı’nın 14’üncü maddesinin tasarı metninden
çıkartılmasını arz ve teklif ederiz.

 Çağlar Demirel Bedia
Özgökçe Ertan Ziya Pir
 Diyarbakır Van Diyarbakır

 Behçet Yıldırım Burcu
Çelik Özkan Nihat Akdoğan
 Adıyaman Muş Hakkâri
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Katılmıyoruz Sayın Başkanım.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge hakkında konuşmak isteyen Nihat Akdoğan, Hakkâri Milletvekili. 
Buyurunuz
Sayın Akdoğan. (HDP sıralarından alkışlar) 
NİHAT
AKDOĞAN (Hakkâri) – Sayın Başkan, değerli milletvekilleri; Genel Kurulu
saygıyla selamlıyorum. 
Değerli
milletvekilleri, doğrusu, bugün söylediğimiz her şey karşı tarafta bir tepkiyle
karşılanıyor. Ama, maalesef en son önergeyle getirilen koruculara da
dokunulmazlık zırhının getirilmesi… Bizler, 4 Mayıs 2009’daki Bilge köyü
katliamını unutuyoruz. Orada o katliamı yapanlardan kim hesap sordu. Bugün
bakın, burada bizlerin değil, Genelkurmay Başkanlığının 13 Martta Yüksekova’da
başlatılan operasyonun 20 Nisanda bitirildiğine dair resmî belgesi. Yani, bu
açıklamadan sonra tam kırk gün boyunca orada, ki devletin gönderdiği hasar tespit
komisyonunun da, oradaki resmî görevlilerin de açıkladığı şey şuydu: “Bu kadar
yıkım nasıl otuz sekiz günde gerçekleşti?” Bunun imkânsız olduğuna biz tam
doksan gün boyunca oradayken gözlerimizle şahit olduk. Şimdi, burada resimler
var, resimleri gösterirsek inanmazsınız ama gözlerimizin önünde birçok
vatandaşın evine girilerek, gözlerimizin önünde vekil arkadaşımızın
akrabalarının evlerinin içine girilerek kapıları, evleri tahrip edildi. Şimdi,
sizin getirdiğiniz bu dokunulmazlık zırhıyla birlikte bunların hesabını kimden
soracağız? 
GÖKCEN
ÖZDOĞAN ENÇ (Antalya) – Bizim evlere niye girilmiyor öyle?
NİHAT
AKDOĞAN (Devamla) – Yani, şunu açık ve net olarak söyleyelim: Bir hukuk
devletinden çıkıyoruz. Burada herkesin hesap vermesi gerekiyor. Burada birilerini
koruma altına almamıza gerek yok. Eğer bir hukuk devletinde yaşıyorsak herkes
hukukun karşısında hesabını verebilmeli. Buna niye ihtiyaç duyuyorsunuz, buna
niye gereksinim duyuyorsunuz? Bakın, burada, 1990’larda yaşanan bir durumu
sizinle paylaşmak istiyorum: 1990’lı süreç yaşanırken birçok insan yönünü
batıya vermişti, İzmir’e, İstanbul’a, Adana’ya, Mersin’e ama bu son süreçle
birlikte, bir yıllık süreçle birlikte tek bir insanımız artık oraya göç
etmiyor, gitmiyor, gelip o yıkıntının başında duruyor ve sizin vekilleriniz
orayı ziyaret ettiğinde, hani sürekli bize “Hendek siyaseti yapıyorsunuz.”
diyorsunuz ya, vekiliniz sordu “Kim burayı yıktı?” Zeki Bey’e sorun bakalım, ne
cevap verildi 
Ne
cevap verildi? Orayı kim yıktı? Açık açık söyleniliyor ve dolayısıyla siz
burada nasıl dokunulmazlıkları kaldırdıktan sonra siyasetin üzerinde bir
vesayet, Demokles’in kılıcı gibi vekillerin konuşmasını engelliyorsanız… Demin
arkadaşımızın da belirttiği gibi, konuşmak yasak, öldürmek, yakmak serbest. 
GÖKCEN
ÖZDOĞAN ENÇ (Antalya) – Dürümlü köyü ne oldu? Dürümlü köyüyle ilgili… 
NİHAT
AKDOĞAN (Devamla) – Eş Genel Başkanımız gerekli açıklamayı yapmıştır ve biz de
şunu söylüyoruz…
GÖKCEN
ÖZDOĞAN ENÇ (Antalya) – Hiç ikna edici değil. 
NİHAT
AKDOĞAN (Devamla) – Buradan kesinlikle şunu söyleyelim ki sizin bu getirdiğiniz
kanunla birlikte, dün protokol olan, bugün kanunla getirdiğiniz ve yarın
işlenecek olan suçların tümünden sizler olarak bu Parlamento hesap verecektir.
HİKMET
AYAR (Rize) – Hesap millete verilir, verilir, verilir. 
NİHAT
AKDOĞAN (Devamla) – Siz, bakın, iki dakika için de konuşmaya gelen her hatibi
böyle bastırarak onları susturmaya çalışıyorsunuz. Ama buradan bir şey
söylüyoruz. (AK PARTİ sıralarından gürültüler) Bir şey söylüyoruz, siz bir
katliamın önünü açıyorsunuz. Biz, bunun yasal olmadığını, bugün yönümüzün Orta
Doğu’daki ülkelere dönüştüğünü, tipik bir Orta Doğu ülkesi olduğumuzun
görüntüsünü veriyoruz. Yazık değil mi buna? (HDP sıralarından alkışlar, AK
PARTİ sıralarından gürültüler) 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Akdoğan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
14’üncü
maddeyi oylarınıza sunuyorum: Kabul edenler… Kabul etmeyenler… 14’üncü madde
kabul dilmiştir. 
Önergeyi
geri çekmiştiniz değil mi Sayın Özel, ben öyle biliyorum. 
ÖZGÜR
ÖZEL (Manisa) – Çektik efendim. 
BAŞKAN
– Teşekkür ederim. 
15’inci
madde üzerinde iki önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı ve Millî Savunma
Komisyonu Raporu’nun 15’inci maddesinde yer alan “seçeceği” ifadesinin
“belirleyeceği” şeklinde değiştirilmesini arz ve teklif ederiz.
 Özkan Yalım Özgür
Özel İbrahim Özdiş 
 Uşak Manisa Adana

 Fatma Kaplan Hürriyet Ali
Özcan Türabi Kayan 
 Kocaeli İstanbul Kırklareli
 
 Serdal Kuyucuoğlu Sibel
Özdemir Dursun Çiçek
 Mersin İstanbul İstanbul

 Burcu Köksal Melike
Basmacı  Kazım Arslan 
 Afyonkarahisar Denizli Denizli 
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 387 sıra sayılı Kanun Tasarısı’nın 15’inci maddesinin tasarı metninden
çıkartılmasını arz ve teklif ederiz.

 Çağlar Demirel Bedia
Özgökçe Ertan Behçet Yıldırım
 Diyarbakır Van Adıyaman

 Ziya Pir Burcu
Çelik Özkan
 Diyarbakır Muş
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Katılmıyoruz Sayın Başkanım.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge hakkında konuşmak isteyen Behçet Yıldırım Adıyaman Milletvekili.
Buyurunuz
Sayın Yıldırım. (HDP sıralarından alkışlar)
BEHÇET
YILDIRIM (Adıyaman) – Teşekkürler Başkanım.
Sayın
Başkan, değerli milletvekili arkadaşlarım; 387 sıra sayılı Yasa Tasarısı’nın
15’inci maddesi üzerinde grubum adına söz almış bulunmaktayım. Genel Kurulu
saygılarımla selamlıyorum.
Yalnız
tasarıya geçmeden önce bu sabah Adıyaman’dan Malatya’ya giden -yakın köylerin- Besni’nin
Sayören köyünden giden vatandaşların geçirdiği bir trafik kazasından bahsetmek
istiyorum. 
Adıyaman'ın
kaderi hâline gelmiş mevsimlik işçi katliamları Malatya'da kayısı sezonunun
açılmasıyla birlikte yine başlamış bulunmaktadır. Her yıl mevsimlik tarım
işçileri güvenli olmayan araçlarla taşınıp sağlıksız ve kötü barınma
koşullarında yaşamaktalar. Yasa dışı olarak çalışan çocuklar eğitimlerinden
mahrum kalıp her sene mayıs-ekim ayları arasında çalışan işçiler kapasite üstü
yükle eski araçlarla taşındıkları için trafik kazalarında hayatlarını
kaybetmektedirler. Bu şekilde çalışabileceği yere ulaşan, zaman zaman
ulaşamayan bu işçilerimiz öncelikle konaklama, sağlık problemleri, çocuklarının
eğitim problemleri, ücret ve sosyal güvenceye ilişkin sorunlar yaşamaktadır.
Maalesef Adıyaman’ın kaderi bu. İşsizlikte birinciyiz, kara yollarının kötü
olmasında birinciyiz, uçak bilet ücretlerinin fazla olmasında birinciyiz,
IŞİD’le anılmakta yine birinciyiz. 
Şimdi,
bugün Adıyaman’dan Malatya’ya kayısı bahçelerinde çalışmak üzere giden
mevsimlik işçilerimiz Sürgü'de minibüsün devrilmesi sonucu Cemile Aydın adında
bir vatandaşımız hayatını kaybetmiş, 28 kişi yaralanmıştır. Bu iş cinayetinde
yaşamını yitiren Aydın ailesine başsağlığı, yaralılara acil şifalar diliyorum.
Mevsimlik
tarım işçiliğinin başlamasıyla iş cinayetlerinin artacağını belirtelim.
Mevsimlik gezici işçiler özelinde, kamyon kasalarına, traktör römorklarına ve
-yaşanan katliamda görüldüğü gibi- minibüslere balık istifi çoluk çocuk,
yaşlısıyla, genciyle bindirildiklerinden tam da bu nedenle feci kazaların yani
cinayetlerin sıkça yaşanacağını peşinen uyarıyoruz ve gerekli önlemlerin bir an
önce alınması gerektiğini belirtiyoruz.
Değerli
milletvekilli arkadaşlarım, bu tasarı Hükûmetin niyetini ortaya koyuyor. Bu
devlet, meşruluğunu hukuktan alır, yasayla hukuk dışına çıkmaktan alamaz. Bu
açıkça yargısız infazın önünü açacak, yargısız infazları teşvik edecek bir
düzenlemedir. Bu yasanın kendisi de açıkça yaşam hakkının ihlalidir. Bu tür bir
korumanın hukukta yeri yoktur. Hukukta suç teşkil eden her eylem için yargı
yolunun açık olması gerekir. Bu, işlenen bütün hukuksuzlukları, katliamları
örtmek için gündeme getirilen bir yasa tasarısıdır. Mevcut durumda bile iç
güvenlik paketine dayanılarak 81 il Emniyet müdürlüğüne gönderilen genelgelerde
vur emri veriliyorsa ve bunca hukuksuzluk, hak ihlali yaşanmışken, bir de bu
tür suçlara yasal koruma getirdiğimiz zaman ortada yaşanan tamamen bir vahşet
olacaktır. Terörle mücadele bile hukuk sınırları içerisinde olur, “Siz vurun,
ben saklarım” mantığıyla olmaz. Açıkçası suç işlemeye teşvik eden bir yasa
tasarısıdır. 
Yargıdan
bakanlarınızı kaçırdınız, çocuklarınızı kaçırdınız, size biat etmiş iş adamlarını
kaçırdınız; yetmedi, bakın, gelecek hafta Genel Kurula gelecek yasa tasarısıyla
tümden yargıyı kaçıracaksınız, adaleti kaçıracaksınız. Her şeyi ama her şeyi
yargıdan kaçırmaya çalışan bir iktidar kendi yargısına güvenmeyen iktidardır.
Siz bu şekilde işlenen bütün suçları yargıdan kaçırırken, neredeyse “Hiçbir
kamu görevlisi yargılanmasın” derken vatandaş, halk niye yargıya güvensin.
Hukuk devletinde hiçbir suç yargı kapsamı dışında bırakılamaz ve işlenen suçlar
idari makamların korunmasına alınamaz.
Yine
bugünlerde insanları Taksim’e davet eden, Gezi’yi kaşıyan zihniyetin yapmak
istedikleri Meclise getirilen bu yasa tasarısıyla anlaşılmaktadır. Toplumsal
muhalefeti, demokratik işleyiş ve kurallarla yönetemeyen iktidar bütün
toplumsal muhalefetin alanlarını açıkça palet ve postallarla ezmeye, sindirmeye
çalışacağını göstermektedir. Biz 7 Haziran sonrası sürecin açıkça bir darbe
süreci olduğunu hep söyledik, işte, bugünlerde de Meclise gelen yasa
teklifleriyle bu daha net anlaşılmış olmaktadır.
Genel
Kurulu saygılarımla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önerge geri çekilmiştir. 
15’inci
maddeyi oylarınıza sunuyorum: Kabul edenler... Kabul etmeyenler... 15’inci
madde kabul edilmiştir. 
16’ncı
madde üzerinde iki önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı’nın çerçeve 16’ncı
maddesinin aşağıdaki şekilde değiştirilmesini arz ve teklif ederiz.

 Bülent Turan Mahmut
Atilla Kaya Hasan Basri Kurt
 Çanakkale İzmir Samsun
 Necip Kalkan Salih
Cora Osman Aşkın Bak
 İzmir Trabzon Rize
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 387 sıra sayılı Kanun Tasarısı’nın 16’ncı maddesinin tasarı metninden
çıkarılmasını arz ve teklif ederiz.

 Çağlar Demirel  Bedia
Özgökçe Ertan Ziya Pir
 Diyarbakır Van
 Diyarbakır
 Behçet Yıldırım Burcu
Çelik Özkan
 Adıyaman Muş
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Katılmıyoruz Sayın Başkanım.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge hakkında konuşmak isteyen Sayın Kadri Yıldırım, Siirt Milletvekili.
Buyurunuz
Sayın Yıldırım.
KADRİ
YILDIRIM (Siirt) – Sayın Başkan, değerli milletvekilleri; sözlerime başlarken
hepinizi saygılarımla selamlıyorum.
Tabii,
birinci konuşmamda aslında bir bütünlük içerisinde arz etmeme izin verilseydi,
benim hiçbir şekilde bir genelleme yapmadığım çok rahat bir şekilde
anlaşılacaktı ama o izin verilmedi ve maalesef, peşin birtakım gürültülerle o
engellendi. 
Şimdi
söylemeye çalışacağım; benim tabiatım gereği de prensiplerim gereği de asla ve
asla hiçbir kurumu -Silahlı Kuvvetler de dâhil, başka kurum ve kuruluşlar da
dâhil- hiçbir zaman genel bir hedef tahtasına koymak gibi bir âdetim, bir
prensibim ve bir şahsiyetim yoktur. Ancak tutanaklar da eğer dikkatle
incelenirse ve benim konuşmam da eğer dikkatle incelenirse -tabii, Osman Bey
izin verseydi- ben hep altını çizerek, “Bazen böyle yapılıyor.” diyordum ve
operasyona çıkan bazı JÖH ve PÖH elemanlarının bunu yaptığını ve bu şekilde
yapıldığının söylendiğini ve bu şekilde anlaşılması gerektiğini, elbette
derdimi izah edebilecek kadar bir şeyler söyleyecektim ama maalesef buna izin
verilmedi. 
Tekrar
söylüyorum; bunu yapmayanlar asla yoktur manası da çıkarılmamalı bundan, bir
genelleştirme de çıkarılmamalı. Benim demek istediğim, madem bu isim Peygamber
Efendimiz’in isminden alınmıştır diyoruz, dikkatli davranılması gerekir.
Tutanaklara da bakın, bu isme halel getirecek bir davranış, bir pozisyon
içerisine girilmemesi gerektiğini ifade etmeye çalıştım ve bir empati kurmaya
davet ettim. Yani bugün bir bölgede böyle münferit de olsa bazı olaylar
oluyorsa yarın öbür gün başka bölgelerde de, batıdaki illerde de olabilir,
bunun dikkatlere sunulması ve bunun dikkate alınması gerektiğinin altını
çizmeye çalıştım. Ama başta Bülent Bey olmak üzere, daha konuşmamı bir bütünlük
içerisinde arz etmeme fırsat verilmeden, peşin hükümlü bir şekilde benim sanki
bir kurumu topyekûn hedef aldığım gibi… Tabii, MHP’li arkadaşlar da aynı
şekilde anlamak istediler veya o şekilde bir pozisyon içerisine girdiler.
Tekrar söylüyorum: Böyle bir kasıt yok. Ama, bundan “Türk Silahlı Kuvvetlerinin
içerisinde veya JÖH elemanları veya PÖH elemanları içerisinde bunu yapanlar
yoktur.” manası da çıkarılmamalı. Her kurumda olduğu gibi burada da vardır,
varsa üstüne gidilsin diyorum. Yani bunları örtmek yerine ki örtmek hiçbir
şekilde, tekrar söylüyorum, ne Kürt-Türk kardeşliğine ne de birlik ve beraberliğe
hiçbir şekilde hizmet etmiyor, benim anlatmaya çalıştığım bu. Eğer, duygusal
kopuşların yerini başka kopuşlara bırakmasını istemiyorsak münferit de olsa
hukuk çerçevesinde bunların üzerine gidelim diyorum ve bunu tekrar söylüyorum,
söylediklerimin arkasındayım ama bir genelleştirme yapmadığım da özellikle
anlaşılmalıdır. Tekrar ediyorum: Lütfen, burada önce hatipleri baştan sona
kadar dinleyelim, sonra grup başkan vekillerimiz çıkarlar, zaten ne
anlaşılmışsa o çerçevede doğruysa “doğru” derler, yanlışsa “yanlış” derler.
Ama, başta Osman Bey olmak üzere, daha söze başlar başlamaz eğer o konuşma
boğduruluyorsa, o zaman da birbirimizi anlamakta güçlük çekeriz.
Tekrar
söylüyorum: Eğer bugün Kadri Hocayı da burada dinlemek istemiyorsanız veya
tahammül göstermiyorsanız, bu demektir ki ileride dinlemeyi arasanız da
bulamayacağınız insanlar çok olacaktır. Bunu tekrar dikkatlerinize sunuyorum ve
saygılarımı da hepinize sunuyorum. (HDP sıralarından alkışlar)
BAŞKAN
– Teşekkür ederim Sayın Yıldırım. 
Önergeyi
oylarınıza sunuyorum: Kabul edenler… 
ÇAĞLAR
DEMİREL (Diyarbakır) – Karar yeter sayısı…
BAŞKAN
– Karar yeter sayısı istenmiştir, arayacağım. 
BÜLENT
TURAN (Çanakkale) – Sayın Başkan…
BAŞKAN
- Kabul etmeyenler… Karar yeter sayısı vardır, önerge kabul edilmemiştir. 
Sayın
Turan, vazgeçtiyseniz devam edelim. 
BÜLENT
TURAN (Çanakkale) – Sayın Başkan, kayıtlara geçsin diye söylüyorum. 
BAŞKAN
– Buyurunuz. 
BÜLENT
TURAN (Çanakkale) – Bizim grubumuz HDP’li konuşmacının konuşma süresini
engellemedi. Konuşması bitti, beş dakikayı tamamladı. Az önceki tatsız
hadiseler Hocamızdan değil, arka taraftan edilen küfürlerden kaynaklı
kavgalardır. Yoksa, bizim tahammülümüzle ilgili, demokratik tutumuzda bir sorun
yok. Herkesi dinleriz, saygı duymaya çalışırız. Fakat, orada bir şey daha
söylemek istiyorum Sayın Başkan: Askerimizin veya başka kurumların hepsi
içerisinde yanlış yapan olabilir ama bunu topyekûn sanki yapmışlardır diye
ifade etmenin doğru olmadığını düşünüyoruz. 
Kaldı
ki bir şey daha var, şimdiye kadar değişik ortamlarda etek giyen erkek
PKK’lıları gördü bu millet. O yüzden yazılan ifadeler diye düşünüyorum. 
Teşekkür
ediyorum Sayın Başkan. 
BAŞKAN
– Teşekkür ederim Sayın Turan.
ÇAĞLAR
DEMİREL (Diyarbakır) – Sayın Başkanım…
BAŞKAN
– Sayın Demirel…
ÇAĞLAR
DEMİREL (Diyarbakır) – Yani açık bir sataşma var aslında. 
BÜLENT
TURAN (Çanakkale) – “PKK” dedim Sayın Başkan, yapmayın. 
ÇAĞLAR
DEMİREL (Diyarbakır) – HDP Grubunun, bizim konuşmalarımızın yani onun kendi
konuşmasına ilişkin herhangi bir müdahalemiz olmadığını ifade etti ve arkadan
gelen bir şeyle bu durum gelişti dedi. Tutanaklar elimizde, kaç kişinin
müdahale ettiği ve burada kimlerin müdahale edip ne söz söyledikleri bile
elimizde Başkan.
BÜLENT
TURAN (Çanakkale) – Hayır küfür yok, küfür yok. 
ÇAĞLAR
DEMİREL (Diyarbakır) – Grup başkan vekilinin ifade etmiş olduğu bilgilerin
tamamen yanlış olduğunu ve buna ilişkin açıklama yapmam gerektiğini ve İç
Tüzük’e göre de sataşma…
BAŞKAN
– Sayın Demirel, şimdi, Sayın Turan’ın vermiş olduğu bilgilerin doğru
olmadığını söylüyorsunuz. 
ÇAĞLAR
DEMİREL (Diyarbakır) – Evet. 
BÜLENT
TURAN (Çanakkale) – Onay makamı değil ki Sayın Başkanım. Böyle bir usul yok. 
BAŞKAN
– Şimdi, Sayın Turan bir görüş ileri sürüyor, siz de bir görüş ileri
sürüyorsunuz. Bu görüşlerin farklılığı 69’uncu maddeye göre sataşma değildir. 
ÇAĞLAR
DEMİREL (Diyarbakır) – Değil. 
BAŞKAN
- Veya cevap hakkını gerektirmiyor. 
ÇAĞLAR
DEMİREL (Diyarbakır) – Başkanım, görüş farklılığı olarak ifade etmiyorum. Sayın
Turan konuşan hatibimize ilişkin önceki konuşmasında kesinlikle ona müdahale
edilmediğini ve bu yaşananların daha sonra geliştiğini ifade ediyor. Oysa ki
sizin ara vermenizin nedeni ve siz de çok iyi biliyorsunuz ki son iki dakikada
hatibimizin ne konuştuğu anlaşılmadı bile çünkü AKP sıralarından, birçok yerden
müdahale edildi ve müdahale edildiğine dair de tutanaklar var. 
OSMAN
AŞKIN BAK (Rize) – Hiçbir müdahale yok efendim. 
ÇAĞLAR
DEMİREL (Diyarbakır) – Kimler olduğunu, nerede müdahale edildiğini ifade ettik.

BÜLENT
TURAN (Çanakkale) – O konuyu kapattık Sayın Başkanım.
ÇAĞLAR
DEMİREL (Diyarbakır) – Yani, Sayın Turan şunu ifade ediyor: “Biz hatibi
dinledik, biz asla müdahale etmeyiz; bunu yapan HDP Grubudur…” İfadesinin doğru
olmadığını ifade etmek istiyorum. Zabıttan, direkt bize… 
BAŞKAN
– Sizin söyledikleriniz de tutanaklara geçmiştir Sayın Demirel.
ÇAĞLAR
DEMİREL (Diyarbakır) – Ben burada bize sataşmada bulunduğunu ifade ediyorum. 
BAŞKAN
– Sayın Demirel, bu… 
ÇAĞLAR
DEMİREL (Diyarbakır) – Tamam, ben söz hakkı almak için söylemiyorum Sayın
Başkan, bir söylemin düzeltilmesi gerektiğini ifade ediyorum. AKP Grubunun,
grup başkan vekilinin ifade ettiği bilgilerin doğru olmadığını ifade ediyorum
çünkü tutanaklar elimizde ve grupta konuşan, söz alan arkadaşımızın, kürsüde
konuşan arkadaşımızın -müdahalesinden kaynaklı- Genel Kurul ne dediğini bile
anlamadı. Bunun üstünü kapatmak isteyen bir grup başkan vekilinin açıklamasını
Sayın Başkan, kabul etmiyorum. 
BAŞKAN
– Açıklamalarınız tutanaklara geçmiştir.
Teşekkür
ederim Sayın Demirel. 
ÇAĞLAR
DEMİREL (Diyarbakır) – Söylediklerini de kendisine iade ediyorum. 
BAŞKAN
– Teşekkür ederim. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 387 sıra sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı’nın çerçeve 16’ncı
maddesinin aşağıda şekilde değiştirilmesini arz ve teklif ederiz. 
Bülent Turan (Çanakkale)
ve arkadaşları
Madde
16- Bu Kanun yayımı tarihinde yürürlüğe girer. 
BAŞKAN
– Komisyon önergeye katılıyor mu? 
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Olumlu görüşle takdire
bırakıyoruz Sayın Başkan. 
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılıyoruz Sayın Başkan. 
BÜLENT
TURAN (Çanakkale) – Gerekçe…
BAŞKAN
– Gerekçeyi okutuyorum: 
Gerekçe:
Tasarının
3’üncü maddesinin de kanunun yayımı tarihinde yürürlüğe girmesi amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Önergeyle
yapılan değişiklik doğrultusunda 16’ncı maddeyi oylarınıza sunuyorum: Kabul
edenler… Kabul etmeyenler… 16’ncı madde kabul edilmiştir. 
17’nci
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 387 sıra sayılı Kanun Tasarısı’nın 17’nci maddesinin aşağıdaki şekilde
değiştirilmesini arz ve teklif ederiz. 
Madde
17. – Bu Kanun hükümleri Bakanlar Kurulu tarafından yürütülür. 

 Çağlar Demirel Bedia
Özgökçe Ertan Ziya Pir
 Diyarbakır Van Diyarbakır

 Behçet Yıldırım Burcu
Çelik Özkan
 Adıyaman Muş
BAŞKAN
– Komisyon önergeye katılıyor mu? 
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Katılmıyoruz Sayın Başkanım. 
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkan. 
BAŞKAN
– Önerge hakkında konuşmak isteyen Çağlar Demirel, Diyarbakır Milletvekili.
Buyurunuz
Sayın Demirel. (HDP sıralarından alkışlar)
ÇAĞLAR
DEMİREL (Diyarbakır) – Teşekkürler Sayın Başkan.
Az
önce ifade ettim, tutanaklara da bakabilirsiniz, birçok yerde “AK PARTİ
sıralarından gürültüler” diye ifade ediliyor; bu da grup başkan vekilinin
söylediğinin ne kadar yerinde olmadığını bir kez daha açığa çıkarıyor. Yani,
gürültünün nereden geldiği, nereden müdahale edildiği açık, ortada ve
tutanaklar bunu söylüyor, biz değil. Şu anda olduğu gibi bunu her zaman yapıyorlar,
bugün yine yaptılar. Ama, siz ne yaparsanız yapın, bugün burada
tartıştıklarımız bir tarihe geçecek. Bugün bizim burada tartıştığımız kanun
tasarısı bir gün öyle bir tarihe geçecek ki -burada oturduğumuzda- bundan
yıllar sonra gelenler bu konunun ne kadar hukuksuz, ne kadar uygunsuz bir
şekilde hazırlandığının altını çizecekler. Ve bugün burada imza atanlar, o
dönemlerde -bu bir yıl sonra olur, iki yıl sonra olur ya da on yıl sonra olur-
bunun ne kadar yanlış olduğunu bir kez daha söyleyecekler. 
Neden
söylüyorum bunu? 1990’lardan bir iki örnek vereceğim. Şu süreç, 1990’lı yılları
aratan bir süreçtir. Çok net ifade edelim: 1991, Vedat Aydın evinden alınıp
götürüldü -HEP il başkanıydı- bir hafta sonra cenazesi bulundu. Yine, Musa
Anter götürüldü ve katledildi, hâlâ davası devam ediyor. Bugün ifade ettik,
1993 Kulp davası; dava hâlâ devam ediyor, tutuklu hiçbir sanık yok. 1994’te
Lice davası. Bunları artırabiliriz.
Bu
yaşananlar, katliamlar, köy boşaltmalar, köy yakmalar bugün daha fazlasıyla
yaşanıyor durumdadır. Bugün Şırnak’ta, Nusaybin’de, Cizre’de, Sur’da sokağa
çıkma yasakları hâlâ hukuksuz bir şekilde uygulanıyor, evler yakılıp
yıkılıyorsa siz buna “hukuk” diyemezsiniz, “Hukuk adına yaptım.” diyemezsiniz.
Yaptığınız hukuk dışı uygulamaların da hep üstünü kapatıyorsunuz; bunu Avrupa
Birliğine, dünya ülkelerine de yutturmaya çalışıyorsunuz ama onlar gerçekleri
biliyor. Tıpkı dün AKPM’de olduğu gibi, bir kez daha, Avrupa'da herkes bunu net
olarak gördü. Yani, sizler bu sürecin üstünü kapatmak, yine aynı şekilde gizli
ilişkilerle bir yerlere varmak istiyorsunuz.
Sivil
vesayeti, siz bütün yetkileri tamamen askere devrediyorsunuz. Tamam, şunu
söyleyelim, biz defalarca burada ifade ettik, o gün de söyledim ama Sayın
Bakandan yanıtını alamadım; yarbay hâkimle yaptığınız gizli görüşmelerin
sonuçları neydi, nereye götürecek, anlaşmanız nedir? Orduya teslim edilmiş bir
hukuk sistemi, orduya teslim edilmiş bir durum söz konusudur. Siyaseti tamamen
orduya teslim eden bir anlayış vardır. Biz değil, sizin de gücünüz yetmeyecek,
onlar bir gün gelecek size geri dönecek, bunu çok net olarak ifade edelim. 
Arkadaşlarımız
söyledi, ben bir kez daha söyleyeyim: Bugün yeni geldi, maddelerde değişiklik
yapmışsınız. Evet, maddelerdeki değişikliklerin geçmiş dönemdeki zararlarını
biliyoruz. Köy korucularının Mazıdağı’da Bilge köyünde insanların kendi
aralarındaki kavgalarıyla köy korucularının, 42 insanın hayatına mal olan bir
katliamı yaşadık. Yani siz burada koruculara, polislere, askerlere yetki
vererek, hukuku da kendinize bağlayarak, onların yargılanmasının önünü de
kapatarak kendinizi bu sürecin dışında tutmaya çalışıyorsunuz. Oysaki aslında
siz kendinizin yargılanmasından korkuyorsunuz. Burada bunu bir kez daha itiraf
etmeniz gerekiyor. AKP Hükûmeti ve iktidarı bugünkü yürüttüğü politika
karşısında bir gün yargılanacağını biliyor, o yargılanmadan korktuğu için…
Çünkü niye? Polis, asker “Ben talimatı, emri saraydan aldım, AKP iktidarından
aldım.” diyecek ve dolayısıyla ucu ta saraya kadar gidecek ve yargılama oraya
kadar uzayacak. Onun için bunların önünü kapatıyor; Bakanlar Kuruluna, yetkiyi
İçişleri Bakanına, yetkiyi bakanlıklara vererek yargılamanın önünü
kapatıyorsunuz. Bundan sonra oluşacak bütün katliamların, bütün ölümlerin
sorumluluğunu bu yasayı onaylayarak sizler kararlaştırmış olacaksınız. O yüzden
bundan sonraki sürecin altında kalacağınızı bir kez daha ifade ediyorum. Bu,
tarihe geçecek bir gün olarak önünüze gelecektir diyorum, hepinizi saygıyla
selamlıyorum. (HDP sıralarından alkışlar) 
BAŞKAN
– Teşekkür ederim Sayın Demirel.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
17’nci
maddeyi oylarınıza sunuyorum: Kabul edenler… Kabul etmeyenler… 17’nci madde
kabul edilmiştir. 
Sayın
milletvekilleri, ikinci bölümde yer alan maddelerin oylamaları tamamlanmıştır. 
Şimdi,
İç Tüzük’ün 86’ncı maddesine göre oyunun rengini belli etmek üzere söz talep
eden sayın milletvekillerine söz vereceğim. 
Lehte
olmak üzere Metin Akgün, Tekirdağ Milletvekili.
Buyurunuz
Sayın Akgün. (AK PARTİ sıralarından alkışlar) 
METİN
AKGÜN (Tekirdağ) – Sayın Başkan, değerli milletvekilleri; 387 sıra sayılı Türk
Silahlı Kuvvetleri Personel Kanunu ile Bazı Kanunlarda Değişiklik Yapılmasına
Dair Kanun Tasarısı lehine söz almış bulunmaktayım. Yüce heyetimizi ve aziz
milletimizi saygıyla selamlıyorum.
Sözlerime
başlamadan önce, aziz vatanımızın bölünmez bütünlüğü ve bekası uğrusuna gözünü
kırpmadan canını feda eden tüm şehitlerimizi rahmetle, minnetle anıyor;
gazilerimize şükranlarımızı sunuyorum. 
Bu
cennet vatanda gözü olanlar şunu bilsinler ki hiçbir zaman hain emellerine
ulaşamayacaklardır. Terörle mücadelemize sonuna kadar yılmadan, usanmadan devam
ederek terörün karşısında olmaya devam edeceğiz. 
Kanun
tasarısıyla Türk Silahlı Kuvvetlerinin, güvenlik güçlerinin terörle mücadelede
koordinasyonunu daha iyi şekilde sağlanacak; askerlerimizin haksız ithamlarla
karşı karşıya kalmasının önüne geçilmesi ve askerlerin, polislerin ve köy
korucularının hukuki güvenceye kavuşması sağlanacaktır. Terörle mücadele, hukuk
devleti ilkesine, temel hak ve özgürlüklere, demokratik toplum düzeninin
gereklerine ve ölçülülük ilkesine bağlı olarak yürütülmektedir. Türk Silahlı
Kuvvetleri unsurları, temel hak ve hürriyetlerini özgür biçimde kullanmasını,
devletin ülkesi ve milletiyle bölünmez bütünlüğünü tehdit eden ve özellikle
karmaşık bir yapı içinde hareket edip her türlü silah ve yöntemi kullanabilen,
insani olmayan taktikleri uygulamaktan çekinmeyen terör örgütlerine karşı
mücadelede genel kolluk kuvvetlerine destek olarak kullanılabilmektedir. 
Uluslararası
destek bulabilen terör örgütlerinin tehdit ve saldırılarına karşı kamu düzenini
koruma ve masum insanların güvenliğinin sağlanmasına yönelik etkin ve caydırıcı
tedbirler tüm devletler tarafından alınmaktadır. Bu kapsamda, uluslararası
bağlantıları kullanarak organize bir şekilde hareket edebilen bir terör
örgütüyle bir ilin sınırlarına bağlı kalmaksızın mücadele edilmesi
gerekebilmektedir. 
Görüşmekte
olduğumuz kanun tasarısıyla, genel kolluk kuvvetlerinin imkân ve kabiliyetlerini
aşan durumlarda, terörle mücadele için gerekli olması veya terör eylemlerinin
kamu düzenini ciddi şekilde bozması hâlinde, Bakanlar Kurulu tarafından,
terörle mücadelede Türk Silahlı Kuvvetlerinin bir bütün olarak
görevlendirilmesi imkânı tanınacaktır. 
Ayrıca,
terörle mücadelede görev alanlar, büyük bir cesaret, fedakârlık ve kahramanlık
örneği göstererek görevlerini yerine getirmekte, ayrıca vatanın bölünmez
bütünlüğünü ve milletin güvenliğini sağlamak amacıyla çekinmeden hayatlarını
ortaya koymaktadırlar. Üstün bir anlayışla terörle mücadele görevini yürüten
tüm kamu görevlilerinin tereddüt içinde kalmaksızın etkin bir şekilde bu
görevlerini yerine getirebilmelerinin sağlanması gerekmektedir. Bu kapsamda,
terörle mücadele eden kamu görevlilerimizin haksız iddialarla yıpranmasını
önlemek maksadıyla “hukuk devleti” ilkesi çerçevesinde düzenlemeler
yapılmaktadır. 
Tasarıda,
Türk Silahlı Kuvvetlerinin bazı güncel ihtiyaçlarının karşılanmasına yönelik
düzenlemelere de yer verilmektedir. Bu kapsamda, tasarıyla yapılacak olan
değişikliklerden bazıları zaten Sayın Bakanımız tarafından da açıklanmıştır. 
Sayın
Başkan, değerli milletvekilleri; bu tasarının hazırlanmasında emeği geçenlere
teşekkür ediyorum. Tasarının hayırlı, uğurlu olmasını diliyor, yüce heyetimizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Akgün.
Aleyhte
Murat Emir, Ankara Milletvekili.
Buyurunuz
Sayın Emir. (CHP sıralarından alkışlar) 
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum.
Öncelikle
belirtmek isterim ki birazdan yapacağım eleştirilerim, canını hiçe sayarak
terörle mücadelede, ülkeyi korumakta, birliğimizi, bütünlüğümüzü sağlamakta
mücadele eden, başta Silahlı Kuvvetler olmak üzere, tüm güvenlik güçlerini
içermemektedir, kapsamamaktadır. Ancak Mecliste böylesine bir yasa yaparken
elbette ki bazı yanlışları, eksiklikleri ve hukuksuzlukları da ortaya koymak
zorundayız. Otuz yıllık pratik bize göstermiştir ki terörle mücadelede hukuk
dışı davranırsanız uzun vadede aslında terörü büyütmüş oluyorsunuz ve bu
mücadeleniz zarar görmüş oluyor. Bu nedenle de bu eleştirileri yapmayı
öncelikle bu uğurda can verenlere karşı bir borç biliyorum.
Değerli
arkadaşlar, bu yasayla ne diyoruz? Kamu düzeni ciddi bir biçimde bozulduğu
zaman Bakanlar Kuruluna genel, Silahlı Kuvvetleri göreve davet etme yetkisi
veriyoruz. Kim karar veriyor buna? Bakanlar Kurulu. Hâlbuki Anayasa’mızda yer
alan olağanüstü hâl ve sıkıyönetim uygulamalarında dahi bu kararlar alındıktan sonra
hemen Meclisin onayına sunulmak zorunda. Şu hâlde Meclis baypas ediliyor,
sizlerin yetkisi elinizden alınıyor. Bu bir yetki gasbıdır, açıkça Anayasa’ya
aykırılıktır.
Bunun
yanında konutlara veya kamuya kapalı yerlere birlik komutanının uygun gördüğü
şekilde girilmesine olanak tanıyoruz. Bu, son derece tehlikeli bir durumdur,
tehlikeli sonuçları olabilecek bir durumdur. Peki “Bunlar sırasında bir
hukuksuzluk olursa, bir yanlışlık olursa, bir hak ihlali olursa ne yapacak buna
uğrayan şahıs, ne yapabilir?” diye baktığınız zaman neredeyse hiçbir şey yapma
şansı yok. Yargılama, ilgili mülki amirin ve yüksek rütbeliler açısından da
Başbakanın ve Millî Savunma Bakanlığının iznine tabi tutuluyor ve aslında,
bunun, yargılamanın idarenin yetkisine bırakılmış olmasının fiilî sonucu
yargılamanın olmamasıdır yani cezasızlık hâlidir. Hâlbuki bu yargılama yolları,
yargılanma hakkı herkes açısından gereklidir. Avrupa İnsan Hakları Mahkemesi
nezdinde, Türkiye Cumhuriyeti’nin mahkûmiyetle sonuçlanmış onlarca dosyası var.
Bunlarda da biliyoruz ki etkili başvurma hakkı son derece önemlidir. Ama biz ne
yapıyoruz bu yasayla? Vatandaşlarımızın yargıya etkili başvurma hakkını ortadan
kaldırmış oluyoruz. Bu, hem bizim açımızdan ileriye dönük olarak sıkıntılar
yaratabilecek bir durumdur hem de uzun vadede bizim terörle mücadelemize zarar
verecek bir durumdur. Ayrıca da burada, evrensel hukuk ilkelerinin de bir
şekliyle aşındırıldığını, zedelendiğini tespit etmek zorundayız. 
Değerli
arkadaşlar, yargılama başlayana kadar hemen hemen hiçbir şey yapılamıyor. Bu,
son derece tehlikelidir. Bakınız, işlem yapılıyor, bir yirmi dört saat sonra
hâkim denetimine sunuluyor. Eğer mülki amir izin vermezse hiçbir şey
yapamıyorsunuz. Hâlbuki Ceza Muhakemesi Kanunu’muzun 100’üncü maddesine göre de
evrensel hukuk ilkelerine göre de mutlaka delille fail arasındaki bağın
koparılması gerekir yani delilleri karartma noktasındaki kişinin en azından
görevden el çektirilmesi gerekmektedir. Şu hâliyle bu yaptığımız uygulama,
hukuk dışılıkları bir yönüyle hukuk içine almaktır ama uzun vadede sorunlar
yaratacak bir işlemdir. 
Tabii,
biz, özellikle güneydoğuda olmak üzere, yaşanan son süreçte de hiçbirimizin,
sizin de onaylamayacağınız birçok olay yaşadık. Bakınız, polis panzerinin
arkasında cesetlerin sürüklendiğini biliyoruz. Bu içinize siniyor mu, bunu
yapanların -bakın, ben Silahlı Kuvvetlerimizi tenzih ederek konuşuyorum-
yargılanmamasını içinize sindirebiliyor musunuz? Onların yargılanmasının önünü
açmamız gerekmiyor mu? Mesela, esedullah timlerini hepiniz hatırlıyorsunuz,
hanginizin vicdanı bunu kabul etti? 
Dolayısıyla,
bizim, aslında, evrensel hukuk ilkelerini gözeten ve Anayasa’mızı da dikkate
alan daha derli toplu bir yasa yapmamız gerekirdi ve buradan o yasayla, insan
haklarını teminat altına almış, yargıya etkili başvuru yollarını da göstermiş
ama bu arada da Silahlı Kuvvetlerimize gerekli hukuki ve moral desteği vermiş
bir yasa yapmamız gerekirdi ama bu fırsat kaçırılmıştır. Bu nedenle de bu
yasanın aslında yetersiz olduğunu söylemek zorundayız. 
Ama
yine de, elbette ki biz, yüce Meclis üstüne düşen görevi yapacaktır.
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Emir.
Sayın
Akçay, mikrofonunuzu açıyorum, buyurunuz.
VI.- AÇIKLAMALAR (Devam)
31.- Manisa Milletvekili Erkan Akçay’ın, Milliyetçi
Hareket Partisinin terörle mücadelede her zaman güvenlik güçlerinin, Türkiye
Cumhuriyeti devletinin arkasında durduğuna ve 387 sıra sayılı Kanun
Tasarısı’nın tümünün oylamasında kabul oyu vereceklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Değerli
milletvekilleri, görüşmelerini tamamladığımız 387 sıra sayılı Kanun
Tasarısı’nın tümünün oylamasında Milliyetçi Hareket Partisi Grubu olarak kabul
oyu vereceğiz. 
Milliyetçi
Hareket Partisi terörle mücadelede her zaman güvenlik güçlerimizin, Türkiye
Cumhuriyeti devletinin yanında ve arkasında durmuştur, bundan sonra da bu
konumunu devam ettirecektir. 
Terörle
mücadele bir kararlılık, tutarlılık ve irade konusudur. Hükûmet, iradesini
mücadeleden yana kararlı bir şekilde koyarsa terörle mücadelede gereken desteği
aziz milletimiz ve Milliyetçi Hareket Partisi verecektir. Terör, Türk
milletinin birliğini ve dirliğini, Türk vatanının bütünlüğünü hedef alırken, 20
Temmuzdan bu yana 600 civarında evladımızın şehadetine rağmen terörle ve
terörizmle mücadelede hiçbir zafiyeti kabul edemeyiz. Bu nedenle, tasarının
yasalaşmasından sonra önemli olan uygulamadır. 
Kanunun
uygulamasını Milliyetçi Hareket Partisi olarak yakinen takip edeceğimizi
belirtiyor, kanunun devletimize, aziz milletimize ve terörle kahramanca
mücadele eden askerlerimize, güvenlik güçlerimize hayırlı, uğurlu olmasını
diliyorum. Bu vesileyle vatan ve millet yolunda verdiğimiz bütün şehitlerimizi
rahmet ve minnetle anıyoruz.
Saygılarımla.
BAŞKAN
– Teşekkür ederim Sayın Akçay.
Sayın
Özel, sizin de söz talebiniz olduğunu görüyorum, buyurunuz.
32.- Manisa Milletvekili Özgür Özel’in, Cumhuriyet Halk
Partisi olarak Türk Silahlı Kuvvetlerinin terörle yaptığı mücadelede her zaman
yanlarında olduklarına ve 387 sıra sayılı Kanun Tasarısı’nın tümünün
oylamasında kabul oyu vereceklerine ilişkin açıklaması
ÖZGÜR
ÖZEL (Manisa) – Sayın Başkanım, maddelerin üzerinde ayrı ayrı konuşabilseydik
çok daha farklı bir tablo olabilirdi ama bir temel kanunla karşı karşıya olunca
önerge işlemleriyle ve o kısıtlı sürede dilimiz döndüğünce grubumuzun
düşüncelerini hatiplerimiz ifade ettiler. Türk Silahlı Kuvvetlerinin terörle,
teröristlerle yaptığı mücadelede Cumhuriyet Halk Partisi olarak her zaman
onların yanında olduğumuzu ifade ettik. Bu yasa tasarısında hukuka aykırı, bizi
son derece endişelere sevk eden kısımlar olmasına rağmen, iktidar partisinin
kaliteli yasama ve ortak doğruyu birlikte bulma konusunda çekimser
davranmasından, uzak durmasından dolayı yasa üzerine çok bir katkıda bulunamadık
ancak ülkenin içinde bulunduğu konjonktür göz önünde bulundurulunca Silahlı
Kuvvetlerin mücadelesiyle ilgili Silahlı Kuvvetlerin kendi beyanları göz önünde
bulundurulduğunda grubumuz tasarının tümüne “evet” oyu verecektir. Yüce
Meclisin bilgilerine sunuyorum. (CHP sıralarından alkışlar)
BAŞKAN
– Teşekkür ederim Sayın Özel.
Sayın
Demirel…
33.- Diyarbakır Milletvekili Çağlar Demirel’in, 387
sıra sayılı Kanun Tasarısı’nın demokrasiye, özgürlüklere ve hukuka aykırı
olduğuna ve tümünün oylamasında ret oyu vereceklerine ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Sayın
Başkan, burada bu tasarıyla ilgili gerekli muhalefeti yaptığımızı düşünüyoruz.
Yani bu tasarının geçmişten ders çıkarılarak gelecekte ne kadar daha karanlık
günleri göstereceğini bir kez daha burada ifade ettik ve tüm Türkiye toplumuna
bu yaşanacaklardan birinci derecede sorumlu olacakların buradaki Parlamentoda
bunu gerçekleştiren ve yasalaştıranlar olacağını bir kez daha ifade etmiş
olduk. 
Tekrar
söylüyoruz: Bu yasa hukuka aykırı ve bu yasayla aslında demokrasinin,
özgürlüklerin ve barışın daha fazla geriye götürüleceği bir yasa hâline
dönüştürüleceği ve daha fazla insanların yaşamını yitirebileceği bir durumun
söz konusu olduğunu ifade ediyoruz ve bunu geçmiş dönemlerden ders çıkartarak,
aslında geçmişte eleştirdiklerimizi bugün bir kez daha, daha fazla etkileyerek
ve daha fazla büyüterek ele aldığımızı görüyoruz. O yüzden bu yasayı kabul
etmediğimizi ifade ediyor, bu oylamada ret oyu kullanacağımızı söylüyoruz ve
Genel Kurulun da bu yasayla ilgili aslında yapmış olduklarıyla önümüzdeki
yıllarda tarih önünde zorlanacağını, bunun Türkiye’de, Orta Doğu’da ve tüm
Avrupa’da yapacağımız bütün ilişkiler önünde engel olacağını da ifade etmek
istiyorum. Çünkü demokrasiye, özgürlüklere ve hukuka aykırı bir yasa olduğunu
ifade ediyor, sadece AKP Hükûmetinin ve devletin kendi yetkisini kendi elinde
toparlamasını sağlayan, kendisi gibi düşünmeyen herkesi bir tarafta
ötekileştiren bir durum söz konusu. Bugün akademisyenler, barış ve özgürlük
isteyenler tutuklanıp cezaevine gidiyorsa bu yasadan da kaygı duyduğumuzu bir
kez daha ifade ediyorum.
Teşekkür
ediyorum. 
BAŞKAN
– Sayın Turan, buyurunuz.
34.- Çanakkale Milletvekili Bülent Turan’ın, bu kanunun
ülkenin terörle mücadelesinde çok önemli bir etken olacağını düşündüğüne ve
emeği geçen herkese teşekkür ettiğine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; kanundan sonra uzun
süreli konuşmayı doğru bulmuyorum, normal bir teamülün ötesine geçtik, herkes
kanaatlerini tekrar aktarmış oldu ama ısrarla şu söyleniyor: Bu kanunun 17
madde olmasına rağmen üç günde çıkmış olması neden temel yasa olduğunun en
büyük göstergesi aslında. Yani siz 17 maddelik, ortak değerlerin çok fazla
olduğu bir kanunu bile üç günde, sabahlara kadar çalışarak çıkarırsanız,
bırakın da biz de İç Tüzük’ten kaynaklanan haklarımızı kullanalım. O yüzden,
normal yasama faaliyetlerini yapabiliyor olsak, katkı sağlayan bir muhalefet
anlayışı olsa tabii ki biz temel yasayı buraya getirmezdik diye düşünüyorum.
Bu
kanunun, ülkemizin terörle mücadelesinde çok önemli bir etken olacağını
düşünüyorum. Tekrar, emeği geçen tüm arkadaşlarımızı, Bakanlığımızı kutluyorum,
teşekkür ediyorum.
BAŞKAN
– Teşekkür ederim Sayın Turan.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun Tasarısı (1/725) ve Millî Savunma
Komisyonu Raporu (S. Sayısı: 387) (Devam)
BAŞKAN
- Sayın milletvekilleri, tasarının tümünün oylamasının açık oylama şeklinde
yapılmasına ilişkin bir önerge vardır. Önergeyi okutup imza sahiplerinin Genel
Kurulda bulunup bulunmadığını tespit edeceğim. 
Türkiye Büyük Millet Meclisi Başkanlığına
Görüşülmekte
olan 387 sıra sayılı Kanun Tasarısı’nın tümünün oylanmasının açık oylamayla
yapılmasını arz ve teklif ederiz.
Bülent
Turan, Çanakkale? Burada. 
Zehra
Taşkesenlioğlu, Erzurum? Burada.
Ramazan
Can, Kırıkkale? Burada.
Osman
Aşkın Bak, Rize? Burada.
Atay
Uslu, Antalya? Burada.
Mustafa
Köse, Antalya? Burada.
Fatih
Şahin, Ankara? Burada.
Hakan
Çavuşoğlu, Bursa? Burada.
Cahit
Özkan, Denizli? Burada.
Mehmet
Akyürek, Şanlıurfa? Burada.
Necip
Kalkan, İzmir? Burada.
Cemil
Yaman, Kocaeli? Burada.
İsrafil
Kışla, Artvin? Burada.
Muhammet
Emin Akbaşoğlu, Çankırı? Burada.
İbrahim
Aydın, Antalya? Burada.
İlyas
Şeker, Kocaeli? Burada.
Mehmet
Demir, Kırıkkale? Burada.
Ejder
Açıkkapı, Elâzığ? Burada.
Şirin
Ünal, İstanbul? Burada.
Hüsnüye
Erdoğan, Konya? Burada.
BAŞKAN
– Açık oylamanın şekli hakkında Genel Kurulun kararını alacağım. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir.
Alınan
karar gereğince açık oylama elektronik cihazla yapılacaktır. 
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin, oy pusulalarını oylama için öngörülen iki dakikalık süre içinde
Başkanlığa ulaştırmalarını rica ediyorum. Ayrıca, vekâleten oy kullanacak sayın
bakanlar var ise hangi bakana vekâleten oy kullandığını, oyun rengini ve
kendisinin ad ve soyadı ile imzasını da taşıyan oy pusulasını yine oylama için
öngörülen iki dakikalık süre içerisinde Başkanlığa ulaştırmalarını rica
ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– 387 sıra sayılı Kanun Tasarısı’nın açık oylama sonucu:
“Kullanılan oy sayısı : 257
Kabul  : 251
Ret  : 6(x)

 Kâtip Üye  Kâtip
Üye
 Sema Kırcı Ömer
Serdar
 Balıkesir 
Elâzığ”
Tasarı
kabul edilmiş ve kanunlaşmıştır, hayırlı olsun. 
Sayın
Bakanın bir teşekkür konuşması talebi vardır. 
Buyurunuz
Sayın Bakan. (AK PARTİ sıralarından alkışlar) 
MİLLÎ
SAVUNMA BAKANI FİKRİ IŞIK (Kocaeli) - Sayın Başkan, değerli milletvekilleri;
terörle mücadelede gerçekten ihtiyaç duyduğumuz son derece önemli bir kanun
tasarısı sizlerin desteğiyle kanunlaştı. Ben öncelikle bu kanunun hayırlı
olmasını diliyorum. 
Şunu
öncelikle ifade etmek isterim ki bu kanun Türkiye’nin demokrasisini bir adım
dahi geriye götürmeyecek. Ama güvenlik-özgürlük dengesinde güvenliğin olmadığı
yerde özgürlüklerin uzun vadede korunamayacağı ilkesinden dolayı da aslında
demokrasimizi daha da güçlendirecek, bunda hiçbir tereddüt taşımıyorum. 
Burada
bir noktanın altını çizmek isterim: Özellikle “Köy korucularına koruma
getiriliyor.” Hayır, bu kanun, terörle mücadelede Türk Silahlı Kuvvetlerinin
görev almasıyla ilgili bir kanundur. Bunun dışında hiçbir düzenleme yok. Bu
açıdan gönlünüzün rahat olmasını özellikle isterim. 
EMASYA
Protokolü’yle uzaktan yakından alakası olmadığını özellikle bilmenizi isterim.
Ama terörle mücadele eden, Türkiye Cumhuriyeti’nde teröristle mücadelede görev
alan Türk Silahlı Kuvvetleri mensuplarımızın kendini güvende hissetmeleri
açısından da son derece önemli bir kanun olduğunu vurgulamak isterim. 
Bu
noktada, bütün sorumluluk da, yetki de siyasi iradenindir. Türk Silahlı
Kuvvetlerinin yetkisi tamamen icrai yetkidir. Bu noktada da, inşallah, bu
yetkiyi hukuka en uygun şekilde kullanacaklarından da eminiz. Hukuka aykırı
davrananlar konusunda da zaten hiçbir şekilde toleransın gösterilmeyeceğinin
bilinmesini de isteriz. 
Bu
kanun, şu anda bölgede teröristlerle kahramanca mücadele eden kahraman güvenlik
güçlerimize bir bayram hediyesidir. Bunu özellikle belirtmek istiyorum. Onların
moral ve motivasyonunu yükseltecek çok önemli bir kanundur. 
Ben,
bu kanunun çıkmasında emek veren siz bütün değerli milletvekillerimize çok
teşekkür ediyorum.
Kanunun
hazırlık sürecinden, bugün, bu akşam, bu saate kadar gelmesinde emek veren
bütün arkadaşlarıma, çalışma arkadaşlarıma teşekkür ediyorum.
Meclis
Millî Savunma Komisyonumuzun Değerli Başkanına –ki ilk görev aldığı gün bu
kanun tasarısını görüştük- ve Millî Savunma Komisyonumuzun tüm değerli
üyelerine çok teşekkür ediyorum.
Genel
Kurulda büyük bir sabırla ve vakarla bu tasarının kanunlaşması için gayret
gösteren, emek veren bütün milletvekili arkadaşlarımıza, parti gruplarımıza
özellikle çok teşekkür ediyorum.
Başkanlık
Divanına, bu noktada özellikle Sayın Meclis Başkan Vekilimiz başta olmak üzere
teşekkür ediyorum. 
Burada
görev alan stenograflarımızdan Meclis görevlilerimize kadar herkese çok
teşekkür ediyorum.
İnşallah,
Türkiye, özgürlük-güvenlik dengesini en sağlıklı şekilde kuracak, terörle ve
teröristle mücadeleyi en etkin şekilde yapacak, bunu yaparken de kardeşliğinden
zerrece taviz vermeyecek, demokrasiden, hukuk devletinden zerrece taviz
vermeyecek ve Allah’ın izniyle, emin adımlarla yollarına devam edecek.
Her
birinize tekrar teşekkür ediyor, her birinizi saygıyla, sevgiyle selamlıyorum.
(AK PARTİ sıralarından alkışlar)
BAŞKAN
– Teşekkür ederim Sayın Bakan.
Danışma
Kurulunun bir önerisi vardır, okutup işleme alacağım ve oylarınıza sunacağım:
VIII.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 24/6/2016 Cuma
günü toplanmamasının Genel Kurulun onayına sunulmasının uygun görüldüğüne
ilişkin önerisi 
23/6/2016
Danışma Kurulu Önerisi
Danışma
Kurulunun 23/6/2016 Perşembe günü (bugün) yaptığı toplantıda Genel Kurulun
24/6/2016 Cuma günü toplanmamasının Genel Kurulun onayına sunulması uygun
görülmüştür.

 İsmail
Kahraman
 Türkiye
Büyük Millet Meclisi
 Başkanı

 Adalet ve Kalkınma Partisi 
 Cumhuriyet Halk Partisi
 Grubu Başkan Vekili  Grubu
Başkan Vekili
 Bülent Turan  Özgür
Özel

 Halkların Demokratik Partisi Milliyetçi
Hareket Partisi
 Grubu Başkan Vekili Grubu
Başkan Vekili
 Çağlar Demirel Erkan
Akçay
BAŞKAN
– Kabul edenler… Kabul etmeyenler… Kabul edilmiştir.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) 
BAŞKAN
- 2’nci sırada yer alan, Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı ve Adalet Komisyonu Raporu’nun görüşmelerine
başlayacağız.
Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, alınan karar gereğince,
Birleşmiş Milletler Geçici Görev Gücü bünyesinde Türk Silahlı Kuvvetlerinin 5
Eylül 2016 tarihinden itibaren bir yıl daha UNIFIL harekâtına iştirak etmesi
hususunda Anayasa’nın 92’nci maddesi uyarınca Hükûmete izin verilmesine ilişkin
Başbakanlık tezkeresi ile kanun tasarı ve teklifleri ile komisyonlardan gelen
diğer işleri sırasıyla görüşmek için 27 Haziran 2016 Pazartesi günü saat
14.00’te toplanmak üzere birleşimi kapatıyorum, iyi geceler diliyorum.
Kapanma Saati: 22.36




(x) 401 S.Sayılı Basmayazı tutanağa
eklidir.


(x) 387 S. Sayılı Basmayazı 21/6/2016
tarihli 104’üncü Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.




