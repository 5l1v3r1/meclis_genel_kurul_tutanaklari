



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

67’nci Birleşim
5 Nisan 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Manisa Milletvekili Mazlum Nurlu’nun, 5
Nisan Avukatlar Günü’ne ilişkin gündem dışı konuşması
2.- Kahramanmaraş Milletvekili Mehmet İlker
Çitil’in, Kahramanmaraş’a İstiklal Madalyası verilişinin 91’inci yıl dönümüne
ilişkin gündem dışı konuşması
3.- Bursa Milletvekili Nurhayat Altaca
Kayışoğlu’nun, Türkiye’deki tiyatroların durumuna ilişkin gündem dışı konuşması
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak 5 Nisan Avukatlar Günü’nü kutladıklarına
ilişkin konuşması
2.- Oturum Başkanı TBMM Başkan Vekili
Mehmet Akif Hamzaçebi’nin, 31/3/2016 tarihinde grup başkan vekilleriyle yapılan
toplantıda alınan karara göre bütçenin ilk ve son günkü konuşmaları ile genel
başkanların konuşmaları hariç hatiplere ek süre verilmeyeceğine ilişkin
konuşması

VI.- AÇIKLAMALAR
1.- Artvin Milletvekili Uğur
Bayraktutan’ın, Sarp Sınır Kapısı’nda yaşanan sorunlara ilişkin açıklaması
2.- Bursa Milletvekili Erkan Aydın’ın,
Bursa’da metro ve otobüslerde kullanılan kartın sadece dolum cihazlarından
alınabilmesi nedeniyle yaşanan sorunlara ilişkin açıklaması
3.- Mersin Milletvekili Aytuğ Atıcı’nın,
AKP Hükûmetinin, Kahramanmaraş’ta Alevi mahallesine, İzmir’de oylarının düşük
olduğu yerlere Suriyeli göçmenleri yerleştirmesine ve mezhebi siyasete alet ederek
tehlikeli bir oyun oynadığına ilişkin açıklaması
4.- Malatya Milletvekili Veli Ağbaba’nın,
Malatya’da yaşanan don felaketinin kayısı üretimini nasıl etkileyeceği
konusunda ilgili kurumlardan bir açıklama beklediklerine ilişkin açıklaması
5.- İstanbul Milletvekili Didem Engin’in,
taşeron emekçilere hak ettikleri güvenceli kadroları vermek ve hak kaybının
önüne geçmek için Mecliste el birliğiyle bir çalışma gerçekleştirilmesi
gerektiğine ilişkin açıklaması
6.- Sivas Milletvekili Hilmi Bilgin’in, 5
Nisan Avukatlar Günü’ne ilişkin açıklaması
7.- Hatay Milletvekili Serkan Topal’ın,
Hatay’ın Altınözü ilçesinde Tarıma Dayalı İhtisas (Süt) Organize Sanayi Bölgesi
sınırları içerisinde kalan Altınözü Enek’teki kamulaştırma sürecine ilişkin açıklaması
8.- Sivas Milletvekili Ali Akyıldız’ın,
Sağlık Bakanını Sivas’ta hastanelerde yaşanan mobbing olayıyla ilgili çözüm
bulmaya davet ettiğine ilişkin açıklaması
9.- Adana Milletvekili İbrahim Özdiş’in,
Ceyhan Devlet Hastanesinin ne zaman bitirileceğini ve sulama birliklerinde
çalışan personelin kadro belirsizliğinin ne zaman çözüleceğini öğrenmek
istediğine ilişkin açıklaması
10.- Mersin Milletvekili Yılmaz Tezcan’ın,
5 Nisan Avukatlar Günü’ne, polis teşkilatının kuruluşunun 171’inci yıl dönümüne
ve Mersin’de açılışı yapılan 10 tesisin hayırlı olmasını dilediğine ilişkin açıklaması
11.- İstanbul Milletvekili Hurşit
Yıldırım’ın, 5 Nisan Avukatlar Günü’ne ilişkin açıklaması
12.- İstanbul Milletvekili Filiz
Kerestecioğlu Demir’in, 5 Nisan Avukatlar Günü’ne ilişkin açıklaması
13.- Balıkesir Milletvekili Ahmet Akın’ın,
Balıkesir Büyükşehir Belediye Başkanı ile Vali arasındaki gerginliğe Başbakanın
el koyması ve bu kavganın Balıkesir kamuoyunun gündeminden çıkartılması
gerektiğine ilişkin açıklaması
14.- Manisa Milletvekili Tur Yıldız
Biçer’in, millî eğitimde önümüzdeki yıl için oluşturulan taslak müfredatın
cumhuriyet, Atatürk ilkeleri ve devrim ruhunu yok etmeyi amaçladığına ilişkin
açıklaması
15.- Ankara Milletvekili Şenal Sarıhan’ın,
Türkiye ile AB arasındaki anlaşma kapsamında Türkiye’ye dönen ilk grup
mültecilerin durumuna ilişkin açıklaması
16.- Bursa Milletvekili Ceyhun İrgil’in, 5
Nisan Avukatlar Günü’ne ve Sosyal Güvenlik Kurumunun 140 kadar kanser ilacını
ödeme planının dışına çıkarmasına ilişkin açıklaması
17.- Mersin Milletvekili Hüseyin Çamak’ın,
Öğretim Üyesi Yetiştirme Programı kapsamındaki araştırma görevlilerinin
durumuna ilişkin açıklaması
18.- Denizli Milletvekili Cahit Özkan’ın, 5
Nisan Avukatlar Günü’ne ilişkin açıklaması
19.- Muğla Milletvekili Mehmet Erdoğan’ın,
Emniyet teşkilatının kuruluşunun 171’inci yıl dönümüne, 5 Nisan Avukatlar
Günü’ne ve iktidarın Parlamentoyu bazı yanlışları yasal hâle getirmek için kullandığına
ilişkin açıklaması
20.- Mersin Milletvekili Serdal Kuyucuoğlu’nun,
Mersin Otogarı’nın bir buçuk yıldır kapalı olduğuna ve bu konuda Ulaştırma Bakanlığını
göreve çağırdığına ilişkin açıklaması
21.- Ankara Milletvekili Levent Gök’ün, 5
Nisan Avukatlar Günü’ne ilişkin açıklaması
22.- Manisa Milletvekili Erkan Akçay’ın, 5
Nisan Avukatlar Günü’ne ilişkin açıklaması
23.- Amasya Milletvekili Mehmet Naci
Bostancı’nın, 5 Nisan Avukatlar Günü’ne ilişkin açıklaması
24- Diyarbakır Milletvekili İdris
Baluken’in, 5/4/2015 tarihinden itibaren Öcalan’a yönelik insanlık ve hukuk dışı
bir ağırlaştırılmış tecrit konseptinin devreye konulduğuna ve 5 Nisan Avukatlar
Günü’ne ilişkin açıklaması
25.- Diyarbakır Milletvekili İdris
Baluken’in, AKP yetkilileri ve Cumhurbaşkanının Türkiye’deki kuvvetler
ayrılığını hiçe sayacak söylem ve uygulamalarının her geçen gün devam ettiğine
ilişkin açıklaması
26.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
27.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklamasndaki
bazı ifadelerine ilişkin açıklaması
28.- Manisa Milletvekili Erkan Akçay’ın,
HDP grup önerisine konu genelgenin idari bir acziyeti sergilediğine ve
Hükümetin, terörle mücadele vizyonu geliştirmesi, terörle mücadele stratejisi
oluşturması ve terörle mücadele konseptinin olması gerektiğine ilişkin
açıklaması
29.- Diyarbakır Milletvekili Çağlar
Demirel’in, 5 Nisan Avukatlar Günü’ne, Diyarbakır Baro Başkanı Tahir Elçi’yi
andığına ve CHP Genel Başkanı Kemal Kılıçdaroğlu’nun Aile ve Sosyal Politikalar
Bakanına yönelik cinsiyetçi ifadelerini HDP Grubu olarak kabul etmediklerine
ilişkin açıklaması
30.- Ankara Milletvekili Levent Gök’ün,
Diyarbakır Milletvekili Çağlar Demirel’in yaptığı açıklamasındaki bazı
ifadelerine ilişkin açıklaması
31.- Diyarbakır Milletvekili İdris
Baluken’in, Ankara Milletvekili Levent Gök’ün sataşma nedeniyle yaptığı
konuşmasındaki bazı ifadelerine ilişkin açıklaması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İzmir Milletvekili Ahmet Kenan
Tanrıkulu ve 21 milletvekilinin, esnaf ve sanatkârların sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/142)
2.- Muğla Milletvekili Mehmet Erdoğan ve 19
milletvekilinin, Muğla’daki bazı turizm alanlarının özel şirketlere
devredilmesi nedeniyle ortaya çıkan sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/143)
3.- Muğla Milletvekili Mehmet Erdoğan ve 20
milletvekilinin, kamuda çalışan avukatların sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/144)
B) Önergeler
1.- İstanbul Milletvekili Onursal
Adıgüzel’in (2/734) esas numaralı, Sosyal Hizmetler Kanununda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/23)
VIII.- ÖNERİLER
A) Siyasi Parti Grubu Önerileri
1.- MHP Grubunun, 31/12/2015 tarih ve 656
sayıyla İstanbul Milletvekili Atila Kaya ve arkadaşları tarafından, ülkemizde
birçok kamu kurum ve kuruluşlarında çalışmakta olan taşeron işçi, 4/C’li
personel, geçici personel ve sözleşmeli personelin kadroya geçirilmeleri,
gerekli haklarının sağlanması ve sorunlarının araştırılarak kalıcı çözümler
sağlanması amacıyla verilmiş olan Meclis araştırması önergesinin, Genel Kurulun
5 Nisan 2016 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
2.- HDP Grubunun, 25/2/2016 tarihinde Grup
Başkan Vekili Diyarbakır Milletvekili Çağlar Demirel tarafından, Başbakanlık
tarafından 17/2/2016 tarihli, (2016/4) sayılı "Milli Güvenliği Tehdit Eden
Örgüt ve Yapılarla İrtibatlı Kamu Çalışanları" konulu yayınlanan Genelge’nin
hukuki durumunun ve kamusal emek alanında yaratacağı tahribatın tüm
boyutlarıyla araştırılması amacıyla verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak, Genel Kurulun 5 Nisan 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi


3.- CHP Grubunun, 24/3/2016 tarihinde
Kayseri Milletvekili Çetin Arık ve arkadaşları tarafından, ülkemizde otizmin ne
olduğu, belirtileri ve tedavisinin tam anlamıyla araştırılması amacıyla
verilmiş olan Meclis araştırması önergesinin Genel Kurulun bilgisine sunulmak
üzere bekleyen diğer önergelerin önüne alınarak, Genel Kurulun 5 Nisan 2016
Salı günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
IX.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Sakarya Milletvekili Engin Özkoç’un HDP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle konuşması
2.- Sakarya Milletvekili Engin Özkoç’un,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
3.- Amasya Milletvekili Mehmet Naci
Bostancı’nın, Sakarya Milletvekili Engin Özkoç’un sataşma nedeniyle yaptığı
konuşması sırasında şahsına sataşması nedeniyle konuşması
4.- Muş Milletvekili Ahmet Yıldırım’ın,
İstanbul Milletvekili Hüseyin Bürge’nin HDP grup önerisi üzerinde yaptığı
konuşması sırasında şahsına sataşması nedeniyle konuşması
5.- Diyarbakır Milletvekili İdris
Baluken’in, İstanbul Milletvekili Hüseyin Bürge’nin HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
6.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında şahsına sataşması nedeniyle konuşması
7.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
8.- Amasya Milletvekili Mehmet Naci
Bostancı’nın, Muş Milletvekili Ahmet Yıldırım’ın 149 sıra sayılı Kanun
Tasarısı’nın 23’üncü maddesiyle ilgili önerge üzerinde yaptığı konuşması
sırasında AK PARTİ Grup Başkanına sataşması nedeniyle konuşması
9.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına ve Halkların Demokratik Partisine sataşması
nedeniyle konuşması
10.- Ankara Milletvekili Levent Gök’ün,
Diyarbakır Milletvekili İdris Baluken’in 149 sıra sayılı Kanun Tasarısı’nın
24’üncü maddesiyle ilgili önerge üzerinde yaptığı konuşması sırasında
Cumhuriyet Halk Partisine sataşması nedeniyle konuşması


X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149)
2.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı ve Sağlık, Aile, Çalışma
ve Sosyal İşler Komisyonu Raporu (1/597) (S. Sayısı: 170)
XI.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu’nun, 2015 ve 2016 yılının enflasyon rakamlarına ilişkin Başbakandan
sorusu ve Kalkınma Bakanı Cevdet Yılmaz’ın cevabı (7/2376)
2.- Bursa Milletvekili İsmet Büyükataman’ın,
Bursa’da Bakanlığa bağlı kurumların engelli vatandaşlar için ulaşılabilirliğine
ve engelli vatandaşların istihdamına ilişkin sorusu ve Avrupa Birliği Bakanı
Volkan Bozkır’ın cevabı (7/2404)
3.- İstanbul Milletvekili Didem Engin’in,
ihracat rakamlarındaki düşüşe ilişkin sorusu ve Gümrük ve Ticaret Bakanı Bülent
Tüfenkci’nin cevabı (7/2439)
4.- Bursa Milletvekili İsmet
Büyükataman’ın, Bursa’daki iş yerini kapatan veya hakkında icra takibi olan
esnaf sayısına ilişkin Başbakandan sorusu ve Gümrük ve Ticaret Bakanı Bülent
Tüfenkci’nin cevabı (7/2520)
5.- İstanbul Milletvekili Mahmut Tanal’ın,
Düzce’nin Hasanlar ve Hecinler mevkilerinde bulunan bir katı atık dönüşüm
tesisinin yapımı için AB fonu kullanıldığı iddiasına ve bu fonun kullanım
miktarlarına ilişkin sorusu ve Avrupa Birliği Bakanı Volkan Bozkır’ın cevabı
(7/2550)
6.- İstanbul Milletvekili Mahmut Tanal’ın,
Düzce’de bulunan bir katı atık dönüşüm tesisinin yapımı için AB fonu
kullanıldığı iddiasına ve bu fonun kullanım miktarlarına ilişkin sorusu ve
Avrupa Birliği Bakanı Volkan Bozkır’ın cevabı (7/2551)
7.- Bursa Milletvekili İsmet
Büyükataman’ın, 2011-2016 yılları arasında Bakanlık ve bağlı kuruluşlarca
gerçekleştirilen tanıtım harcamalarına ilişkin sorusu ve Kalkınma Bakanı Cevdet
Yılmaz’ın cevabı (7/2592)
8.- Bursa Milletvekili İsmet
Büyükataman’ın, promosyon ödemesi ile ilgili yapılan sözleşmeye ilişkin sorusu
ve Gümrük ve Ticaret Bakanı Bülent Tüfenkci’nin cevabı (7/2798)
9.- Kırklareli Milletvekili Türabi
Kayan’ın, Kırklareli’deki esnaf ve sanatkarlara yönelik desteklere ilişkin
sorusu ve Gümrük ve Ticaret Bakanı Bülent Tüfenkci’nin cevabı (7/3277)
10.- İstanbul Milletvekili Mustafa Sezgin
Tanrıkulu’nun, çalışma ziyaretlerine eşlik eden gazetecilere ilişkin sorusu ve
Kalkınma Bakanı Cevdet Yılmaz’ın cevabı (7/3320)
5 Nisan 2016 Salı
BİRİNCİ OTURUM
Açılma Saati: 15.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Ömer SERDAR (Elâzığ), Fehmi KÜPÇÜ (Bolu) 
----- 0 -----
BAŞKAN – Türkiye
Büyük Millet Meclisinin 67’nci Birleşimini açıyorum.
Toplantı yeter
sayısı vardır, görüşmelere başlıyoruz. 
Gündeme geçmeden,
önce, üç sayın milletvekiline gündem dışı söz vereceğim.
Gündem dışı ilk
söz, 5 Nisan Avukatlar Günü münasebetiyle söz isteyen Manisa Milletvekili
Mazlum Nurlu’ya aittir.
Buyurun Sayın
Nurlu. (CHP sıralarından alkışlar) 
Süreniz beş
dakikadır.
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Manisa Milletvekili Mazlum Nurlu’nun, 5
Nisan Avukatlar Günü’ne ilişkin gündem dışı konuşması
MAZLUM NURLU
(Manisa) – Sayın Başkan, değerli milletvekilleri; 5 Nisan Avukatlar Günü nedeniyle
söz almış bulunuyorum. Genel Kurulu saygıyla selamlıyorum. 
Sözlerime
başlamadan önce, bu ülkede birçok devrimin yanı sıra hukuk devrimini de
gerçekleştiren Büyük Önder Gazi Mustafa Kemal Atatürk’ü, yol arkadaşlarını
saygıyla, minnetle anıyorum. 
Bugün
ülkemizde temel hakları ve özgürlükleri koruyan yasaların göz ardı edildiği, yargının
siyasallaştırıldığı, adaletin siyasetin emrine alındığı, korku toplumuna
dönüştüren baskı sürecinin hızlandığı tehlikeli bir süreci yaşıyoruz.
Ülkemiz
cumhuriyet tarihinin hiçbir döneminde yaşamadığı krizlerle karşı karşıya. Bu
krizlerin odağında yargı kurumları da var. Yargı, tarihinin hiçbir döneminde
yaşamadığı kadar ağır baskılara, saldırılara hedef olmuştur; hiç bu kadar kendi
içinde çelişkilere sürüklenmemiş, halkın gözünde saygınlığı hiç bu kadar
tartışmalı bir noktaya sürüklenmemiştir. Bunun altında yargıya özgü nedenlerden
çok siyasete özgü nedenler yatmaktadır. 
Yaşanan
bu tablonun temel sorumlusu, yargıya sürekli müdahale eden, sürekli kendi
zihniyetine göre şekillendirmek isteyen, her türlü müdahaleyi kendisine hak
bilen, yargıyı bu noktaya sürükleyen AKP iktidarıdır, AKP’nin yandaş yargı
oluşturma siyasetidir.
Sayın
milletvekilleri, hukuk devleti, en sade tanımıyla temel hak ve özgürlüklerin
korunduğu, yurttaşların hukuksal güvenlik içinde bulundukları, devletin eylem
ve işlemlerinin hukuk kurallarına bağlı olduğu, yönetimde keyfî yaklaşımların
önlendiği bir sistemi anlatmaktadır.
Bu
kapsamda, yasama ve yürütmenin bağımsız yargı tarafından denetlenmesi, denetim
sonucu oluşan yargı kararlarının uygulanması, hukuk devletinin işlerlik
kazanması bakımından anayasal bir zorunluluktur.
“Adalet”
kavramının yaşama geçirilebilmesi, birbirini tamamlayan “iddia, savunma ve
karar“ üçlemesinden oluşan yargının, siyasi baskılardan etkilenmeden bağımsız
bir şekilde çalışabilmesine bağlıdır. Toplumda kutuplaşmaların önüne geçilmesi
ve temel hak ihlallerinin yaşanmaması için hukuk devleti ilkesi daha da güçlendirilmelidir.
Özel
soruşturma ve yargılama usulleriyle, siyasi tehdit aracı gibi çalışan
yöntemleriyle, hiç de demokratik olmayan ve mahkemeden daha çok devletin
ideolojik aygıtı gibi çalışan özel yetkili mahkemeler bir an önce kaldırılmalı,
tutuklama süreleri kısaltılmalı ve yargılama süreci hızlandırılmalıdır.
Anayasal
demokrasilerde temel hak ve özgürlüklerin korunması konusunda en önemli organ,
hiç kuşkusuz yargı organıdır. Bunun için yargının bağımsız ve tarafsız olması
gerekir. Yargı bağımsızlığı ilkesi, yargıçlara tanınmış bir ayrıcalık değil,
aksine, onların tarafsızlığını sağlamanın bir teminatıdır. 
Bir
ahlaki duruş ve dürüstlük ilkesi olan tarafsızlık, insani zafiyetlerin, siyasi
sempati ve ideolojik eğilimlerin olmaması anlamına gelir. Yargı erkinin kurucu
unsurları ve temsilcileri olan yargıçların, savcıların, avukatların nitelikli,
donanımlı, bilgili ve sorumlu olmaları, hiç kuşkusuz, aldıkları hukuk
eğitiminin yeterli ve kaliteli olmasına bağlıdır. 
Sayın
milletvekilleri, avukatlar insanlığa, başkalarının hakkına, mülkiyetine,
özgürlüğüne saygıyı öğreten, Kölelikten Kurtuluş Bildirgesi’ni yayımlayan,
İnsan Hak ve Hürriyetleri Bildirgesi’ni yazan, adaletsizlikle savaşan, eşitlik,
özgürlük ve barış için mücadele eden insanlardır. Sadece bunlar için değil,
aynı zamanda hukuk devletinin yerleşmesi, hukuk bilincinin gelişmesi,
demokrasinin kurumsallaşması, özgürlükler alanının genişlemesi ve insan
haklarının korunmasında da çaba harcarlar. 
Sayın
milletvekilleri, insanlığın ortak iyiliği için çalışmanın birçok ödülleri
vardır. Bu ödüllerin başında, iyi bir toplum uğruna mücadele vermekten
kaynaklanan manevi bir iç huzur rahatlığı gelir. Bu ülkede Anayasa’yı tanımayan
birilerine inat, her türlü siyasi baskılara rağmen Anayasa’ya ve yasalara
sadakatten ayrılmadan, devletin en temel işlevlerinden birisi olan adalet ve
yargı hizmetlerini fedakârca yürüten barolarımıza, avukatlarımıza,
hâkimlerimize, savcılarımıza ve onlarla birlikte adaletin gerçekleşmesine katkı
yapan adliye çalışanlarımıza da bu vesileyle bir kez daha teşekkür ediyorum. 
Mensubu
olmaktan onur duyduğum Manisa Barosunun bir avukat üyesi olarak tüm
avukatlarımızın 5 Nisan Avukatlar Günü’nü kutluyor, Genel Kurulu saygıyla
selamlıyorum. (CHP sıralarından alkışlar) 
BAŞKAN
– Teşekkür ederim Sayın Nurlu.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak 5 Nisan Avukatlar Günü’nü
kutladıklarına ilişkin konuşması
BAŞKAN
– Avukatlar Günü’nde Türkiye Büyük Millet Meclisi Başkanlık Divanının da üçte
2’si avukatlardan oluşuyor. Böyle bir günde biz de Başkanlık Divanı olarak
Avukatlar Günü’nü kutluyoruz.
Gündem
dışı ikinci söz, Kahramanmaraş’a İstiklal Madalyası verilişinin yıl dönümü
münasebetiyle söz isteyen Kahramanmaraş Milletvekili Mehmet İlker Çitil’e
aittir.
Buyurun
Sayın Çitil. (AK PARTİ sıralarından alkışlar) 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- Kahramanmaraş Milletvekili Mehmet İlker
Çitil’in, Kahramanmaraş’a İstiklal Madalyası verilişinin 91’inci yıl dönümüne
ilişkin gündem dışı konuşması
MEHMET
İLKER ÇİTİL (Kahramanmaraş) – Sayın Başkan, değerli milletvekilleri;
Kahramanmaraş’ımıza İstiklal Madalyası verilişinin 91’inci yıl dönümü nedeniyle
söz almış bulunmaktayım. Sizleri, ekranları başından bizleri izleyen
vatandaşlarımızı ve Kahramanmaraşlı hemşehrilerimizi en derin, en kalbî
duygularımla selamlıyorum. 
Değerli
milletvekilleri, hepinizin bildiği gibi, büyük Türk milletinin kaderinin
yazıldığı Millî Mücadele Dönemi’nin önemli cephelerinden biri de kadim şehrimiz
Kahramanmaraş’ımız olmuştur. Millet olarak tarihten bu yana bayraksız, vatansız
ve milletsiz kalmadığımızın en önemli kanıtları Maraş’ımızın dillere destan
vatan savunması ve 12 Şubat ruhu olmuştur. Bu kadim şehrin kahraman evlatları,
işgal döneminde her mahallede teşkilatlanarak 12 Şubat 1920 tarihine kadar
yirmi iki gün, yirmi iki gece devam eden savaştan tek yürek, tek bilek olmuş
bir vaziyette zaferle çıkmıştır. Vatan, bayrak ve namus için mücadele eden
ecdadımız, şanlı savaşımızda alnının akıyla bu kutlu zafere imza atmıştır.
“Kendi
kendini kurtaran şehir” unvanıyla millî dayanışmanın en güzel örneğini veren
medeniyetler beşiği Kahramanmaraş’ımız, 5 Nisan 1925 tarihinde Türkiye Büyük
Millet Meclisinden İstiklal Madalyası ve 7 Şubat 1973 tarihinde de kahramanlık
unvanıyla tarihteki yerini almıştır.
İşgal
kuvvetlerine ilk kurşunu sıkan Kahramanmaraş’ımızda kurtuluş mücadelesinin
kıvılcımını ateşleyen merhum Sütçü İmam ve ardı sıra yürüyen pek çok isimsiz kahramanla
yazılan bu destan, nesilden nesile aktarılacak ve diri tutulacak millî bir
ruhun ve tarih şuurunun adı olmuştur. Bir Kahramanmaraşlı olarak gururla ifade
ediyorum ki: Kahramanmaraş, Kurtuluş Savaşı’nda sadece kendi toprağının değil,
civar illerin de yardımına koşarak topyekûn bir savunmanın, düşmanların güçlü
silahları ve asker üstünlüğüne rağmen onurlu ve iman dolu bir direnişin adı
olmuştur. Bu yüzdendir ki, Millî Mücadele’ye katılmayan tek bir fert bile
olmamıştır. O yüzden bu mücadele, millet olarak millî ve manevi değerlere sahip
çıkmanın, bir karış vatan toprağı için seve seve can vermenin, Allah rızası
için savaşmanın yıldızlaşmış ve bayraklaşmış örneklerinden biri olmuştur.
Çanakkale’de, Kahramanmaraş’ta, İnönü’de verilen kutlu mücadelelerden zaferle
çıkan bu aziz milletin torunları olarak bizler, bugün yanı başımızda türlü
zorluklarla mücadele veren, aynı coğrafyayı ve aynı medeniyetleri paylaştığımız
kardeşlerimize ensar gömleğini giyip yaralarına ilaç olmak için elimizden
geleni de yapmaktayız. 
İçeride
de millî birlik ve beraberliğimize göz diken tüm yapılar ve terör örgütleri ve
uzantılarıyla mücadelemiz kararlılıkla devam ediyor ve edecektir. Bu aziz
milletin, oy vermek suretiyle sorumluluk yüklediği, sorumluluk verdiği tüm
partilere düşen görev de bugün ve bu yüce Meclisin en önemli görevi de hep
birlikte hareket edip ülkemizin, devletimizin bölünmez bütünlüğü ve bekası için
çalışmak, yanlışa hep birlikte, amasız, lakinsiz “yanlış” diyebilmektir diye de
düşünüyorum. 
Bu
duygu ve düşüncelerle, istiklal ve istikbal mücadelesinde canlarını vermiş aziz
şehitlerimize Allah’tan rahmet, gazilerimize minnet duygularımı ifade ediyor,
ülkemizdeki huzur ve istikrar ortamını sağlamak adına hayatlarını kaybeden tüm
güvenlik güçlerimize ve vatandaşlarımıza da Allah’tan rahmet, kalanlara da
başsağlığı ve metanet diliyorum.
Yine,
bu vesileyle, siz değerli milletvekillerimizin ve İslam âleminin, tüm
vatandaşlarımızın mübarek üç aylarını ve Regaip Kandili’ni de en içten
dileklerimle kutluyorum. 
Ayrıca,
5 Nisan Avukatlar Günü hasebiyle tüm avukatlarımızın Avukatlar Günü’nü de
kutluyor, kendilerine hayırlı çalışmalar diliyorum. 
Birkaç
gün önce grup başkan vekillerinden HDP Grup Başkan Vekili Baluken’in de yanlış
bir bilgilendirmesini buradan huzurlarınızda ifade ederek doğru şeklini sizlere
anlatmaya çalışacağım: Biz Güneydoğu’da uzun süredir devam eden mücadelemiz
sonucunda şehit olan kardeşlerimizin yakınlarını evlerinde ziyaret ediyoruz;
yaralılarımızı, gazilerimizi evlerinde ziyaret ediyoruz. Bize dedikleri tek şey
şu: “Biz orada onurlu bir mücadele veriyoruz, hiçbir terörist kalmayıncaya
kadar, teröristlerin oradan köklerini kazıyıncaya kadar mücadele ediyoruz.
Yanımızda, kucağımızda kardeşlerimiz şehit oluyor.” Bizden tek şey istiyorlar,
hem selamları var hem de “Bu mücadele sonuna kadar devam etmeli, kökü
kazınıncaya kadar devam etmeli ve bu şekilde, bu mücadele hiçbir şekilde
sonlandırılmamalıdır, hatta sonlandırılsa da hakkımızı helal etmiyoruz.” diye
bir mesajları var. 
Yüce
huzurlarınızda tüm bunları da ifade ediyor, o bölgede çalışan ve çarpışan
kardeşlerimizin, sağlık emekçilerinin…
(Mikrofon
otomatik cihaz tarafından kapatıldı)
MEHMET
İLKER ÇİTİL (Devamla) - … ve tüm kamu görevlilerimizin selamlarını iletiyor,
sizlere saygılar sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Çitil.
Gündem
dışı üçüncü söz, Türkiye’deki tiyatroların durumuyla ilgili söz isteyen Bursa
Milletvekili Nurhayat Altaca Kayışoğlu’na aittir. (CHP sıralarından “Bravo!”
sesleri, alkışlar) 
Buyurun
Sayın Altaca Kayışoğlu.
3.- Bursa Milletvekili Nurhayat Altaca
Kayışoğlu’nun, Türkiye’deki tiyatroların durumuna ilişkin gündem dışı konuşması
NURHAYAT
ALTACA KAYIŞOĞLU (Bursa) – Teşekkür ediyorum.
Sayın
Başkan, değerli milletvekilleri; bugün 5 Nisan, öncelikle bütün
meslektaşlarımın gününü kutluyorum. 
Maalesef,
bu iktidar döneminde hiçbir günü layıkıyla kutlayamadık. Çünkü her avukatlar
gününde de avukatların birikmiş yığınlarca sorunu konuşuluyor. Bürosunun
kirasını ödeyemeyen avukatlar, mesleğin onurunun ayaklar altına serilmesi,
adliye binalarında avukatların yerlerde sürüklenmesi, bellerinin kırılması,
sırf savunma hakkını kullandı diye cezalandırılmaları.
Demokrasi
ve hukuk konusunda samimi olmadığınızı biliyoruz. Buralarda her gün bize yüzde
49,5’tan bahsediyorsunuz, “İktidarımızı paylaşmayız.” diyorsunuz ama barolara
gelince, onları ele geçirmek için nispi temsil istiyorsunuz. Ama bir kez daha
Molierac‘ın sözünü burada söylemek istiyorum: “Avukatlar, tarih boyunca köle
kullanmadılar ama hiçbir zaman efendileri de olmadı.” (CHP sıralarından “Bravo”
sesleri, alkışlar) Kuşkunuz olmasın, avukatlar, özgürlüklerinden aldığı bu
güçle, sizin hukuksuzluklarınızla, adaleti tesis etmek için, hukukun
üstünlüğünü tesis etmek için her zaman sonuna kadar mücadele edeceklerdir. 
Bu
konuşmamı, 27 Mart Dünya Tiyatro Günü vesilesiyle istemiştim, bugüne kaldı. Bu
nedenle tiyatroların sorunlarına da değinmek istiyorum. (CHP sıralarından
“Bravo” sesleri, alkışlar) İktidar partisi ısıtıp ısıtıp TÜSAK yasa tasarısını
önümüze getirmeye çalışıyor çünkü tiyatroları kapatmak istiyor. Herhâlde, biz
burada dururken tiyatroculara ne gerek var diye düşünüyorsunuz, yoksa kadim bir
sanat dalı olan tiyatroları, tiyatrocuları yok etmeye, hüküm altına almaya
çalışmazdınız. 
Hem
özel tiyatroların hem devlet tiyatrolarının fazlasıyla sorunu var. Bakanlık,
özel tiyatroların 2015…
Recep
Tayyip Erdoğan…
Dikkatinizi
çekebildim mi acaba? (CHP sıralarından “Bravo” sesleri, alkışlar) Bakanlık,
özel tiyatroların 2015-2016 yılı projeleri için bugüne kadar özel tiyatrolara
sağlanan en yüksek desteği verdiğini söylüyor. Evet, bu, rakamsal olarak doğru
ama içerik olarak baktığımızda bunun bir yandaş tiyatro yaratma politikası
olduğunu görüyoruz. Gezi eylemlerine katılan hiçbir tiyatroya destek
vermediniz, kendi kurdukları tiyatrolarda mücadele eden, önemli işler başaran,
ödüller alan tiyatrolar kiralarını ödeyemez durumda. Bu yardımlar bir nevi
“Benden olmayana yardım yok, benim istediğimi yapana yardım çok.” şeklinde
baskı unsuru olarak kullanılıyor. Yardıma hak kazanan tiyatrolara imzalatılan
sözleşmede ise sürekli bu yardımı eğer gerekli görürse Bakanlığın geri
alabileceği şeklinde hükümler var; ipleri sürekli elinizde tutmaya
çalışıyorsunuz. 
Evet,
4,5 milyon yardım önemli, güzel ama dünyadaki karşılaştırmalara baktığımızda
örneğin Shakespeare’in ülkesi İngiltere’de 2006-2007’de tiyatroya 120 milyon
sterlin destek verilmiş, buna karşılık İngiltere tiyatrosu, ekonomiye 2,6
milyar sterlin katkıda bulunmuş. Yani becerikli, iyi yönetimlerin elinde sanat
da ekonomiye büyük katkıda bulunabilir. 
Devletin
tiyatroya en önemli katkılarından biri de salonlar yapmak olmalıdır ama
maalesef, özel tiyatrolar belediyelerin çok amaçlı salonlarına tıkılıp kalmış
durumda; salonsuzluk, seyirciye ulaşamama büyük bir sorun. 
Oyun
yazarlığını desteklemek için ayrı bir bütçe oluşturulmalı ve dünyada tiyatro
alanında da söz sahibi olmak için Anadolu’nun kültürüyle harmanlanmış, çağdaş
dünya tiyatrosu dilinden anlayan, buna önem veren yazarlar, yönetmenler
desteklenmeli. 
Eğer
bu ülkede tiyatro hâlâ varsa, hâlâ sahneler doluyorsa bunlar sizin değil,
cumhuriyetin sağlam temeller üzerine oturttuğu kültür politikalarının
neticesidir. (CHP sıralarından “Bravo” sesleri, alkışlar) 
Devlet
Tiyatrolarına gelince, Bakanlığa bağlı Ankara, Bursa, İzmir, Adana, Trabzon,
Diyarbakır, Van ve Erzurum’da tiyatro sahneleri var. Van’daki, depremde
yıkıldı, hâlâ onarılmadı, çadır tiyatrosuyla yetiniyorlar. Erzurum’da geçen gün
yangın çıktı; onarılmayacağını, Van’dakinin akıbetine uğrayacağını düşünüyoruz
ve Devlet Tiyatrolarında taşeron, geçici işçi statüsüyle çalıştırılan
üniversite mezunu tiyatrocular var, bunlar, sadece sezonda bir günde 72 liraya
çalıştırılıyorlar. Tiyatrocuların ve teknik personelin, insan onuruna yakışır
bir şekilde çalıştırılması için, sanata, sanatçıya değer verilmesi için
bunların kadroya alınması gerekiyor. 
Bugüne
kadar bir tek sahne açmadınız, yeni bir şehre yeni bir devlet tiyatrosu
kurmadınız. Ve tarihsel olarak şunu söyleyelim: Hep sanat tartışıldı “Sanat
sanat için midir, sanat halk için midir?” Ben de diyorum ki: Sanat sanat için
de olabilir, sanat halk için de olabilir ama sanat iktidar için olmaz. (CHP
sıralarından “Bravo” sesleri, alkışlar)
Son
söz: Rol çalmayı bırakın çünkü tiyatrolar, iktidar olmak için değil, iktidarların
yolunu aydınlatmak için vardır.
Teşekkür
ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Altaca Kayışoğlu. 
MEHMET
NACİ BOSTANCI (Amasya) – Sayın Başkan, kayıtlara geçsin diye söylüyorum: AK
PARTİ'nin on dört yıllık iktidar döneminde Türkiye’nin birçok vilayetine devlet
tiyatroları açılmıştır. Hanımefendi bunları öğrensin. 
Saygılarımla.
(AK PARTİ sıralarından alkışlar)
BAŞKAN
– Teşekkür ederim Sayın Bostancı.
AYTUĞ
ATICI (Mersin) – Karagöz’ü bile yasakladınız.
BAŞKAN
– Şimdi, elektronik sisteme girerek söz talep eden sayın milletvekillerine
talep sırasını gözeterek söz vereceğim.
Sayın
Bayraktutan...
VI.- AÇIKLAMALAR
1.- Artvin Milletvekili Uğur
Bayraktutan’ın, Sarp Sınır Kapısı’nda yaşanan sorunlara ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Gürcistan
sınır kapımız Sarp Sınır Kapısı, Türkiye'nin önemli kapılarından bir tanesi ama
ne yazık ki bu kapıda sorunlarımız var. Biraz önce almış olduğum habere göre,
bugün itibarıyla 200 otobüs, Gürcistan tarafından hiçbir gerekçe dayatılmadan,
hiçbir gerekçeye dayanmadan, hiçbir hukuki altyapısı olmadan bekletiliyor,
büyük bir mağduriyet içerisindeler. Otobüs şoförleri beni aradılar. Daha önce
büyükelçilik nezdinde girişimde bulunmuştum ama ne yazık ki bundan bir sonuç
alamadık. 200’e yakın otobüs, susuz, herhangi bir parka çekilmiş vaziyette,
herhangi bir gerekçe göstermeden bekletiliyor. Gümrük Bakanından ve Dışişleri
Bakanından Gürcistan Hükûmeti nezdinde bir girişimde bulunarak ucuz mazot almak
için oraya giden otobüslere ya sınırı kapatalım ya da oraya gidenlere bu
işkenceyi çektirmeyelim diyorum. Bu konuda ilgililerin, yetkililerin duyarlılık
göstermesini talep ediyorum.
Teşekkür
ediyorum.
BAŞKAN
– Sayın Aydın...
2.- Bursa Milletvekili Erkan Aydın’ın,
Bursa’da metro ve otobüslerde kullanılan kartın sadece dolum cihazlarından
alınabilmesi nedeniyle yaşanan sorunlara ilişkin açıklaması
ERKAN
AYDIN (Bursa) – Sayın Başkan, Bursa Büyükşehir Belediyesinin “Paran yoksa
yaşama.” anlayışı giderek yaygınlaşıyor. Bursa’da metro ve otobüslerde
kullanılan bu kart, geçtiğimiz aylara kadar duraklarda resmî personel
tarafından satılıyordu. Belediye, bu gişeleri kapatarak yüzlerce personelin
işine son verdi. Şimdi, vatandaş, dolum cihazlarından kart sahibi olmak zorunda
ancak bu cihazlar para üstü vermiyor, demir para da kabul etmiyor. Eğer
yanınızda kâğıt para yoksa Bursa’da bir ulaşım aracına binmeniz mümkün değil,
eğer bütün para varsa da yine ya hepsiyle kart almak zorundasınız ya da bir
yerde bozdurmak durumundasınız. Bursa sakinleri buna isyan etse de uygulama
hâlâ değişmiyor. İçişleri Bakanlığı müfettişlerinin bu konuda harekete
geçmesini talep ediyor, teşekkür ediyorum. 
BAŞKAN
– Sayın Atıcı…
3.- Mersin Milletvekili Aytuğ Atıcı’nın,
AKP Hükûmetinin, Kahramanmaraş’ta Alevi mahallesine, İzmir’de oylarının düşük
olduğu yerlere Suriyeli göçmenleri yerleştirmesine ve mezhebi siyasete alet
ederek tehlikeli bir oyun oynadığına ilişkin açıklaması
AYTUĞ
ATICI (Mersin) – Teşekkür ederim Sayın Başkan. 
Değerli
milletvekilleri, mezhep temelli bir siyaset uygulayan AKP, Suriye sorununda
başarısız olmuş, âdeta duvara toslamıştır. Suriye’de yaşanan olayların bu kötü
noktaya gelmesinde AKP Hükûmetinin çok ciddi sorumlulukları vardır. Bütün bu
olaylardan ders almayan AKP, yine mezhebi siyasete alet ederek tehlikeli bir
oyun oynamaktadır. AKP Hükûmeti, Maraş’ta Alevi mahallesine, İzmir’de de AKP
oylarının düşük olduğu yerlere Suriyeli göçmenleri yerleştirmekte ısrar
etmektedir. Bu iş yanlıştır. 
3
milyar avroya Türkiye’yi göçmen deposu hâline getirdiniz, şimdi de farklı
mezhepteki ve farklı sosyal konumdaki insanları birbirine düşürmeye
çalışıyorsunuz. AKP Hükûmeti, bu durumdan derhâl vazgeçmelidir. 
Teşekkür
ederim. 
BAŞKAN
– Sayın Ağbaba…
4.- Malatya Milletvekili Veli Ağbaba’nın,
Malatya’da yaşanan don felaketinin kayısı üretimini nasıl etkileyeceği
konusunda ilgili kurumlardan bir açıklama beklediklerine ilişkin açıklaması
VELİ
AĞBABA (Malatya) – Teşekkür ederim Sayın Başkan. 
Değerli
milletvekilleri, biliyorsunuz, Malatya’da 17 Mart itibarıyla bir don olayı
gerçekleşti. Don olayından sonra maalesef, bilgi veren hiçbir kurum yok, sadece
Ziraat Odaları bir açıklama yaptı, onun dışında Tarım Bakanlığı, TARSİM, bu
işle ilgili olan kurumların hiçbiri açıklama yapmadı. Malatyalılar diyor ki:
“Destek vermiyorsunuz, bari parasız bilgi verin.” Bu konunun ne kadar
yadırgatıcı olduğunu belirtmek istiyorum. Malatya, maalesef, bu konuda
geçtiğimiz yıldan daha kötü günler yaşıyor. Malatya’nın en önemli ürünü olan
kayısının akıbetinin ne olduğunu acaba ürünü aldıktan sonra mı açıklayacak
ilgili kurumlar? İlgili kurumları göreve davet ediyoruz. Onların görevi, sadece
AKP’nin politikalarına yağ çekmek değildir, kayısının gelişebilmesi için
kayısının durumunun ne olduğunu Malatya halkıyla paylaşmaktır. 
Ben
buradan hepinize teşekkür ediyorum. 
BAŞKAN – Sayın Engin…
5.- İstanbul Milletvekili Didem Engin’in,
taşeron emekçilere hak ettikleri güvenceli kadroları vermek ve hak kaybının
önüne geçmek için Mecliste el birliğiyle bir çalışma gerçekleştirilmesi
gerektiğine ilişkin açıklaması
DİDEM
ENGİN (İstanbul) – Teşekkürler Sayın Başkan. 
Cumhuriyet
Halk Partisi, seçim döneminde, taşeron sistemine son vereceğini açıklamıştı.
Bunun üzerine, AKP, on dört yıllık tek başına iktidarında görmezden geldiği yüz
binlerce taşeron işçisiyle ilgili adım atmak zorunda kaldı. Ancak, Hükûmetin
hazırladığı düzenlemenin ne yazık ki işçilerin haklarını korumadığını görüyoruz
ve belirsizlikler devam ediyor. Getirilmek istenen sınav sisteminin ne kadar
adil olduğu, geçmişe dönük haklardan vazgeçilmesinin dayatılması, üç yılda bir
yenilenecek sözleşmelerin hangi şartlarda olacağı, işçilerin mali ve sosyal
hakları, çalışma koşullarının nasıl olacağı konularında işçilerin ciddi
endişeleri var. 
Yaklaşık
720 bin emekçi, aileleriyle birlikte bizlerden haber bekliyor. Taşeron
emekçilere hak ettikleri güvenceli kadroları “eşit işe eşit ücret” ilkesi
çerçevesinde vermek ve hak kaybının önüne geçmek için Mecliste el birliğiyle
çalışma gerçekleştirmeliyiz. 
Teşekkür
ederim. 
BAŞKAN
– Sayın Bilgin…
6.- Sivas Milletvekili Hilmi Bilgin’in, 5
Nisan Avukatlar Günü’ne ilişkin açıklaması
HİLMİ
BİLGİN (Sivas) – Teşekkürler Başkanım. 
Bugün,
5 Nisan Avukatlar Günü. Bu vesileyle, yargı sistemimizin önemli bir unsuru olan
ve kutsal bir mesleği icra eden meslektaşlarımızın Avukatlar Günü’nü kutluyor,
tüm meslektaşlarıma sağlık ve esenlikler diliyorum. 
Bugün
itibarıyla, mesleğimizin birçok sorununun olduğu herkesin malumudur. Eski bir
baro başkanı olarak, başta Türkiye Barolar Birliği olmak üzere, tüm baroların
siyasi ve ideolojik tartışmalara taraf olarak boy göstermek yerine, mesleki
sorunların üzerinde uzlaşı aramalarının, meslek sorunlarının çözümüne katkı
sağlayacağına inancımı sizlerle paylaşıyor, tekrar hepinize teşekkür ediyorum. 
BAŞKAN
– Sayın Havutça…
Sayın
Havutça yok sanıyorum. 
Sayın
Topal…
7.- Hatay Milletvekili Serkan Topal’ın,
Hatay’ın Altınözü ilçesinde Tarıma Dayalı İhtisas (Süt) Organize Sanayi Bölgesi
sınırları içerisinde kalan Altınözü Enek’teki kamulaştırma sürecine ilişkin
açıklaması
SERKAN
TOPAL (Hatay) – Teşekkür ediyorum Sayın Başkan. 
Hatay
ilimiz Altınözü ilçesinde Tarıma Dayalı İhtisas (Süt) Organize Sanayi Bölgesi
sınırları içerisinde kalan Altınözü Enek’te 2014 tarih, 6754 sayılı Bakanlar
Kurulu Kararı’yla acele kamulaştırma kararı alınmış, ancak kamulaştırma
bedellerinin vatandaşları mağdur edecek düzeylerde olması nedeniyle
yurttaşlarımız bu duruma itiraz etmiş ve bunun üzerine Yatırım İzleme ve
Koordinasyon Başkanlığı tarafından tespit davası açılmıştır. Ancak,
Altınözü’nde ve özellikle Defne ilçemizin Dursunlu Mahallesi’nde yaşayan
yurttaşlarımız süreçten rahatsızdır ve anılan karardan dolayı mağdur
edilmişlerdir. 
Bu
nedenle, vatandaşların mağduriyetini giderecek bir teklifin yeniden sunulmasını
ve yeniden mağduriyet yaratmayacak bir kararın alınmasını Hatay Milletvekilleri
olarak -Birol Ertem, Hilmi Yarayıcı, Mevlüt Dudu ve Serkan Topal olarak- talep
etmekteyiz.
Teşekkür
ediyorum, saygılarımı sunuyorum.
BAŞKAN
– Sayın Akyıldız…
8.- Sivas Milletvekili Ali Akyıldız’ın,
Sağlık Bakanını Sivas’ta hastanelerde yaşanan mobbing olayıyla ilgili çözüm
bulmaya davet ettiğine ilişkin açıklaması
ALİ
AKYILDIZ (Sivas) – Teşekkür ediyorum Sayın Başkanım.
Daha
önce Meclise vermiş olduğum yazılı soru önergemde de gündeme taşıdığım ve
buradan da söz alarak gündeme taşımış olduğum Sivas’taki hastaneler sorununa
bir çözüm bulunamadığı gibi, bugün de sorun ve sıkıntıların devam ettiğini
görüyoruz.
Sivas’ta
30 civarında doktor ve sağlık çalışanının mobbing nedeniyle yapmış olduğu şikâyeti
araştırmak için görevlendirilen kişi, maalesef, mobbing dolayısıyla şikâyet
edilen Kamu Hastaneleri Birliği Genel Sekreteridir, ona bu yetki verilmiştir.
Yani mobbingten dolayı şikâyet edilen kişiye mobbingi araştırmak için görev veriliyor.
Yani bu nasıl bir garip uygulamadır, bu nasıl bir mantıktır, bunu çözebilmiş
değilim. 
Sayın
Sağlık Bakanını bu konuyu çözmeye davet ediyorum ve Sivas’taki hastaneler
skandalına da bir çözüm bulmaya davet ediyorum.
Teşekkür
ediyorum.
BAŞKAN
– Sayın Özdiş…
9.- Adana Milletvekili İbrahim Özdiş’in,
Ceyhan Devlet Hastanesinin ne zaman bitirileceğini ve sulama birliklerinde
çalışan personelin kadro belirsizliğinin ne zaman çözüleceğini öğrenmek
istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum,
Sayın Sağlık Bakanına: 2012 yılında ihalesi yapılan 250 yataklı Ceyhan Devlet
Hastanesinin iş bitim tarihi 2014 olmasına rağmen hâlen bitirilememiştir.
Mevcut 110 yataklı hastane de Ceyhan’ın sağlık talebini düzgün
karşılayamamaktadır. Bu konuda somut bir adım ne zaman atacaksınız, bu hastane
ne zaman bitecek?
Yine
bir ikinci sorum, Orman Bakanına: Türkiye genelinde faaliyet gösteren 389
sulama birliğinde toplam 4.750 kişi çalışmaktadır. 5620 sayılı Kanun’da bu
personel için bahsedilen kadrodan 6120 sayılı Kanun’da bahsedilmemiştir. Bu
4.750 kişinin kadro belirsizliğini ne zaman çözeceksiniz?
Yine
bir sorum, Enerji Bakanına: Adana’nın Yumurtalık bölgesine 11 yeni termik
santral yapılıyor. Bu çevre katliamının ileride yaratacağı…
(Mikrofon
otomatik cihaz tarafından kapatıldı) 
BAŞKAN
– Sayın Tezcan…
10.- Mersin Milletvekili Yılmaz Tezcan’ın,
5 Nisan Avukatlar Günü’ne, polis teşkilatının kuruluşunun 171’inci yıl dönümüne
ve Mersin’de açılışı yapılan 10 tesisin hayırlı olmasını dilediğine ilişkin
açıklaması
YILMAZ
TEZCAN (Mersin) – Teşekkür ediyorum Sayın Başkan.
Ben
de milletvekili avukat arkadaşlarımın ve tüm avukatlarımızın gününü kutluyorum.

Ayrıca,
polis teşkilatımızın kuruluşunun 171’inci yılını da kutluyor, şehitlerimize
Allah’tan rahmet, gazilerimize sağlık ve sıhhat diliyorum.
Hafta
sonu cumartesi günü Mersin’de bir dizi açılışlar gerçekleştirdik. Toplam 280
milyon değerinde 10 tesisin açılışlarını ve temel atma törenlerini
gerçekleştirdik. Bu vesileyle, Mersin’imize hayırlı uğurlu olsun diliyor,
saygılar sunuyorum.
BAŞKAN
– Sayın Yıldırım…
11.- İstanbul Milletvekili Hurşit
Yıldırım’ın, 5 Nisan Avukatlar Günü’ne ilişkin açıklaması
HURŞİT
YILDIRIM (İstanbul) – Sayın Başkan, değerli milletvekilleri; adalet ve hakkın
savunucusu tüm avukat meslektaşlarımızı bugün de saygıyla selamlıyorum. 
Parlamentoda
avukat kökenli pek çok milletvekili arkadaşımız var. Kanun uygulayıcısı meslek
mensuplarımızın yeni bir avukatlık kanunu ihtiyacı olduğu açıktır. İktidar ve
muhalefet vekilleri olarak, ideolojiden uzak, sadece meslek sorununu ele alan
yeni bir avukatlık kanununun hep beraber çıkarılması gerektiğini düşünüyorum.
Barolar,
ideolojik ve siyasi teşekkül olarak değil, meslek mensuplarının ekonomik ve
sosyal sorunlarıyla gündeme gelmelidir diyorum.
Avukat
arkadaşlarımızın gününü tekrardan kutluyor, saygılar sunuyorum.
BAŞKAN
– Sayın Kerestecioğlu…
12.- İstanbul Milletvekili Filiz
Kerestecioğlu Demir’in, 5 Nisan Avukatlar Günü’ne ilişkin açıklaması
FİLİZ
KERESTECİOĞLU DEMİR (İstanbul) – Teşekkürler.
Evet,
bugün 5 Nisan Avukatlar Günü. Sevgiyle yürüttüğümüz ama aynı zamanda en zor
zanaatlardan biri olan mesleğimizin tüm üyelerini selamlıyorum. 
Bu
vesileyle, her zaman haklar ve özgürlük mücadelesinde birlikte yürüdüğümüz
Orhan Apaydın, Medet Serhat, Halit Çelenk, Gülçin Çaylıgil, Tahir Elçi gibi
değerli ustalarımızı saygıyla anarken, daha geçen gün adliye önünde ağır bir
polis şiddetine maruz kalan genç meslektaşım Zeycan Balcı’nın şahsında da
adliyelerde, alanlarda, her yerde mücadele eden ve hiç yılmayan tüm
meslektaşlarıma sevgilerimi sunuyorum.
BAŞKAN
– Sayın Akın…
13.- Balıkesir Milletvekili Ahmet Akın’ın,
Balıkesir Büyükşehir Belediye Başkanı ile Vali arasındaki gerginliğe Başbakanın
el koyması ve bu kavganın Balıkesir kamuoyunun gündeminden çıkartılması
gerektiğine ilişkin açıklaması
AHMET
AKIN (Balıkesir) – Sayın Başkan, teşekkür ederim.
Bugün
de basın-yayın organlarında geniş bir şekilde yer alan, Balıkesir’imizin iki
önemli yöneticisi Büyükşehir Belediye Başkanı ile Sayın Vali arasında bir
süredir yaşanmakta olan sorun ve gerginlik, Büyükşehir Belediye Başkanının
açıklamalarıyla yeni bir boyuta taşındı. Büyükşehir Belediye Başkanı, Valiyi
kumpasçılıkla, entrikacılıkla, dolandırıcılıkla suçluyor, Vali olamayacağını,
hatta memur bile olamayacağını belirtiyor. Bir kentin halka hizmetle görevli en
üst yöneticileri, halk yararına iş birliği içerisinde olması gerekirken kanlı
bıçaklı olmuş durumdalar. Bir süredir süren bu kavgayı Hükûmet de seyrediyor.
İddia edildiği şekilde ortada bir suç varsa yargı gereğini yapmalıdır, yoksa
ikide bir kamuoyunun karşısına çıkıp insanları yıpratmaya çalışmanın kimseye
bir faydası yoktur. Balıkesir halkı, bu iki yöneticiden kavga gürültü değil,
hizmet beklemektedir. Başbakan, bu konuya el koymalı ve bu kavga, Balıkesir kamuoyunun
gündeminden çıkartılmalıdır.
BAŞKAN
– Sayın Yıldız Biçer…
14.- Manisa Milletvekili Tur Yıldız
Biçer’in, millî eğitimde önümüzdeki yıl için oluşturulan taslak müfredatın
cumhuriyet, Atatürk ilkeleri ve devrim ruhunu yok etmeyi amaçladığına ilişkin
açıklaması
TUR
YILDIZ BİÇER (Manisa) – Sayın Başkan, geçen hafta EĞİTİM-BİR-SEN Genel Başkan
Yardımcısı ana fikri “Müfredattan Kemalist ruhu arındırmalıyız.” olan
açıklamayı yaptığında düzeltme yapılır diye bekledik ancak önümüzdeki yıl için
oluşturulan taslak müfredatı incelediğimizde Sendika Başkanının toplumu
hazırlama görevini aldığını gördük. Bu taslak, cumhuriyet, Atatürk ilkeleri ve
devrim ruhunu yok etmeyi amaçlamaktadır. 
Siz
eğitimde, “Hepimiz Ensarız.” diyen yandaş vakıflarınızda Atatürk’ü, devrimlerini,
Kurtuluş Savaşı’mızı kaldırdınız da ne oldu? O vakıflarla ilgili yeni icatlar,
yeni patentler mi duyuyoruz, yoksa başka iğrençlikler mi? 
Çok
net olarak ifade ediyorum: Ülkemizi fosilleşmiş statükocu yobazlara
bırakmayacağız. 
Saygılar
sunarım. (CHP sıralarından alkışlar) 
BAŞKAN
– Sayın Sarıhan…
15.- Ankara Milletvekili Şenal Sarıhan’ın,
Türkiye ile AB arasındaki anlaşma kapsamında Türkiye’ye dönen ilk grup
mültecilerin durumuna ilişkin açıklaması
ŞENAL
SARIHAN (Ankara) – Dışişleri Bakanlığı, Suriyeli sığınmacıların zorla geri
gönderildiğine ilişkin Uluslararası Af Örgütünün iddialarına karşı, “Biz
Suriyelilere çok iyi ev sahipliği yapıyoruz.” açıklamasında bulundu. Son
günlerde Dikili Limanı’nda tanık olduğumuz sahneler ise son derece ilginç.
Türkiye ile AB arasındaki anlaşma kapsamında ilk grup mülteci Türkiye’ye
dönüyor, ancak getirilen mültecilerin ağızlarının kapatılmış olması,
alınlarının kapatılmış olması ve etrafı brandayla çevrili bir alan içinde
iadelerinin sağlanmış olması insanlık onurunun alabildiğine aşağılatılması
anlamına gelmektedir. “Misafirperverlik”te insanlık onurunun ortadan
kaldırılması ve çiğnenmesi gibi bir durum olabilir mi? Bunu şiddetle kınadığımı
ifade etmek isterim.
Teşekkür
ederim. 
BAŞKAN
– Sayın İrgil…
16.- Bursa Milletvekili Ceyhun İrgil’in, 5
Nisan Avukatlar Günü’ne ve Sosyal Güvenlik Kurumunun 140 kadar kanser ilacını
ödeme planının dışına çıkarmasına ilişkin açıklaması
CEYHUN
İRGİL (Bursa) – Sayın Başkan, teşekkür ederim.
Değerli
arkadaşlar, evet, bugün Avukatlar Günü. Ben de bütün avukatların gününü
kutlarım ama bu hafta, biliyorsunuz, aynı zamanda Kanser Haftası. Ama bugün ama
gelecekte, ama kendiniz ama bir yakınınız, eğer istatistikler doğruysa, bu
gidişatla hepimiz kanserle bir şekilde tanışacağız. 
Benim
sizden ricam, iktidar grubundan ve özellikle Sosyal Güvenlik Kurumuyla ilgili
olan milletvekillerinden ve komisyonlardan ve bakandan, arkadaşlar, 140 kadar
kanser ilacı ödeme planının dışına çıkarıldı; lütfen bu insanların sesini
duyun. Bu ne siyaset konusudur ne de başka bir politika konusudur. Lütfen bu
kanser hastalarını mağdur etmeyelim. Ben iktidar partisindeki, bu konuyla
ilgili olan komisyondaki arkadaşlarıma rica ediyorum ve Sayın Bakana da bir kez
daha bu hastalar ve aileleri adına rica ediyorum ki kanser hastalarının
ilaçları konusunda, ulaşım ve edinmeleri konusunda ve ücretsiz verilmeleri
konusunda lütfen gerekeni yapın. 
BAŞKAN
– Sayın Çamak…
17.- Mersin Milletvekili Hüseyin Çamak’ın,
Öğretim Üyesi Yetiştirme Programı kapsamındaki araştırma görevlilerinin
durumuna ilişkin açıklaması
HÜSEYİN
ÇAMAK (Mersin) – Sayın Başkan, teşekkür ederim.
Öğretim
Üyesi Yetiştirme Programı kapsamındaki araştırma görevlileri eğitimlerine ve
geçici görevlerine aynı anda, aynı yerde devam etmekteydi fakat YÖK’ün 4
Şubatta bu programın 11’inci maddesinin (3)’üncü fıkrasında yaptığı bir
değişiklikle tez aşamasındaki görevlilerin apar topar kadrolarının bulunduğu
üniversitelere çağrılacağı belirtildi. Üstelik, bu çağrılmalara, 11’inci
maddenin değişikliğinde olmamasına rağmen ders dönemi devam eden öğrenciler de
dâhil edildi. ÖYP’li araştırma görevlilerinin lisansüstü öğrenimlerini
gördükleri üniversitenin bulunduğu yerde kalacak şekilde hayatlarını
planlamalarına karşın, YÖK’ün hukuku hiçe sayan bu kararı bir anda binlerce
akademisyenin akademik çalışmalarında ve sosyal yaşantısında büyük
mağduriyetler yaratmıştır. Bu yaratılan mağduriyete bir çözüm düşünülüyor mu? 
Teşekkür
ederim.
BAŞKAN
– Sayın Özkan…
18.- Denizli Milletvekili Cahit Özkan’ın, 5
Nisan Avukatlar Günü’ne ilişkin açıklaması
CAHİT
ÖZKAN (Denizli) – Teşekkürler Sayın Başkan.
Dünya
tarihine baktığımızda, avukatlar, işkence, kötü muamele başta olmak üzere insan
hakları ihlallerine karşı verdikleri mücadeleyle insan hakları ve hukukun
üstünlüğünü kurumsallaştırmışlardır. Ancak, ülkemizde avukatlık mesleği pek çok
sorunla boğuşurken baroların kayıtsızlığı maalesef dikkatlerden kaçmamaktadır.
Baroların antidemokratik yapılanma modeli, avukatlık mesleğine kayıtsızlığının
ve takındığı siyasi tavrın en büyük nedenidir. Bu çerçevede, yapılacak yasal
düzenlemeyle meslek örgütümüz baroların demokratikleşmesinden asla geri
durulmamalıdır.
Bu
vesileyle, Avukatlar Günü’nün demokratik baro yapılanmasına, adil yargı için
etkin savunma mesleğinin kuruluşuna vesile olmasını diler, değerli
meslektaşlarımızın 5 Nisan Avukatlar Günü’nü kutlarım.
BAŞKAN
– Sayın Mehmet Erdoğan…
19.- Muğla Milletvekili Mehmet Erdoğan’ın,
Emniyet teşkilatının kuruluşunun 171’inci yıl dönümüne, 5 Nisan Avukatlar
Günü’ne ve iktidarın Parlamentoyu bazı yanlışları yasal hâle getirmek için
kullandığına ilişkin açıklaması
MEHMET
ERDOĞAN (Muğla) – Teşekkür ediyorum Sayın Başkan.
Bu
hafta Polis Haftası bildiğiniz gibi. Öncelikle, Emniyet teşkilatımızın 171’inci
kuruluş yıl dönümünü kutluyor, şehitlerimize rahmet, gazilerimize şifalar
diliyorum, çalışanlara da sağlık, mutluluk ve başarılar diliyorum.
Yine,
bugün 5 Nisan Avukatlar Günü. Bütün avukatlarımızın Avukatlar Günü’nü kutluyor,
avukatlarımıza sağlık, mutluluk ve başarılar diliyorum.
AKP
iktidarında adalet sadece AKP’nin tabelalarında var. AKP’lilere lazım olunca
hak, hukuk akıllarına geliyor. İktidar, Parlamentoyu maalesef bazı yanlışları
yasal hâle getirmek için kullanıyor.
Tarihe
iyi bakın, toplumları helak eden bireysel suçlar değildir, toplumları helak
eden suçların meşrulaşması ve alenileşmesidir. İktidara tavsiyemiz, yanlışları
meşrulaştırma gayretinden vazgeçmesidir.
Teşekkür
ediyorum.
BAŞKAN
– Sayın Kuyucuoğlu…
20.- Mersin Milletvekili Serdal
Kuyucuoğlu’nun, Mersin Otogarı’nın bir buçuk yıldır kapalı olduğuna ve bu
konuda Ulaştırma Bakanlığını göreve çağırdığına ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan.
Mersin,
1 milyonu aşan nüfusuyla ciddi bir metropol ve yaklaşık olarak bir buçuk yıldır
Mersin’de otogar kapalı, Büyükşehirin yanlışları nedeniyle kapalı ve bütün
otobüsler şehir dışından ve farklı yerlerden hareket ediyor ve Mersinli büyük
eziyet içerisinde. Bu konuda Ulaştırma Bakanlığını göreve çağırıyoruz, bu
konunun çözülmesini bekliyoruz.
Teşekkür
ederim.
BAŞKAN
– Sayın Levent Gök…
21.- Ankara Milletvekili Levent Gök’ün, 5
Nisan Avukatlar Günü’ne ilişkin açıklaması
LEVENT
GÖK (Ankara) – Sayın Başkan, teşekkür ederim.
Dünyanın
en eski mesleklerinden biri olan avukatlık, gelişimi içerisinde demokrasi,
insan hakları ve hukukun üstünlüğü çerçevesinde bütün saygın ülkelerde saygın
konumunu almıştır. Ancak ülkemizde pek çok meslektaşımızın yargıdan gelen
sorunlardan kaynaklanan sorunları bulunmaktadır. Yargı bağımsızlığının
gerçekleşmemesi, yargıda pek çok dosyada erişimin engellenmesi, avukatların
hâkim ve savcılar gibi yargının birer süjesi olması gerekirken sürekli geri
planda tutulması ve toplumda yaratılan algıyla şu anda Türkiye'de avukatlık
mesleği hak ettiği ölçüde, konumda değildir. Ben kendi mesleği de avukat olan
bir kişi olarak, avukatların yüceldiği ve toplumda saygınlığının arttığı oranda
adaletin de gerçekleşeceğine olan inancımı belirtmek istiyorum. Bu anlamda, hak
ettiği ölçüde saygınlığını ve konumunu muhafaza edecek bir düzeye geleceğine
inancımı belirttiğim avukat meslektaşlarımın tümünün ve tüm avukatların 5 Nisan
Avukatlar Günü’nü yürekten kutluyorum, hepsini saygıyla selamlıyorum.
BAŞKAN
– Teşekkür ederim.
Sayın
Akçay…
22.- Manisa Milletvekili Erkan Akçay’ın, 5
Nisan Avukatlar Günü’ne ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biz
de Milliyetçi Hareket Partisi Grubu olarak Avukatlar Günü’nü kutluyoruz.
Adalet
kavramı kurumsal olarak da üçlü bir sacayağı üzerine oturur; iddia, hüküm ve
savunma. Savunma hakkı temel bir haktır ve savunma olmadan adaleti tesis ve
temin etmek mümkün değildir. Savunma hakkında ve savunmanın kurumsal bir
nitelik kazanmasında en önemli meslek de avukatlıktır ve adaletin tesisinde ve
dağıtımında çok önemli bir fonksiyon görmektedir. Savunma hakkına ve avukatlık
mesleğine gereken önemin verilmesi ve üzerinde hassasiyetle durulması inancıyla
Avukatlar Günü’nü kutluyorum, tebrik ediyorum.
Teşekkür
ederim Sayın Başkan.
BAŞKAN
– Teşekkür ederim Sayın Akçay.
Sayın
Bostancı…
23.- Amasya Milletvekili Mehmet Naci
Bostancı’nın, 5 Nisan Avukatlar Günü’ne ilişkin açıklaması
MEHMET
NACİ BOSTANCI (Amasya) – Sayın Başkan, teşekkürler.
5
Nisan Avukatlar Günü dolayısıyla bütün avukatların bu gününü tebrik ediyorum,
kutluyorum.
Adalet
düzenin temelidir. Eski Yunan’dan günümüz modern toplumlarına kadar adalete
ilişkin tartışmaları, hukuka, yasaya ilişkin tartışmaları hatırlamak; esasen
birçok huzursuzluğun ve nihai olarak huzurun kaynağı olarak adaletin, hukukun
gösterildiğini unutmamak gerekiyor. Solon’un kanun müdevvenatından Roma Dönemi
incelikli hukukuna, İslam dünyasının büyük fakihlerinden doğal hukuka ve
günümüze kadar çok çeşitli aşamalardan geçerek gelen bir hukuki süreç vardır.
Mesela 1679 Habeas Corpus ve daha sonrasında insanın temel haklarına vurgu
yapan çeşitli görüşlerin ortaya çıkışı ve “insanlığın ilerlemesi” diye
adlandırabileceğimiz o süreç, her bir varlığın kendi başına bir anlamı ve
kimliği olduğuna ilişkin o temel kabul, esasen hukuken tahkim edilen bir
kabuldür. 
Hukukun
en temel ayaklarından birini avukatlar oluşturuyor. Esasen, toplumsal rıza ve
adalet duygusu da siyasal farklılıklara rağmen toplumları bir arada tutan en
temel değerlerden ikisi. Bu çerçevede, özellikle hukuk alanında görev yapan
insanların elbette siyasal görüşleri, ideolojik farklılıkları, topluma
bakışlarında değişik perspektifleri olacaktır ama yaptıkları meslek ve
bulundukları konum dolayısıyla, bir tür, herkesi kucaklayan bir entelektüel
perspektifle toplumun ortak adalet duygusuna bakan ve bu yönde de çaba sarf
eden insanlar olmaları hepimiz için son derece önemlidir. Avukatlarımızın,
diğer hukuk mensupları gibi, böyle bir müktesebat, böyle bir anlayış ve böyle
bir hukuki tasavvurla dünyaya baktıkları inancıyla günlerini tekrar tebrik
ediyorum. 
Teşekkürler.

BAŞKAN
– Sayın Baluken…
24- Diyarbakır Milletvekili İdris
Baluken’in, 5/4/2015 tarihinden itibaren Öcalan’a yönelik insanlık ve hukuk
dışı bir ağırlaştırılmış tecrit konseptinin devreye konulduğuna ve 5 Nisan
Avukatlar Günü’ne ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, bugün 5 Nisan. 5 Nisan 2015 tarihinden itibaren, İmralı’da ağır bir
izolasyon ve tecrit sistemi altında tutulan Sayın Öcalan’a yönelik insanlık
dışı ve hukuk dışı bir ağırlaştırılmış tecrit konsepti devreye konulmuştur. 
On
yedi yıl önce uluslararası bir komployla derdest edilip İmralı’ya getirilinceye
kadarki süreci dönemin Başbakanı Ecevit bile “Biz, Öcalan neden bize teslim
edildi, anlayamadık.” şeklinde özetlemiştir. Şunu ifade etmek isterim ki, Sayın
Öcalan’ın şahsında on yedi yıldır bu topraklarda tecrit ve izolasyon sistemi
üzerinden büyük bir komplo hayata geçirilmeye çalışılıyor. Halkların karşı
karşıya geldiği, Türk-Kürt kavgası başta olmak üzere belki yüzyıllarca sürecek
bir boğazlaşmanın yaşanacağı son derece tehlikeli bir komplo anlayışı Sayın
Öcalan’a yönelik uygulanan tecrit sistemiyle birlikte hayata geçirilmeye
çalışılıyor. Bunu AKP Hükûmeti özellikle çözüm süreci boyunca yürüttüğü
tartışmalarda çok iyi bilmesine rağmen maalesef pervasız bir şekilde bu komplocu
güçlerle birlikte hareket ederek bir tasfiye anlayışı üzerinden sürdürmeye
devam ediyor. Bu yaklaşımı kabul edilemez bulduğumuzu, tehlikeli bulduğumuzu,
insanlık dışı ve hukuk dışı bu tecrit sisteminin bir an önce kaldırılması
gerektiğini ifade etmek istiyoruz. Sayın Öcalan’ın bütün bu olumsuz
yaklaşımlara rağmen on yedi yıldır İmralı Adası’nda halklarımızın ortak
geleceği açısından ortaya koyduğu çözüm ve barış iradesini de son derece önemli
ve değerli bulduğumuzu ve bu vesileyle de çözüm süreciyle ilgili AKP’nin
içerisine girmiş olduğu yanlıştan bir an önce dönmesi çağrısını yinelemek
istiyoruz. 
Diğer
taraftan, bugün Avukatlar Günü Sayın Başkan. Özellikle son dönemlerde,
Türkiye'de en temel insan hakkı olan savunma hakkını yerine getirirken
avukatlar büyük baskılarla karşılaşıyor. Gözaltı ve tutuklamalar, adliye
koridorlarında ya da sokak ortasında darbedilme, işkence edilmeye kadar bir
hukuk devletine yakışmayan, bir demokratik işleyişin asla kabul edemeyeceği bu
uygulamaların bir tarafı olarak avukatların bu…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, sözlerinizi tamamlayınız Sayın Baluken.
İDRİS
BALUKEN (Diyarbakır) - …şekilde hukuk dışı yöntemlerle muhatap olmalarını kabul
edilemez buluyoruz. Savunma hakkının kutsallığı temelinde AKP Hükûmetinin
avukatlar üzerindeki bu baskıları bir an önce kaldırması gerektiğini ifade
ediyoruz. Türkiye’de hak mücadelesi yürüten, savunma hakkına bütün baskılara
rağmen sonuna kadar sahip çıkan bütün avukatlarla dayanışma ve destek duygularımızı
Halkların Demokratik Partisi olarak bir kez daha yinelemek istiyorum.
Teşekkür
ederim. 
BAŞKAN
– Teşekkür ederim Sayın Baluken. 
Gündeme
geçiyoruz.
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, önergeleri ayrı ayrı
okutacağım.
İkinci
sırada okutacağım Meclis araştırması önergesi 500 kelimeden fazla olduğu için
önergenin özeti okunacaktır ancak önergenin tam metni Tutanak Dergisi’nde yer
alacaktır.
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İzmir Milletvekili Ahmet Kenan
Tanrıkulu ve 21 milletvekilinin, esnaf ve sanatkârların sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/142)
Türkiye Büyük Meclisi Başkanlığına
Esnaf ve sanatkârımızın sorunlarının
tespit edilmesi, bu konuda alınacak ivedi önlemlerin belirlenmesi amacıyla
Anayasa'nın 98’inci ve TBMM İçtüzüğü'nün 104 ile 105’inci maddeleri uyarınca
Meclis araştırması komisyonu kurulmasını saygılarımızla arz ve talep ederiz.
8/12/2015
1)
Ahmet Kenan Tanrıkulu (İzmir) 
2)
Oktay Vural (İzmir)
3)
Edip Semih Yalçın (İstanbul)
4)
Emin Haluk Ayhan (Denizli)
5)
İsmail Faruk Aksu (İstanbul)
6)
Arzu Erdem (İstanbul)
7)
Deniz Depboylu (Aydın)
8)
Ümit Özdağ (Gaziantep)
9)
Yusuf Halaçoğlu (Kayseri)
10)
Erhan Usta (Samsun)
11)
Mustafa Mit (Ankara)
12)
Mehmet Erdoğan (Muğla)
13)
Saffet Sancaklı (Kocaeli)
14)
Mevlüt Karakaya (Adana)
16)
Mehmet Parsak (Afyonkarahisar)
17)
Muharrem Varlı (Adana)
18)
Zühal Topcu (Ankara)
19)
Erkan Akçay (Manisa)
20)
Fahrettin Oğuz Tor (Kahramanmaraş)
21)
Mustafa Kalaycı (Konya)
22)
Ruhi Ersoy (Osmaniye)
Gerekçe:
Anayasa’mızın
173'üncü maddesinde yer alan “Devlet, esnaf ve sanatkârı koruyucu ve
destekleyici tedbirleri alır." ifadesine rağmen, bugün esnaf ve
sanatkârımızın işleri açısından düzelen hiçbir şey yoktur.
Gün
geçtikçe kapanan iş yeri sayısı sürekli artmaktadır. 2005 ile 2014 yılları
arasında yeni kayıt yaptıran 1 milyon 868 bin 128 küçük esnafa karşı, 1 milyon
308 bin 621 küçük esnaf (yüzde 70) Esnaf ve Sanatkârlar Konfederasyonundan
kaydını sildirmiş durumdadır. Hükûmetin 2015 Programı'nda yer alan
istatistiklere göre 2009'da esnaf olarak çalışanların oranı yüzde 20,8'den
2013'te yüzde 18,7'ye düşmüştür.
Bununla
beraber karşılıksız çek ve protestolu senet sayısı da her geçen yıl artış
göstermektedir. Son zamanlarda piyasadaki nakit sıkıntısı da had safhaya
ulaşmıştır.
Bu
vahim tablo, esnaf ve işveren sayısının giderek azaldığını göstermektedir. Orta
sınıfı oluşturan esnaf ve küçük işverenin giderek yok olması sermayenin belli
ellerde toplanmasına yol açmaktadır.
Döviz
kurlarındaki oynaklık ve son zamanlardaki artış esnaf ve sanatkârımızı mağdur
etmeye devam etmekte, söz konusu maliyet artışlarını satış fiyatlarına yansıtamayan
esnafımız her geçen gün zarar etmektedir.
İş
yeri kirasını dahi ödemekte zorluk çeken, eşinden dostundan gördüğü destekle
hayatın güçlüklerine direnen, üretimden pazarlamaya, ticaretten turizme birçok
alanda faaliyette bulunan esnaf ve sanatkârımızın gerçek durumu tam anlamıyla
içler acısıdır.
Artan
rekabet şartlarında ayakta kalmak için mücadele veren esnaf ve sanatkârımız,
ulaşılabilir ve ucuz finansman imkânları olmadığından gerek ürün ve
hizmetlerini yenilemekten gerekse büyümek için yeni yatırımlar yapmaktan
tamamen uzaktır.
Ürettiğini
satamayan, sattığının yerine ise yenisini koyamayan esnafımız, kısır bir döngü
içerisine hapsolmuş ve çırpınarak sürekli olarak dertlerine çözüm bulacak bir
muhatap aramıştır.
Mesleki
geleneklerini ana yurdumuz Orta Asya'dan Anadolu'ya taşıyan ve Ahilik
kültürüyle ticaret ve sanatlarını devam ettiren esnaf ve sanatkârlarımızın
içinde bulundukları zorlukların araştırılarak tespit edilmesi yönünde en büyük
görev TBMM’ye düşmektedir. Bu bakımdan, esnaf ve sanatkârlarımızın sorunlarının
tespit edilmesi ve çözüm önerilerinin TBMM çatısı altında belirlenmesi için
Anayasa'nın 98’inci ve TBMM İçtüzüğü'nün 104 ile 105’inci maddeleri uyarınca
Meclis araştırması komisyonu kurulmasını saygılarımızla arz ve talep ederiz. 
2.- Muğla Milletvekili Mehmet Erdoğan ve 19
milletvekilinin, Muğla’daki bazı turizm alanlarının özel şirketlere
devredilmesi nedeniyle ortaya çıkan sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/143) (X)
Türkiye Büyük Millet Meclisi Başkanlığına
Muğla’mızın
dünyaca ünlü veya henüz keşfedilmeyi bekleyen turizm alanlarının ihale
yöntemiyle özel şirketlere kamu yararı gözetilmeden devredilmesiyle ortaya
çıkan sorunların giderilmesi, yaşanan ve yaşanması muhtemel mağduriyetlerin
önüne geçilmesi için, yapılacak olan yasal düzenlemeler de dâhil olmak üzere,
alınması gereken önlemlerin araştırılması için Anayasa’mızın 98'inci ve TBMM
İçtüzüğü’nün 104'üncü ve 105'inci maddeleri uyarınca Meclis araştırması
açılmasını saygılarımızla arz ve talep ederiz.
1)
Mehmet Erdoğan  (Muğla)
2)
Ahmet Kenan Tanrıkulu  (İzmir)
3)
Edip Semih Yalçın  (İstanbul)
4)
Oktay Öztürk  (Mersin)
5)
Emin Haluk Ayhan  (Denizli)
6)
Arzu Erdem  (İstanbul)
7)
Zühal Topcu  (Ankara)
8)
Ahmet Selim Yurdakul  (Antalya) 
9)
Ümit Özdağ  (Gaziantep)
10)
Deniz Depboylu  (Aydın)
11)
Mustafa Mit  (Ankara)
12)Yusuf
Halaçoğlu  (Kayseri)
13)
Erhan Usta  (Samsun)
14)
Saffet Sancaklı  (Kocaeli)
15)
Mevlüt Karakaya  (Adana)
16)
Mehmet Parsak  (Afyonkarahisar)
17)
Muharrem Varlı  (Adana)
18)
Ruhi Ersoy  (Osmaniye)
19)
Kadir Koçdemir  (Bursa)
20)
Kamil Aydın  (Erzurum)
Özet
Gerekçe:
12/11/2014
tarihinde, Türkiye Büyük Millet Meclisinde kabul edilip 6/12/2012 tarihli Resmî
Gazete’de yayınlanarak yürürlüğe giren 6360 sayılı Kanun’la birlikte Büyükşehir
Belediye Kanunu’nda köklü değişikliklere gidilmiştir. Değişikliklerle birlikte
birçok ekonomik, sosyal ve siyasi sorun da zuhur etmiş, siyasi çıkarlara bağlı
ekonomik çıkarlar da ortaya çıkmıştır. Ortaya çıkan bu çıkarlar silsilesinin
bir ürünü de Muğla’nın göz bebeği bazı turizm alanlarının özelleştirilmesi ve
özelleştirilmek istenmesiyle ortaya çıkan mağduriyetlerdir.
6360
sayılı Kanun’un yürürlüğe girecek olmasıyla birlikte bazı çevreler tarafından
gelir getirici turizm alanlarının Muğla Büyükşehir Belediyesine devrinin önüne
geçilmesi amaçlanarak Valiliğe bağlı Muğla'ya Hizmet Vakfı ile Çevre ve
Şehircilik Bakanlığına bağlı Türkiye Çevre Koruma Vakfı yüzde 50 ortaklıkla
MUÇEV şirketini kurmuştur. Ardından, Tabiat Varlıklarını Koruma Genel
Müdürlüğünün imzalanan protokolle kullanım hakkını MUÇEV'e devrettiği
bilinmektedir. Usulsüz yapıldığı da iddia edilen ihalelerle Ölüdeniz, Belcekız,
İztuzu ve Akbük gibi dünyaca ünlü ve daha keşfedilmeyi bekleyen başkaca turizm
alanlarının özel şirketlere devri söz konusu olmuş, yaşanan bu durum
vatandaşlarımızı mağdur etmiştir.
Muğla
ilimiz sadece iç turizm açısından değil, dünya turizmi açısından da çok önemli
bir yer tutmaktadır. Her yıl milyonlarca turistin ziyaretçi olarak geldiği,
güzelliğiyle dünyaya mal olmuş turizm alanlarının bu yöntemle içine düşürüldüğü
durum içler acısıdır. Gelecekte istismar edilme olasılığı yüksek olan bu
özelleştirmeler doğayı katlederken vatandaşlarımızın da daha fazla mağdur edileceği
ihtimalini ortaya çıkarmıştır.
Doğa
harikası, dünyaca ünlü ve el değmemiş turizm alanlarının özel şirketlere ihale
yöntemiyle, hem de kamu yararı gözetilmeden devredilmesi insanlarımızın haklı
tedirginliğinin yegâne sebebidir.
Bu
turizm alanlarının sadece yurt dışından veya şehir dışından gelen ziyaretçiler
tarafından ziyaret edilmediği, bölge halkı tarafından da kullanıldığı gerçeği
de göz ardı edilmiştir. Böylelikle bölge vatandaşlarının da mağdur olmasına
sebep olunmuştur. Özellikle turizm alanlarını kullanmak isteyen ziyaretçilerin,
bu alanların işletme hakkını alanların kâr hırsının ürünü yüksek giriş
ücretlerinin mağduru edilmesi kabul edilebilir durum değildir.
Anayasa’mızın
43'üncü maddesinde yer alan "Kıyılar, Devletin hüküm ve tasarrufu altındadır.
Deniz, göl ve akarsu kıyılarıyla, deniz ve göllerin kıyılarını çevreleyen sahil
şeritlerinden yararlanmada öncelikle kamu yararı gözetilir." ifadesinin de
açıkça gösterdiği üzere kamu yararı gözetilmeden gerçekleştirilen bu
özelleştirmelerin Anayasa’ya aykırılığı durumu da söz konusudur.
Ayrıca,
sahil şeritlerinin doğal ve kültürel özelliklerini gözeterek koruma ve toplum
yararlanmasına açık, kamu yararına kullanma esaslarını tespit etmek amacıyla
düzenlenen 3621 numaralı Kıyı Kanunu’na da aykırılıklar bulunmaktadır. Aynı
kanunun 5'inci maddesinde yer alan "Kıyılar ile ilgili genel esaslar
aşağıda belirtilmiştir: Kıyılar, Devletin hüküm ve tasarrufu altındadır.
Kıyılar, herkesin eşit ve serbest olarak yararlanmasına açıktır. Kıyı ve sahil
şeritlerinden yararlanmada öncelikle kamu yararı gözetilir." ifadesi de
göz önünde bulundurulduğunda uygulamanın bu hakkın kullanılmasını engellediği
de açık bir şekilde ortaya çıkmaktadır. 
Bu
bağlamda, Muğla'daki dünyaca ünlü ve daha keşfedilmeyi bekleyen başkaca turizm
alanlarının özel şirketlere ihale yöntemiyle, kamu yararı gözetilmeden
devredilmesiyle birlikte ortaya çıkan sorunların giderilerek yaşanan ve
yaşanması muhtemel mağduriyetlerin önüne geçilmesi için yapılacak olan yasal
düzenlemeler de dâhil olmak üzere alınması gereken önlemlerin araştırılması
için yüce Meclisimize büyük görevler düşmektedir.
Yüce
Meclisimizin bu görevi yerine getirmesi için Anayasa’mızın 98'inci ve TBMM
İçtüzüğü’nün 104'üncü ve 105'inci maddeleri uyarınca Meclis araştırması açılmasını
saygılarımızla arz ederiz.
3.- Muğla Milletvekili Mehmet Erdoğan ve 20
milletvekilinin, kamuda çalışan avukatların sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/144)
Türkiye Büyük Millet Meclisi Başkanlığına
Kamuda
çalışan avukatların mevcut sorunlarının tespit edilmesi, bu sorunların
giderilmesi ve yapılacak yasal düzenlemeler de dâhil olmak üzere alınması
gereken önlemlerin araştırılması için Anayasa'nın 98’inci ve TBMM İçtüzüğü’nün
104’üncü ve 105’inci maddeleri uyarınca Meclis araştırması açılmasını
saygılarımızla arz ve talep ederiz. 
1)
Mehmet Erdoğan  (Muğla)
2) Oktay Vural  (İzmir)
3) Ahmet Kenan
Tanrıkulu  (İzmir)
4) Edip Semih
Yalçın  (İstanbul)
5) Oktay Öztürk  (Mersin)
6) Emin Haluk
Ayhan  (Denizli)
7) Arzu Erdem  (İstanbul)
8) Zühal Topcu  (Ankara)
9) Ahmet Selim
Yurdakul  (Antalya)
10) Ümit Özdağ  (Gaziantep)
11) Deniz
Depboylu  (Aydın)
12) Mustafa Mit  (Ankara)
13) Yusuf
Halaçoğlu  (Kayseri)
14) Erhan Usta  (Samsun)
15) Saffet
Sancaklı  (Kocaeli)
16) Mevlüt
Karakaya  (Adana)
17) Mehmet
Parsak  (Afyonkarahisar)
18) Muharrem
Varlı  (Adana)
19) Ruhi Ersoy  (Osmaniye)
20) Kadir
Koçdemir  (Bursa)
21) Kamil Aydın  (Erzurum)
Gerekçe:
Kuvvetler
ayrılığı prensibinin üç erkinden biri olan yargı, üç temel organdan
oluşmaktadır. Bunlar, iddia, savunma ve karar organlarıdır. Kamuda çalışan
hâkimler karar makamı, cumhuriyet savcıları iddia makamı ve kamu avukatları da
savunma makamı olarak devlet tarafından kendilerine yüklenen yargısal
fonksiyonu ifa etmektedirler.
Kamuda
çalışan avukatlar bu görevlerinin yanında yürütme organının yargı yerlerinde
temsili ve savunuculuğu görevini de üstlenmiş olduklarından, yargısal
görevlerinin yanı sıra idari görevleri de ifa etmektedirler.
Kamu
avukatları, yürütmekte oldukları dava ve icra takibi dosyaları nedeniyle son
derece büyük bir sorumluluk üstlenmişken, idari birtakım görevleri de yürüterek
idarenin hukuka uygun hareket etmesini sağlamakta ve “hukuk devleti” ilkesinin
gerçekleşmesinde önemli rol oynamaktadırlar.
Devletin
hukuk danışmanlığı görevini de ifa eden kamu avukatları, yerine getirdikleri
tüm bu görevler itibariyle devletin adalet sistemi içinde çok önemli bir yer
kapsamaktadır.
Ancak,
kamu avukatlarının hukukçu meslektaşları olan hâkim ve savcılar için tanınan
özlük, mali ve sosyal haklar yönünden aralarında yıllardır kapatılmayan büyük
bir uçurum vardır. Oysa yargının iddia ve karar organlarına tanınan
bağımsızlığın ve meslek güvencesinin aynısının savunmanın kamudaki temsilcileri
olan kamu avukatlarına da tanınması anayasal bir zorunluluktur.
Bu
bağlamda, kamuda çalışan avukatların mevcut sorunlarının tespit edilmesi, bu
sorunların giderilmesi ve yapılacak yasal düzenlemeler de dâhil olmak üzere
alınması gereken önlemlerin araştırılması için yüce Meclisimize çok büyük
görevler düşmektedir.
Yüce
Meclisimizin bu görevi yerine getirmesi için, Anayasa'nın 98’inci ve TBMM
İçtüzüğ’ünün 104’üncü ve 105’inci maddeleri uyarınca Meclis araştırması
açılmasını saygılarımızla arz ve talep ederiz.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- MHP Grubunun, 31/12/2015 tarih ve 656
sayıyla İstanbul Milletvekili Atila Kaya ve arkadaşları tarafından, ülkemizde
birçok kamu kurum ve kuruluşlarında çalışmakta olan taşeron işçi, 4/C’li
personel, geçici personel ve sözleşmeli personelin kadroya geçirilmeleri,
gerekli haklarının sağlanması ve sorunlarının araştırılarak kalıcı çözümler
sağlanması amacıyla verilmiş olan Meclis araştırması önergesinin, Genel Kurulun
5 Nisan 2016 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
5/4/2016
Türkiye Büyük Millet Meclisi Başkanlığına
Danışma
Kurulunun 5/4/2016 Salı günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük'ün 19'uncu maddesi gereğince Genel Kurulun onayına sunulmasını arz
ederim.
Saygılarımla.
 Erkan
Akçay
 Manisa
 MHP
Grup Başkan Vekili
Öneri:

31
Aralık 2015 tarih, 656 sayıyla TBMM Başkanlığına vermiş olduğumuz, İstanbul
Milletvekili Atila Kaya ve arkadaşlarının "Ülkemizde birçok kamu kurum ve
kuruluşlarında çalışmakta olan taşeron işçi, 4/C’li personel, geçici personel
ve sözleşmeli personelin kadroya geçirilmeleri, gerekli haklarının sağlanması
ve sorunlarının araştırılarak kalıcı çözümler sağlanması amacıyla"
verdiğimiz Meclis araştırması açılması önergemizin 5/4/2016 Salı günü (bugün)
Genel Kurulda okunarak görüşmelerinin bugünkü birleşiminde yapılması
önerilmiştir.
BAŞKAN
– Milliyetçi Hareket Partisi Grubu önerisinin lehinde ve aleyhinde olmak üzere
ikişer sayın milletvekiline söz vereceğim. 
Lehinde
ilk konuşmacı Fahrettin Oğuz Tor, Kahramanmaraş Milletvekili. 
Buyurunuz
Sayın Tor. (MHP sıralarından alkışlar) 
Süreniz
on dakikadır. 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; taşeron
işçilerin kadroya alınması konulu MHP önerisi üzerinde söz almış bulunuyorum.
Bu vesileyle yüce heyetinizi ve bizleri televizyonları başında izleyen
vatandaşlarımızı sevgi ve saygıyla selamlıyorum.
Savunmanın
temel taşı avukatlarımızın Avukatlık Günü’nü, Emniyet teşkilatımızın da
kuruluşunu kutluyorum, kendilerine başarılar diliyorum. 
Değerli
milletvekilleri, konuşmama başlamadan önce, dün Nusaybin’de alçakça yapılan
saldırıda şehit düşen Binbaşı Turgay Çelik’e, Astsubay Üstçavuş Selçuk
Karabakla ve geçici köy korucusu Adnan Durak’a; geçtiğimiz hafta Diyarbakır’da
patlamada yaralanan, bugün de hastanede vefat eden Komiser Yardımcımız Tamer
Aktaş’a Allah’tan rahmet diliyorum, yaralılarımıza şifa diliyorum, geride
kalanlara da yüce Mevla’dan sabır niyaz ediyorum. Ayrıca, bugün Şırnak
Silopi’de roketle yapılan saldırıda da 1 polisimiz maalesef şehit olmuştur;
Yaşar Yavaş isimli bu şehidimize Allah’tan rahmet diliyorum, 4 yaralımıza da
acil şifalar diliyorum.
Değerli
milletvekilleri, köy korucusu Adnan Durak dün çocuğunu aşı yaptırmaya
götürürken şehit edilmiştir. Dün de korucuya yönelik benzer eylemler yapıldı
ancak kimsenin kulağı duymadı, bazı korucular direklere asıldı, kimse görmedi;
acı olan budur. Terörün bu noktaya gelmesinde sebepleri buralarda aramak
lazımdır. Bugün terörü lanetleyebilirsiniz ama bu aşamaya getirenleri de
lanetlememiz gerekmektedir. Zira, haksızlık karşısında susan dilsiz şeytandır.
Zira, kim ki haksızlık, kötülük görmüş ise eliyle gücü yetmez ise diliyle ona
da gücü yetmez ise kalben buğzetmelidir. Ama ne olmuştur? Birçok kez ikaza
rağmen, haksızlıklar görülmemiştir, kötülükler görülmemiştir. Kim görmediyse,
kim duymadıysa sorumluların da ocağına ateş düşsün diyorum. 
Vatandaşımız,
saldırıların, katliamların bir an önce bitmesini istemektedir, “AKP, hiçbir
siyasi veya başka bir sebebin arkasına sığınmadan hangi tedbiri alıyorsa alsın
ancak bu katliamları durdursun.” demektedir. Zira, gidişat her geçen gün kötüye
gitmektedir. Hiç şüphe yok ki bütün bu şehit ve gazilerimizin ikincil sorumlusu
AKP iktidarıdır. Bizi bu hâllere düşüren AKP iktidarıdır. Bu karanlık kuşağa
ülkeyi sürükleyen AKP iktidarıdır. “Çözüm süreci” adı altında terörün görmezden
gelinmesi maalesef bu sonucu doğurmuştur. Bu konuda AKP’nin söyleyecek hiçbir
bahanesi yoktur. Çıkıp halkımızdan özür dilemeli, “Ey halkım, yanlış yaptım,
özür dilerim.” demelidir. Dünün AKP Bakanı, Genel Başkan Yardımcısı Hüseyin
Çelik’in ifadesiyle “Vali, kaymakam, polis, asker elleri kolları bağlı
beklediler.” Bunun adı tek kelimeyle gaflettir ve sonucu da maalesef çok ağır
olmuştur. “Analar ağlamasın.” dendi, gelinen noktada bugün Anadolu kan
ağlamaktadır. Bırakın anaları, babalar da dedeler de bacılar da çoluk çocuğu da
komşusu da kan ağlar hâle gelmiştir. Neredeyse şehit girmeyen il, ilçe
kalmamıştır. 
Pazartesi
günü Elbistan’da katıldığım İsrafil Kargı isimli Özel Harekât Polisimizin,
kardeşimizin cenazesinde, emin olun, vatandaşın büyük çoğunluğunun ağladığına
şahit oldum. Böyle bir kalabalığa şimdiye kadar da rastlamamıştım ancak
gidişatın iyi olmadığını da söylemek zorundayım. Şehit cenazelerinin tahammül
sınırlarını zorladığını bilmenizi isterim. Vatandaşın hassasiyeti had
safhadadır. 
Değerli
milletvekilleri, taşeron işçilerin ücretlerini tam ve düzenli olarak
almamaları, kamu kurumlarının alt işverene verdiği bazı işler dışında alt
işveren işçisinin ücretini kontrol etme yükümlülüğünün bulunmaması, sık sık
işveren değişikliği nedeniyle işçinin yıllık izin kullanamaması, iş kazası ve
meslek hastalığının oluşmasını önleyici tedbirlerin ve eğitimlerin yeterince ve
gereği gibi verilmemesi, sendikalaşmayı ve toplu iş sözleşmesinden yararlanmayı
imkânsızlaştırması, kıdem tazminatını, ihbar tazminatını hak edememeleri, fazla
çalışmaları, buna karşılık fazla mesai ücreti alamamaları, çalışma sürelerinden
daha fazla süre çalıştırılmaları, hiçbir sosyal haktan faydalanmamaları gibi
birçok sebeplerle Milliyetçi Hareket Partisi olarak taşeron işçiliği sistemine
karşı çıkmış ve seçim beyannamemizde de taşeron işçilerinin kadroya
geçirilmesini beyan etmiştik. Taşeron işçiliği bize göre, ucuz iş gücü
yaratmanın, yandaş firmalara kaynak aktarmanın bir aracı hâline gelmiştir.
Taşeron işçilerin hemen hemen tamamı gariptir, fakirdir, yalnızdır, koruyanı
yoktur. Bu sebeple, MHP olarak Hükûmetin bütüncül bir yaklaşımla, iyi niyetle,
samimiyetle bu konuda getireceği düzenlemeyi taşeron işçiler adına destekleyeceğiz.
Değerli
milletvekilleri, hakikaten, şehit haberleri bizim de psikolojimizi bozmuştur.
Tüm vatandaşımızın psikolojisi bozuktur. Burada önergenin konusu taşeron
işçilere kadro verilmesi olsa da emin olun, insanın içinden konuşmak
gelmemektedir. Bununla beraber, 750 bin taşeron işçisine Başbakanın söz verdiği
gibi kadro verilirse mutlu olacağımızı da söylemek isterim. 
Taşeron
sistemi, ihtiyaç sahibi memleket evlatlarının sömürülmesi, geleceklerinin
çalınması demektir; birileri zengin olurken birilerinin etinin, kemiğinin,
kanının un ufak edilmesidir. Birilerini bu hâle getiren de hiç şüphe yok ki AKP
iktidarıdır. Bakınız, 2002 yılında taşeron işçi sayısı 15-20 bin civarındayken
bugün 750 bin civarındadır, buna belediyeleri de kattığımız zaman işçi sayısı
2’ye katlanmaktadır. AKP iktidarı döneminde taşeron işçiliği büyük boyutlara
ulaşmış bugün AKP, taşeron işçiliği konusuna çözüm ararken yapılan beyanlarla
işçimizin kafasını karıştırmıştır. Yetkililerin beyanları kendi içerisinde
büyük çelişkiler taşımaktadır. Başbakan “taşerona kadro” derken Maliye Bakanı
özel statü verileceğini açıklamıştır. Başbakan “720 bin taşerona ayrım
yapmaksızın kadro vereceğiz.” derken Maliye Bakanı “sınav, performans” gibi
başka şeyler söylemekte, 100 bin, 150 bin kişinin kadroya alınacağını
söylemektedir. Kadro alabilmek için on iki ay kesintisiz çalışıyor olunmasından
bahsedilmektedir. Soruyorum size: Kesintisiz on iki ay çalışan taşeron işçi
sayısı kaçtır? Kıdem tazminatı, ihbar tazminatı” gibi kişisel haklardan faydalandırılmadıklarından
ve yılda birkaç defa giriş-çıkış yapıldığından haberiniz yok mudur? Bu arada,
yandaş bir sendika çıkıyor, durumdan vazife çıkararak “Bize üye olun, sınavı
kazanırsınız.” şeklinde ahlaksız teklifler yapmaktadır. 
Değerli
milletvekilleri, Türkiye Büyük Millet Meclisinin gündeminde Türkiye İnsan
Hakları ve Eşitlik Kurumu Kanunu Tasarısı görüşülmektedir. Bu olayda da insan
haklarına, adalet ve eşitlik ilkelerine aykırı davranılacaksa bu kurumu
kurmayın diyorum. 
Sayın
Başbakan, seçim meydanlarında söz verdiğiniz, yakın zamanda da açıkladığınız
gibi, sözünüzün arkasında durunuz ve 720 bin kişiye ayrım yapmaksızın kadro
veriniz. MHP olarak bu adımınızı destekleyeceğiz ama işi siyasete dökerseniz,
burada da ayrımcılık, eşitsizlik yaparsanız ki bu durumda iki elimizin de
-bizim de yüce Mevla’nın da- yakanızda olacağını bilmenizi isteriz. 
Değerli
milletvekilleri, olay sadece taşeron işçi değildir. AKP döneminde personel
rejimi allak bullak edilmiştir. 4/C’li personel, geçici işçi, geçici personel,
mevsimlik işçi, vekil personel uygulamalarına da derhâl son verilmelidir.
Mevsimlik işçilerin durumu da pek farklı değildir. Geçici işçiler yılda en
fazla beş ay yirmi dokuz gün çalıştırılmakta, kadro almamaları için yüz yetmiş
dokuzuncu gün işten çıkış verilmektedir. Yılda on iki ay çalışan ücretlinin
geçim zorluğu yaşadığı ülkemizde, geçici statüde en fazla beş ay yirmi dokuz
gün çalışan işçiler diğer altı ayda nasıl geçinecektir? Bu kişilerin emeklilik
haklarını kazanmaları da oldukça zordur.
Bu
duygu ve düşüncelerle yüce heyetinizi saygıyla selamlıyorum, önergemizin
desteklenmesini talep ediyorum.
Teşekkür
ederim.
BAŞKAN
– Teşekkür ederim Sayın Tor.
Milliyetçi
Hareket Partisi Grubu önerisi aleyhinde Ertuğrul Kürkcü, İzmir Milletvekili.
Buyurunuz
Sayın Kürkcü. (HDP sıralarından alkışlar)
Süreniz
on dakikadır.
ERTUĞRUL
KÜRKCÜ (İzmir) – Sayın Başkan, sevgili arkadaşlar; Milliyetçi Hareket
Partisinin, taşeron sıfatıyla, taşeron işletmelerde çalışan işçilerin
durumlarına ilişkin bir Meclis araştırması gerçekleştirilmesi yönündeki teklifi
esasen desteklenmeyecek bir teklif değil. Bu açıdan bunun karşısında değiliz.
Ancak artık, bence tartışma, bizce tartışma bu noktayı geçti çünkü Adalet ve Kalkınma
Partisi Hükûmeti ve Başbakan ile Maliye Bakanının peş peşe yaptıkları
açıklamalarla birlikte şimdi yeni bir tartışmayla karşı karşıyayız. 
Aslında,
devletin bugüne kadar Uluslararası Çalışma Örgütünün kurallarını, Anayasa’nın
hükümlerini, çalışma yasasını ihlal ederek gerçekte, asıl işi yapan işçileri
taşeron sıfatıyla, yüklenici firmalarda çalıştırması işlemine bir biçimde son
verilmesi için kimi adımlar atılacak çünkü bunlar bütün kuralları çeliyor. Ama
öte yandan, bunlar, şimdi yapılan açıklamalara göre sözleşmeli işçi statüsünde
yeniden kayıt altına alınacak. Bunun, Hükûmetin kadroya alma vaadinin bir
karşılığı olmadığı apaçık ortada. Buna iyi bir şeymiş gibi bakmak mümkün değil
çünkü aslında üzerinde durulan şey, taşeron işçiliğin karşısındaki mesele
güvenceli çalışmadır. Sözleşmeli çalışma, güvenceli çalışma değildir, Dolayısıyla,
Hükûmet aslında, ILO normlarını ihlal ettiği gerçekliğini bir nebze ortadan
kaldırabilmek için bunları kadroya aldığını söylemektedir ama ortada bir kadro
hakikati yoktur. Dolayısıyla, Hükûmetin bu açıklamalarından, yapacağı yeni
işlemlerden sonra da aslında taşeron işçiliği sözleşmeli işçilik olarak devam
edecektir. Çünkü, taşeronluktan yapılan şikâyetler, taşeron çalışmadan duyulan
sıkıntı, taşeron çalışmanın kadrolu çalışmaya, güvenceli çalışmaya göre işçinin
haklarını -iktisadi haklarından kültürel haklarına, sosyal haklarına kadar
bütün haklarını- tırpanlamasıydı ve o yüzden bir güvenceli çalışma
mücadelesinin parçasıydı. Şimdi, bugün karşı karşıya kaldığımız şey, devletin
ebedi işçisi olmak ile olmamak arasındaki tartışma değil, güvenceli çalışma ile
güvencesiz çalışma arasındaki tartışmadır. Yüklenici firmalar işçileri sahip
oldukları hak ve özgürlükleri muhafaza edecek şekilde çalıştırsalardı işçilerin
illa kadrolu olmak diye bir dertleri olmayacaktı, mesele onları güvencesiz çalışma
koşullarına sürüklemekteydi. Şimdi, güvencesiz çalışmayı devlet kendi
işletmelerinde kural hâline getiriyor.
Bakın,
nedir taşeronluktan sözleşmeli işçiliğe geçince işçilerin karşı karşıya
kalacakları durumlar: “Üçer yıllık sözleşme yapılacak.” Yani belirli süreli
sözleşme, süresiz sözleşme değil, güvencesiz çalışma, madde 1; eskiden on bir
aydı, şimdi üç yıl olacak. 
“Kamuya
geçişte sınav yapılacak.” Kim yapacak sınavı, neye göre yapacak? Bugüne kadar
sonsuz rezaletler halkalarının birbirine eklenmesi yoluyla sürüp giden
sınavların bir benzerinden bunun ne farkı olacak? Mutlaka ve kesinlikle burada
bir sözlü sınav da olacak ve tabii ki işçilere şu soru sorulacak: “Bizim
değerlerimizi paylaşıyor musun?” Paylaşmayanlar dışarı, paylaşanlar içeri.
Böyle olmadı mı bugüne kadar? Bugün de böyle olacak.
“Devlet
memurluğuna atanmak için aranan şartlar aranacak.” Ama, bir devlet memurunun
sahip olduğu hiçbir hakka sahip olmayacak yani sözleşmeli personel olarak, asla
bulunduğu işte yönetici duruma geçemeyecek, kademe atlayamayacak, kıdem
kazanamayacak, aslında gene taşeron işçi olmaya bu manada devam edecek. 
1
Kasım 2015’ten önce işe girme mecburiyeti var; yani seçimlerden önce girmişse
ancak, yani oyunu Adalet ve Kalkınma Partisine vermişse olabilir. 
Mevcut
ücreti üzerinden maaş alacak. Yani, aynı işte çalışan diğer personel diyelim ki
ayda 3 bin lira alıyorsa ama o daha önce taşeron olarak 1.500 liraya
çalışıyorsa, aynı işi yaptığı hâlde yarı ücrete tabi olacak, aynı işi yapmaya
devam edecek çünkü. 
Evet,
kamuya geçtikten sonra emeklilik sisteminde 4/A kapsamında değerlendirilecek
fakat kamuya geçmeyecek zaten, sözleşmeli işçi olacak.
Şimdi,
bunun neresinin taşeron çalışmaya son vermek olduğu, neresinin taşeron çalışan
işçilerin kadroya alınması demek olduğu sorusunu soralım: Bunun neresi böyle?
Hiçbirisi. Sonuçta, bunun da gerçek olup olmayacağı, bunun da ne zaman
gerçekleşeceği herhangi bir biçimde belli değil, vaatler birbirini takip
edecek. O yüzden “Taşerona kadro müjdesi fos çıktı.” diye bildiri yayınlayan Kamu
Emekçileri Sendikaları Konfederasyonu tabii ki doğru söylüyor.
Şimdi,
burada aslında Hükûmetin yapması gereken bir tek şey var: En önemli şey,
işçileri kadroya geçirip geçirmemekten önce, onların güvenceli çalışmalarını
-nerede çalışıyorlarsa çalışsınlar- güven altına almak yani işçinin işinden
atılmaması, herhangi bir sebeple, sendikal çalışma dolayısıyla işine son
verilmemesi, hak ettiği adil ücreti alması, onurlu çalışma koşullarına sahip
kılınması için alınacak tedbirler alındıktan sonra, ister kamunun işçisi olsun
ister özel sektörün işçisi olsun, işçi için bir şey fark etmez. Ama, işçiler
biliyorlar ki kamuda olduklarında daha göz önündedirler, hükûmetler -asli
işveren oldukları için- kamuda çalışanların haklarını kolayca çiğnemek
durumunda değillerdir. O nedenle, bütün işçiler eğer kamuda çalışıyorlarsa
taşeron değil, elbette kadrolu işçi olmak isterler ama işçiye bu talebine
karşılık verilen sözden sonra karşı karşıya kaldığımız şey, onlara
sözleşmelilik statüsü. O da sınavı geçerlerse yani biat sınavını geçerlerse
sözleşmeli personel olacaklar. Bence bu, işçileri bir kere daha kandırmaya
çalışmaktan, onların beklentilerini boşa çıkarmaktan, onların beklentilerini
yönetmekten, beklentilerini bir iktidar kaldıracı hâline getirmekten başka bir
şey değil ne yazık ki. 
O
nedenle, biz deriz ki: Bu araştırma mutlaka yapılsın, Meclis bu araştırmayı
yapsın, göreceğiz ki Türkiye’de aslında artık, güvencesiz çalışma kural hâline
gelmiştir. Yeni işçi sınıfı, güvencesiz çalışanlar sınıfıdır. Hatta onlara bir
yeni isim de bulundu; güvencesiz çalışma kelimesinin ilk hecesi ile
proletaryanın son hecesi birleştirilerek onlara “prekarya” deniyor. Yani, artık
dünyanın her yerinde olduğu gibi, Türkiye’de de kapitalizmin ve devletlerin
genel eğilimi işi parçalara bölmek dolayısıyla işçi sınıfını da parçalara
bölmek ve onları her bir iş için, sürekli olarak devlet ve patron karşısında
diz üstü getirmekten ibarettir. 
Şimdi,
bir an için bu söylediklerimizin hepsinin yanlış olduğunu varsayalım. Şimdi,
özel istihdam bürolarıyla iş bulma süreci eğer gerçek olacaksa, bizim bütün bu
söylediklerimiz yalan olsun, aslında sonuçta özel istihdam büroları
aracılığıyla işe giren herkes çok daha güvencesiz koşullarda çalışacaktır çünkü
devlet, kendi işçisini başka iş yerlerinde çalışmak için kiraya verebilir,
bütün bu kira sözleşmeleri kamuda da geçerli olacaktır. Dolayısıyla, herkes
gibi kamu işçileri de aslında zaten çoktan güvencesiz kılındıkları için
personele, kadroya, vesaireye sonsuzca vaatte bulunulabilmektedir çünkü bizzat
kamu çalışanlarının kendilerinin karşı karşıya kaldıkları genel mesele, hak ve
özgürlüklerinden, bugüne kadar kazanılmış haklarından yoksun bırakılma, yokuş
aşağı gitme süreciyle karşı karşıya olmalarıyla ilgilidir. O yüzden bol keseden
atılıvermektedir “Kadroya alacağız." diye. Aslında “kadro” dediğiniz şey
olmadığı için, kadroya aldığınızda hiç kimseye hiçbir yeni hak tanımamış
olacaksınız. Sözleşmeli personelin, sözleşmeli işçilerin karşı karşıya
kaldıkları kaderle karşı karşıya kalmak taşeron çalışanlar için herhangi bir
kurtuluş değil, aslında kurtuluşlarının daha da karmaşıklaşması demektir. O
yüzden Meclis, işçi sınıfının ve bütün çalışanların çalışma koşullarının
derinlemesine araştırılması için kollarını sıvamalı ve halka olan borcunu
ödemeye başlamalıdır.
Teşekkür
ederim. (HDP sıralarından alkışlar)
BAŞKAN
– Teşekkür ederim Sayın Kürkcü.
Milliyetçi
Hareket Partisi Grubu önerisi lehinde Musa Çam, İzmir Milletvekili.
Buyurunuz
Sayın Çam. (CHP sıralarından alkışlar)
Süreniz
on dakikadır.
MUSA
ÇAM (İzmir) – Sayın Başkan, Türkiye Büyük Millet Meclisinin saygıdeğer üyeleri;
Milliyetçi Hareket Partisinin taşeronlaşmayla ilgili vermiş olduğu Meclis
araştırması önergesi üzerine Cumhuriyet Halk Partisi adına söz almış
bulunuyorum. Hepinizi saygıyla selamlıyorum.
Önemli
bir konu, Türkiye'de yaklaşık 20 milyon çalışanı son derece yakından
ilgilendiren ve gelecek kuşaklar, gelecekte iş hayatına atılacak olan
kardeşlerimiz ve çocuklarımız için önemli bir mesele -araştırılması için-
üzerinde tartışıyoruz. 
Yıl
1980; dünyada neoliberal politikaların uygulanmaya başlandığı ve bizim
ülkemizde de 24 Ocak Kararlarıyla beraber ve 1980 darbesiyle beraber, çalışma
hayatının sendikasızlaştırılmasına, örgütsüzleştirilmesine ve köle gibi
çalıştırılmalara başlanan yılların başlangıcıdır, dönüm noktasıdır. Türkiye'de
24 Ocak Kararlarıyla beraber yürürlüğe koyulan neoliberal politikaların
uygulanması, Türkiye'de örgütsüz bir işçi sınıfı yaratılması ve örgütsüz bir
toplum yaratılması için yapılmış olan operasyonlardan bir tanesiydi. Örneğin,
1980 yılında Türkiye'de, ülkenin nüfusu 40 milyondu, toplu sözleşme yapan
-reel- işçi sayısı 2,5 milyon idi. Bugün, ülkenin nüfusu 75 milyon ama toplu
sözleşme yapan işçi sayısı -toplam 3 işçi konfederasyonunun gerçek sayısı
sözleşme yapan- 700-750 bin, bilemedin 800 bin civarında. Peki neden böyle?
Ülkenin nüfusu 2’ye katlanmış durumda ama sendikalı işçi sayısı ters orantılı
bir şekilde düşmüş. Neden? İşte, bu taşeronlaşma ve örgütsüzlüğü yaratmak için
yapılmış olan yasal düzenlemeler sonucunda Türkiye’de örgütsüz bir işçi grubu
oluşturmak için atılmış olan adımlardır. Neoliberal politikalar sonucunda
kapitalizm ve sermaye ve iş çevreleri, daha ucuz işçi çalıştırmak, daha fazla
sömürü yapmak için, esas işi yapan işçilerin yerine dışarıdan hizmet alımıyla ilgili
birtakım düzenlemeleri de beraberinde getirmiş ve hem kamuda hem özel sektörde
“hizmet alımı” adı altında dışarıdan, ucuz işçi alımı dönemi başlatılmış oldu. 
Türkiye
Cumhuriyeti devletinin altına imza atmış olmasına rağmen… ILO’nun 94 sayılı
Sözleşme’si, özet olarak, kamu kuruluşlarının ihaleyle iş verdikleri alt
işveren işçilerine ya da hizmet alımı yoluyla iş verildiğinde yüklenici firma
işçilerine asıl iş yerinde uygulanan toplu iş sözleşmesinde yer alan haklardan
daha az hak verilemeyeceğini hüküm altına almıştır ve Türkiye Cumhuriyeti
devleti de bunun altına imza atmıştır. 
Yine,
devam ediyorum, ILO Sözleşmesi’ne göre: Yasa koyucu, bu yükümlülüklerini yerine
getirmek yerine tam tersi bir tutum izleyerek taşeron uygulamasında ısrarını
sürdürmüştür. Yapılan bu düzenlemeyle, Türkiye, imzalamış olduğu uluslararası
sözleşmedeki yükümlülüğünün gereklerini yerine getirmemiş, 94 sayılı ILO
Sözleşmesi hükümlerinin tam aksini yapmış, kamu kuruluşlarının alt işveren
çalışmasındaki tüm sınırlamaları kaldırmış, yetinmemiş, açık düzenleme yaparak
bu işçilerin asıl iş yerinde çalışan işçilerle benzer haklar almasını yasayla
yasaklamıştır. 
Devam:
Kamu kuruluşlarının taşeron çalıştırmaya dönük inatlaşması, kendisini sadece
4857 sayılı Yasa’nın 2’nci maddesinde yapılan değişiklikle sınırlı tutmamış;
Yargıtayın belediyelerin asıl işlerini alt işverene veremeyeceklerine ilişkin
kararına rağmen, AKP Hükûmeti, 2005 yılında 5393 sayılı Belediye Kanunu’nda
değişiklik yaparak belediyelerdeki temizlik, park bahçe, yol ve çeşitli işlerin
yapılmasının da taşerona verilmesini sağlamıştır.
Peki,
AKP, on dört yıllık iktidarı döneminde neden özellikle taşeronlaşmayı artırmış,
neden taşeronlaşmanın daha fazla yaygınlaşmasını sağlamış? Çünkü o taşeron
firmalar, kamudan daha çok ihale alan firmalar yandaş firmalar olduğu için
ister istemez o alanı korumuş, oradan kaynak aktarmış ve oradan örgütlenmeyi
yapmış, yetmemiş, taşeronda çalışan işçileri AKP’nin mitinglerine dahi
otobüslerle taşımıştır. 
Örneğin
Soma’da, 301 işçinin hayatını kaybettiği iş yerindeki alt işveren, “taşeron”
dediğimiz firmalar yani TKİ’nin yapması gereken işi alt işverene verdiğiniz
için, özelleştirdiğiniz için oradan nemalanan, orada iş alan o firmalar,
AKP’nin Manisa’da yapılan, Akhisar’da yapılan mitinglerine bile, işçileri
otobüslere doldurmuş, baretleriyle beraber, hem 7 Haziran seçimlerinde hem 1
Kasım seçimlerinde hem de 2011 seçimlerinde otobüslerle işçileri oraya taşımış
mitingin kalabalık olması için; yetmemiş onlar üzerinde baskı yapmış ve
işçilerin AKP’ye oy vermesi için de bir tehdit unsuru olarak devam etmiş
arkadaşlar.
Bakın,
sağlıkta, 2002 yılında 16 bin çalışan vardı hastanelerde arkadaşlar,
üniversitelerle beraber toplam 20-25 bin sağlık çalışanı taşeron olarak
çalışıyordu. Bugün, 2016 yılında yaklaşık 170 bin sağlık çalışanı hastanelerde
ve üniversitelerde taşeron olarak çalışıyor arkadaşlar. Kamuda, Çalışma
Bakanının vermiş olduğu son rakama göre, 700-750 bin civarında taşeron işçi
var. 
Seçim
bildirgesinde Cumhuriyet Halk Partisinin bunların kadroya alınacağıyla ilgili
açık ve net madde var. Bundan sonra, 1 Kasım seçimlerinde sizler de bunu seçim
bildirgesine aldınız, koydunuz. Şimdi bunların kadroya alınması için birtakım
çalışmalar yapıyorsunuz ama işin içinden çıkamıyorsunuz. Neden? Çünkü, bu konuda
samimi değilsiniz, içten değilsiniz. Çalışma Bakanı ayrı söylüyor, Maliye
Bakanı ayrı söylüyor ve dolayısıyla seçim vaadi olarak söylenmiş olan
“Taşeronda çalışan 700 bin işçiyi biz kadroya alacağız.” sözü, sadece “Oy
alındı, tamam.” ama şimdi, bunu, hangi prosedürle uygulayacağınızla ilgili
kafanızda hâlâ soru işaretleri var, işçi insanları oyalıyorsunuz ve kadroya
almakta gecikiyorsunuz. Hemen getirin, yarın, bu taşeronda bulunan işçi
arkadaşlarımızın kadroya alınması için elimizden gelen bütün çabayı ve gayreti
göstereceğiz. 
Özelleştirmeler
sonucunda açığa çıkan 4/C’liler, aynı işi yapan işçi kardeşlerim. Bugün,
Türkiye Büyük Millet Meclisinde bile 4/C’li arkadaşlarımız çok farklı ücret,
kadrolular çok farklı ücret alıyor; aynı işi yapıyorlar, aynı mekânda
çalışıyorlar ama aralarında dünya kadar uçurum var arkadaşlar. Geçici işçiler,
sözleşmeliler, mevsimlik işçiler dâhil olmak üzere, gerçekten kamu personel rejiminde
çok ciddi bir reformun yapılması gerekiyor ve mutlaka taşeron sistemine, bu
kölelik sistemine son verilmesi gerekiyor. 
“Verilmesi
gerekir.” diyoruz ama geçtiğimiz günlerde Çalışma, Sağlık, Aile Komisyonuna
istihdam bürolarıyla ilgili yeni bir kanun tasarısını getirdiniz, Çalışma,
Sağlık, Aile Komisyonundan geçti. Yarın öbür gün veyahut da en geç önümüzdeki
hafta içerisinde, istihdam bürolarıyla ilgili bu tasarıyı Türkiye Büyük Millet
Meclisinde, burada görüşeceğiz. Onunla ilgili de birkaç şey söylemek istiyorum:
Allayarak pullayarak getirmiş olduğunuz istihdam bürolarıyla ilgili bu tasarıyla
bir defa kesin olarak iş güvencesini ortadan kaldırıyorsunuz arkadaşlar.
Yetmez, kıdem tazminatı fiilî olarak yok edilecek, ihbar tazminatı ortadan
kaldırılacaktır bu düzenlemeyle birlikte. 
Yine,
kural dışı, güvencesiz ve esnek çalışma biçimlerini bu düzenlemeyle kural
hâline getireceksiniz. Sendikal örgütlenmeler çok ciddi kan kaybedecektir
istihdam bürolarının uygulanması hâlinde. 
Yine,
bu istihdam bürolarının getirilmesiyle birlikte işverenlerin işten çıkarma
maliyetleri düşecektir, işçiler istenildiği gibi kullanılıp kapı önüne
koyulacaktır. İddia edildiği gibi kayıt dışı istihdam düşmeyecek çünkü
işverenlerin tercih ettiği en esnek çalıştırma biçimleri kayıt dışındadır. 
Yine,
işçi sınıfı “kiralık işçilik” adı altında kölelik ilişkilerine mahkûm
edilecektir. 
Yine,
getirilecek olan bu tasarıyla birlikte, gelir, emeklilik, yıllık izin ve
sağlıkla ilgili bütün haklar tamamen ortadan kalkacaktır. 
Yine,
getirilecek olan bu tasarıyla, kiralık işçiler aynı işi yapan diğer işçilere
göre çok daha düşük ücrete mahkûm olacaktır ve çok daha düşük ücrete
çalışacaktır. 
Yine,
uzun çalışma saatleri açısından dünyada zirvede yer alan ülkemizde kiralık
işçiler yoğun çalışma temposuyla, yoğun bir sömürü çarkı içinde olacaktır. 
Yine,
bu düzenlemeyle, işverene toplu işten çıkarma hakkı tanınacak, işveren sekiz ay
sonra aynı işçiyi kölelik bürolarında çok daha ucuz, sendikasız, haksız ve
hukuksuz kiralayabilecektir. 
Yine,
bu düzenlemeyle, işverenler özel istihdam bürolarında işçi kiralama hakkı
kazandığında kadrolu işçilerin üzerine sürekli bir baskı oluşturacaktır.
Dolayısıyla, her ne kadar “Taşeron işçileri biz kadroya alacağız.” diye bir
aldatma politikası yapsanız bile yeni getireceğiniz bu istihdam büroları
marifetiyle gerçekten iş güvencesini ortadan kaldıracaksınız, işçileri tam bir
köle gibi çalıştıracaksınız ve karın tokluğuna çalıştıracaksınız. İlk
çağlardaki gibi bir çalışma düzeni ne yazık ki Türkiye’de tekrar AKP Hükûmeti
eliyle, sizin marifetinizle yürürlüğe konulacaktır.
Buradan
işçi sınıfına ve sendikalara sesleniyorum: Tercih sizin, ya sizi yok etmeye
çalışan AKP iktidarına karşı sokaklara, meydanlara çıkacaksınız, mücadele
edeceksiniz veyahut da kazanmış olduğunuz bu haklar tek tek elinizden gidecek.
Hemen arkasından kıdem tazminatı da gelecek ve kıdem tazminatının fona
devredilmesi ve…
(Mikrofon
otomatik cihaz tarafından kapatıldı)
MUSA
ÇAM (Devamla) - …yok edilmesi AKP’lilerin elinden olacaktır diyorum.
Bunun
incelenmesi için, araştırma komisyonu kurulması için lehinde oy kullanacağımızı
belirtiyor, hepinizi saygıyla selamlıyorum. (CHP, HDP ve MHP sıralarından
alkışlar)
BAŞKAN
– Teşekkür ederim Sayın Çam.
Milliyetçi
Hareket Partisi Grubu önerisi aleyhinde Jülide Sarıeroğlu, Ankara Milletvekili.
Buyurunuz
Sayın Sarıeroğlu. (AK PARTİ sıralarından alkışlar) 
Süreniz
on dakikadır.
JÜLİDE
SARIEROĞLU (Ankara) – Sayın Başkan, kıymetli milletvekilleri; yüce heyetinizi
saygıyla selamlıyorum.
Bugün
MHP tarafından verilen taşeron işçi, 4/C’li personel, geçici işçilerle ilgili
Meclis araştırma önergesi üzerine AK PARTİ Grubu adına söz almış bulunuyorum.
Ancak sözlerime başlamadan önce birkaç hususa değinmek istiyorum: Biliyorsunuz,
Avukatlar Günü. Başta, yüce Meclis çatısı altındaki avukat parlamenterlerimiz
olmak üzere tüm avukatlarımızın gününü tebrik ediyorum.
Diğer
taraftan, kürsüye çıkmadan önce, Ankara Milletvekili olarak, yine acı bir haber
aldık, yeni bir şehit haberi almış durumdayız. Şırnak Silopi’de hayatını
kaybeden Yaşar kardeşime Allah’tan rahmet diliyorum. Bu vesileyle, bugüne kadar
kaybettiğimiz tüm şehitlerimize Allah’tan rahmet diliyorum. Hâlen tedavisi
süren kardeşlerimiz var hastanelerde, onlara da Allah’tan acil şifalar
diliyorum. Milletimize, ailelerine de sabır diliyorum. 
Terörle
mücadelemizin de kararlılıkla süreceğinin bu vesileyle tekrardan altını çizmek
istiyorum. Ülkemizin birlik, beraberlik ve kardeşliğiyle ilgili derdi olanlarla
hesaplaşmaya; ülkemizin birlik, beraberlik ve kardeşliğini sonsuza kadar
yaşatmaya devam edeceğiz inşallah. 
Yine,
bugün talihsiz bir olay oldu, bir kadın milletvekili olarak bundan gerçekten
utanç duyuyorum. Dün CHP Grup Başkan Vekilimiz Sayın Levent Gök’ün -ki hiç
yakıştıramadım kendisine- Sayın Aile ve Sosyal Politikalar Bakanımızla ilgili
kullandığı bir ifade vardı. Biz bu olayın, hani, bir özürle telafi edileceğini
düşünürken, bugün grup toplantısında Cumhuriyet Halk Partisi Genel Başkanı
Kılıçdaroğlu’nun Aile ve Sosyal Politikalar Bakanımızla ilgili, burada telaffuz
etmekten dahi utanç duyacağım ifadeleri kullanmış olmasını bu Parlamentonun bir
kadın milletvekili olarak kınadığımı özellikle belirtmek istiyorum. (AK PARTİ
sıralarından alkışlar) Ve ben buna, bugün ifade edilen bu sözlere, hangi parti
altında olursa olsun, eğer kadın hakları konusunda, insan hakları konusunda
samimiysek herkesin tepki göstermesi gerektiğini düşünüyorum. 
Yaşanan
elim bir olay vardır ama Sayın Bakanımızın bu konudaki samimiyeti, ilkeli
duruşu ve tavırları ortadadır. Aslında söylemek istediği şeylerin de ne olduğu
bütün partilerimizce bilinmesine rağmen, böylesine acı, ülkemizin her tarafında
infial oluşturmuş, hepimizin içini yakmış olan, çocuk istismarıyla ilgili bir
konuda siyasi rant elde etme peşinde olunmasının da ülkemiz açısından gerçekten
çok üzücü olduğunu buradan bir kez daha belirtmek istiyorum.
Bir
çağrım da kadın hakkı savunucusu dernek ve sivil toplum örgütlerine. Bu olayı
biz burada bırakmayacağız. AK PARTİ Grubu altındaki kadın milletvekilleri
olarak, inşallah, kadın teşkilatlarımızdaki kadın üyelerimizle birlikte bu
olayın peşinde olacağız. (AK PARTİ sıralarından alkışlar) Sayın
Kılıçdaroğlu’ndan en başta özür bekliyoruz, eğer dilemezse de inşallah yargı
önünde bu konuyla ilgili girişimlerimizi başlatacağımızı belirtmek istiyorum.
Ama kadın hakkı konusunu her konuda dolgu malzemesi yapanların, her konuda
insan hakkı, kadın hakkı, bunları gündeme getirenlerin de buna sessiz kalmaması
gerektiğini düşünüyorum. Bu bir samimiyet testidir. İnşallah, bu testten
kimlerin geçeceğini hep birlikte, Türkiye'deki kadınlar olarak göreceğiz
diyorum çünkü artık bu konunun altındaki sebebin başka olduğunu düşünmeye
başladık biz. Bu ülkenin seçilmiş ilk kadın başörtülü Bakanı Sayın Bakanımız.
Acaba hâlâ CHP’nin başörtüsüyle bir sorunu mu var diye de ben kendi kendime
sormaktan geri duramıyorum. (AK PARTİ sıralarından alkışlar, CHP sıralarından
gürültüler) 
LEVENT
GÖK (Ankara) – Bırak Allah aşkına!
ÖZKAN
YALIM (Uşak) – Ne alakası var ya!
JÜLİDE
SARIEROĞLU (Devamla) – Bununla ilgili bundan sonra düşüncelerimizi değiştirmek
sizlerin elinde diye düşünüyorum. 
LEVENT
GÖK (Ankara) – Bırak istismarı!
JÜLİDE
SARIEROĞLU (Devamla) – Şimdi, şu anda bir kadın hatip konuşuyor ve yine
beylerin tavrının da çok çirkin olduğunu ve nezaketten uzak olduğunu da tekrar
belirtmek istiyorum. 
LEVENT
GÖK (Ankara) – Her şeyi istismar edin! Nereden çıkartıyorsunuz bunu?
JÜLİDE
SARIEROĞLU (Devamla) – Bizler konuşmaya devam edeceğiz, hakları savunmaya devam
edeceğiz inşallah. 
LEVENT
GÖK (Ankara) – Sen konuyu anlat, konuya gel. 
JÜLİDE
SARIEROĞLU (Devamla) – Yapılan nezaketsiz ve çirkin durumlara karşı da
tavrımızı ortaya koyacağız. 
LEVENT
GÖK (Ankara) – Söyleyecek başka bir şey bulamadınız! Bakan savunamıyor, sen
çıkıyorsun değil mi ortaya?
ÖZKAN
YALIM (Uşak) – Bakanın avukatlığını mı yapıyorsun orada?
LEVENT
GÖK (Ankara) – Bakanın avukatı mısın sen?
BAŞKAN
– Sayın milletvekilleri…
JÜLİDE
SARIEROĞLU (Devamla) – Başta da söylediğim gibi, MHP’nin taşeron, geçici
işçiler, 4/C’li personellerle ilgili vermiş olduğu araştırma önergesiyle ilgili
söz aldım. 
LEVENT
GÖK (Ankara) – İlla başörtüsü, illa istismar! Ayıp size be, ayıp size! İlla
istismar, illa başörtüsü!
BAŞKAN
– Sayın milletvekilleri…
JÜLİDE
SARIEROĞLU (Devamla) – Biliyorsunuz, 2002 yılından itibaren, iktidara
geldiğimiz ilk andan itibaren…
ENGİN
ÖZKOÇ (Sakarya) – Elinizde başka bir şey kalmamış. 
GÖKCEN
ÖZDOĞAN ENÇ (Antalya) – Ne oluyor? 
ENGİN
ÖZKOÇ (Sakarya) – Sana ne? (AK PARTİ ve CHP sıraları arasında karşılıklı laf
atmalar)
BAŞKAN
– Sayın milletvekilleri, lütfen efendim…
LEVENT
GÖK (Ankara) – Seni istismarcı, seni!
BAŞKAN
– Lütfen hatibi dinleyelim efendim. 
JÜLİDE
SARIEROĞLU (Devamla) – …AK PARTİ olarak çalışma hayatının sorunlarını palyatif
popülist tutumlarla değil, kalıcı…
BAŞKAN
– Siz devam edin Sayın Sarıeroğlu.
JÜLİDE
SARIEROĞLU (Devamla) – Ama sürem geçiyor. 
BAŞKAN
– Sayın milletvekilleri lütfen… Sükûnete davet ediyorum sizi. 
LEVENT
GÖK (Ankara) – Efendim, siz de hatibi temiz bir dil kullanmaya davet ediniz
lütfen. 
KEMALETTİN
YILMAZTEKİN (Şanlıurfa) – Temiz bir dil kullanıyor zaten, senden daha temiz bir
dil kullanıyor. 
LEVENT
GÖK (Ankara) – Sensin kirli!
JÜLİDE
SARIEROĞLU (Devamla) – 2002 yılında…
ÖZKAN
YALIM (Uşak) – Sensin kirli olan, sensin! Bu memleketi bu hâle düşüren
sizsiniz. 
KEMALETTİN
YILMAZTEKİN (Şanlıurfa) – Hepinizden daha temiz!
JÜLİDE
SARIEROĞLU (Devamla) – Söz konusu kadın olunca, kusura bakmayın, yıllarca kadın
çalışmalarının içerisinde olmuş bir milletvekiliyim, kadın çalışmalarının
içinden gelmiş bir milletvekili olarak bu tavra sessiz kalamam. Bu, kendimle
çelişmek anlamına gelir. Hiç kusura bakmayın, rahatsız olabilirsiniz ama bu
konuda biz hassasiyet bekliyoruz. 
LEVENT
GÖK (Ankara) – Rahatsız olan sizsiniz, rahatsız olan sizsiniz. Dilinize
doluyorsunuz başörtüyü. 
JÜLİDE
SARIEROĞLU (Devamla) – İzniniz olursa konuşmama devam etmek istiyorum Sayın
Levent Gök, Ankara milletvekili olarak. 
LEVENT
GÖK (Ankara) – Sanki bu ülkede tek Müslüman olan sizsiniz, öyle mi? Bu ülkenin
Müslüman’ı sensin, öyle mi?
KEMALETTİN
YILMAZTEKİN (Şanlıurfa) – Dinle, dinle!
JÜLİDE
SARIEROĞLU (Devamla) – 2002 yılından itibaren, iktidara geldiğimiz ilk andan
itibaren bir kaos olarak devraldığımız çalışma hayatıyla ilgili gerçekten çok
önemli düzenlemeleri hayata geçirdik. 2002 yılında iktidara geldiğimizde
çalışma hayatıyla ilgili mevzuatlar darbeci zihniyetin bir ürünüydü. İşsizlik,
kayıt dışı rakamları artık uluslararası rakamların çok üzerindeydi…
KEMALETTİN
YILMAZTEKİN (Şanlıurfa) – Bayana saygılı ol, saygılı.
ENGİN
ÖZKOÇ (Sakarya) – Burada kabadayılık yapma, dışarıda görürüm ben seni.
KEMALETTİN
YILMAZTEKİN (Şanlıurfa) – Her tarafta, her tarafta…
ENGİN
ÖZKOÇ (Sakarya) – Görürüz dışarıda, burada kabadayılık yapma, kabadayılık yapma
burada.
KEMALETTİN
YILMAZTEKİN (Şanlıurfa) – Artistlik etme!
ENGİN
ÖZKOÇ (Sakarya) – Terbiyesiz!
KEMALETTİN
YILMAZTEKİN (Şanlıurfa) – Sen tanımamışsın beni, adımı yaz oraya.
BAŞKAN
– Sayın milletvekilleri…
JÜLİDE
SARIEROĞLU (Devamla) – …çökmüş bir çalışma hayatıyla karşı karşıyaydık.
İktidarımız 2002 yılından itibaren insanı ve insan onurunu merkeze alarak
çalışma hayatına ilişkin yeni bir sosyal model ortaya koymuştur. İlk günden
itibaren, politikalarımızı uygularken, sosyal politikalarımızı, çalışma hayatı
politikalarını uygularken insanı öne alan, vatandaşlarımızın beklenti ve
taleplerini önceleyen, sosyal diyalog ve uzlaşı çerçevesinde düzenlemeleri
hayata geçirdik. Bu bağlamda, Sendikalar ve Toplu İş Sözleşmesi Kanunu’nu
yenileştirdik, memurlara toplu sözleşme hakları verdik, ilk kez İş Sağlığı ve
Güvenliği Yasası’nı çıkardık, yine, 1 Mayıs’ı resmî tatil ilan ettik, 218 bin
geçici işçiye kadro verildi, 300 bin sözleşmeli memur kadroya geçirildi, otuz
iki yıl aradan sonra -bu çalışma hayatı açısından bir milattır- yeni bir iş
kanunu yasal hâle getirildi, yine, emekçilerin artık buhar hâline getirilmiş
olan, fonlara diye istenen, toplanan ve buhar hâline gelen o fonlardaki emekçi haklarını
tekrar emekçilere teslim ettik. Bu kapsamda, Tasarrufu Teşvik Fonu için
çalışanlara 17 milyar lira ödedik, Konut Edindirme Yardımı’nda hak sahiplerine
4,5 milyar ödedik. Yaptığımız tüm düzenlemelerde milletimizin ve emekçilerin
sesine kulak verdik. 
İnşallah
bundan sonra da emekten ve emekçiden yana tavrımızı sürdürmeye devam edeceğiz.
Asla palyatif, popülist değil, ortak akılla, çözüm odaklı, uzun soluklu
politikaların yapımı konusunda gayretlerimizi devam ettireceğiz. Ekonomi
politikaları ile sosyal politikaları inşallah özdeşleştirerek çalışmaları
sürdüreceğiz.
Burada
önerimize konu olan taşeronla ilgili benden önceki hatipler geldiği zaman bazı
hususlara değindiler ama bazı eksik bilgiler olduğunu düşünüyorum. Evet,
taşeron konusu çalışma hayatı açısından suistimallere açık hâle gelmiş bir
konuydu. Ancak 1936 yılından itibaren ülkemizde taşeron işçi uygulaması söz
konusudur biliyorsunuz ve AK PARTİ’nin getirdiği bir çalışma sistemi değildir.
AK PARTİ olarak yine bu yüce Meclis çatısı altında 2014 yılında 6552 sayılı
-torba- Yasa’yla taşeron çalışanların çalışma koşullarını iyileştirme anlamında
gerçekten çok önemli düzenlemelere imza attık. Kıdem tazminatı hakkını güvence
altına aldık, diğer taraftan ücretli izinlerinin güvence altına alınmasını sağladık,
üç yıllık sözleşme yapılması imkânını sağladık. Diğer taraftan, en çok
önemsediğim konu olarak ifade etmem gerekiyor ki taşeronda çalışan
kardeşlerimizin sendika ve toplu iş sözleşmesine sahip olmasının imkânı ortaya
kondu ve 2014 yılından bugüne kadar da taşeronda çalışanların çok büyük bir
kısmının artık sendikalı olduğunu söyleyebiliriz.
Bu
kapsamda, diğer taraftan geçici işçilerle ilgili konular var ama taşeronla
ilgili sürem yetmeyeceği için yapacağımız çalışmanın ana hatlarına değinmek
istiyorum. Sayın Başbakanımız açıkladı, Maliye Bakanımız detaylarını verdi,
biliyorsunuz, 1 Kasım itibarıyla çalışan, on iki ay boyunca tam zamanlı çalışan
taşerondaki kardeşlerimize, genel ve özel bütçeli idarelerde, düzenleyici ve
denetleyici kurumlarda, sosyal güvenlik kurumları ve bunlara bağlı döner
sermayeli idarelerde, il özel idarelerinde, belediyelerde ve bağlı kuruluşlarda
ve özel kanunlarla kurulan kamu kurum ve kuruluşlarında çalışan 720 bin işçi
kardeşimize kamuda istihdam imkânı sağlıyoruz. AK PARTİ olarak 1 Kasım
seçimleri öncesinde seçim vaadimiz olarak asıl işte çalışan kardeşlerimize
kamuda istihdam imkânı sağlamayla ilgili bir vaadimiz söz konusuydu. Yaptığımız
değerlendirmelerde emekçilerimizin sesine kulak verdiğimiz zaman bunun
kapsamının genişletilmesinin faydalı olacağına karar verdik. 
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Sarıeroğlu.
JÜLİDE
SARIEROĞLU (Devamla) – Yalnız çok fazla sözüm kesildi, ek süre istiyorum.
BAŞKAN
– Ek süre vermiyorum efendim.
Teşekkür
ederim Sayın Sarıeroğlu. (AK PARTİ sıralarından alkışlar)
LEVENT
GÖK (Ankara) – Sayın Başkan…
BAŞKAN
– Sayın Gök, dinliyorum sizi.
LEVENT
GÖK (Ankara) – Efendim, ben tutanaklara geçmesi açısından birkaç cümle kurmak
istiyorum. 
Dünkü
gensoru görüşmelerinde Aile Bakanının kendisini Meclise anlatamamasının
sıkıntısını bugün AKP Grubu bir veçhileyle başörtüsü istismarı yaparak
gidermeye çalışıyorsa da bu hakkı onlara vermeyiz. Bütün başörtülü kadınlar
başımızın tacıdır. Biz, Müslümanlığı AKP’den öğrenecek değiliz. Bizim Genel
Başkanımız ana muhalefet partisinin Genel Başkanıdır. Genel Başkanımızın dile
getirdiği tüm konulardaki gerçeklikler ortadadır. AKP, bugün, o konuların
altında ezilmişliğiyle tekrar karşımızda kendini savunmak istiyorsa da, o masum
çocukların, tacize uğrayan çocukların anne ve babalarına hesaplarını verdikten
sonra bu ancak mümkün olabilir. O çocukların acıları, travmaları ortada
dururken Aile Bakanı adına birisinin burada konuşması züldür. Ben de kendisini
kınıyorum. (CHP sıralarından alkışlar)
BAŞKAN
– Teşekkür ederim Sayın Gök.
MEHMET
NACİ BOSTANCI (Amasya) – Bu mantık son derece yanlış: “Hesap verdikten sonra
konuşabilir, yapabilir.” Gelir herkes hesabını verir. Zaten süreç içerisinde
kim ne yaptıysa bunun karşılığını verecek. Türkiye bir hukuk devleti ama olup
biten işler üzerinden siyasal bir husumet duygusuyla davranmak, konunun
nezaketi, işin ahlakı dikkate alındığında son derece yanlış.
LEVENT
GÖK (Ankara) – Başörtüsü istismarını bırakın Naci Bey, başörtüsü istismarını
bırakın.
MEHMET
NACİ BOSTANCI (Amasya) – O bakımdan, Levent Bey’in bu değerlendirmesini çok
yanlış buluyorum. (AK PARTİ sıralarından alkışlar)
LEVENT
GÖK (Ankara) – Başörtüsü istismarını bırakın Naci Bey.
BAŞKAN
– Teşekkür ederim Sayın Bostancı.
Öneriyi
oylarınıza sunuyorum: Kabul edenler... Etmeyenler... Öneri kabul edilmemiştir.
Birleşime
beş dakika ara veriyorum.
Kapanma Saati: 16.44
İKİNCİ OTURUM
Açılma Saati: 16.57
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Ömer SERDAR (Elâzığ), Fehmi KÜPÇÜ (Bolu), 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 67’nci Birleşiminin İkinci
Oturumunu açıyorum.
İDRİS BALUKEN
(Diyarbakır) – Sayın Başkan…
BAŞKAN –
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım. 
Ondan önce Sayın Baluken’in bir söz talebi var. 
İDRİS BALUKEN (Diyarbakır) – Teknik sıkıntıdan dolayı
sisteme giremiyorum. İç Tüzük 60’a göre söz istiyorum.
BAŞKAN – Buyurun, mikrofonunuzu açıyorum Sayın Baluken.
VI.- AÇIKLAMALAR (Devam)
25.- Diyarbakır Milletvekili İdris
Baluken’in, AKP yetkilileri ve Cumhurbaşkanının Türkiye’deki kuvvetler
ayrılığını hiçe sayacak söylem ve uygulamalarının her geçen gün devam ettiğine
ilişkin açıklaması
İDRİS BALUKEN (Diyarbakır) – Çok teşekkür ederim Sayın
Başkan. 
Sayın Başkan, uzun süredir Türkiye’de kuvvetler
ayrılığıyla ilgili AKP Hükûmetinin ve Cumhurbaşkanı Erdoğan’ın uygulamalarından
dolayı çok büyük bir tartışma ve kaygı ortamı mevcut. Bütün bunlar bilinmesine
rağmen, AKP yetkilileri ve Cumhurbaşkanı bütün bu kaygıları artıracak şekilde,
Türkiye’deki kuvvetler ayrılığını hiçe sayacak söylem ve uygulamaları maalesef
her geçen gün boyutlandırarak sürdürmeye devam ediyorlar. 
Dün, AKP’li iki milletvekili katıldıkları bir
televizyon programında “Türkiye’de yürütme de, yasama da, yargı da bizim
denetimimizdedir, bize bağlıdır.” şeklinde açıklamalar yaptılar. Ben, tabii,
yürütme için bir şey söylemeyeceğim ancak, yasama ve yargının AKP’ye bağlı
olması meselesi herhâlde çok ciddi bir şekilde üzerinde tartışılması gereken
bir husus. 
Bizim bildiğimiz kadarıyla, yasama yetkisini elinde
bulunduran bu Parlamento halkın iradesine bağlı. Şu anda, Başkanlık Divanının
arkasında yazan “Egemenlik kayıtsız şartsız milletindir.” cümlesi de nitekim
bunu tescil eden önemli bir tarihî cümle olarak oraya yazılmış durumda. Biz bu
yasama sürecinin bir parçası olan Halkların Demokratik Partisi olarak AKP’ye
bağlı bir siyasi anlayış içerisinde değiliz. Diğer siyasi partilerin de…
(Mikrofon otomatik cihaz tarafından kapatıldı) 
BAŞKAN – Mikrofonunuzu açıyorum, lütfen tamamlayınız. 
İDRİS BALUKEN (Diyarbakır) – Sanırım, diğer siyasi
partilerin de bu konuda söyleyecek birkaç sözünün olması gerekiyor ama ben,
özellikle Başkanlık Divanı olarak sizin ve muhtemelen bu tartışmalardan haberi
olan Meclis Başkanının nasıl bir tavır ortaya koyacağını merak ediyorum.
Gerçekten bu Parlamento, bu yasama organı AKP’ye mi bağlıdır, bir siyasi
partinin vesayeti altında mıdır, halk iradesinin üzerinde artık bir siyasi
partinin vesayet anlayışı hâkim mi olmuştur diye, sizin, oradan, bu kaygı
verici gelişmelerle ilgili mutlaka bir tutum belirlemeniz gerektiği
kanaatindeyim.
Diğer taraftan, yargının AKP’ye bağlı olması üzerinden
kullanmış oldukları cümleler de gerçekten ibret vericidir. O
milletvekillerinden birisi aynı zamanda AKP’nin Anayasa Komisyonu üyesidir.
(Mikrofon otomatik cihaz tarafından kapatıldı) 
İDRİS BALUKEN (Diyarbakır) – Sayın Başkan,
toparlıyorum.
BAŞKAN – Buyurun, tamamlayınız lütfen.
İDRİS BALUKEN (Diyarbakır) – Yani biz, uzun süredir,
Türkiye’de yargının siyasallaştığını, yargı üzerinde saray ve Hükûmet
vesayetinin olduğunu söylüyorduk ancak bu kadar aleni bir şekilde çıkıp “Yargı
bizim denetimimizde, yargı bize bağlı.” cümlelerini kullanmalarını da hiçbir
şekilde kabul edilemez buluyoruz.
Biz bu eleştirileri yaparken sarayın ve Hükûmetin yargı
üzerindeki vesayetinin kaldırılması için kamuoyuna ve halkımıza gerekli
uyarılarda bulunma, Hükûmetin ve sarayın da bu yanlışlardan vazgeçmesi adına bu
tutumları ortaya koyuyorduk. 
O nedenle, bu ibareleri kınadığımızı, yasama organını
şu anda temsil eden bir konumda olduğunuz için Başkanlık Divanı ve Meclis
Başkanı olarak da bir açıklama beklediğimizi ifade etmek istiyorum.
Teşekkür ederim.
BAŞKAN – Teşekkür ederim Sayın Baluken.
Sayın milletvekilleri, Türkiye Büyük Millet Meclisi
başkan vekillerinin görevi, Anayasa’mızın 94’üncü ve İç Tüzük’ümüzün de 64’üncü
maddesinde belirtilmiştir. Bu maddelere bakıldığında görülecektir ki birleşimleri
yönetmekte olan Türkiye Büyük Millet Meclisi başkan vekillerinin görevi, bu
birleşimleri İç Tüzük’e uygun olarak yönetmekle sınırlıdır. Birleşimi yöneten
Meclis başkan vekillerinin Genel Kuruldaki tartışmalara katılma, bu tartışmalar
konusunda düşüncelerini ifade etme imkânı bulunmamaktadır. Bunun nedeni, Meclis
başkan vekillerinin birleşimleri tarafsızlıkla yönetmekle görevli oluşlarıdır.
Elbette söylediğiniz konularda bu kürsüde oturan bütün Meclis başkan
vekillerinin bir görüşü vardır ama bu görüşü ifade etmek, milletvekillerinin
gerek Parlamento dışında televizyon ekranlarında ya da Türkiye Büyük Millet
Meclisi Genel Kurulunda sarf ettikleri cümleler, ortaya koydukları görüşlerle
ilgili bizlerin kanaat ifade etmesi doğru değildir. 
Türkiye
elbette bir hukuk devletidir. Türkiye kuvvetler ayrılığının olduğu bir ülkedir,
bu ilke Anayasa’da yazılıdır. Kuvvetler ayrılığı insanlık tarihinin çok kolay
elde ettiği bir kazanım değildir, önemli bir kazanımdır. Bu kazanıma ben bütün
milletvekillerinin saygı göstereceğine inanıyorum.
İDRİS
BALUKEN (Diyarbakır) – Sayın Başkanım, tabii, ben sizden “Belli bir konuyla
ilgili bir tutum belirlemeniz gerekir.” talebinde bulunurken sizi güncel bir
siyasal tartışmanın içerisine çekme gibi bir çaba içerisinde olmadım. “Yasama
organı iktidar partisine bağlıdır, onun denetimindedir.” açıklaması üzerinden,
şu anda Meclisi yöneten Başkanlık Divanı olarak böyle bir tutumun olup
olmadığını ve bunu doğru bulup bulmadığınızı sordum. Siz de bu tartışmaların
içerisine girmek istemediğinizi ifade etmekle birlikte vermiş olduğunuz cevapla
Başkanlık Divanının mevcut tutumunu da ortaya koymuş oldunuz. O nedenle
şahsınıza teşekkür ediyorum.
BAŞKAN
– Peki, teşekkür ederim Sayın Baluken.
MEHMET
NACİ BOSTANCI (Amasya) – Sayın Başkanım, söz alabilir miyim?
BAŞKAN
– Buyurunuz Sayın Bostancı, mikrofonunuzu açıyorum.
26.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Teşekkür ediyorum.
Hangi
milletvekili nerede ne söylemiş bilmiyoruz ama AK PARTİ’nin bir parti olarak
görüşlerini açıklayacak olan makamlar bellidir ve AK PARTİ’nin bu manada
“Yasama, yürütme ve yargı güçleri bizim vesayetimiz altındadır.” yahut “…bizim
kontrolümüzdedir.” tarzında herhangi bir açıklaması ne geçmişte ne bugün
mevcuttur, ne de gelecekte olur. 
İDRİS
BALUKEN (Diyarbakır) – Tabii, tabii canım!
MEHMET
NACİ BOSTANCI (Amasya) – Ayrıca, bahsedilen örnekteki kişiler de ne söylemiş,
hangi bağlamda söylemiş bilmiyoruz. 
İDRİS
BALUKEN (Diyarbakır) – Biz biliyoruz, biz. 
MEHMET
NACİ BOSTANCI (Amasya) – Aslolan şu: Sayın Baluken burada bir bardak suda
fırtına kopartmaya çalışıyor fakat bunu yapmaya çalışırken de kendi kendisiyle
çelişiyor. “Yasama AK PARTİ’ye mi bağlı?” diye soruyor, “Biz değiliz.” diyor.
Elbette burada başka partiler var, onlar da değil. Yasamanın nasıl çalıştığını
hepimiz görüyoruz, Sayın Baluken de her gün görüyor. 
Sayın
Baluken, yasama bize mi bağlı? Bağlı olmadığını biliyorsunuz. O zaman niye,
sanki, “Böyle bir söz, bir hakikate mi işaret ediyor acaba?” diye burada drama
yapma lüzumunu duyuyorsunuz? Yaptığınız doğru bir şey değil.
Yargı…
Yargıya ilişkin ne tartışmalar yaptık; muhalefet partileri, iktidar çevresi,
yargının işleyişine, aldığı kararlara yönelik geçmişten bugüne çok farklı
değerlendirmeler oldu. Eğer bahsettiğiniz tarzda, yargı AK PARTİ’nin vesayeti
altında olsaydı bu tartışmalar olur muydu Sayın Baluken? Yaşadığınız bir
gerçeklik var; siz bir siyasetçi olarak her gün yasamanın, yürütmenin, yargının
Türkiye’de nasıl cereyan ettiğini ve esasen bir kuvvetler birliği olmadığını
zaten biliyorsunuz. Kim ne demiş, niye demiş, o ayrı bir bahis. AK PARTİ’nin
böyle bir açıklaması da yok. 
Doğrusu,
bu değerlendirmeyi çok talihsiz buldum. Bunu arz etmek istedim.
Teşekkür
ederim.
BAŞKAN
– Teşekkür ederim Sayın Bostancı.
İDRİS
BALUKEN (Diyarbakır) – Sayın Başkan, Sayın Bostancı değerlendirmesi sırasında,
benim bu kadar önemli bir konuda yapmış olduğum değerlendirmeleri ve uyarıları “bir
bardak suda fırtına koparmak” ve “bir drama ortaya koymak” şeklinde
değerlendirerek açık bir sataşmada bulunmuştur.
BAŞKAN
– Sayın Baluken, bu bir eleştiri. Yerinizden söz vereyim size uygun görürseniz.

Buyurunuz.

İDRİS
BALUKEN (Diyarbakır) – Bu açık sataşmadır Sayın Başkan. Ben drama falan…
BAŞKAN
– “Bir bardak suda fırtına koparmak” cümlesi bir…
İDRİS
BALUKEN (Diyarbakır) – Hayır, “Drama yapıyor.” ifadesi...
BAŞKAN
– O da bir eleştiridir Sayın Baluken. 
Bakın,
sataşmalarda hiçbir şekilde hakkınızı yemem, hiçbir milletvekilinin hakkını
yemem ama bu bir eleştiridir. Size tabii ki yerinizden söz verebilirim.
Buyurunuz.
27.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklamasndaki
bazı ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, ben, Sayın Bostancı söz aldığında beklerdim ki bu kullanılmış olunan
cümlelerin net olarak yanlış olduğu ve grup olarak da kesinlikle böylesi
cümleleri tasvip etmediklerini ve bu konuyla ilgili de milletvekillerine
gerekli uyarıları yapacaklarını ifade etsin. Ancak, Sayın Bostancı böylesi bir
tutum ortaya koymak yerine, bizim ortaya koymuş olduğumuz siyasi eleştirileri
ve uyarıları sanki burada bir mizansenin parçasıymış gibi, sanki olmayan bir
durumdan bir vazife çıkarma çabası içerisindeymiş gibi sunmaya çalıştı. Sayın
Bostancı bir grup başkan vekili olarak kendi milletvekilinin ne dediğini
bilmiyorsa, bu konuda kamuoyunda oluşan gündemleri takip etmiyorsa, kamuoyunda
infial derecesinde ortaya çıkan eleştirilerden bihaberse buna benim
söyleyebileceğim bir şey yok. Ancak, kendisine grup başkan vekili olarak daha
ciddi bir şekilde milletvekillerinin ya da grubun faaliyetlerini takip etmesini
ve denetlemesini önerebilirim.
Diğer
taraftan, “kuvvetler ayrılığı” dediğimiz husus, sizin de demin ifade ettiğiniz
gibi, ülkenin demokrasisi açısından ve hepimizin demokratik geleceği açısından
vazgeçilmez husustur. Yani, Anayasa Mahkemesinin kararlarını tanımayan, yargıya
talimat veren, “Parlamentoya ben talimat verdim.” diyen birçok söylemi ve
uygulamayı geçmişten de biliyoruz.
(Mikrofon
otomatik cihaz tarafından kapatıldı) 
BAŞKAN
– Açıyorum mikrofonunuzu, tamamlayınız.
İDRİS
BALUKEN (Diyarbakır) – Toparlıyorum hemen.
Dolayısıyla,
AKP’li vekiller ya da AKP Grubuyla ilgili sanki yeni bir durum ortaya çıkmış da
hepimiz bu ortaya çıkan durum üzerine bir şok yaşıyor pozisyonda değiliz. Tam
tersine, bu, çok sistemli ve bilinçli bir şekilde sürdürüldüğü için, Parlamento
ve yargı bilinçli bir şekilde işlevsizleştirilme ve tahakküm altına alma
çabasına maruz bırakıldığı için bu uyarılarımızı büyük bir ciddiyetle bütün
sorunların çözüm adresi olan Parlamentoda dile getiriyoruz. Dolayısıyla, Sayın
Bostancı’nın yapmış olduğu bu açıklamayı da özrü kabahatinden büyük bir
açıklama olarak değerlendirdiğimi ifade etmek istiyorum.
Teşekkür ederim.
BAŞKAN – Teşekkür ederim Sayın Baluken.
Halkların Demokratik Partisi Grubu önerisini okutup
işleme alacağımı ve oylarınıza sunacağımı söylemiştim.
İşleme kaldığımız yerden devam ediyoruz.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 25/2/2016 tarihinde Grup
Başkan Vekili Diyarbakır Milletvekili Çağlar Demirel tarafından, Başbakanlık
tarafından 17/2/2016 tarihli, (2016/4) sayılı "Milli Güvenliği Tehdit Eden
Örgüt ve Yapılarla İrtibatlı Kamu Çalışanları" konulu yayınlanan
Genelge’nin hukuki durumunun ve kamusal emek alanında yaratacağı tahribatın tüm
boyutlarıyla araştırılması amacıyla verilmiş olan Meclis araştırması önergesinin
Genel Kurulun bilgisine sunulmak üzere bekleyen diğer önergelerin önüne
alınarak, Genel Kurulun 5 Nisan 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
Türkiye Büyük Millet Meclisi
Başkanlığına 
Danışma
Kurulunun 05/04/2016 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 İdris
Baluken
 Diyarbakır
 Grup
Başkan Vekili
Öneri:
25
Şubat 2016 tarihinde Diyarbakır Milletvekili Grup Başkan Vekili Çağlar Demirel
tarafından verilen (1240 sıra numaralı) Başbakanlık tarafından 17/2/2016
tarihli, (2016/4) sayılı "Milli Güvenliği Tehdit Eden Örgüt ve Yapılarla
İrtibatlı Kamu Çalışanları" konulu yayınlanan genelgenin hukuki durumunun
ve kamusal emek alanında yaratacağı tahribatın tüm boyutlarıyla araştırılması
amacıyla Türkiye Büyük Millet Meclisine verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak 5/4/2016 Salı günlü birleşiminde sunuşlarda okunması ve
görüşmelerin aynı tarihli birleşiminde yapılması önerilmiştir.
BAŞKAN
– Halkların Demokratik Partisi Grubu önerisinin lehinde ve aleyhinde olmak
üzere ikişer sayın milletvekiline söz vereceğim.
Lehinde
ilk konuşmacı Ahmet Yıldırım, Muş Milletvekili.
Buyurunuz
Sayın Yıldırım. (HDP sıralarından alkışlar)
Süreniz
on dakikadır.
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; açıkçası toplumsal yaşamın ve kamunun, doğal
olarak da çalışma yaşamının çok uzun bir süreden beridir AKP iktidarı
tarafından etki altına alınmaya çalışıldığını, kendi siyasi ve ideolojik
tahayyülleri doğrultusunda dizayn edilmeye çalışıldığını ibretle izlemekteyiz.
En son, 17 Şubat günü, AKP’nin dümenine su taşımayacak olan memurların her
türlü baskıyla ve cezalandırmayla karşılaşacağı yönünde bir genelge yayımlandı.

Şuradan
ifade etmek isteriz ki, özellikle devletin çalışanlar nezdinde hakem konumunda
kalması gerektiği… Bu konuda örgütlenmiş olan işçi ve memur sendikalarına karşı
tarafsız ve eşit mesafede bulunması gereken siyasi iktidar, kendine yandaş
sendikalar yaratarak, hatta bunların bazılarının kuruluşuna kadar etkide
bulunarak ve örgütlendirerek, yandaş sendikaları muhalif sendikalar karşısında
baskı unsuru olarak kullanmaya çalışmıştır. 
Her
gün, despotik bir rejime kaymanın maalesef farklı bir uygulamasını, farklı bir
meşrulaştırma aracını görmekten artık bıkmış durumdadır toplum. Özel sektörde,
az önce de tartışıldığı üzere, taşeronlaşmaya bile neredeyse rahmet okutan bir
uygulama ve “güvencesiz esneklik” adı altında yasalaşan bu süreçte, kamuda
muhalif sendikalar ve muhalif kamu çalışanları özellikle baskı cenderesine
alınmakta, sürgün, tutuklama ve görevden alma müeyyideleriyle karşılaşmaktadır.

Güvenlikte,
artık sınırlar, “kamu güvenliği” adı altında insanlık dışına çıkan şiddetin
cari kılındığı bir Türkiye toplum yapısıyla maalesef karşı karşıyayız. İnançta
tek din, tek mezhep algısını yaymanın araçlarını oluşturma, inanç merkezi
olması gereken kurumu Hükûmetin ve tek bir insanın kurumu hâline getirme;
sağlıkta, hastalığı önlemek bir yana hastanelere başvuran hasta sayısıyla
övünen bir hükûmet gerçekliğiyle maalesef karşı karşıyayız. 
Burada,
tarih, maalesef bu gibi despotik rejimleri toplumlar üzerinde Demokles’in
kılıcı gibi sallamaya çalışan çok despot liderler gördü, çok fazla vesayetçi
anlayışlarla karşı karşıya kaldı. Bakın, özellikle şunu ifade edeyim ki Nazi
Almanyası’nda karşılaşılmış bir örneği andıran günleri yaşamaktayız biz. Burada
özellikle Schmitt’in dost-düşman siyasi denklemi hep şuna hizmet etti: Devletin
görevi odur ki, toplumda dostun kim olacağına, düşmanın kim olacağına devlet
karar verir. Bugün düzen-istikrar çiftinin söylemlerinin ve düzeninin
karşısında maalesef, kaos ve şiddet denklemini egemenlik inşası olarak AKP
iktidarı anahtar bir rolle kullanmaya çalışmaktadır. AKP’nin siyasi iktidarı,
hükûmetinin amacı şudur, denklem şudur onlar açısından: Kendi siyasi
iktidarlarını, kaos ve istikrarsızlık karşısında insanların kendilerini ancak
kendilerinin iktidarında güvende hissedebileceği bir liman olarak
konumlandırmak istiyor. Özellikle Schmitt’in dost-düşman siyasi denklemini
zamanında, AKP’nin çokça referans vermeye çalıştığı ve Cumhurbaşkanının da
bizatihi adını anarak ifade ettiği Naziler de denemeye kalkıştı. Sonunda büyük
trajediler ve bununla birlikte maalesef bu anlayışın tarihin çöp sepetine gitmesinden
kurtulamadılar. Sadece tarihin çöp tenekesine mi gittiler? Maalesef onunla
kalmadılar, aynı zamanda hiçbir zaman zamanaşımı olmayacak bir şekilde yargı
önünde hesap verdiler.
İnsanın aklına Schmitt’in bu siyasi denklemi karşısında
Derrida’nın bazı söylemleri geliyor. Derrida, kendine karşı savaş, kendine
karşı bağışıklık hakkında söyledikleriyle, yani vücudun devamlılığı, bünyenin
devamlılığını sağlayabilmesi için ancak kendi ürettiği bir şeyi dış unsurmuş
gibi algılayıp, algılatıp ona karşı savaşmasıyla kendi hukuki düzeninin
devamlılığını sağlama yönünde veciz örnekler vermiştir.
Değerli milletvekilleri, bakın, özellikle kamu
yaşamında, çalışma yaşamında, sendikal alanla ilgili bizatihi Devlet Personel
Başkanlığının bazı örnekleriyle, özellikle kamu sendikaları üzerinde AKP
hükûmetlerinin nasıl bir baskı unsuru geliştirdiğini örnekleyelim. 
Az önce buradaydı, kendisi burada mı bilmiyorum,
AKP’nin yandaş sendikası MEMUR-SEN’le ilgili Devlet Personel Başkanlığının bazı
rakamlarını sizlerle paylaşmak istiyorum. Ne zaman kuruldu MEMUR-SEN? 1992
yılında. İlk on bir yılında MEMUR-SEN kaç kişiyi örgütlemiş AKP iktidara
gelinceye kadar? Sadece ve sadece 41 bin kişiyi örgütleyebilmiş. Düşünün, AKP
iktidar olmadan önceki on bir yılda Türkiye’de kamu çalışanları içerisinde
sadece 41 bin kişiyi örgütleyebilmiş olan MEMUR-SEN’in daha sonraki on bir
yılda vardığı rakam ne? Bugün 840 bin. Ne büyük bir maharet değil mi! İktidar
yönlendirecek, idareciler üzerinden baskılar geliştirecek, sürgünle tehdit
edecek; işten atmalar, görevden almalar, tutuklamalar, gözaltılar, baskılar,
işkenceler; ne âlâ memleket, işte çalışma yaşamı, işte örgütlenme özgürlüğü!
2002’ye kadar on bir yılda 41 bin kişiyi örgütlemiş MEMUR-SEN, ondan sonraki
aynı zaman dilimi olan on bir yılda üye sayısını 840 bine çıkarıyor; biz de
buna örgütlenme özgürlüğü diyeceğiz ve buna inanacağız! 
Aynı
şey, diğer kamu sendikaları olan KAMU-SEN ve KESK açısından benzer biçimde
cereyan etmiyor; ki, AKP iktidarı döneminde baskılarla, özellikle tenzilirütbelerle,
görevden almalarla büyük bir baskı cenderesine alınan diğer muhalif sendikalar
ise ciddi bir biçimde bu baskılar sonucunda tehditlerle üye kaybetme
gerçekliğiyle karşı karşıya kalmıştır.
Yine,
bakın, değerli milletvekilleri, bazı sendikalaşma oranları… Az önce AKP adına
konuşan hatip çıktı, burada 4688’den söz etti, sendikal özgürlük alanının
genişletilmesinden söz etti. İşçi sendikalarıyla ilgili bazı rakamlar verelim:
Bütün ücretli çalışanlar içerisinde 1988’de sendikalaşma oranı yüzde 22,2’yken
2010’da 5,8. Ne kadar da genişlemiş sendikal örgütlenme alanları! Yine, kayıtlı
işçide, 1988’de yüzde 46,5 olan sendikalaşma oranı 2010’da yüzde 8’e düşmüş,
özel sektörde 7,8 iken bugün 3,5’e düşmüş. Ve özellikle KESK üzerinde
geliştirilen, deyim yerindeyse neredeyse kamusal çalışma terörüne dönüşmüş olan
bu baskı unsurlarına bir an önce son verilmelidir. 
Özellikle
bölge illerine atanan valilere öteden beri söyledik, yine söylüyoruz, bir AKP
valisi gibi çalışmaktadırlar; AKP’nin il başkanları valiler, ilçe başkanları
kaymakamlar olarak görülmektedir. Muş’ta, üç imzayla oraya gitmiş olan bir
vali, hızını alamamış, AKP’ye müzahir olan sendikaları ve sivil toplum
örgütlerini bile tehdit etmeye başlamıştır, çünkü oraya üç imzayla,
kararnameyle gitmiş olan bir vali, Muş halkını bir toplum olarak, oranın bir
rengi olarak, yönetici olarak oraya gittiğinin farkında değil, düşman hukukuyla
görmekte ve öyle yönetmektedir. Sadece KESK’e bağlı sendikalar değil, diğer
sivil toplum örgütleri üzerinde de ciddi baskılar geliştirmekte, tehditler
savurmakta, burada asla ifade edemeyeceğim ağır, kaba, hakir söylemler
kullanmaktadır sivil toplum örgütü temsilcilerine; ancak AKP iktidarı döneminde
de olsa olsa bu gibi valiler herhâlde yakışık alırdı.
Bir
diğer husus, taşeronlaşmayla ilgili az önce ifade edildi. Evet, bakın, Başbakan
çıktı grup toplantısında, siyasi şov yapma adına dedi ki: “700 bin taşeron
işçisini kadroya alıyoruz. Daha sonra çıkıp Çalışma ve Sosyal Güvenlik Bakanı
bir şey söylüyor, Maliye Bakanı bir şey söylüyor, Başbakanı tekzip ediyorlar.
Sanırsınız ki 700 bin işçinin, taşeron olarak çalıştığı aynı kurumdaki kadrolu
işçiyle bütün özlük hakları aynı olacak. Hak getire, yok böyle bir şey. 
Bakın,
kendi seçim çevrem Muş’ta, şeker fabrikası, bir kamu fabrikasıdır. Şunu
söyleyelim: Bu kamu fabrikasında taşeron işçisi sayısı kadrolu işçi sayısından
2 kat daha fazla, bir de otuz yılı aşkındır hâlâ taşeron işçisi olarak
çalışanlar var. Bu, kamusal üretimi düşürmekte ve hem işçi hem de işveren
açısından, hem kamu hem de emekçi açısından…
(Mikrofon
otomatik cihaz tarafından kapatıldı) 
AHMET
YILDIRIM (Devamla) – …çok sağlıksız sonuçların açığa çıktığı bir gerçeklikle
karşı karşıya kalmaktayız. 
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Sayın
Bostancı…
MEHMET
NACİ BOSTANCI (Amasya) – Sayın Başkanım, kayıtlara geçmesi için… 
Sayın
konuşmacı, valilerin AK PARTİ valisi olduğunu söyledi, bunu reddediyorum. 
ERTUĞRUL
KÜRKCÜ (İzmir) – Kimin valisi o zaman?
MEHMET
NACİ BOSTANCI (Amasya) – Ne valiler ne kaymakamlar herhangi bir şekilde AK
PARTİ’nin valisi, kaymakamı değildirler. 
İDRİS
BALUKEN (Diyarbakır) – İl başkanları gibi çalışıyorlar.
MEHMET
NACİ BOSTANCI (Amasya) – Bu insanlar devletin olağan usulleriyle, mülkiye
memurları bürokrasi içerisinde yetişmekte, temayüz etmekte ve bu çerçevede
görevlerini ifa etmektedirler. 
GARO
PAYLAN (İstanbul) – Eş il başkanları!
MEHMET
NACİ BOSTANCI (Amasya) – Bürokratların yapmış oldukları işlere ilişkin eleştiri
getirilebilir ama böylesine bir siyasal illiyet bağı kurarak getirilecek
eleştiri eleştiri değildir, gerçeklikle uzlaşmaz.
Öte
yandan, taşeron işçilerin kadroya alınmasına ilişkin yapılan açıklama AK
PARTİ’nin bir vaadiydi ve Sayın Başbakan bu çerçevede, vaadimizi yerine getirme
adına bu açıklamayı yapmıştır. Bunu “siyasal şov” olarak tanımlamak
bahtsızlıktır.
Teşekkür
ediyorum. 
BAŞKAN
– Tutanaklara geçmiştir.
Teşekkür
ederim Sayın Bostancı.
Halkların
Demokratik Partisi Grubu önerisi aleyhinde Cengiz Aydoğdu, Aksaray Milletvekili.

Buyurunuz
Sayın Aydoğdu. (AK PARTİ sıralarından alkışlar)
Süreniz
on dakikadır. 
CENGİZ
AYDOĞDU (Aksaray) – Teşekkür ederim Sayın Başkan.
Sayın
Başkan, kıymetli milletvekilleri; yüce heyetinizi saygıyla selamlarım. 
Halkların
Demokratik Partisi tarafından, Başbakanlığın yayımladığı Milli Güvenliği Tehdit
Eden Örgüt ve Yapılarla İrtibatlı Kamu Çalışanları Hakkında Genelge’yle ilgili
verilen önerge hakkında aleyhte söz almış bulunuyorum.
Kıymetli
arkadaşlar, üzerinde çok az düşündüğümüz, hep konuştuğumuz, çok iyi bildiğimiz
ama zaman zaman temellerine inmeyi ihmal ettiğimiz, asıl kuruluş gayesini,
amacını, ilk başlangıç noktasını unuttuğumuz konular vardır, bunlardan bir
tanesi de devlettir. Çok konuşuruz, her yerde devleti ararız, her konuda devletten
şikâyet ederiz; başımız sıkıştığında, ayağımız taşa değdiğinde devletle ilgili
serzenişlerimiz veya taleplerimiz olur ama devleti çok az düşünürüz veya
devleti bir ideolojiyi konuşur gibi konuşuruz. Ben bugün devleti teknik bir
meseleyi konuşur gibi konuşsak diyeceğim. 
ERKAN
AKÇAY (Manisa) - Bugüne kadar AKP’nin hiç yapmadığı bir şey bu. Yani, çok iyi,
olumlu, çok güzel. Takdir ediyorum. 
CENGİZ
AYDOĞDU (Devamla) - Peter Drucker diye bir Avusturyalı düşünür var. Diyor ki:
“Fetret dönemlerinde temellerden gözlerimizi ayırmayalım.” Benzer şekilde,
bizde de Ahmed Naim Hoca -Allah rahmet eylesin- cumhuriyetin kuruluş
yıllarında, yine devlet üzerine düşündüğümüz yıllarda diyor ki: “Acaba
vazıcedit yerine keşfikadim eylesek...” Yani, yeniye bakmak yerine biraz da
eskiye de baksak, başlangıçlara da baksak.
Bizim
kültürümüzde kalıp hâline gelmiştir: “Dinüdevlet, mülkümillet” denir. Müthiş
bir ifadedir; devletin hem kuruluş felsefesini hem insanla, halkla ilişkisini
verir. 
Esasen
Batı’da da benzer düşünürler, gelişmeler olmuştur. Mesela Fransız Tocqueville
var, Normandiyalı bir aristokrat. Der ki: “Devlet bir bir araya gelme
sanatıdır, insanların bir araya gelme sanatıdır.” Bu kadar basit. Çok teknik
bir şey: İnsanlar bir araya gelir, bu bir araya gelmenin neticelerinden devlet
doğar. Güvenlik ihtiyacı birinci gerekçedir. Bu güvenlik ihtiyacıyla başlayan
arayışta toplumsal bir mutabakat üzerine çizilen bir tasavvura “devlet” deriz.
Esasen bir tasavvurdan ibarettir, bir varsayımdan ibarettir “devlet” dediğimiz
şey ve aslında aramızdaki ilişkinin adıdır. Bunun, bizim şikâyet ettiğimiz
kısmı, daha çok onun teşkilatlanıp ortaya çıktıktan sonra halka hizmet veren
kısmıdır, yani bürokrasi kısmı. Bugün “devlet” diye hırpaladığımız, kızdığımız
şeyin neredeyse tamamı, devletin halka hizmet veren teknik yönüyle, bürokratik
yönüyle ilgilidir. Yani, devleti “insanların bir araya gelmesi” olarak tarif
edersek dost, ahbap toplulukları, aileler, şehirler, hemşehriler, bütün bunlar
devletin içindedir. Millet olmak da devletle irtibatlı bir şeydir. Bu açıdan
devlet, milletlerin kendilerini ifade tarzıdır. Milletler pek çok şeyler
yaparlar, şehirler kurarlar, medeniyetler kurarlar, sanat eserleri,
edebiyatlar, şiirler, mimariler… Bunların en mütekâmili, en gelişmişi yani
milletlerin, insan topluluklarının bir araya gelmeleriyle oluşan sanatların en
mütekâmili devlettir. Yani, toplumlar kendilerini devletleriyle ifade ederler. 
Arkadaşlar,
biz Birinci Dünya Savaşı’ndan sonra Osmanlıdan elimizde ne kaldıysa,
Müslim-gayrimüslim elimizde ne kaldıysa bunu “Türkiye Cumhuriyeti” diye
isimlendirdik, bir devlet olarak gücümüzün yettiği kadar, “Türk milleti” dedik,
“Türkiye Cumhuriyeti” dedik, ortaya çıktık. Bugün, bizim, bu coğrafyada yaşayan
insanların dünya sahnesinde görünen adı, dünya sahnesindeki görünüşümüzün adı
Türkiye Cumhuriyeti’dir ve bu, pek çoklarımız için, çevremizdeki pek çok insan
için de sığınılacak yerdir, sığınılacak limandır, güvendiğimiz yerdir, bir
güvenin adıdır. Dünyaya da buradan bakarız. 
Bu
dediğim soyut doğrularda salondaki hepimiz anlaşırız, çok rahat anlaşırız ama
bu üzerinde çok kolaylıkla anlaştığımız soyut doğruların sahaya intikalinde
problemler çıkar. Bunları sahaya da kamu çalışanları intikal ettirir, devlet
adamları, bürokratlar, siyasetçiler, kamudaki personel sahaya intikal ettirir.
Bu kamu çalışanlarına zaman zaman devlet hatırlatma yapar, kuruluş mutabakatını
hatırlatır, bu devlet niye kurulmuş onu hatırlatır. 
Başbakanlığın
genelgesini bu çerçevede değerlendirebiliriz sevgili arkadaşlar. Ne diyor
Başbakanlık genelgesinde: “Kamu hizmetine girme hakkı da dâhil olmak üzere
Anayasa’da yer alan haklardan hiçbiri devletin ülkesi ve milletiyle bölünmez
bütünlüğünü bozmayı ve insan haklarına dayanan hukuk devletini ortadan
kaldırmayı amaçlayan faaliyetler biçiminde kullanılamaz.” Bu tür faaliyetlerde
bulunanlarla ilgili ne öneriyor: “Bu tür faaliyetlerde bulunan kamu çalışanları
hakkında -aynen okuyorum- ilgili mevzuatı çerçevesinde -yeni bir mevzuat
önermiyor- idari nitelikteki işlemler yetkili amirler tarafından ivedilikle
yapılacaktır. Suç teşkil eden fiiller yönünden ise durum ivedilikle adli
mercilere bildirilecektir.” diyor. Yani Türkiye Cumhuriyeti devletinin
Anayasası’nın, kanunlarının çerçevesinde kalarak Başbakanlık bir hatırlatma
yapıyor. 
Benden
önceki arkadaşımızın ve bu önergede iddia edilen iddiaların hiçbirisinin bu
genelgeyle bağdaşır bir yönü yoktur. Ha, burada kastedilen veya buradaki böyle
bir önergenin maksadı ne olabilir, onu bilemem ama şu tahminleri yapabiliriz
veya Türkiye'deki mevcut duruma baktığımızda nasıl bir şey var? Bugün ülkemizin
pek çok yerinde devlet her hâliyle, mevzuatıyla, her şeyiyle işliyor ancak bu
işleyişin içerisinde özellikle bazı belediyelerimizde, ülkemizin bazı
şehirlerinde belediye araçları, doğrudan, belediye başkanına oy vermiş halka
karşı savaş açan örgütün emrinde çalışıyor âdeta, çukurlar kazıyor, örgütle iş
birliği hâlinde sokakları, şehirleri yaşanmaz hâle getiriyor. Bu genelgeden
rahatsızlığın böyle bir sebebi olabilir mi, bilemiyorum. 
ÇAĞLAR
DEMİREL (Diyarbakır) – Ne alakası var? 
CENGİZ
AYDOĞDU (Devamla) – Ancak, bildiğim bir şey, devletler her zaman çalışanlarıyla
kuruluş amaçları çerçevesinde akitlerini yeniler. Çünkü, devlet dediğimiz şey,
adı üstünde, bizde Batı’dan farklı olarak sık sık, her gün, mütemadiyen yenilenen
bir inşa sürecidir. Biz devleti milletin, oluşum hâlindeki milletin kendini
ifade tarzı olarak görürüz ve bu inşanın da milletin bütününün iştirakiyle
mütemadiyen yenilendiğini düşünürüz. Bu genelgeyi de bu inşada, bu kamu
düzeninin işleyişini sağlama konusunda bir hatırlatma olarak düşünüyorum. 
Bu
nedenle, önergenin aleyhinde oy vereceğimizi saygılarımla arz ediyorum. (AK
PARTİ sıralarından alkışlar)
BAŞKAN
– Teşekkür ederim 
Halkların
Demokratik Partisi Grubu önerisinin lehinde Engin Özkoç, Sakarya Milletvekili.
Buyurun
Sayın Özkoç. (CHP sıralarından alkışlar)
Süreniz
on dakikadır.
ENGİN
ÖZKOÇ (Sakarya) – Sayın Başkan, değerli milletvekilleri; bir önergeyle ilgili
konuşan hatipleri dinledik. İlk önce, ben, Allah var ya, hangi konuyu nasıl,
nereye getirecekler diye çok merak ettim. 
Önerge
bir genelgeyle ilgili, Sayın Ahmet Davutoğlu’nun yani Sayın Başbakanın
yayınladığı bir genelgeyle ilgili. Genelgede ne diyor? Genelgede şunu diyor:
“Legal görünüm altında illegal faaliyet yürüten yapılarla mücadelesini hukuki
zeminde etkin bir şekilde yürütmektedir devlet.” ve devam ediyor: “Anayasaya ve
kanunlara sadakatle hareket etmeleri, tarafsızlık ve eşitlik ilkelerine bağlı
kalarak davranışlarıyla kendilerine duyulan güveni zedelememeleri
gerekmektedir. Bu çerçevede, kamu çalışanları, kanunların suç saydığı yönde
faaliyet gösteren herhangi bir herhangi bir harekete, gruplaşmaya veya derneğe katılamaz ya da bunlara
yardım ve yataklık edemezler.” diyor.
Değerli
arkadaşlar, memurlarla ilgili yasalar bunun aykırısını mı söylüyor? Mevcut
hukuk sistemi bundan farklı bir şey mi söylüyor? Hayır, söylemiyor. Ne diyor?
Ama, başka bir yetki veriyor, diyor ki: “Terör örgütleri veya legal görünüm
altında illegal faaliyet yürüten yapılarla ilişki kuran ve eylem birliği içerisinde
olanlar, bu örgüt ve yapıların emir ve talimatıyla hareket edenler; bu memurlar
hakkında şefleri bildirimde bulunsunlar, bunları bildirsinler.” 
Şimdi
ben size başka bir şeyden bahsediyorum: Bu, Sayın Başbakanın konuşmasıyla
ilgili başlayan, tetiklemesiyle ilgili başlayan bir konudur. “Teröre destek
verdiği hukuken ispatlanmış kamu personelinin kamuyla ilişkisi kesilecek.” Ne
engelliyor sizi? Hiçbir şey engellemiyor. Eğer milletin bu kaynağı terör
örgütleri için kullanılıyorsa, doğrudan yardım yapılıyorsa ya da dolaylı bir
şekilde paralel çete üzerinden terör olaylarına sessiz kalınması sağlanıyorsa
kamu personeline dönük olarak da her türlü işlem yapılacaktır. Sayın Başbakan
ve Hükûmeti dâhil olmak üzere, o dönemdeki Başbakan ve Hükûmet dâhil olmak
üzere paralel yapıya yardım ve yataklık yapan o dönemki Hükûmettir, o dönemki
Hükûmetin Sayın Başbakanıdır. Kendisi bizzat paralel yapıyla ilgili şu
ifadeleri kullanmıştır, Türk milletinin dikkatine sunuyorum: “Benden daha ne
istediniz de ben yapmadım?” demiştir. Balyoz davalarında ve Ergenekon davasında
çok açık ve net olarak, bugün paralel yapının savcısı olarak tüm dünyada
aranmakta olan bir savcıyla ilgili, o günkü Başbakan “Arkasında ben varım.”
demiştir.
Bakın,
15 Temmuz 2008’de Meclisteki grup konuşmasında “Ergenekon davasının
savcısıyım.” diyor. Bir yıl sonra aynı Meclis kürsüsünden “Bakın, ortada son
derecede ağır, vahim iddialar var; Anayasa’mıza, yasalarımıza göre suç teşkil
eden ithamlar var. Bu iddiaların peşine düşen, bu iddiaları aydınlatmaya
çalışan bir hukuk sistemimiz var. Bırakalım yargı işlesin, hukuk işlesin,
bırakalım ak ile kara ortaya çıksın.” diyor. Diyen kim? O dönemki Hükûmetin
Başbakanı Sayın Tayyip Erdoğan. Kimin yolunu açıyor? Paralel yapıyla ilgili
aranmakta olan, o dönemde savcılık yapan hâkim ve savcıların önünü açıyor. Kim
yataklık yapmış? O zamanki Türkiye Cumhuriyeti’nin Başbakanı ve Hükûmeti
yataklık yapmış. Suçlu mu arıyorsunuz? Bununla ilgili bir memur mu arıyorsunuz?
O zaman arayacağınız yer hiç uzakta değil, kendi içinize bakarsanız suçluyu çok
net bir şekilde görürsünüz. 
Değerli arkadaşlarım, şimdi ben soruyorum: Başbakanın
bu genelgesinden sonra, genelge yayınlanmadan bir hafta önce Başbakan grup
konuşmasında “657 zırhına sığınıyorum, bunu kıracağız, bunu deleceğiz.”
demişti. Türkiye Cumhuriyeti hukuk devletinde bir yasanın sağladığı zırh
genelgeyle mi kırılacak? Soruyorum. Bizim hukuk devletimizde memurlar hakkında
yargı kararı olmadan, halktan alınan bilgilerle mi işlem yapılıyor? Soruyorum.
Devlet memurlarıyla ilgili idari işlemler Devlet Memurları Yasası’nın 125’inci
maddesinde açıkça tanımlanıyor. Bu çerçevenin dışında neye, kime dayanarak,
nasıl idari bir işlem yürüteceksiniz? Soruyorum. Legal görünümlü illegal yapı
ne demektir? Soruyorum. Mesela, Adalet ve Kalkınma Partisi legal bir partidir.
Adalet ve Kalkınma Partisinin legal görünümlü illegal bir yapı olduğunu birisi
çıkıp iddia edebilir mi? Memurlar hakkında idari işlem yapabilir mi?
Yapabilirse söyleyin, açıkça ifade edin, biz de bilelim. Hangi örgütler, dernekler,
vakıflar legal görünümlü illegal yapı olarak kabul ediliyor? Böyle bir liste
elinizde var mı? Varsa, neden gereği yerine getirilmiyor? Yoksa, bir yapının
legal görünümlü illegal bir yapı oluşumu olduğuna, bir hukuk devletinde yargı
dışında kim karar verebilecek güçtedir? Türkiye Büyük Millet Meclisinin üyeleri
olarak bilmek istiyoruz. Legal bir yapıyı mahkeme kararı olmadan illegal
saymak, ilişki içindeki kişileri de suçlu kabul etmek için kime, hangi
kıstaslara yetki veriliyor? Kamunun yasal yollarla legal görünümlü illegal
yapılarla mücadele etmesi gerekirken, memurlar üzerinden böyle bir av
yürütülmesi hangi hukuk normlarına uyuyor?
Değerli
Türkiye Büyük Millet Meclisinin vekilleri, kamuda 3,5 milyon insanımız görev
yapıyor. Dün, sizin, Türkiye milletinin, Türk milletinin karşısına geçip de
söylediğiniz ve “Biz yargının ve hukukun arkasındayız.” derken aslında bir suç
örgütünü savunduğunuz, bir suç örgütünün arkasında olduğunuz aşikârken, bugün
“Evet, öyleymiş, bundan vazgeçtik.” söyleminiz sizin suçunuzu gerçekten
hafifletir mi? Siz bu suçun ezikliği içerisinde, Türkiye’de çalışan 3 milyon
memurun bundan sonra fişlenmesini, yargı önüne çıkarılmasını hangi siyasi
görüşten oldukları belli olmayan memurların şeflerine ve onların amirlerine
bırakırsanız, memurları ve masum insanları sizin bu hukuk anlayışınızdan
koruyacak sistem ne olacaktır? Siz makul şüpheli diye insanları damgaladınız ve
ondan sonra da yargıladınız, onlar beraat ettiler; damgalayanlar ve
yargılayanlar suçludur diye aranıyorlar. 
Şimdi,
sizin net olarak söylediğiniz bir şeyi daha ifade ederek sözlerime son
veriyorum. Cumhuriyet Halk Partisinin terörle uzaktan yakından hiçbir ilgisi
yoktur. Terörün bugünkü yapılanmasına gelmesinin nedeni Adalet ve Kalkınma
Partisidir. “Ya bizden yanasınız ya terörden yanasınız.” sözünüze karşılık, ne
sizden yanayız ne de terörden yanayız, biz Türkiye Cumhuriyeti devletinden ve
milletinden yanayız. Bir gün bunun farkına siz de varacaksınız ve yüce Türk
adaletinde yargılanacaksınız. 
Saygılarımla.
(CHP sıralarından alkışlar)
BAŞKAN
– Teşekkür ederim Sayın Özkoç.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Özkoç konuşmasında “Paralel yapıya yardım ve
yataklık yapan iktidar…” diyerek açık bir sataşmada bulunmuştur. Bu çerçevede,
69’a göre söz istiyorum. 
BAŞKAN
– Hükûmete sataşmada bulundu. 
MEHMET
NACİ BOSTANCI (Amasya) – AK PARTİ’ye, aynı zamanda grubumuza.
BAŞKAN
– Evet, peki, buyurunuz Sayın Bostancı.
İki
dakika süreyle söz veriyorum. 
ERKAN
AKÇAY (Manisa) – Sayın Başkan, biz de aynı görüşteyiz, sataşma sayılmaz bu. 
BAŞKAN
– Efendim, şimdi sataşmada…
Buyurunuz
Sayın Bostancı.
IX.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Sakarya Milletvekili Engin Özkoç’un HDP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) – Sayın Başkanım, Başbakanlığın bir genelgesi var, kamu
görevlilerini uyarıyor: Modern dünyada teröristler saman altından su yürütmeye
çalıştıkları gibi aynı zamanda meşru imkânları da kullanmaya çalışıyorlar…
İSMAİL
OK (Balıkesir) – Sayenizde!
MEHMET
NACİ BOSTANCI (Devamla) - …buna karşı bir dikkat çekme. İdarenin her tür eylem
ve işlemlerine karşı yargı yolu açık, Anayasa madde 125. Dolayısıyla, genelgeye
ilişkin gerekleri yerine getiren kamu otoriteleri bunlara yol açarken, ilgili
kamu görevlilerine yönelik bir tutum alırken bu idari işlemlere karşı hukuk
yolunun da açık olduğunu öncelikle görelim. Dolayısıyla, ortada vahim bir
durum, hukuka yönelik bir ilga girişimi asla söz konusu değil; normal, kendi
meşru mecrasında yürüyen bir iş. 
Diğer
taraftan, şu paralel yapı meselesine gelelim. “Paralel yapı” diye
adlandırdığımız çevre 2010, 2011 yılına kadar olağan yol ve yöntemlerle
faaliyet gösteren, kamuoyunda da o tür izlenim yaratan, esasen bu çerçevede bir
imaja sahip olan bir toplumsal ve aynı zamanda, ekonomik çevre idi. Fakat
özellikle, MİT Müsteşarına yönelik girişimlerle birlikte, 17-25 Aralık darbe
girişimi, dışarıyla bağlantılı, Türkiye’deki iktidar ilişkilerine yönelik bir
müdahil organizasyon olarak bunların kullanıldığını ortaya koydu. AK PARTİ’nin
de esasen tavır aldığı ve karşı olduğu husus -tamamen hukuk temelinde-
gayrimeşru bir girişime karşı itirazdır. AK PARTİ’nin tavrı açıktır, meşru
görünürken, öyle kabul edilirken, imaj öyleyken problem yok, bir darbe
girişimine kalktığında da tavır almak var. Asıl problem nedir biliyor musunuz?
Bu darbe girişimi ayan beyan ortadayken, ondan sonra paralel yapıyla AK
PARTİ’ye husumet olsun diye kol kola girenler, asıl dikkat etmesi gereken
onlardır.
Saygılarımla.
(AK PARTİ sıralarından alkışlar)
BAŞKAN
– Teşekkürler Sayın Bostancı.
ZİHNİ
AÇBA (Sakarya) – Sayın Bostancı, “Ben o davanın savcısıyım.” diyen bir Başbakanı
vardı bu ülkenin.
ENGİN
ÖZKAÇ (Sakarya) – Sayın Başkan…
BAŞKAN
– Sayın Özkoç, dinliyorum sizi. 
ENGİN
ÖZKOÇ (Sakarya) – Efendim, son cümlesinde, Cumhuriyet Halk Partisini kastederek
“Paralel yapı terör örgütü…”
MEHMET
NACİ BOSTANCI (Amasya) – Üstüne mi alındı acaba?
ENGİN
ÖZKOÇ (Sakarya) – “…diye adlandırdıkları bir örgüt yapılanmasıyla kol kola
girmişlerdir.” dedi.
BAŞKAN
– Sayın Özkoç, Sayın Bostancı…
MEHMET
NACİ BOSTANCI (Amasya) – Bir isim zikretmedim. 
BAŞKAN
– …açıklamasında “paralel yapıyla kol kola girenler” ifadesini kullandı, siz
bunu “Cumhuriyet Halk Partisini kastetti.” olarak yorumluyorsunuz.
ENGİN
ÖZKOÇ (Sakarya) – Bana atfen cevap verdi. 
BAŞKAN
– Buyurunuz Sayın Özkoç.
İki
dakika süreyle söz veriyorum.
AYŞE
SULA KÖSEOĞLU (Trabzon) – Bu bir itiraf aynı zamanda. 
2.- Sakarya Milletvekili Engin Özkoç’un,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Arkadaşlar, ne kadar doğru sözler söyledi aslında Grup Başkan
Vekili yani buraya çıkıp da konuşmama dahi gerek yok. Diyor ki Adalet ve
Kalkınma Partisinin Grup Başkan Vekili: “Bizim işlerimizi görürken, bizim
istediğimiz işleri yaparken çok meşruydular, ne zaman ki bizim damarımıza
dokundular 17-25 Aralıkta, işte o zaman meşru olma zeminini kaybettiler.” Çok
açık ve net söylüyor. Bundan dolayı kendisine huzurunuzda teşekkür ediyorum. Bu
bir.
İki:
“O zamana kadar onların kollayıcısı elbette ki devlet olarak bizdik ama ondan
sonra susamazdık çünkü damarımıza dokundular, bizim yaptığımız her şeyi ifşa
etme durumunda kaldılar; en iyi onlar biliyordu çünkü onlarla iç içeydik. Siz
bilemezsiniz, onlar biliyordu, onlarla iç içeydik, onun için en iyi onlar
anlattılar. O yüzden ki -paralel yapıda- ben bu savcının arkasındayım, ben bu
savcının yanındayım.” diyen Sayın Tayyip Erdoğan meşru olduğu dönemde onun
arkasındaydı ve kendi hükûmetinin yaptırmak istediklerini yaptırıyordu, bugün
ise meşru saymadıkları dönem ucu kendilerine dokunan dönemdir, bu kadar açık ve
nettir.
Gelelim
bizimle ilgili konuya. Biz ne paralel yapıyla ne terör örgütleriyle kol kola
gireriz. Habur Sınır Kapısı’nda milletin savcısını ve hâkimini oturtup da
Kalaşnikoflarla aldırdığınız terör örgütlerinin mensupları askerlerimizi
öldürüyor, kafanızı kaldıracak hâliniz yok. Kim kol koladır? Sizi millet de
biliyor, biz de biliyoruz. (CHP sıralarından alkışlar)
BAŞKAN
– Teşekkür ederim Sayın Özkoç.
Sayın
Bostancı…
MEHMET
NACİ BOSTANCI (Amasya) – Sayın Özkoç, hiçbir şekilde benim söylemediğim,
kastetmediğim, öyle anlaşılması için çok özel bir çaba sarf edilmesi ve biraz
da kasıt gereken bir anlamda benim konuşmamı tamamen çarpıtmıştır. Bu açık bir
sataşmadır.
BAŞKAN
– Buyurunuz Sayın Bostancı. (AK PARTİ sıralarından alkışlar)
Lütfen,
cevap hakkınızı yeni bir sataşmaya meydan vermeyecek şekilde kullanınız.
3.- Amasya Milletvekili Mehmet Naci
Bostancı’nın, Sakarya Milletvekili Engin Özkoç’un sataşma nedeniyle yaptığı
konuşması sırasında şahsına sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Parlamento
iktidarın, muhalefetin birbirlerinin konuşmalarına dikkat edip ne dediğinin iyi
anlaşılması ve eleştiri getirilecekse eleştirinin de onun üzerine
temellendirilmesi gereken bir yer. Ümit ediyorum ki burada söylenen sözleri
sadece Engin Bey böyle anlıyordur, CHP’nin diğer saygıdeğer vekilleri, daha
kendi meşru mecrasında -meşru dediğim- açık, anlaşılabilir, ne kastedildiği
görülebilir bir tarzda anlıyordur ve o çerçevede cevaplar veriyorlardır. Bunun
Engin Bey’e has olduğunu -şimdilik- düşünüyorum. 
Diğer
taraftan, benim söylediğim şu: Bizim işimize yararken paralel örgüt iyiydi,
işimize yaramazken tu kaka dedik. Hayır, bu insanların 2011, 2012 yılına kadar
yapmış oldukları faaliyetlerin toplumsal ve politik çevrelerde yarattığı bir
izlenimden ve meşruluklarına halel getiren bir girişimlerinin olmadığından
bahsettim. 
LEVENT
GÖK (Ankara) – Aldatıldınız yani. Kandırıldınız yani kandırıldınız.
MEHMET
NACİ BOSTANCI (Devamla) - Ondan sonra da yaptıkları darbe girişiminin 17-25
Aralıkla birlikte esasen Cumhuriyet Halk Partisinin de aynı zeminde yer aldığı…
LEVENT
GÖK (Ankara) – Her zaman olduğu gibi kandırıldınız.
MEHMET
NACİ BOSTANCI (Devamla) - …iktidar mücadelesi verdiği, halkın reyine müracaat
ettiği ve meşruluğunu buna borçlu olduğu demokratik sisteme yönelik, buradaki
iktidar ilişkilerine yönelik dış kaynaklı bir darbe girişiminin olduğunu
söyledim. Bunun bizim işimize yarayıp yaramamasıyla bir alakası yok ki, bu
hepimizle ilgili bir husus. Siz ister misiniz dışarıdan bir müdahaleyle iktidar
ilişkileri dönüşsün ve halkın rızası dışında farklı siyasal tablolar ortaya
çıksın. Eminim değerli CHP’li vekiller de istemezler bunu ama paralel çetenin
2013’te yapmaya çalıştığı buydu. Bizim itirazımız buradadır ve her zaman itiraz
etmeye devam edeceğiz.
Hemen
mevzuyu Habur’a götürdü sayın konuşmacı. Nasrettin Hoca’nın dediği gibi
“Samanlık karanlık burada iğneyi arayalım.” 
Teşekkürler.
(AK PARTİ sıralarından alkışlar) 
BAŞKAN
– Teşekkür ederim Sayın Bostancı.
Sayın
Gök…
LEVENT
GÖK (Ankara) – Efendim, ben zabıtlara geçmesi açısından söylüyorum, tutanaklara
geçsin.
Adalet
ve Kalkınma Partisi ne zaman işine gelse ya da gelmese bir kandırılma efsanesi
üretir, der ki: “Bir gün paralel yapı bizi kandırdı, bir gün PKK kandırdı.”
Yani kendilerine tavsiyem, böyle kandırıla kandırıla ülke idare edilmez ve
bunlardan kurtulamazsınız. Son derece saflar, hiçbir şey anlamıyorlar. Bir
bakıyorlar ki bir anda her şey güllük gülistanlıkken, paralel yapı onları
kandırıyor, bir gün PKK kandırıyor. E, bu şekilde nasıl ülkeyi idare
edeceksiniz arkadaşlar?
RADİYE
SEZER KATIRCIOĞLU (Kocaeli) – Ne yapalım, bırakıp gidelim mi Türkiye’yi
birilerinin eline?
LEVENT
GÖK (Ankara) - Yani, Cumhuriyet Halk Partisi asla böyle şeylere kanmaz. Siz de
bu uslu çocuk oyunundan vazgeçin arkadaşlar, sizlere yakışmıyor. Kandırılan bir
iktidar bu Türkiye’yi taşıyamaz, Türkiye’yi ancak gerçekleri bilen ve objektif
bakan bir iktidar taşıyabilir. Sizin bu iktidar olamayacağınız belli olmuştur.
(AK PARTİ sıralarından gürültüler) 
AYŞE
SULA KÖSEOĞLU (Trabzon) – Seviyeniz belli. 
BAŞKAN
– Teşekkür ederim, tutanaklara geçmiştir Sayın Gök. 
MEHMET
NACİ BOSTANCI (Amasya) – Türkiye’yi taşıyacak iktidara Levent Bey ve onun akıl
yürütmesi değil, millet karar veriyor hepimiz için; AK PARTİ o yüzden iktidar.
(AK PARTİ sıralarından alkışlar) 
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 25/2/2016 tarihinde Grup
Başkan Vekili Diyarbakır Milletvekili Çağlar Demirel tarafından, Başbakanlık
tarafından 17/2/2016 tarihli, (2016/4) sayılı "Milli Güvenliği Tehdit Eden
Örgüt ve Yapılarla İrtibatlı Kamu Çalışanları" konulu yayınlanan
Genelge’nin hukuki durumunun ve kamusal emek alanında yaratacağı tahribatın tüm
boyutlarıyla araştırılması amacıyla verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak, Genel Kurulun 5 Nisan 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Halkların Demokratik Partisi Grubu önerisi aleyhinde Hüseyin Bürge, İstanbul
Milletvekili. 
Buyurunuz
Sayın Bürge. (AK PARTİ sıralarından alkışlar)
Süreniz
on dakikadır. 
HÜSEYİN
BÜRGE (İstanbul) – Sayın Başkan, saygıdeğer milletvekilleri, aziz milletimiz;
HDP grup önerisi üzerinde AK PARTİ Grubumuz adına söz almış bulunmaktayım. Bu
vesileyle yüce Meclisi saygıyla selamlıyorum. 
17/2/2016
Milli Güvenliği Tehdit Eden Örgüt ve Yapılarla İrtibatlı Kamu Çalışanları Hakkında
Başbakanlık Genelgesi’nin aleyhine verilmiş önergenin aleyhinde konuşanları,
konuşmaları dinledikten sonra işimin biraz daha kolay olduğunu düşünerek ama
sözlerimin başında önce terör ve teröristlere karşı, Diyarbakır’da, Şırnak’ta
ve diğer bütün illerimizde bölücü terör örgütlerine ve onların yandaşlarına
karşı kahramanca mücadele eden güvenlik güçlerimize Meclisimizin, milletimizin
kürsüsünden selam ve dua gönderiyorum. Ayrıca, vatan, millet, toprak, bayrak
uğruna cansiparane mücadele ederek şehadet şerbeti içen bütün şehit
kardeşlerimize Allah’tan rahmet, yakınlarına başsağlığı diliyor, gazilerimize
minnet duygularımı ifade etmek istiyorum. 
Her
fırsatta konuşurken, daha konuya girmeden değerli konuşmacının, 3 imza sahibi
olarak atanmış devletin valisine, devletin kaymakamına 3 imzayı bile küçük
görerek laf atana: Seçilmiş bakanın imzası, seçilmiş Başbakanın imzası,
seçilmiş Cumhurbaşkanının imzasıyla atanmış valilere, kaymakamlara söz söylemek
haddiniz olmasa gerek diye düşünüyorum. 
Saygıdeğer
milletvekilleri, aziz milletimiz; devletimizin bir yandan terör örgütleriyle
silahlı mücadeleyi devam ettirirken, bir yandan da bunların devlet içindeki
yapılanmalarını yok etmek adına titizlikle çalışmaya devam ettiğini biliyoruz. 
İşte,
17/2/2016 tarih ve 2016/4 sayılı Milli Güvenliği Tehdit Eden Örgüt ve Yapılarla
İrtibatlı Kamu Çalışanları konulu Başbakanlık Genelgesi de, devletten maaş
alan, devletin her türlü imkânlarından yararlanan ama bu memlekete ve insanına
ihanet eden kamu çalışanları hakkında gerekli işlemlerin yapılması adına önemli
bir düzenlemedir. 
Doğrudur
konuşmacının ifade ettiği, bir nevi 657’nin özeti anlamına gelir. Şimdi sormak
gerekiyor, genelgeye göre “terör örgütleri veya legal görünüm altında illegal
faaliyet yürüten yapılarla ilişki kuran veya eylem birliği içerisinde olan”
hangisi sizi rahatsız ediyor? “Bu örgüt ve yapıların emir ve talimatıyla
hareket eden” siz bunun neresindesiniz? “Bu örgüt ve yapılara yardım eden” siz
bunun neresindesiniz? “Kamu imkân ve kaynaklarını bu örgüt ve yapıları
desteklemeye yönelik kullanan veya kullandıran, bu örgüt veya yapılarla
mücadeleyi engelleyen, bu örgüt veya yapıların propagandasını yapan kamu
çalışanları hakkında ilgili mevzuat çerçevesinde idari nitelikteki işlemleri
yetkili amirler tarafından ivedilikle yapılacaktır. Suç teşkil eden fiiller
yönünden ise durum ivedilikle adli mercilere bildirilecektir. 
Ayrıca,
yukarıda belirtilen hususlar personel çalışmasına dayalı hizmet alımı
ihalesiyle istihdam edilen personel hakkında da ilgili mevzuatı çerçevesinde
titizlikle uygulanacaktır.” der. 
Saygıdeğer
milletvekilleri, aziz milletimiz; genelgeye baktığımızda, devletine ve
milletine bağlı, barış ve kardeşlikten yana olan hiç kimseyi rahatsız edecek
bir madde bulunmamaktadır. Terör örgütlerini arka bahçesi yapan siyasileri,
yine terör örgütlerini arkasına alarak bölgede vatandaşa zulmeden bazı kamu
çalışanlarını, vatandaşa yol, su, kanalizasyon ve diğer sosyal hizmetler
yapması gereken, kamudan aldığı kaynağı devlete karşı açtığı çukurlar ile
barikatlara harcayan belediye başkanlarını, devletten maaş alarak her ortamda
devletine söven ve terör örgütü propagandası yapan bazı kamu çalışanlarını,
seçilmiş meclis üyelerini elbette rahatsız edecektir. Bunun da farkında aziz
milletimiz ve bizler. 
Konunun
daha iyi anlaşılması açısından Sayın Başbakanımız Ahmet Davutoğlu’nun
konuşmasında verdiği bir örneği sizlerle paylaşmak istiyorum. Mardin Büyükşehir
Belediyesinin bütçesinin neredeyse tamamı merkezî bütçeden karşılanır. Türkiye
ortalaması yüzde 66,7 iken Mardin Büyükşehir için bu oran yüzde 96,7’dir.
Bayrampaşa’da uzun yıllar belediye başkanlığı yapmış bir kardeşiniz olarak bu
bütçenin nasıl harcandığını incelediğimde bu genelgenin ne kadar haklı olduğunu
anlıyorum çünkü Türkiye ortalamasına baktığımda belediyelerin personele
harcadığı oran bütçelerinin yüzde 11,7’si, yapılan yatırımların yüzde 7’si.
İnsanın aklına şöyle bir soru geliyor: Bütçenin hemen hemen yarısını bekleten,
iş yapmayan bir belediye personeli için hangi gerekçeyle bu kadar yüksek oranda
bir bütçe ayrılır? Bu bütçeler kimler için, hangi hizmette, nerede harcanır? Bu
soruların cevabını aslında aylardır doğu ve güneydoğuda yaşananlardan
anlıyoruz. Mardin’de, Nusaybin’de, Şırnak’ta, Cizre’de, Silopi’de,
Diyarbakır’da, Sur’da yol, su, kanalizasyon yaparak vatandaşa hizmet etmesi
gereken belediyeler, belediye başkanları, insanların, şehirlerin, kasabaların
şehr-ül emini olarak bilinenler kendisinden emniyette olan insanların
yaşamasını kolaylaştırabilmek, refah ve mutluluk içerisinde yaşamasını ortaya
çıkarabilecek belediye başkanı, meclis üyeleri ve personeli devletimizin
varlığına ve birliğine, güvenlik güçlerimizin canına kastedecek çukurlar,
barikatlar yapmakla meşguller. Yine, bu belediyeler ve çalışanları tarafından
desteklenen örgütler, savaş ortamında bile eşi az görülür bir şekilde
ambulansları hedef almaktadırlar. Sağlık Bakanlığımızın ilk defa literatürde
zırhlı ambulanslar o yörelere gönderdiğinden anlıyoruz. Artık bölgede bir
yandan zırhlı ambulanslar yaralıları taşırken diğer yandan zırhlı iş makineleri
belediyelerin açtığı -ne yazık ki- çukurları ve barikatları kaldırmakla
meşguller. 
Saygıdeğer
milletvekilleri, ülkemizde farklı siyasi gruplar ve örgütler, sözde demokrasi
ve özgürlük gibi söylemleri diline dolayarak devletin bölünmez bütünlüğüne
kastedip vatandaşlarımızın huzurunu kaçırmaya ve işledikleri bütün suçların
üstünü örtmeye çalışmaktadırlar. Unutulmamalıdır ki AK PARTİ iktidarımız,
vatandaşın huzurunu, barışını bozacak dış mihraklarla iş tutanlarla, bunların
taşeronluğunu yapan PKK, DHKP-C, paralel yapı ve uzantılarına karşı
mücadelesini kararlılıkla devam ettirecek ve ettiriyor da. Devletimiz, bir
yandan bu örgütlerle mücadelesini sürdürürken, diğer yandan da Sur’dan
başlayarak kadim medeniyetimizin mirası olan Diyarbakır, Mardin ve diğer
şehirlerimizin tarihî ve sosyal dokusuna uygun olarak yeniden insanımızı ihya
ediyorken şehirlerimizi de ihya etmeye devam edecektir. Şunu net olarak ifade
etmek istiyorum ki: Bütün milletvekillerimiz, biz seçilmişler olarak
milletimizin hadimi, milletimize hizmet etmek için buradayız. Bütün belediye
başkanları, Türkiye'de -partisi fark etmeksizin söylüyorum- her birisi aziz
milletimizden oy alıyorken, yolları süpürmeye, yolları temizlemeye, şebekesini
onarmaya yönelikken Güneydoğu’da tam tersine yolları çukurlaştırmaya yönelik
yapılan çalışmalara dünyanın neresinde hangi devlet buna izin verebilir? Asla
izin vermeyeceğimi, vermeyeceğimizi ifade ediyor, aziz milletimizin canını
acıtan bu sorunlara, PKK terör örgütü yandaşlarına da “İnsaf!” diye sesleniyor,
aziz milletimizi huzurunuzda saygıyla, sevgiyle bir kere daha selamlıyorum. 
Hürmetlerimle.
(AK PARTİ sıralarından alkışlar) 
BAŞKAN
– Teşekkür ederim Sayın Bürge. 
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Hatip konuşmasında özellikle atanmışlarla ilgili
söylediklerimin benim haddim olmadığı yönünde ifade kullanarak bana sataştı. İç
Tüzük 69’a göre söz istiyorum. 
BAŞKAN
– Buyurun Sayın Yıldırım, iki dakika süreyle söz veriyorum. 
Lütfen,
yeni bir sataşmaya meydan vermeyiniz. 
IX.- SATAŞMALARA İLİŞKİN KONUŞMALAR (Devam)
4.- Muş Milletvekili Ahmet Yıldırım’ın,
İstanbul Milletvekili Hüseyin Bürge’nin HDP grup önerisi üzerinde yaptığı
konuşması sırasında şahsına sataşması nedeniyle konuşması
AHMET
YILDIRIM (Muş) – Sayın Hatip, öncelikle size bazı cümleler okuyayım, arzu
ederseniz size yer ve tarih de belirteyim, bakalım size bir yerlerden tanıdık
geliyor mu cümleler?
RADİYE
SEZER KATIRCIOĞLU (Kocaeli) – Selamla başlanır. 
AHMET
YILDIRIM (Devamla) – “Seçilmişleri atanmışlara ezdirmeyiz. Oligarşik
bürokrasiye haddini bildireceğiz. Atanmışlar haddini bilecek…”
MUSTAFA
KÖSE (Antalya) – Külhanbeyi misin sen? Külhanbeyi misin? 
AHMET
YILDIRIM (Devamla) – Kimin cümleleri bunlar Beyefendi?
HASAN
BASRİ KURT (Samsun) – Çukur kazmak için mi seçildin, çukur kazmak için mi? 
AHMET
YILDIRIM (Devamla) – O 3 imzayla gidenler oligarşik bürokrasinin dik âlâsını
sergiliyorlar bölge halkına. Tekrar söylüyorum: Orayı yönetmeye değil -açık
ifade ediyorum- düşman hukuku işletmeye gidiyorlar. 
BÜLENT
TURAN (Çanakkale) – Ayıp, ayıp!
AHMET
YILDIRIM (Devamla) – Haddini bilmeyen valiler tabii ki 3 imzayla gelmiştir ve
sizin 3 imzanın sıralı hiyerarşisini saydığınız kişiler de bu cümleleri
kullanmıştır. 
HÜSNİYE
ERDOĞAN (Konya) – Dağ kadrosu gibi çalışıyorsa o seçilmiş olamaz hiçbir
şekilde. Dağ kadrosu gibi çalışmayacak. 
AHMET
YILDIRIM (Devamla) – Cümlelerinizde ifade ettiğiniz illegal yapılarla ilgili
legal görünümlü illegal yapılar -az biraz siyasal yaşamdan anlayan herkes az
biraz bilir ki- legal görünümlü illegal yapılar tarikatlardır, cemaatlerdir. 
Bakın,
siz, daha legal görünümlü illegal yapıların siyasal yaşamda neye tekabül
ettiğini bilmeden konuşuyorsunuz. Tekke ve zaviyelerdir. Bu bütün siyasal,
tarihsel süreç içerisinde de böyle işlemiştir. 
Bir
diğer husus, bakın, bu genelgeler ve yasalarla ilgili söyleyeyim. Törer örgütü
tanımlamasını sübjektif yaparak genelgeler yayınlayabilir, yasalar
çıkarabilirsiniz. İktidardan düştüğünüz anda, o genelgelerin ve yasaların bir
cümlesine, bir kelimesine, noktasına virgülüne dokunmadan sizin atadığınız o
oligarşik bürokrasinin mensupları fazlasıyla nasibini alacaktır. Böyle
antidemokratik genelgeler ve yasalar döner gelir, sizin atadığınız oligarşik
bürokrasinin mensuplarını da vurur.
Teşekkür
ederim. (HDP sıralarından alkışlar)
BAŞKAN
– Teşekkür ederim Sayın Yıldırım.
İDRİS
BALUKEN (Diyarbakır) – Sayın Başkan…
MEHMET
NACİ BOSTANCI (Amasya) – Sayın Başkan…
BAŞKAN
- Sayın Bostancı, dinleyeceğim.
Buyurunuz
Sayın Baluken.
İDRİS
BALUKEN (Diyarbakır) – Sayın hatip demin konuşması sırasında grubumuza yönelik
defalarca sataşmalarda bulundu. “Legal görünümlü illegal yapılarla
mücadelemizden rahatsız mısınız?”dan başlayarak peş peşe birçok…
RADİYE
SEZER KATIRCIOĞLU (Kocaeli) – Cevap verdi.
BAŞKAN
– Buyurunuz, Sayın Baluken.
İki
dakika süreyle söz veriyorum.
Lütfen,
yeni bir sataşmaya meydan vermeyiniz.
5.- Diyarbakır Milletvekili İdris
Baluken’in, İstanbul Milletvekili Hüseyin Bürge’nin HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; demin milletvekilimizin açıkladığı hususlara
biraz katkı olsun diye ben de bazı hususları ifade edeceğim.
Şimdi,
bu hazırladığınız genelgeler var ya, yarın öbür gün şimdi kol kola yürüdüğünüz,
yarın muhtemelen sizi kandırmaları çok kuvvetle muhtemel olan güçler, bir tek
“irtica” kelimesini eklediklerinde nelerin olabileceğini yakın dönem
hafızanızdan çok iyi biliyorsunuz çünkü sizin objektif olarak bir terör ya da
terör örgütü gibi tanımlamanız yok.
HÜSNÜYE
ERDOĞAN (Konya) – Var var.
İDRİS
BALUKEN (Devamla) – Siz herhangi bir güçle kesiştiğiniz zaman -demin grup
başkan vekili de buradan itiraf etti- ortak olarak görürsünüz, kol kola gidecek
güç olarak görürsünüz, canciğer kuzu sarması görürsünüz ama o kesişme bitip
ayrılma dönemi başladığı zaman da “paralel yapı” “terör örgütü”, “terörist”
olarak görürsünüz. 
RADİYE
SEZER KATIRCIOĞLU (Kocaeli) – O dönem hangi dönem? O dönemin altını çizin.
Hangi dönem o? Nedir kastettiğiniz?
İDRİS
BALUKEN (Devamla) – Bakın, İlker Başbuğ’la Fethullah Gülen’in durumunu
gözünüzün önüne getirin. Fethullah Gülen’le kol kola olduğunuz dönemde bu
ülkede Genelkurmay Başkanlığı yapmış birisine “terörist” dediniz, “terör örgütü
yöneticisi” dediniz. Ama ne zaman ki Fethullah Gülen’le ortaklık bitti,
birdenbire Başbakan Yardımcınız çıkıp “Millî orduya bir kumpas yapıldı.” dedi.
İlker Başbuğ’a iadeiitibar, Fethullah Gülen’e de terörist damgası yapıştırdınız.
(HDP sıralarından alkışlar) Sizin hangi tanımlamanıza bu toplum, bu halk
güvenecek? 
RADİYE
SEZER KATIRCIOĞLU (Kocaeli) – Güveniyor, o yüzden iktidardayız.
İDRİS
BALUKEN (Devamla) – Diğer taraftan Mardin Belediyesiyle ilgili söylediği
sözlerin hepsi yalan. Sataşıyorum, bak, açık sataşıyorum. “Yüzde 66 personel
gideri” söyleminin hepsi yalan, yüzde 30’u geçmiyor. Sizin aldığınız ve
Başbakanın söylediği verilerin içerisinde AKP’li Mardin Belediyesinin ödemediği
maaşlar var, ondan dolayı öyle. Hatırlayın, Mardin Belediyesi AKP’deyken
Belediye Başkanının koltuğuna bile haciz geldi. İnsan biraz utanır.
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Önce, bir belediyeden bahsediyorsanız bir kendi
döneminizdeki uygulamaya bakın, bir de şimdiki duruma bakın, ona göre konuşun.
Mardin Belediyesindeki durum İçişleri Bakanlığının gönderdiği müfettiş
raporlarında da tespitlidir, kayıtlıdır. Her biriniz o raporlara baktığınızda
gerçeği görebilirsiniz diyorum. 
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ederim Sayın Baluken.
Sayın
Bostancı…
MEHMET
NACİ BOSTANCI (Amasya) – Sayın Baluken yaptığı konuşmada terör örgütünü
ortağımız olarak gördüğümüzü, benim itiraf ettiğimi söyledi. Bu, açık bir
sataşma. 60’a göre söz istiyorum.
BAŞKAN
– Buyurunuz Sayın Bostancı.
Lütfen,
sizden de rica ediyorum, bir sataşmaya meydan vermeyiniz.
6.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında şahsına sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; öncelikle, Sayın
Yıldırım burada konuşma yaparken valilerin icraatlarına ilişkin “Düşman
hukukunu işletiyorlar.” dedi. Böyle bir durum söz konusu değil. Valiler orada
kendilerine verilen görev çerçevesinde halkın esenliği ve huzuru için çaba
gösteriyorlar, esasen halk da bundan son derece memnun. Memnun olmayanlar var
tabii, terör örgütü ve terör örgütünün yandaşları. Kaldı ki onlara karşı dahi
düşman hukuku değil, suçlu hukuku işletiliyor. Burada durumu daha vahim hâle
getirmek için manasız ve halkta karşılığı olmayan bir çabanın içine girmek,
gerçeklikte olmayanı hayali sözlere havale etmek siyasi bir sonuç sağlamaz.
Halk tavrını ortaya koydu, koymaya da devam edecek. 
Öte
taraftan, Sayın Baluken’in benim söylediklerimi esasen anladığını düşünüyorum
ama anlamamazlıktan geliyor, üstelik bu tecahülüarifane sanatı da olmuyor Sayın
Baluken; bu, doğrudan doğruya çarpıtma oluyor.
Ben,
“paralel örgüt” olarak, “paralel çevre” olarak adlandırılanların siyasi
iktidara karşı bir kumpasa, bir darbe girişimine başlamazdan önce, kanun
gözünde, hukuk gözünde, toplum nezdinde, insanların görüşüne göre meşru
faaliyetlerde bulunan bir çevre olarak algılandıklarını söyledim. Ama ne zamanki
bir fail olarak, darbe girişiminin bir faili, Türkiye’deki iktidar ilişkilerine
müdahale eden bir fail olarak devreye girdiler, o zaman karşı olduğumuzu
söyledim. Bu, sadece AK PARTİ’yi ilgilendirmez; bu, iktidar mücadelesine meşru
yollarla katılan herkesi ilgilendirir, sizi de ilgilendirir, bizi de
ilgilendirir, hepimizi ilgilendirir. O yüzden, hepimiz açısından sonuç doğuran
bir durumdur.
(Mikrofon
otomatik cihaz tarafından kapatıldı) 
MEHMET
NACİ BOSTANCI (Devamla) - AK PARTİ “bana karşı”, “benim yanımda” anlayışıyla
davranmadı. 
Saygılarımla.
(AK PARTİ sıralarından alkışlar) 
BAŞKAN
– Teşekkür ederim Sayın Bostancı. 
İDRİS
BALUKEN (Diyarbakır) – Sayın Başkan…
BAŞKAN
– Sayın Akçay’ın söz talebi var. 
Buyurunuz
Sayın Akçay, mikrofonunuzu açıyorum.
VI.- AÇIKLAMALAR (Devam)
28.- Manisa Milletvekili Erkan Akçay’ın,
HDP grup önerisine konu genelgenin idari bir acziyeti sergilediğine ve
Hükümetin, terörle mücadele vizyonu geliştirmesi, terörle mücadele stratejisi
oluşturması ve terörle mücadele konseptinin olması gerektiğine ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
Bu
tartışma konusu olan Başbakanlık genelgesi 17 Şubat tarihinde yayınlanmıştı ve
17 Şubat tarihinde yine bu kürsüde yaptığım, Genel Kurulda yaptığım konuşmada
da buna ilişkin bazı uyarıcı ve dikkat çekici hususları dile getirmiştim.
Öncelikle, “Bu genelge, kurallar hiyerarşisini dikkate almayan bir genelgedir
ve idari bir acziyet sergilemektedir.” dedim. Kapı açıkken bacadan girilmez
yani Türkiye Cumhuriyeti’nin başta Anayasa’sı olmak üzere yürürlükte kanunları
vardır; devleti yönetenler, siyasetçiler, kamu yöneticileri öncelikle bu
kanunları uygulamak durumundadırlar ve nereye çekerseniz oraya gidecek birtakım
ifadelerle ve başlığa da sanki “terörle mücadele” diyerek bir idari farklı
yanlışlıklara da yol açabilecek bir durumdur. 
Bu şundan kaynaklanıyor: “Acziyet” dedim, mevcut
Hükûmetin bir terörle mücadele, terörizmle mücadele politikası olmadığı için
“Acaba olur mu olmaz mı?” diyerek böyle günlük birtakım tepkiler verdiğinden
oluyor. 22 Mart tarihinde Milliyetçi Hareket Partisi Genel Başkanımız Sayın
Devlet Bahçeli’nin terörizmle mücadele konusundaki önerilerini Hükûmetin ve
Adalet ve Kalkınma Partisinin dikkatle tekraren okumasını istiyorum. Başlıkları
itibarıyla da ifade edecek olursak: Noksanı olan terörizmle mücadele vizyonu
geliştirilmeli, bir terörle mücadele konsepti olmalı -bunların olmadığını
gösteriyor- ve terörle mücadele stratejisi oluşturulmalı… 
(Mikrofon
otomatik cihaz tarafından kapatıldı) 
BAŞKAN – Lütfen tamamlayınız Sayın Akçay. 
ERKAN AKÇAY (Manisa) – Tamamlıyorum Sayın Başkan. 
Bu terörle mücadelede milletimizi aydınlatmak, halkı
bilgilendirmek için gerekli plan ve programlar yapılmalı ve diplomatik mücadele
eylem planı, teröristle mücadelede de taktik, eğitim ve icra programları
uygulanmalı ve terörle mücadele tanıtım çalışmasına girilmelidir. Sayın
Cumhurbaşkanı dahi yurt içinde ve yurt dışında terörle ilgili bilgilerin yanlış
olduğunu söylüyor. Tabii, daha altı ay veya yedi ay öncesine kadar devletin en
tepesindeki yöneticilerde dahi bir terör kavramı, bir terörizm, teröristle
mücadele kavramı yoktu, şimdi de yeniden terör tanımı yapılmaya kalkılıyor. Ya,
bu terörle ilgili değişiklikler Adalet ve Kalkınma Partisinin on dört yıllık
devriiktidarında oldu yani kafaları hâlâ karışık, bunu berraklaştırmaları
lazım. 
BAŞKAN
– Teşekkür ederim Sayın Akçay. 
Sayın
Baluken…
İDRİS
BALUKEN (Diyarbakır) – Sayın Başkan, demin konuşan Sayın Bostancı, benim
kendisinin sözlerini çarpıttığımı ve çarpıtarak sunduğumu…
BAŞKAN
– Buyurunuz Sayın Baluken.
İki
dakika…
IX.- SATAŞMALARA İLİŞKİN KONUŞMALAR (Devam)
7.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Yani
Sayın Bostancı dâhil olmak üzere AKP’li yetkililerin yapmış olduğu her
açıklamanın Meclis tutanaklarına geçmesi itibarıyla da tarih önünde kendi
önlerine çıkacak birer itiraf olduğunu söyledim, şimdi de aynı şeyi söylüyorum.
Siz kendi elinizle “paralel yapı, FETÖ” diye bir terör örgütü olduğunu
söylüyorsunuz. E, peki bu terör örgütünü büyüten kim? Destekleyen kim? Devlet
içerisinde kurumsallaşmasını sağlayan kim? Bu ülkenin başına, belaysa, bela
yapan kim? “Bu ülkede ne istediler de vermedik.” diyen siz değil miydiniz?
“Ankara’yı parsel parsel onlara verdik.” diyen siz değil misiniz?
Pensilvanya’ya büyük bir trafikle gidip gelen, elini öpen siz değil miydiniz?
Yani bu sıralardan bile sayısız milletvekilinin Pensilvanya’ya saraydan daha
fazla gittiğini biliyoruz.
MEHMET
NACİ BOSTANCI (Amasya) – Sizden de gidenler oldu Sayın Baluken.
İDRİS
BALUKEN (Devamla) – E, şimdi, bütün bunların tamamı işte teröre yardım ve
yataklık, terör örgütünü büyütme suçu oluyor. Dolayısıyla da siz bunu tarih
önünde itiraf etmiş oluyorsunuz. Meclis tutanaklarına geçiyor. O nedenle, bizim
çarpıttığımız herhangi bir husus yok. Biz “Tutarlı olun.” diyoruz. Dün
söylediğinizi bugün inkâr etmeyin, bugün söylediğinizi dünü değerlendirecek
şekilde farklı bir noktaya çekmeye çalışmayın.” diyoruz. Her konuda böyle. Yani
şimdi, IŞİD’e gireceğim, zaman yok. Bakın, IŞİD’le de kesiştiğiniz zaman her
şey canciğer kuzu sarmasıydı.
LEVENT
GÖK (Ankara) – Öfkeli çocuklar…
İDRİS
BALUKEN (Devamla) – Ama ne zaman IŞİD’le ilgili birtakım çıkar çelişkileri
ortaya çıktı, dünya devletleri IŞİD’e “terör örgütü” demeye başladı, ondan
sonra ortaya çıkıp IŞİD’e “terör örgütü” dediniz ama tıpkı şimdi kürsüde olduğu
gibi dünya da sadece bu değerlendirmenize gülüp geçiyor. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederim Sayın Baluken.
MEHMET
NACİ BOSTANCI (Amasya) – Türkiye hiçbir zaman IŞİD’le yan yana, canciğer kuzu
sarması olmadı.
İDRİS
BALUKEN (Diyarbakır) – AKP, AKP.
MEHMET
NACİ BOSTANCI (Amasya) – Sayın Baluken hayal görüyor, hayal.
BAŞKAN
– Teşekkür ederim Sayın…
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 25/2/2016 tarihinde Grup
Başkan Vekili Diyarbakır Milletvekili Çağlar Demirel tarafından, Başbakanlık
tarafından 17/2/2016 tarihli, (2016/4) sayılı "Milli Güvenliği Tehdit Eden
Örgüt ve Yapılarla İrtibatlı Kamu Çalışanları" konulu yayınlanan
Genelge’nin hukuki durumunun ve kamusal emek alanında yaratacağı tahribatın tüm
boyutlarıyla araştırılması amacıyla verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak, Genel Kurulun 5 Nisan 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Halkların Demokratik Partisi Grubu önerisini oylarınıza sunuyorum…
İDRİS
BALUKEN (Diyarbakır) – Sayın Başkan, bir saniye Sayın Başkan…
BAŞKAN
– Oylamaya geçtim Sayın Baluken.
Kabul
edenler… Etmeyenler… Öneri kabul edilmemiştir.
İDRİS
BALUKEN (Diyarbakır) – Sayın Başkan, demin Sayın Grup Başkan Vekili benim hayal
gördüğümü ifade etti IŞİD’le ortaklık konusunda. Onu da açık bir sataşma olarak
değerlendiriyorum. Sataşmadan söz istiyorum. 
BAŞKAN
– Sayın Baluken, yani “hayal” kelimesini eğer sataşma olarak değerlendiriyor
iseniz…
İDRİS
BALUKEN (Diyarbakır) – Peki, o zaman tutanaklara geçmesi açısından söyleyeyim. 
BAŞKAN
– Buyurun.
İDRİS
BALUKEN (Diyarbakır) – Hayal gördüğüm falan yok. Bu konuyla ilgili Meclis
tutanaklarına da geçmiş sağlam bilgi ve veriler de var. Sayın Ekonomi
Bakanının, bu Kabinede yer alan Ekonomi Bakanının da Meclis tutanaklarına geçen
beyanatlarıyla, Türkiye ile IŞİD arasında, AKP Hükûmeti döneminde, 2014, 2015
yıllarında Tel Abyad ve Akçakale Sınır Kapısı’nda ve Cerablus Sınır Kapısı’nda
7 milyon doları aşan bir ticaret yapıldığı, bir ihracat yapıldığı hususu
nettir. Meclis tutanaklarında da kayıtlıdır. Sayısız verileri sıralamaya gerek
yok. Sadece bu bahsettiğim veri bile AKP ile IŞİD ortaklığının tarihe geçmiş
açık bir kanıtıdır. 
BAŞKAN
– Tutanaklara geçmiştir, teşekkür ederim Sayın Baluken. 
Cumhuriyet
Halk Partisi Grubunun, İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım:
3.- CHP Grubunun, 24/3/2016 tarihinde
Kayseri Milletvekili Çetin Arık ve arkadaşları tarafından, ülkemizde otizmin ne
olduğu, belirtileri ve tedavisinin tam anlamıyla araştırılması amacıyla
verilmiş olan Meclis araştırması önergesinin Genel Kurulun bilgisine sunulmak
üzere bekleyen diğer önergelerin önüne alınarak, Genel Kurulun 5 Nisan 2016
Salı günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
 Sayı: 134 05/04/2016
Türkiye Büyük Millet Meclisi Başkanlığına
Danışma
Kurulunun 5/4/2016 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Levent
Gök
 Ankara
 Grup
Başkan Vekili
Öneri: 
Kayseri Milletvekili Çetin
Arık ve arkadaşları tarafından, “Ülkemizde otizmin ne olduğu, belirtileri ve
tedavisinin tam anlamıyla araştırılması” amacıyla 24/03/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
(386 sıra no.lu), Genel Kurulun bilgisine sunulmak üzere bekleyen diğer
önergelerin önüne alınarak, 5/4/2016 Salı günlü birleşimde sunuşlarda okunması
ve görüşmelerinin aynı tarihli birleşiminde yapılması önerilmiştir. 
BAŞKAN
– Cumhuriyet Halk Partisi Grubu önerisi üzerinde ikisi lehinde ikisi aleyhinde
olmak üzere dört sayın milletvekiline söz vereceğim.
İlk
konuşmacı Çetin Arık, Kayseri Milletvekili.
Buyurunuz
Sayın Arık. (CHP sıralarından alkışlar) 
Süreniz
on dakikadır.
ÇETİN
ARIK (Kayseri) – Sayın Başkan, değerli milletvekilleri; yüce Meclisi saygı ve
sevgiyle selamlıyorum.
Biliyorsunuz,
2 Nisan Dünya Otizm Farkındalık Günü idi. Nisan ayı da Dünya Otizm Farkındalık
Ayı.
Değerli
milletvekilleri, otizm doğuştan gelen ve belirtileri yaşamın ilk üç yılında
ortaya çıkan nörogelişimsel bir bozukluktur. Bugün için otizmin kesin nedeni
bilinmemektedir. Bunun yanında, otizm spektrum bozukluğunun genetik temellerinin
olduğu yönünde güçlü bulgular vardır. Ancak otizme tek bir genin değil çok
sayıda genin yol açtığı düşünülmektedir ve bu genler henüz tam anlamıyla
bulunamamıştır. Ayrıca, ağır metaller, endüstriyel atıklar, çevre kirliliği,
toksinler gibi faktörlerin de otizme neden olabileceği söylenmektedir. Ancak
bunlar da henüz ispat edilebilmiş değildir. 
Değerli
milletvekilleri, otizmin yaygınlığı ürkütücü bir hızla artmaktadır. 1985
yılında her 2.500 çocuktan 1’i otizm tanısı alır iken, günümüzde ise her 68 çocuktan
1’i otizm tanısı alıyor. Dünyanın en büyük ve en saygın kuruluşlarından biri
olan Massachusetts Institute of Technology, geçtiğimiz haftalarda, 2023 yılında
çocukların yarısının yani her 2 çocuktan 1’inin otizmli doğabileceğini
açıkladı. Evet, yanlış duymadınız, on yıl sonra her 2 çocuktan 1’i otizmli
doğabilecek. Tablo gerçekten çok ürkütücü. 
Değerli
milletvekilleri, 68 çocuktan 1’i otizmli doğuyor ve her yirmi dakikada 1 çocuk
otizm tanısı alıyor ise biz bu çocukları niye göremiyoruz? Nerede bu çocuklar?
Hiç uzatmadan söylemek istiyorum: Evlerinde.
Değerli
milletvekilleri, aile mecbur kalmadıkça bu çocukları dışarı çıkaramıyor,
çıkarsa da kimseye görünmemeye çalışıyor. Neden peki? Neden en büyük ilaçları
doğal gelişen yaşıtlarıyla birlikte olmak olan bu çocuklar evlerinde hapis
hayatı yaşıyor? Nedenini söyleyeyim: Toplum bu çocukları aileleri tarafından
iyi terbiye edilmemiş çocuklar olarak değerlendiriyor, ailelerini ve bu
çocukları yargılıyor, dışlıyor çünkü otizmin ne olduğunu bilmiyor. Türkiye’de
her 10 kişiden 7’si otizmden habersiz. 
Değerli
milletvekilleri, otizmli bir evlada sahipseniz dışarıya çocuğunuzla birlikte
tek başınıza çıkamazsınız. Uzun süre dikkat çekmeden bir mekânda oturup yemek
yiyemezsiniz. Tiyatro, sinema, opera, konser ve benzeri etkinlikleri unutun.
Böyle özel bir evlada sahipseniz eş dost, akraba gezilerini de unutun çünkü
büyük çoğunluğu evladınızı kontrol etmeyi beceremediğinizi söyleyecek, zaten
bitkin olan ruh hâliniz daha da bitecek. Bir kısmı eşyaları dökecek diye evladınızı
göz hapsinde tutacak, bir kısmı evladınıza uzaylı, bulaşıcı hastalık taşıyan
vebalı gibi bakacak. 
Bu
özel çocukların duygusal algıları çok kuvvetli. Bu anlamsız bakışlar onları
daha da tedirgin edecek, daha da rahatsız edecek ve daha da hırçınlaştıracak.
İşte, bütün bunları bilen aileler, çocuklarıyla birlikte evde hapis hayatı
yaşayacaklar.
Onun
için, otizm demek yalnızlık demektir, otizm demek çaresizlik demektir, otizm
demek eve hapsolmak demektir.
Değerli
milletvekilleri, böyle özel bir çocuğunuz varsa okul çağı en büyük kâbusunuz
olacaktır çünkü onu kabullenecek kreş veya anaokulu bulamayacaksınız ya da
çocuk ilkokul çağına geldiğinde öğretmen ya da okul müdürü “Bizim bu okulda
sizin çocuğunuza ders verecek öğretmen yok.” diyecek. Bunun karşılığında siz
“Çocuğumuzun kaynaştırma eğitimi alması şart. Çocuğumuzun eğitim alması
hakkımızdır.” diye direneceksiniz, zorla da olsa okula kabul ettireceksiniz.
Ama bu sefer de çocuğunuzun sınıfındaki anne babaları bir telaş alır, “Nasıl
olur da benim çocuğum otizmli bir çocukla aynı sınıfta bulunur?” diye. Kendi
çocuklarının duygusal olarak olumsuz etkileneceği, başarı düzeylerinin düşeceği
düşüncesiyle kulisler yapılır ve otizmli çocuk okuldan alınır. Bu veliler
otizmin ne olduğunu bilmezler ki; bilmezler ki Edison, Beethoven, Einstein gibi
binlerce otizmli dâhi olduğunu. Şimdi bu özel çocuklar belki evlerinde
hapsedilebiliyor. Peki, günü geldiğinde sayıları yüzde 50’yi bulacak olan bu
özel çocuklar evde hapsedilebilecek mi?
Değerli
milletvekilleri, otizmin görülme sıklığından hareketle yapılan nüfus
projeksiyonuna göre, ülkemizde 0-18 yaş grubunda yaklaşık 352 bin otizmli çocuk
ve gencimizin eğitim, sağlık ve sosyal hizmetlerden faydalanmak için
beklediğini biliyoruz. Ülkemizde okullaşabilen ve eğitime erişebilen otizmli
çocukların sayısı sadece 26.586’dır, o da haftada iki saat. Hâlbuki bilimsel
araştırmalar erken tanı ve doğru bir eğitim yöntemiyle yoğun olarak eğitim alan
çocukların yaklaşık yüzde 50’sinin otizmin belirtilerini kontrol altına
alabildiğini, gelişim sağlayabildiğini ve ergenlik yaşına geldiklerinde diğer
akranlarından farkı kalmadığını göstermektedir. Bu çocukları topluma
kazandırmak bizim görevimizdir. 
Ülkemizin
insani gelişim endeksi sıralamasında arzu edilen sıralarda olamamasının
nedenlerinden en önemlisi, engellilere eğitim ve sağlık hizmetlerinin hâlen
eşit fırsatlarla sunulamamasıdır. 
Değerli
milletvekilleri, otizmde tek çare eğitimdir. Eğitimin etkili olabilmesi için
çok erken yaşlarda başlanması, çok yoğun olması ve kesintisiz olarak verilmesi
gerekmektedir. Otizmli çocuklar haftada en az kırk saat eğitimle hayata
tutunacak hâle gelebiliyorlar. Ülkemizde ise haftada sadece iki saat eğitim
verilebiliyor. Hâl böyleyken, ülkemizde bu çocuklara ne yeterince eğitim
verecek eğitmen ne bu eğitimi verebilecek nitelikli okullar ne de buna yetecek
devlet yardımı var. 
Ülkemizde
otizmli çocukların eğitimi için en önemli sorunlardan birisi özel eğitim
öğretmeni eksiği ve bu öğretmenleri yetiştirecek öğretim üyesi sayısının
yetersizliğidir. Hâlen 7 bin özel eğitim öğretmeni açığı vardır ve bu açığın
kapatılması için eğitim kurumlarına her türlü desteğin ve teşvikin sağlanması
hayati önem taşımaktadır. 
Değerli
milletvekilleri, normal eğitimin bile dershane desteği olmadan yürümediği bir
dönemde, bu özel çocukların haftada sadece ve sadece iki saat eğitim alması
reva mıdır? Vicdanlarınıza sesleniyorum. 
Otizmli
çocuklar için çalışan bir vakfımız, kısa bir zaman önce bizlere, Meclisteki
bütün milletvekillerine bir kutu yolladı. Kutuda, çocuklardan bir mesaj vardı
ve üzerimde gördüğünüz bu kravat vardı. Bu çocuklar bize “Güneşim olur musun?”
diyerek seslerini duyurmamızı istediler. Bu çocuklarımızın isteğine kulak
vermek zorundayız çünkü onlar bizim geleceğimizdir. Biliyorum ki bu çocuklara
yapacağımız her türlü yatırım, sağlıklı ve mutlu çocuklar ve aileler olarak
bize geri dönecektir. 
Bakınız,
değerli milletvekilleri, otizm tanısı alan çocuğa sahip ailelerde boşanma
oranları yüzde 80’ler civarındadır. Ne var ki eğitim olanaklarından
faydalanamadıkları durumda, otizmli çocuklar ve ailelerinin durumu bir sorun
yumağı olarak büyüyerek içinden çıkılmaz bir hâl almaktadır. 
Otizmli
çocukların anne ve babalarının en büyük endişesi ise kendilerinden sonra
çocuklarına ne olacağıdır. Otizmli çocukların ailelerine ve devlete bağımlı
yaşamak zorunda kalmaları hem aileleri hem de devlet için ağır ekonomik
sorunları beraberinde getirecektir. 
Gelişmiş
ülkelerde, örneğin Amerika Birleşik Devletleri’nde, otizmli bir bireyin devlete
yaşam boyu maliyetinin 3 milyon dolar civarında olduğu ifade edilmektedir.
Ayrıca, araştırmalarla, mesleki rehabilitasyona harcanan her bir doların
topluma 16 dolar olarak geri döndüğü belirlenmiştir. 
Bu
nedenle, otizmli bireylerin toplumsal yaşama daha bağımsız bir biçimde
katılımlarının sağlanması hem aileler hem de toplum için çok önemli bir
konudur. 
Otizmli
çocuklar ve aileler için daha umut dolu bir geleceğin bizleri beklediğini
biliyorum. Bugün, burada, otizmli ailelerin sesi olma imkânını verdiğiniz ve
beni dinlediğiniz için, ülkemizde bu durumdan etkilenen 4,5 milyon aile ferdi
adına hepinize teşekkür ediyorum. 
Nisan,
otizm farkındalık ayı. Umarım çalışmalarımızla otizmli bireylerin ailelerine
müjde vereceğimiz bir ay olur. 
Sizlerin
de siyasi farklılıkları bir yana bırakarak “Ben bu çocukların güneşi olacağım.”
demenizi heyecanla bekliyorum.
Hepinizi
saygı ve sevgiyle selamlıyorum. (CHP sıralarından alkışlar)
BAŞKAN
– Teşekkür ederim Sayın Arık.
Cumhuriyet
Halk Partisi Grubu önerisinin aleyhinde Necdet Ünüvar, Adana Milletvekili.
Buyurunuz
Sayın Ünüvar. (AK PARTİ sıralarından alkışlar) 
Süreniz
on dakikadır.
LEVENT
GÖK (Ankara) – Necdet Bey, destek bekliyoruz, ona göre.
NECDET
ÜNÜVAR (Adana) – Buna destek vereceğim. Şimdi siz de benim söylediğime destek
verecek misiniz, onu göreceğiz.
Sayın
Başkan, değerli milletvekilleri; hepinizi saygıyla selamlıyorum.
Otizme
dair Meclis araştırması açılması istemiyle ilgili CHP grup önerisinin aleyhinde
AK PARTİ Grubu adına söz almış bulunuyorum. Yüce Meclisi saygıyla selamlıyorum.
Otizm
bir rahatsızlık, gelişimsel, genetik temelli, karmaşık nörolojik yönleri olan
bir rahatsızlık. Onlar, gerçekten, aileler biliyor ki Allah’ın bir lütfu, bir
birey. Hepimizin koruması, kollaması gerekiyor ve bizim onlara sevgiyle
yaklaşmamız da lazım. Vaktimizin el verdiğince bundan bahsedeceğim ama ondan
önce özellikle CHP Grubundan destek beklediğim önerimi konuşmamın başında ifade
etmek istiyorum. 
Değerli
arkadaşlar, dokuz yıldır milletvekiliyim, bu dördüncü dönem, Parlamentoda görev
yapıyorum. Buraya, kürsüye çıkıyoruz, konuşuyoruz, genel başkanlar grup
konuşmalarını yapıyorlar. Bu konuşmaları yaparken aslında bizim 3 tane
muhatabımız var; birisi bizi dinleyen milletvekillerimiz, bir kısmı dinliyor,
bir kısmı dinlemiyor; birisi televizyonda bizi izleyen, izleme imkânı olan
vatandaşlarımız ama bir muhatap daha var ki onlar da burada tutanak memuru
arkadaşlarımızın zapta geçirdiği tutanaklar. Tarih esasında bizim
konuşmalarımızı kaydediyor. Belki de bu muhataplarımızın hepsi çok ama çok
önemli; dinleyen milletvekilleri de önemli, izleyen vatandaşlarımız da önemli
ama en önemlisi tarihi zapta geçiren bu arkadaşlarımız. İleride araştırmacılar
bizim konuşmalarımızı, daha doğrusu bizi merak ediyorlarsa konuşmalarımıza
bakacaklar, merak edecekler, tutanaklarda ne var, ona bakacaklar ama bazı
konuşmalar vardır ki tarihte gerçekten gördüğü zaman çocuklarını, yakınlarını,
torunlarını veyahut da onu sevenleri mahcup edecek konuşmalardır. 
Ben
bugün maalesef böyle bir konuşmaya şahitlik ettim. Cumhuriyet Halk Partisi
Genel Başkanı Sayın Kemal Kılıçdaroğlu gerçekten çok üzüntüyle takip ettiğim ve
bugün eşinin, ileride torunlarının okuduğu zaman da gerçekten çok büyük bir
üzüntüyle takip edeceği bir konuşma yaptı. Aile ve Sosyal Politikalar
Bakanımıza yönelik burada tekrarından hicap duyacağım bir konuşma yaptı.
Gerçekten seviyenin bu kadar düşmesini ben de çok büyük bir üzüntüyle
karşıladım. Bürokratlık yapmış, yaklaşık altı, yedi yıldır Genel Başkanlık
yapıyor ve -çok önemli- bir ana muhalefet partisinin Genel Başkanı. İffetli bir
kadına asla ama asla yakışmayacak ifadeler kullandı. 
ÖZNUR
ÇALIK (Malatya) – Özür dilesin Hocam.
NECDET
ÜNÜVAR (Devamla) - Bakın, onun için önerimi getiriyorum. Ama onun kadar
üzüldüğüm başka bir hadise oldu, o da şudur: Biz bazen böyle bir yakınımızdan
böyle bir ifade duyduğumuz zaman en azından başımızı önümüze eğer, onu
sükûnetle dinleriz ve içimizden onaylamadığımızı ifade ederiz ama bazı CHP’li
kadın vekillerimizin de bunu alkışladığını gördüm ve buna gerçekten ama
gerçekten çok üzüldüm. 
Onun
için ortada düzeltilmesi gereken bir ayıp var ve onu Sayın Kılıçdaroğlu’nun
gelip hem de bu kürsüde bütün grupların huzurunda yapması gerekiyor. (AK PARTİ
sıralarından alkışlar) Yoksa tarih onu gerçekten bu konuşmasıyla hatırlayacak.
Onun için, bu otizmle ilgili konular tabii ki bizim konumuz. Tabii ki Çetin
Arık kardeşimle de konuştum. Onun da bir yakını var, benim de down sendromlu
bir yakınım var. Bunları bizim araştırmamız lazım. Bunlar yapılır, oturulur
konuşulur ama Sayın Kılıçdaroğlu’nun düzeltmesi gereken şeyi sayın grup başkan
vekilleri de düzeltemez, sayın milletvekilleri de düzeltemez.
GÖKCEN
ÖZDOĞAN ENÇ (Antalya) – Sonra “Kadın cinayetleri niye var?” deniliyor. Kadın
cinayetlerinin sebebi bu işte. 
NECDET
ÜNÜVAR (Devamla) – Düzeltmesi gereken kişi Sayın Kılıçdaroğlu’dur. Yoksa tarih
gerçekten Sayın Kılıçdaroğlu’nu bu konuşmasıyla ama çok kötü bir şekilde
hatırlayacak. Onun için Sayın Gök’e ben öneride bulunuyorum, Sayın
Kılıçdaroğlu’nun da -bir grup başkan vekili olarak- bu ayıbı düzeltmesi
gerekiyor. Bu gerçekten çok üzüntü vericiydi.
GÖKCEN
ÖZDOĞAN ENÇ (Antalya) – “Sayın” falan değil, “sayın” demeyin ona.
NECDET
ÜNÜVAR (Devamla) – O bizim üslubumuz Sayın Enç.
AYŞE
SULA KÖSEOĞLU (Trabzon) – Herkes kendine yakışanı yapar.
NECDET
ÜNÜVAR (Devamla) – Yani, herkes kendine yakışanı yapar. Onun için benim bu
konularla ilgili nezaket sınırları dışına çıkmak istemediğimi bütün
arkadaşlarım bilir. O sebeple, biz tabii ki buradaki otistik, down sendromlu,
engelli kardeşlerimizle ilgili yaptığımız şeyleri anlatacağız, yapmamız gereken
şeyleri anlatacağız ama tarihî tutanaklara geçen, zabıtlara geçen bu konuşmanın
da, bu seviyenin de... Gerçi olan olmuştur, ne ne kadar düzeltilebilir bilemem
ama özür dilenmesi de, Türk halkının huzurunda özür dilenmesi de en başta Aile
ve Sosyal Politikalar Bakanımızın, iffetli bir kadın olan Bakanımızın hakkıdır
ve Türk toplumunun hakkıdır. Onun için Sayın Gök, ben de size bu talebimi
aktarıyorum. Yüce Genel Kurulun huzurunda da Sayın Kılıçdaroğlu’nun bu ayıbı
düzeltmesi gerektiğini söylüyorum.
Şimdi,
ben konuşmaya başlamadan önce bazı arkadaşlarım şunu söylediler: “Bu konuşmayla
ilgili daha ağır bir konuşma yap yani daha ağır, olabildiğince ağır konuşmalar
yap.” Ama, sesinizi ne kadar yükseltirseniz yükseltin, ifadelerinizi ne kadar
ağırlaştırırsanız ağırlaştırın, çözüm olmuyorsa onun bir faydası yok. Sadece
bizim nefsimizi tatmin eden bir davranış olur ki bu da bize yakışmaz. Onun için
değerli arkadaşlarım, ortada düzeltilmesi gereken bir ayıp var, çok ciddi bir
ayıp var. Bunun ilk adımı özür dilemektir. 
ÖZNUR
ÇALIK (Malatya) – Onlar bu ayıbı sürekli yapıyorlar Sayın Başkan. Dün “çapsız”
dediler, bugün böyle diyorlar.
NECDET
ÜNÜVAR (Devamla) – Ben, Cumhuriyet Halk Partisi Genel Başkanından bu ayıbı düzeltmesini arzu
ediyorum. 
RADİYE SEZER KATIRCIOĞLU (Kocaeli) – Bekliyoruz. 
AYŞE
SULA KÖSEOĞLU (Trabzon) – Bekliyoruz kadınlar olarak.
NECDET
ÜNÜVAR (Devamla) – Bekliyoruz. En başta kadın vekillerimizden, Cumhuriyet Halk Partili kadın
vekillerimizden de bir açıklama ve bu
konuda Sayın Kılıçdaroğlu’nu da zorlamasını, bu açıklamayı yapmaya zorlamasını
arzu ediyorum.
Bu
konuyla ilgili, otizmle ilgili de çok detaylı şeyler konuşacaktım ama
gerçekten, insanın konuşmaya mecali de kalmıyor. Hakikaten, bu Genel Kurul
çerçevesinde teknik konuları konuşmak, bu konuları seviyeli bir şekilde
konuşmak, tartışmak, değerlendirmek ve ondan sonra da bir sonuca ulaşmak gibi
bir çaba içerisine de hepimizin girmesi lazım ama konsantrasyonumuzu gerçekten
bozmuştur ama Türk halkının da konsantrasyonunu bozmuştur. O yüzden, ben, Sayın
Kılıçdaroğlu’nun en kısa zamanda bu kürsüye çıkarak bütün gruplar huzurunda bu
ayıbı düzeltmesini ve Sayın Aile ve Sosyal Politikalar Bakanımızdan özür
dilemesini bekliyor, hepinizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederim Sayın Ünüvar. 
Sayın
Gök…
LEVENT
GÖK (Ankara) – Efendim, tutanaklara geçmesi açısından bir açıklama yapmak
istiyorum. 
BAŞKAN
– Mikrofonunuzu da açabilirim arzu ederseniz.
LEVENT
GÖK (Ankara) – Teşekkür ederim Sayın Başkan. 
Bugün
AKP sözcülerinin Genel Başkanımıza atfen dile getirdiği konunun ne kadar
çarpıtıldığına bir kez daha tanık olduk. 
ÖZNUR
ÇALIK (Malatya) – Cümle açık, nesi çarpıtılsın ya!
LEVENT
GÖK (Ankara) – Eski bir bakanın Rıza Sarraf’la ilgili söylediği bir sözü Aile
Bakanını korumak maksadıyla ifade eden Genel Başkanımızı böyle bir konuyla
ilişkilendirmelerini esefle karşıladığımızı ifade ediyorum. 
AYŞE
SULA KÖSEOĞLU (Trabzon) – Video kaydı var Sayın Gök, video kaydı var. 
LEVENT
GÖK (Ankara) – Kendileri eleştirecek daha ciddi konular arıyorlarsa daha ciddi
olmalılar ve Genel Başkanımızı böyle bir tartışmanın içine kimse çekemez. 
HASAN
BASRİ KURT (Samsun) – Ya, işte siz bu yüzden oy alamıyorsunuz. 
LEVENT
GÖK (Ankara) – Genel Başkanımızın ne söylediği bellidir, neler söylendiği
bellidir. Böyle bir tartışmanın içine Genel Başkanımızı çekmek isteyen
zihniyeti de kınadığımı ifade ediyorum. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Gök. 
Sayın
Bostancı…
ZEHRA
TAŞKESENLİOĞLU (Erzurum) – Sayın Levent Gök, sizin eşinize söylenseydi
kabullenecek miydiniz? Sayın Gök, eşinize söylenseydi kabullenecek miydiniz? 
ÜNAL
DEMİRTAŞ (Zonguldak) – Siz kendinize bakın. 
BAŞKAN
– Sayın milletvekilleri, lütfen… Lütfen efendim…
MEHMET
NACİ BOSTANCI (Amasya) – Sayın Başkanım, teşekkür ediyorum. 
AK
PARTİ Grubunun bu konuya ilişkin talebi açıktır, yerine gelip gelmemesi
muhatabına bağlıdır elbette. Nihai olarak da bu konuda adil bir şekilde karar
verecek olan millettir. 
Teşekkür ediyorum. 
BAŞKAN – Teşekkür ederim Sayın Bostancı. 
Cumhuriyet
Halk Partisi Grubu önerisi lehinde Ahmet Selim Yurdakul, Antalya Milletvekili. 
Buyurunuz
Sayın Yurdakul. (MHP sıralarından alkışlar)
Süreniz
on dakikadır. 
AHMET
SELİM YURDAKUL (Antalya) – Sayın Başkan, sayın milletvekilleri, saygıdeğer
vatandaşlarım; geçtiğimiz gün Dünya Otizm Farkındalık Günü’ydü. Her şey
farkındalıkların artmasıyla aslında başlar. Örneğin, çok fazla vergi ödediğinin
farkına varan bazı milletler ülkelerinin yönetim biçimlerini, hatta yüz
yıllarca krallıkla yöneten ailelerin yetkilerini bile ellerinden almışlardır.
İşte, bu nedenle otizme ilişkin farkındalıkların artması için Milliyetçi
Hareket Partisi olarak biz hem sağlık camiası hem de sivil toplum
kuruluşlarıyla yakın ilişki içindeyiz. Çünkü yapılan çalışmalarda, şu anda
doğan her 100 çocuktan 1,47’sinin otizmli doğduğunu bilmekteyiz. 
Uluslararası
sağlık camiası da sivil toplum kuruluşlarıyla birlikte otizme, otizmin tanı ve
tedavisine yönelik olarak çok kapsamlı faaliyetler yürütmektedir çünkü otizmde
erken tanının önemi yadsınamaz. Otizmli bireylerin ve ailelerinin hayatlarını,
başka bir deyişle kaderlerini etkileyebilecek kadar önemli olan otizmin erken
tanısıyla bu kardeşlerimizin ve ailelerinin hayatları büyük oranda
değişmektedir. 
Milliyetçi
Hareket Partisi olarak koruyucu sağlık hizmetlerinin yaygınlaştırılmasından ve
hastalıkları daha ortaya çıkmadan önlemekten yana olduğumuzu ve bu konudaki
önerilerimizi bu kürsüden defalarca dile getirdik. Hatırlarsanız, Sağlık
Bakanlığı bütçesi görüşmeleri sırasında, Milliyetçi Hareket Partisi olarak
yapıcı muhalefet anlayışımızla önce uygulanan sağlık politikalarındaki
yanlışlığı, daha sonra da sağlık alanında neler yapılması gerektiğini tek tek
anlattık. Bu nedenle, Sağlık Bakanına dünkü yaptığı açıklamada partimizin
sağlık politikası önerilerinin doğruluğunu ve ülkemize faydalarını anlattığı
için buradan bir kez daha huzurlarınızda teşekkür ediyorum. 
Milliyetçi
Hareket Partisi olarak biz ne önermiştik? Tüm vatandaşlarımıza etkin ve hızlı
bir şekilde hizmet sunabilen, hem sağlık çalışanlarını hem de vatandaşlarımızı
yani hastalarımızı birlikte memnun eden, tedavi edici sağlık hizmetlerinden
ziyade koruyucu sağlık hizmetlerine önem veren, eğitim ve AR-GE çalışmalarına
önem veren ve tüm ilgili tarafların görüşünü ve onayını alan bir sağlık
politikasını önermiştik.
Dün de Sağlık Bakanı aynen şu şekilde açıklama yaptı:
“Önümüzdeki dönemde koruyucu ve önleyici sağlık hizmetlerini Türkiye'nin
gündeminde çok daha güçlü tutmak gerekiyor. ‘Hasta olduktan sonra iyi tedavi
ediyoruz.’ kısmı önemli ama ‘Hasta olmaması için her türlü tedbiri alıyoruz.’
kısmı ondan daha önemli.”
Evet, gerçekten doğru, aynen Sağlık Bakanına
katılıyoruz ve konuşmasının devamında, dünyada kanserin, kardiyovasküler
hastalıkların, diyabetin ve solunum hastalıklarının, ölüm nedenlerinin ilk 3
sırasında yer aldığını ifade etti. 
Gelin, bir de ülkemizdeki duruma bakalım: Şu anda 2015
yılının verilerine baktığımız zaman her 7 kişiden 1’i maalesef şeker hastası.
Yaklaşık 9 milyon şeker hastamız var şu anda ülkemizde, 24 milyon hipertansiyon
hastamız var, 1 milyona yakın kanserli hastamız var, yapılan incelemede
depresyon tanısı konulan tam 8 milyon 179 bin hastamız var ve 68 çocuktan 1’i
maalesef otizm tanısı almış vaziyette.
Bu ilk 3 sıradaki hastalıkların en önemli nedeni tütün
ve tütün ürünleri, sağlıksız beslenme, obezite ve hareketsiz yaşam ve hava
kirliliği. Bunu Sağlık Bakanı da ifade etmiştir. 
Sigara bırakılması için yapılan çalışmaları gönülden
destekliyoruz ancak hava kirliliği açısından yapılan ölçümlerde maalesef 81
ilimizin 41'inde sağlığı tehdit eden sonuçlar elde edilmiştir ve ülkemizde hava
kirliliği Avrupa Birliği standartlarının yaklaşık 2 katıdır ve her yıl 29 bin
kişi hayatını kaybetmektedir.
İşte, bunların hepsini yani hastalıklara neden olan
faktörleri ortadan kaldırmak için her önlemi birlikte almalıyız. Milliyetçi
Hareket Partisi olarak biz bunları defalarca önermiş vaziyetteyiz. 
Peki,
gelelim Sağlık Bakanının bir başka açıklamasına. “Biz bu fotoğrafta çok güçlü
bir sağlık tüketicisi bir ülkeyiz.” diyor Bakan ve “Dünyanın en gelişmiş
ülkelerinin MR, tomografi ve hastaneye ulaşma oranı 8,2, bizde ise 8,2 ve 8,3
yani en üst limiti yakalamışız. Bu şunu gösteriyor: Biz çok güçlü bir sağlık
hizmeti sunucusuyuz ama aynı zamanda çok güçlü bir sağlık tüketicisiyiz,
Türkiye’nin temel sıkıntı alanı bu.” diyor. Biz söylerken “Yanlış.” diyordunuz
Sayın Bakan ama şu anda, maalesef, itiraf ettiniz. Gerçekten de 2014 yılında
muayene sayısı tam 643 milyon. Şu anda genç nüfusa sahip olmamıza rağmen
yaklaşık olarak yılda 1 kişi 8,3 kez doktora başvuruyor. Bunun sebebinin ne
olduğunu siz daha iyi biliyorsunuz Sayın Bakan. Vatandaşlarımızın radyasyona
maruz bırakılarak çekilen tomografi sayısı bu ülkede 2014 yılında ne kadar
biliyor musunuz: Tam 12 milyon 407 bin. MR sayısı 10 milyon 259 bin. Çünkü ne
yaptınız biliyor musunuz; “performans sistemi” denen bir sistem getirdiniz, ne
kadar çok hasta bakarsanız o kadar çok para öneriyorsunuz, ne kadar çok tetkik
yaparsanız o kadar çok para öneriyorsunuz doktora ve bir doktor, maalesef, 1
hastasına beş dakika ayırıyor. Peki, ne oluyor? Nicelik artıyor fakat nitelik
sıfıra iniyor. Örneğin, Sayın Bakan, akciğer kanserine tanı koyma oranı ne
kadar biliyor musunuz, bunu çıkın açıkça söyleyin. Bizim yaptığımız çalışmada,
maalesef, toplam gecikme yüz günün üzerinde Sayın Bakan. Bunları niçin itiraf
etmiyorsunuz? Bu gerçekleri vatandaşlara tek tek söyleyin ve yapmış olduğunuz
politika nedeniyle şu anda sağlık harcaması yaklaşık olarak 103 milyar
civarında. Peki, Sağlık Bakanı diyor ki: “Bu nedenle tıp biliminde güçlü
olabilmek için bilime katkı sağlayan AR-GE’ye güçlü bir altyapı kurmak lazım.”
Evet, Sayın Bakan, biz işte, Milliyetçi Hareket Partisi olarak bunları
önermiştik. Biraz önce bunları ifade etmiştim ama gerçeklerin yanına gelmek çok
doğru. O yüzden sizi tekrar tebrik ediyorum.
Peki,
şu, Ankara’da bir bomba patladı ya, işte, 14 Martta Sayın Başbakanın
sağlıkçılara müjdeleri arada kaynadı gitti. Sayın Başbakan ne dedi biliyor
musunuz: “Evet, sayın hekimler, sayın emekli olacak hekimler; sizlere müjde,
emekli maaşlarınızı 1.000 lira artırıyorum.” Sayın Başbakan, sağlık çalışanları
demek sadece doktorlar, emekli doktorlar demek değil. Biz, Milliyetçi Hareket
Partisi olarak tüm sağlık çalışanlarının özlük haklarının artırılması için kanun
teklifi verdik ve şu anda Mecliste. Sayın Başbakan, gerçekten sağlık
çalışanlarına önem veriyorsan milletvekillerinle birlikte işte bu kanun
teklifine “evet” de. İşte o zaman sağlık çalışanlarının özlük hakları artmış
olacak. Biz, Milliyetçi Hareket Partisi olarak buradan bu önerinin geçmesi için
elimizden geleni yapacağız. 
Bir
başka öneri ise, siz dediniz ki: “Yıpranma payını getiriyoruz, müjde sağlık
çalışanları.” Ama gerçekleri söylemiyorsun Sayın Başbakan. Sadece nöbet
tutanlara, o da on beş gün ile dokuz gün içinde nöbet tutanlara yıpranma payı
getiriyorsun. Peki, nöbet tutmayanlara ne yapacağız, nöbet tutanları nasıl
ifade edeceğiz? Biz, Milliyetçi Hareket Partisi olarak her yıla doksan gün
yıpranma payı öneriyoruz. Siz yıpranma payını geriye dönük olarak kabul
etmiyorsunuz, ileriye dönük olarak kabul ediyorsunuz ama bizce geriye dönük
olarak da yıpranma payının verilmesi gerekir. Yoksa, aksi takdirde, yirmi beş
yıl, otuz yıl sonra ne olacağını nereden bilelim? İşte bu müjdeleri gerçek
müjdeye çevirmek için Milliyetçi Hareket Partisi önerilerine de lütfen “evet”
deyin. 
Son
olarak, biz, Milliyetçi Hareket Partisi olarak otizmin tanı ve tedavisi için şu
önerileri getiriyoruz:
1)
Konuyla ilgili bakanlıklardan oluşan bir koordinasyon kurulu kurulmalı.
2)
Ülkemizde 0-3 yaş grubunda çocuğu olan ailelerin otizmle ilgili farkındalığının
artırılması ve otizm tarama ve takip zorunluluğunun getirilmesi.
3)
Çocukla ilk temas kuran sağlık personeline bu konuda detaylı bilgilerin ve
eğitimin verilmesi için elden gelen her şeyin yapılması gerekir.
4)
Erken müdahale programının ve buna yönelik olarak yasal düzenlemelerin
yapılandırılması gerekir.
5)
Aileye psikolojik destek, bilgilendirme ve rehberlik hizmetleri verilmesi
gerekir.
6)
Kabullenme ve dayanışma aşamaları için aile bireylerinin otizmle ilgili sivil
toplum kuruluşlarına katılmalarının sağlanması ve teşvik edilmesi gerekir.
7)
Otizmle ilgili farklı eğitim terapilerini uygulayan özel eğitim öğretmenleri,
sosyal hizmet uzmanları ve terapistler dâhil tüm eğitmenlere imkânlar verilmeli
ve eğitimleri sağlanmalıdır. 
(Mikrofon
otomatik cihaz tarafından kapatıldı)
AHMET
SELİM YURDAKUL (Devamla) – Beni dikkatle dinlediğiniz için hepinize sevgi ve
saygılarımı sunuyorum. (MHP sıralarından alkışlar)
BAŞKAN
- Teşekkür ederim Sayın Yurdakul.
Cumhuriyet
Halk Partisi Grubu önerisi aleyhinde İsmail Tamer, Kayseri Milletvekili.
Buyurunuz
Sayın Tamer. (AK PARTİ sıralarından alkışlar)
Süreniz
on dakikadır. 
İSMAİL
TAMER (Kayseri) – Sayın Başkan, değerli milletvekilleri; Cumhuriyet Halk
Partisi Grubunun Anayasa’nın 98’inci ve İç Tüzük’ün 104 ve 105’inci maddeleri
gereğince otizmin ne olduğuna dair verdiği Meclis araştırması açılması
istemiyle ilgili önerisinin aleyhinde söz almış bulunuyorum. Yüce Meclisi
saygıyla selamlıyorum.
Konuşmama
başlamadan önce, vatan ve bayrak, Türkiye’nin bölünmez bütünlüğünü korumak için
şehit olan askerlerimize, polislerimize ve sivil vatandaşlarımıza da Allah’tan
rahmet diliyorum. PKK terör örgütü başta olmak üzere tüm terör örgütlerini de
lanetliyorum. Yaralılarımıza acil şifalar diliyorum. Ayrıca, bugün 5 Nisan,
Avukatlar Günü’nü de kutluyorum.
Değerli
milletvekilleri, aslında otizm sadece bir siyasi partinin argümanı olamaz,
hiçbir parti de bu şekilde davranmamalı. Ben çok şey söyleyeceğim ama bugün
Cumhuriyet Halk Partisi Genel Başkanının Aile Bakanımıza yapmış olduğu hakareti
şiddetle kınıyorum. Özellikle, yine, onu alkışlayan Cumhuriyet Halk Partisinin
bayan milletvekillerini de Allah’a havale ediyorum. Çünkü bir bayan, genel
başkanının ağzından çıkan lafın nereye gideceğini, ne şekilde konuşulduğunu
anlamadan eğer alkışlamışsa ben fazla bir şey söylemiyorum.
ALİ ŞEKER (İstanbul) – Bakanınıza sorun, Bakanınıza.
LEVENT GÖK (Ankara) – Niye çarpıtıyorsunuz? Hiç alakası
yok, neyi çarpıtıyorsunuz? 
İSMAİL TAMER (Devamla) – Sayın Başkan, hiç öyle o
şekilde şey yapmayın, savunulacak bir tarafı yok.
İLKNUR İNCEÖZ (Aksaray) – Kesinlikle yok.
LEVENT GÖK (Ankara) – Çarpıtmayın ama. 
İSMAİL TAMER (Devamla) - Tam tersi, bir kere buna cevap
vermeniz de çok zordur, bunun altından kalkmanızın da zor olduğunu biliyoruz.
Şahsen ben bir milletvekili olarak bu çatı altında böyle bir ifadenin
kullanılmasını şiddetle kınıyorum, bir genel başkana yakışmadığını da ifade
ediyorum. Hiç konuşmanıza gerek yok. (AK PARTİ sıralarından alkışlar)
Değerli milletvekilleri, sadece otizmli değil, engelli
vatandaşlarımızı da göz önüne almamız lazım. Bunları toplumda şefkate, ilgiye,
alakaya ihtiyaç hissedilen bozukluklar olarak değerlendirmek lazım. Bu
bozukluklar “yaygın gelişme bozuklukları” olarak adlandırılabilir. Bu da 5
şekilde ifade ediliyor, işte, otistik bozukluklar da bunların başında geliyor.
Diğer bozukluklar, Asperger bozukluğu, çocukluğun dezintegratif bozukluğu, Rett
bozukluğu ve başka türlü bozukluklar olarak sayılabilir.
Otizm spektrum bozukluğu, çocukluk çağı nörogelişimsel
bozukluklar içerisinde yer alan, belirtileri yaşamın ilk üç yılı içerisinde
ortaya çıkan ve yaşam boyu devam eden, sosyal etkileşim, sözel ve sözel olmayan
iletişim problemleriyle ortaya çıkan bir bozukluktur. Tüm dünyada gözüktüğü
gibi özellikle sosyoekonomik düzeyi ne olursa olsun tüm ailelerde gözükebilir. 
Toplumda otistik bozukluk on binde 3,3’le 16 arasında
ama yaygın gelişimsel bozukluk işin içine girdiği zaman da on binde 21 kişide
görmek mümkündür. Erkeklerde kızlara göre 3’e 1 oranında ama yaygın olarak
düşündüğümüzde de 5’e 1 oranında gördüğümüzü rahatlıkla söyleyebiliriz.
Değerli milletvekilleri, otistik bozukluğun nedenini
tam olarak tespit etmek mümkün değildir. Ancak zekâ geriliğinin eşlik
edebilmesi, epileptik bozuklukların ve EEG anormalliklerinin sıklığının yüksek
olması, diğer tıbbi durumlarla birlikte görülmesi otizmin biyolojik bir
bozukluk olduğunu düşündürmektedir. Genetik etmenler ve doğum öncesi, sonrası,
doğum anındaki etkenlerle de bunların daha çabuk ortaya çıkması önemlidir. 
Otizmin
şu anda sahip olduğumuz bilgiler ve yöntemlerle birlikte tedavisinin mümkün
olmadığını biliyoruz ancak en erken şekilde bu bozukluğu teşhis etmek durumunda
da daha iyi tedavi şekilleriyle beraber bunların beceri özellikleri ortaya
çıkarılabilmektedir. O açıdan, özellikle 3 yaşına kadar ne kadar erken tespit
edersek bu bozuklukları ileride öğretimle birlikte ortadan kaldırmanın mümkün
olduğunu söyleyebiliriz. Tabii, bazı çocuklarda özellikle bunların bu
çocukların daha fazla etkin olabilmeleri adına çeşitli bulgularla ortaya
çıktığı da görülmüştür. Bunlar göz kontağı kuramazlar, gözlerinize baksalar
bile kısa süreli ve sizden uzaklara bakıyormuş gibi görünebilirler;
huzursuzdurlar, bazıları birtakım ses ve kokuyu daha iyi alır, bazıları
alamayabilirler. Bunların en önemli özelliklerinden bir tanesi, etraftaki
birtakım değişiklikleri çok kısa zaman içerisinde görür, onu ortadan kaldırana
kadar da stres içerisinde olurlar. Rutin olarak görülmeyen ve yapılamayan
alışkanlıkları bir şekilde tespit edebilirler. Bu gibi bulgular neticesinde
bunları tespit etmemiz mümkündür.
Değerli
milletvekilleri, tabii, bizim Hükûmet olarak, bakanlıklar olarak bununla ilgili
çok şeyler yaptığımızı rahatlıkla söyleyebilirim. 2 Nisan, tüm dünyada otizm
konusunda farkındalık yaratmak amacıyla Birleşmiş Milletler tarafından Dünya
Otizm Farkındalık Günü olarak ilan edilmiştir. “Otizm Farkındalık Ayı” olarak
bunu ifade etmişiz ve bireylerin toplumsal yaşama katılımı konusunda farkındalığın
ve duyarlılığın artırılmasına yönelik çalışmaları da gerçekleştirmiş
bulunmaktayız. Ülkemizde son yıllarda ivme kazanan yeni engelliler
politikasının sonucu olarak, engelli bireylerin yaşam kalitelerinin artmasına
ve sorunların çözümüne yönelik çalışmalar da ayrıca sürdürülmektedir. Engelli
bireylerin yaşam alanlarında karşılaştığı sorunlara yönelik temel haklar ve
hizmetlere ilişkin yasal düzenlemeler de ihtiyaç olduğu zaman yapılmaktadır. 
En
önemli yapmış olduğumuz, otizm spektrum bozukluğu olan bireylere yönelik ulusal
eylem planı taslağını bugünlerde hazırlamış durumdayız. Aile ve Sosyal
Politikalar Bakanlığımız, ilgili tüm kurum ve kuruluşların otizm konusundaki
yükümlülüklerinin yer aldığı söz konusu eylem planını Yüksek Planlama Kuruluna
sunmuştur. 
Bakanlığımızca,
eylem planı taslağı kapsamında, özellikle son yıllarda birçok çalışma daha
yapılmıştır. 
2014
yılında ve 2015 yılında, Dünya Otizm Farkındalık Günü’nde, ilgili bakanlık ve
kurumlarla, üniversite, STK’lar ve özellikle de ailelerin katılmış olduğu
organizasyonlar gerçekleştirilerek, bu bozukluk hakkında bilgiler verilmiştir. 
2015
yılı içerisinde, Bakanlığımız ve UNICEF Türkiye temsilciliği iş birliğinde,
bakımevlerindeki otistik çocuklar için rehabilitasyon modeli oluşturulmasına,
Kısa Süreli Ulusal Bireysel Danışmanlık Projesi uygulamalarına, otizmli
bireyler için bir rehabilitasyon modelinin kurulmasını hedefleyen projelere
imza atmış durumdayız. Eylem planı taslağı kapsamında, otizmli bireylerin
toplumsal yaşama katılımını sağlamaya yönelik çalışmalarımız yine aynı şekilde
devam edecektir. 
Ayrıca,
Sağlık Bakanlığımız 2014 yılında 3.500’ü sağlık personeli, 1.500’ü eğitimci,
3.400’ü öğrenciyi ve 6.367’si halk eğitimi olmak üzere 14.767 kişiye
farkındalık eğitimi vermiştir.
Yine,
2015 yılında 10.558 sağlık personeline, 3.435 eğitimciye, 10.700 öğrenciye ve
diğerleri olmak üzere toplam 53.304 kişiye yine farkındalık eğitimi vermiştir. 
Değerli
milletvekilleri, biz bu çocukların her zaman yanında olduk ve yanında olmaya da
devam edeceğiz. Hiçbir zaman bu çocukları evlerine kapanan, toplum yaşamından
uzak olan bir duruma sokmadık. Bundan önceki, 2005 yılında çıkarmış olduğumuz
Engelliler Yasası’yla birlikte de engelli çocuklarımızla birlikte bu
çocuklarımıza da gerekli desteği verdik, gerekli eğitimleri verdik. Özel
eğitimlerine özellikle dikkat ediyoruz. Bundan sonraki dönem içerisinde de bu
konunun çok önemli olduğunu ve değerli kardeşim Çetin Bey’in de farkında
olduğunu -onun da bir yakınından dolayı- her zaman bu konunun siyasal, partilerüstü
bir durum olduğunu ifade ediyorum. 
LEVENT
GÖK (Ankara) – Destekle, destekle.
İSMAİL
TAMER (Devamla) – Bu konuya zaten yapmış olduğumuz bu çalışmalardan dolayı
destek veremeyeceğimi belirtiyor, hepinize saygı ve sevgilerimi iletiyorum.
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Tamer.
Cumhuriyet
Halk Partisi Grubu önerisini oylarınıza sunacağım…
Sayın
Gök…
LEVENT
GÖK (Ankara) – Sayın konuşmacının konuşması üzerine gene tutanaklara geçmesi
açısından söylüyorum efendim.
Sayın
Başkan, 17, 25 Aralık yolsuzluk operasyonunda istifa etmiş bir bakanın Rıza
Sarraf’a atfen söylediği bir sözü hatırlatan Genel Başkanımızın sözlerini
çarpıtmak suretiyle bu konuda ne kadar ciddiyetten uzak olduğunu bir kez daha
göstermiştir. 
Genel
Başkanımızın zarafeti ve kadınlara verdiği önemi de göz önünde bulundurarak,
çarpıtmaya matuf bu sözleri Cumhuriyet Halk Partisi olarak şiddetle
reddediyoruz, kabul etmiyoruz. (AK PARTİ sıralarından gürültüler)
ÖZNUR
ÇALIK (Malatya) – Kadınlara verdiği önemi onlara hakaret ederek mi gösteriyor?
İSMAİL
TAMER (Kayseri) – Hiç de çarpıtma falan yok. Ne alakası var çarpıtmayla?
LEVENT
GÖK (Ankara) – Ayrıca, 4,5 milyon aileyi ilgilendiren otizm konusunda AKP
Grubunun ne yapacağını da yüce milletimizin görüşüne havale ediyoruz Sayın
Başkanım.
BAŞKAN
– Teşekkür ederim Sayın Gök.
Öneriyi
oylarınıza sunuyorum: Kabul edenler… Etmeyenler… Öneri kabul edilmemiştir.
LEVENT
GÖK (Ankara) – Haydi bakalım, haydi vicdanlar, nerede vicdanlar? (CHP ve AK
PARTİ sıralarından gürültüler) Otizmi niye kabul etmiyorsunuz, yazık!
İSMAİL
TAMER (Kayseri) – Çalışıyoruz, zaten yapıyoruz, kabul edilecek bir şey yok
Sayın Gök. 
BAŞKAN
– İç Tüzük’ün 37’nci maddesine göre verilmiş bir doğrudan gündeme alınma
önergesi vardır, okutup işleme alacağım ve oylarınıza sunacağım:
VII.- BAŞKANLIĞIN GENEL KURULA SUNUŞLARI
(Devam)
B) Önergeler
1.- İstanbul Milletvekili Onursal
Adıgüzel’in (2/734) esas numaralı, Sosyal Hizmetler Kanununda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/23)
4/4/2016
Türkiye Büyük Millet Meclisi Başkanlığına
(2/734)
esas no.lu Teklif’imin TBMM İçtüzüğü’nün 37’nci maddesi uyarınca doğrudan Genel
Kurul gündemine alınmasını arz ve talep ederim.
 Onursal
Adıgüzel
 İstanbul
BAŞKAN
- Teklif sahibi olarak İstanbul Milletvekili Onursal Adıgüzel’e söz vereceğim.
Buyurunuz
Sayın Adıgüzel. (CHP sıralarından alkışlar)
Süreniz
beş dakikadır. 
ONURSAL
ADIGÜZEL (İstanbul) - Sayın Başkan, değerli milletvekilleri; Ocak 2016
tarihinde Türkiye Büyük Millet Meclisi Başkanlığına sunduğumuz, o tarihten
bugüne Komisyonda bekletilen ve gündeme alınmayan (2/734) esas no.lu
Teklif’imiz üzerine konuşacağım. Genel Kurulu saygıyla selamlıyorum.
2828
sayılı Sosyal Hizmetler Kanunu’nda değişikliği öngören yasa teklifimizle biz,
engelli vatandaşlarımızın günlük hayatlarını sürdürebilmesi için sağlanan bakım
ücretine hane halkı gelirini esas alan gelir şartının kaldırılmasını
amaçlamaktaydık çünkü mevcut uygulamayla engelli vatandaşlarımız “engelli
bireylerin bağımsızlığı” ilkesi göz ardı edilerek ve “adalet” ve “eşitlik”
ilkesine aykırı olarak mağdur edilmektedir. Sadece engelli vatandaşlarımız
değil, onların aileleri de mağdur edilmektedir bu uygulamayla. 
Aslında
mevcut uygulama acı bir gerçeğe de işaret ediyor: Engellilerin Haklarına
İlişkin Birleşmiş Milletler Sözleşmesi gibi birçok uluslararası sözleşmeyi
genelde hemen imzalayan iktidar, ne yazık ki, bunların uygulaması aşamasına
geldiği zaman, modern toplumun “engelli” tanımından çok daha uzakta davranışlar
içine girmektedir. Hükûmet engelli vatandaşlarımız için hayata geçirmekle
övündüğü düzenlemelerin çoğunda, her şeyden önce engellileri birey olarak
değerlendirmenin çok daha uzağındadır. Söz konusu düzenlemeler engellileri
birer birey olarak güçlendirmek yerine, genelde, birlikte yaşadıkları
ailelerine mahkûm kılmaktadır. Her seferinde hayırseverliği merkeze alarak
engellileri basit bir acıma duygusunun nesneleri hâline indirgemektedir
yaptığımız çalışmalar. Engelli vatandaşlarımızın sorunlarını ötelemekten başka
bir işe yaramıyor Hükûmetin bu uygulamaları. Engelli vatandaşlarımızın
sorunlarının çözümü onları birey olarak merkeze alan, bütüncül, sosyal
politikaların geliştirilmesiyle ancak mümkün olabilir. Bugünkü tablo itibarıyla
bu politikaları üretmekten çok uzak olduğumuzu görüyoruz. 
Sayın
Başkan, değerli milletvekilleri; devletin resmî istatistik kurumu TÜİK 2010
yılından bu yana ne yazık ki engellilerle ilgili kapsamlı bir çalışma yapmamış.
Engellilerle ilgili kapsamlı verilerin olmadığı bir ortamda biz nasıl
engellilerle ilgili bütüncül politikalar üretebiliriz, bunları buradan size
sormak istiyorum. Engelli vatandaşlarımıza yönelik veriler olmadığı için
engellilere yönelik ürettiğimiz politikalar da daha çok genelgeçer politikalar
olarak hayata geçirilmektedir. Öte yandan, engellilere yönelik düzenlemelerin
sürdürülebilirliğiyle ilgili de ciddi sıkıntılar gözükmektedir. 
Değerli
milletvekilleri, Devlet Personel Başkanlığı Kasım 2015 verilerine göre kamuda
22.551 engelli kadrosu açık beklemektedir. Mevcut engelli kadrolarının yetersiz
olduğunu defalarca dile getiriyoruz ama elimizdeki kotaları bile doldurma
gereği duymuyoruz. Bunun sebebini özellikle merak ediyorum. Hükûmet neden
mevcut engelli kotalarını doldurmayı bir türlü gerçekleştirmiyor? Bu bakış
açısıyla mı engelli vatandaşlarımızı toplumsal süreçlere dâhil edeceğiz? 
Diğer
bir taraftan, engelli çocuklara yönelik ayrımcılık, şiddet ve istismar ise her
gün artarak devam ediyor. Bizim yargımız ise Diyarbakır’da 14 yaşında, yüzde 50
zihinsel engelli bir kardeşimize cinsel istismar uygulayan suçluya, ödül gibi,
iyi hâl indirimi vererek şiddet ve istismarı teşvik ediyor ne yazık ki. Yapılan
araştırmalara göre, son iki yılda -bunlar sadece medyaya yansıyan araştırmalar-
engellilerin yüzde 58’i şiddete, darba ve tacize uğramış. 
Diğer
bir taraftan, engelli çocuklarımız her türlü eğitimden mahrum bırakılıyorlar.
Örneğin, engellilerimizin sadece yüzde 3’ü okul öncesi eğitime ulaşabiliyor,
sadece yüzde 35’i de liseye devam edebiliyor bu arkadaşlarımızın. 
Sayın
Başkan, değerli milletvekilleri; tabii, engellilerin sorunlarını daha birçok
istatistikle özetleyebiliriz ama ben burada daha fazla rakamdan
bahsetmeyeceğim. Beş dakikalık bir konuşma engellilerin sorunlarını
özetleyemez. Ama biz bu kürsülerden son zamanlarda defalarca rakamlardan,
sayılardan bahsediyoruz ama konuştuğumuz bu sayıların, rakamların birer birey,
çocuk, eş, evlat, anne, baba, kardeş olduğunu unutmamalıyız. Sayılar, rakamlara
sığdırılamayacak kadar büyük acılar yaşıyoruz ülkemizde. “400’e ulaşan şehit.”
diyoruz. Şehitlerimize, buradan, Allah’tan rahmet diliyorum. Suruç’ta 33,
Ankara Garı’nda 103…
(Mikrofon
otomatik cihaz tarafından kapatıldı) 
ONURSAL
ADIGÜZEL (Devamla) – Bir dakika daha…
BAŞKAN
- Sayın Adıgüzel, ek süre uygulamamız yok efendim.
MAHMUT
TANAL (İstanbul) - Bir selamlamak için Sayın Başkanım.
ONURSAL
ADIGÜZEL (Devamla) – Bir selamlama, tamamlamak için ek süre istiyorum.
BAŞKAN
– Sayın Adıgüzel, söz veremiyorum.
ONURSAL
ADIGÜZEL (Devamla) – Tamam, teşekkür ederim. (CHP sıralarından alkışlar)
BAŞKAN
– Teşekkür ederim.
V.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Mehmet Akif Hamzaçebi’nin, 31/3/2016 tarihinde grup başkan vekilleriyle yapılan
toplantıda alınan karara göre bütçenin ilk ve son günkü konuşmaları ile genel
başkanların konuşmaları hariç hatiplere ek süre verilmeyeceğine ilişkin
konuşması
BAŞKAN
- Sayın milletvekilleri, bu vesileyle bilginize sunmak isterim. 
Türkiye
Büyük Millet Meclisi Başkanının başkanlığında siyasi parti grup başkan
vekilleriyle 31 Mart 2016 tarihinde yapılan toplantıda mutabık kalınan birtakım
hususlar var. Bu mutabakat Genel Kurul çalışmalarıyla ilgili bazı hususları
içeriyor. Bu mutabakat metninin 11’inci maddesine göre bütçenin ilk ve son
günkü konuşmaları ile genel başkanların konuşmaları hariç hatiplere ek süre
verilmeyecektir. Bundan sonraki uygulamanın bu şekilde olacağını sizlerin
bilgisine sunuyorum. Bu tüm Genel Kurulun, tüm siyasi parti gruplarının
üzerinde mutabık kaldığı bir konudur. O nedenle uygulamamı yadırgamayın.
MAHMUT
TANAL (İstanbul) – Bence yanlış Sayın Başkan. Başkanların nezaket kuralları
uyarınca nasıl söz alması gerekiyorsa milletvekillerinin de gerekir.
VII.- BAŞKANLIĞIN GENEL KURULA SUNUŞLARI
(Devam)
B) Önergeler (Devam)
1.- İstanbul Milletvekili Onursal
Adıgüzel’in (2/734) esas numaralı, Sosyal Hizmetler Kanununda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/23) (Devam)
BAŞKAN
– Önerge üzerinde bir milletvekili olarak Ali Şeker, İstanbul Milletvekili.
Buyurunuz
Sayın Şeker. (CHP sıralarından alkışlar)
Süreniz
beş dakikadır.
ALİ
ŞEKER (İstanbul) – Sayın Başkan, değerli milletvekilleri; Genel Kurulu saygıyla
selamlıyorum.
Bugün
5 Nisan Avukatlar Günü. Adaletin tecelli etmesi için emek veren, mücadele eden
avukatlarımızın gününü kutluyorum. Adaletin her türlü vesayetten arındırıldığı,
talimatla görev yapan sulh ceza mahkemelerinin olmadığı, adalet mücadelesi
verenlerin baskı görmedikleri, Cumhurbaşkanının Anayasa’yı tanıdığı bir hukuk
sistemini birlikte kurmayı umut ediyorum. 
Değerli
milletvekilleri, “Barış istiyoruz.” dediği için yandaş yerel medya tarafından
aylardır hedef gösterilen Balıkesir Milletvekilimiz Mehmet Tüm’e, önceki gün
Balıkesir’de katıldığı bir şehit cenazesinde yapılan faşist saldırıyı kınayarak
konuşmama başlamak istiyorum. 
Barış
istiyoruz, insanlar ölmesin diyoruz, bu kadar net. Faşist çeteler ve onları
destekleyenler şunu bilsin ki Türkiye’nin neresinde olursa olsun barış
isteğimizi daha gür bir biçimde ifade etmeye devam edeceğiz. 
7
Hazirandan bu yana 400 vekil alamadığınız için uygulamaya soktuğunuz kaos
planıyla 400’den fazla şehit verdik maalesef, 1.000’den fazla vatandaşımızı
kaybettik. Düğmeye basarak kaos planını uygulamaya sokanlar bu planın
uygulanmasına bir an önce son versin istiyoruz. Çatışma ortamının son bulması
için yüce Meclisimizde 4 parti bir araya gelerek sorumluluğumuzun gereğini
yerine getirelim. Yeni şehitler, yeni gaziler gelmesin, yeni can kayıpları
yaşanmasın ve yeni engelliler yaratılmasın istiyoruz. 
Değerli
milletvekilleri, ülkemizde hayatlarını güçlükle sürdürmeye çalışan engelli
vatandaşlarımızla ilgili olarak verilen kanun teklifiyle ilgili söz almış
bulunmaktayım. Milletvekili arkadaşım Onursal Adıgüzel teklifin gerekçesini
biraz önce anlattı. Engelli hakları, engel durumu nedeniyle engellilerin
engelsiz bireyler gibi eşit haklara erişiminin sağlanması için pozitif
ayrıcalık tanınması gereken haklardır. 
Devlet,
engelli vatandaşların haklarını vermek adına vergi toplamaktadır herkesten.
Engelli bireyin ekonomik ve sosyal ihtiyaçlarını ailesinin üzerine bırakmamalı,
bu konuda sosyal devlet olma sorumluluğunu yerine getirmelidir devletimiz. 5378
sayılı Engelliler Hakkında Kanun’a göre, engellilerin tüm hak ve hizmetlerden
yararlanması için fırsat eşitliğinin sağlanması, engellilerin bağımsız
yaşayabilmeleri ile topluma tam ve etkin katılımları için erişilebilirliğin
sağlanması, engellilerin ve engelin ortadan kaldırılması için, engellilerin
istismarının önlenmesi için her türlü önlemi almak durumundadır. “Engelliliğe
dayalı ayrımcılık yapılamaz, ayrımcılıkla mücadele engellilere yönelik
politikaların temel esasını oluşturuyor.” demektedir bu yasa. 
Birleşmiş
Milletler Engelli Hakları Sözleşmesi’ne tarafız biz de. 3 Aralık 2008’de bu
sözleşme Meclisimiz tarafından onaylandı, 28 Ekim 2009 tarihinde
yükümlülüklerini yerine getirmek için Türkiye’yi bağlayıcı kıldı. Ama, bu tarih
sürekli olarak ertelendi ve yıl 2016 oldu, biz hâlâ yükümlülüklerimizi yerine
getirmedik. 
Onursal
arkadaşımızın verdiği rakamlardan birisini özellikle hatırlatmak istiyorum
sizlere. Devletimizin 2 milyon 100 bin memur kadrosu var, yasaya göre 63.207
engelli kadrosu olması gerekiyor ama kadrolu olarak çalışan engelli 40.656. Yüz
binlerce işsiz engelli varken 22.500 devlet kadrosu, engelliler için ayrılan
kadro boş olarak tutuluyor. Bu boş kadrolara rağmen, yasal hakları olmasına
rağmen çalışmak isteyen engelli vatandaşlarımız memur kadrosuna alınmıyorlar.
Devlet koyduğu kanunları devlet kadrolarında bile yaşama geçirmezken, devlet
bile kendi kurallarına, kanunlarına uymazken çıkarılan yasalar ne işe yarar? 
Daha
pratik bir örnek vereyim: Görme engellilerin ulaşımının daha rahat ve güvenli
olması için kaldırımlara çekilmiş olan sarı kabartılı bantlar var. Birçok
belediye bu şeritlerin arasına otobüs durakları koyuyor; burada, bu fotoğrafta
gördüğünüz gibi. Şubat ayında ve Gaziantep’ten, eski aile ve sosyal
hizmetlerden sorumlu Bakan Fatma Şahin’in Belediye Başkanı olduğu yerden bu
resim. İçinden görme engelli yolu geçen otobüs durağı burada gördüğünüz.
Saygıdeğer
milletvekilleri, engeller beynimizde başlar ve biter. Bunları bir sorun olarak
algılayıp çözmek ve hayatı kolaylaştırmak bizim elimizde. Verdiğimiz kanun
teklifi engellilere bakım desteğinin gelir şartına bağlanmasını düzenleyen, bu
şartlar nedeniyle engellilerin yaşadığı mağduriyeti ortadan kaldırmaya yönelik
bir tekliftir. Gelin, hep birlikte sorunu ortadan kaldıralım ve bu problemi
birlikte çözelim istiyoruz.
Hepinize
teşekkür ediyor, saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Şeker. 
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Alınan
karar gereğince, sözlü soru önergeleriyle diğer denetim konularını görüşmüyor
ve gündemin "Kanun Tasarı ve Teklifleri ile Komisyonlardan Gelen Diğer
İşler" kısmına geçiyoruz.
1’inci
sırada yer alan, Türkiye İnsan Hakları ve Eşitlik Kurumu Kanunu Tasarısı ile
Kadın Erkek Fırsat Eşitliği Komisyonu ve İnsan Haklarını İnceleme Komisyonu
raporlarının görüşmelerine başlayacağız.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149) (x)
BAŞKAN – Komisyon? Yerinde.
Hükûmet? Yerinde.
1 Nisan 2016 tarihli 65’inci Birleşimde İç
Tüzük’ün 91’inci maddesine göre temel kanun olarak görüşülen 149 sıra sayılı
Kanun Tasarısı’nın ikinci bölümünde yer alan 19’uncu madde üzerinde İstanbul
Milletvekili Hüda Kaya ve arkadaşlarının önergesinin oylama işleminde
kalınmıştı. 
Şimdi önergeyi hatırlatmak amacıyla tekrar
okutup oylarınıza sunacağım. 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 19’uncu maddesinin tasarıdan çıkarılmasını arz ve teklif ederiz.
Hüda Kaya
(İstanbul) ve arkadaşları
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Şimdi diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 19’uncu maddesinin (2)’nci fıkrasının aşağıdaki şekilde
değiştirilmesini arz ve teklif ederiz. 31.03.2016
"(2) Birinci fıkrada sayılanlar başkanın
yetkilendirmesi halinde tüm kamu kurum ve kuruluşları ile diğer gerçek ve tüzel
kişilerden ilgili bilgi ve belgeleri istemeye, incelemeye ve bunların
örneklerini almaya, ilgililerden yazılı ve sözlü bilgi almaya, özgürlüğünden
mahrum bırakılan ya da koruma altına alınan kişilerin bulundukları cezaevleri
ve tutukevlerini, ıslahevlerini, gözetleme merkezlerini, rehabilitasyon
merkezlerini, geri gönderme merkezlerini, karakolları, hastane hükümlü
koğuşlarını ziyaret etmeye, buralarda inceleme yapmaya ve gerekli tutanakları
düzenlemeye, kötü muameleye maruz kaldığı iddia edilen kişi ya da kişilerle
görüşmeye yetkilidir. Kamu kurum ve kuruluşları ile diğer gerçek ve tüzel
kişiler kurumun ziyaretlerini kolaylaştırmak ve taleplerini gecikmeksizin
yerine getirmek zorundadırlar.”
Ahmet Akın (Balıkesir) ve
arkadaşları
BAŞKAN
– Komisyon önergeye katılıyor mu? 
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz.
BAŞKAN
– Komisyonun ve Hükûmetin katılmadığı önerge üzerinde Nihat Yeşil, Ankara
Milletvekili. 
Buyurunuz
Sayın Yeşil. (CHP sıralarından alkışlar)
Sayın
Yeşil, süreniz beş dakikadır. 
NİHAT
YEŞİL (Ankara) – Sayın Başkan, saygıdeğer milletvekilleri; görüşülmekte olan
Türkiye İnsan Hakları ve Eşitlik Kurumu Kanunu Tasarısı’nın 19’uncu maddesi
üzerine söz almış bulunmaktayım. Yüce Meclisi saygıyla sevgiyle selamlıyorum. 
Avukatlar
Günü’nüzü de ayrıca kutluyorum.
Saygıdeğer
milletvekilleri, insan haklarının geliştirilmesi konusunda çalışmak ve bu
alanda ışık tutacak katkılar sunabilmek her insan için bir onurdur. Bu onuru
hepimizin iyi niyetle paylaşması gerekir. Her insan dil, din, ırk, cinsiyet,
felsefi ya da siyasi düşünce ayrımına tabi tutulmadan, güven içinde ve özgür
biçimde yaşamı hak eder. Bu sebeple, hak ve özgürlüklerin geliştirilmesi,
insanın insana zulmünün ortadan kaldırılması ve insanlar arasında eşitlikçi bir
anlayışın gelişmesi elbette hepimizin ortak amacı olmalıdır. Biz bu konuda
herkese güvenmek istiyoruz. İnsan hakları konusuna tamamen ön koşulsuz
yaklaşıyoruz ancak bu konuda ülke olarak sınıfta kaldık.
İnsan
Hakları Derneğinin tespitlerine göre, sadece 2015 yılında insan haklarının
ihlalinde 348 kadının şiddet ve tecavüz sonucu öldürüldüğü, 186 çocuğun cinsel
istismara uğradığı, 188 çocuğun darp ve işkenceye uğradığı ve 55 çocuğun da bu
sebeple yaşamını yitirdiği, 1.379 kişinin gözaltında işkenceye ve kötü muameleye
maruz bırakıldığı, 31 gazetecinin cezaevlerinde tutulduğu, 5 gazete matbaası, 3
gazete bürosu, 1 dergi, 9 dergi bürosu, 1 yayınevi, 2 televizyon kanalı
baskını, 1 dernek binası olmak üzere basına yönelik toplam 26 tane saldırı
yapıldığı tespit edilmiştir. Gerçekleşen 77 ırkçı ve ideolojik saldırıda 1.523
kişi yaralandığı ve 2 kişinin bu olaylarda öldüğü, 26.851 İnternet sitesinin
erişime yasaklandığı, 545 toplantı ve gösteriye güvenlik güçlerinin müdahale
ettiği, aralarında siyasi partilerin ve derneklerin de bulunduğu 68 kuruma
güvenlik güçlerinin baskın yaptığı, Karaman’daki Ensar Vakfında 45 çocuğun
tecavüze uğradığı, on dört yıllık AKP iktidarında daha saymakla
bitiremeyeceğimiz binlerce hak ve özgürlük ihlalinin yaşandığı bir Türkiye’de
gerçek anlamda insan hak ve özgürlüklerinden söz edebilir miyiz? Bu koşullarda
vatandaşlarımızın AKP iktidarına güvenmesi mümkün müdür? Biz ne kadar iyi
niyetli olmaya çalışırsak çalışalım yaşananlar ortadadır. AKP’nin on dört
yıldır sürdürdüğü politikalar her alanda olduğu gibi insan hakları konusunda
sınıfta kalmıştır. 
Saygıdeğer
milletvekilleri, görüşülen kanun tasarısında belirtilen, ülkemizde insan
haklarının korunması, ayrımcılıkla mücadele, işkence ve kötü muameleye karşı
ulusal ihlalleri önlemeye yönelik bir kurumun kurulmasına elbette biz de
tarafız ve istiyoruz. Ancak, hazırlanan kanun tasarısı, insan haklarını
koruması, insan hak ve özgürlüklerini kullanması öngörülen kurumun yapısı ve
işlevi yönünden son derece eksik ve sorunludur. Birleşmiş Milletler İnsan Hakları
Komisyonu tarafından ortaya konulan Paris İlkeleri açık ve nettir. Görüşülmekte
olan kanunda kurulması öngörülen İnsan Hakları ve Eşitlik Kurumu da Paris
İlkelerine uygunluk göstermek zorundadır ancak tasarı bu zorunluluğu
karşılamıyor. 
Ayrıca,
tasarının ayrımcılık kavramını gerektiği şekilde ve açıkça tanımlamadığı
görülüyor. Hangi ayrımcılık türlerinin insan hakları ihlaline neden olduğunu
nasıl belirleyeceksiniz?
Bunun
yanında, tasarıda oluşturulması öngörülen kurulun yapısı bizleri endişeye düşürüyor.
11 üyeden oluşan kurulun 8 üyesinin Bakanlar Kurulu tarafından, 3 üyesinin de
Cumhurbaşkanı tarafından seçilmesi insan hakları ihlallerinin tespitinde ve
önlenmesinde Hükûmetin müdahalesini açık ve mümkün kılıyor. 
Ayrıca,
İnsan Hakları ve Eşitlik Kurumu Kanunu Tasarısı üniversitelerin, sivil toplum
kuruluşlarının, demokratik kitle örgütlerinin ve ülkemizde insan hakları
konusunda çalışma yürüten bağımsız kuruluşların görüşleri alınmadan
hazırlanmıştır. Hükûmet, bu konuda tekçi bakış açısını koymakla mükellef… 
Bu
çerçevede, tasarının geri çekilerek ulusal ihlalleri önleme mekanizması içinde,
hukuk mevzuatının insan haklarına dair eksiklerini de dolduracak ciddi ve ayrı
bir yasa için çalışma yapılması gerekmektedir. Milletvekili olurken bu kürsüde
hepimiz, toplumumuzun huzuru ve refahı için millî dayanışma ve adalet
anlayışıyla herkesin insan haklarından ve temel özgürlüklerden yararlanmasını
hedef edindik ve bu konuda şeref sözü verdik.
Bu
vesileyle hepinizi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Yeşil.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Şimdi,
son önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 19’uncu maddesinin (1)’inci fıkrasındaki “İnsan Hakları ve Eşitlik
Uzman Yardımcıları ve Başkan tarafından görevlendirilen diğer Kurum personeli”
ibaresinin tasarı metninden çıkarılmasını arz ve teklif ederiz.
Ruhi
Ersoy (Osmaniye) ve arkadaşları
BAŞKAN
– Komisyon önergeye katılıyor mu? 
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz Başkan.
BAŞKAN
– Önerge hakkında konuşmak isteyen Muharrem Varlı, Adana Milletvekili.
Buyurunuz
Sayın Varlı. (MHP sıralarından alkışlar)
Süreniz
beş dakikadır.
MUHARREM
VARLI (Adana) – Sayın Başkan, değerli milletvekilleri; hepinizi saygıyla selamlıyorum.
Bu
yasa “Avrupa Birliği uyum” adı altında çıkartılan bir yasa, Avrupa Birliği
istediği için, zorladığı için çıkartılan bir yasa ve bununla birlikte mülteci
kabulü yapılırsa ve birçok yasa çıkartılırsa altıncı aydan sonra beyefendiler
de lütfederse Türkiye Cumhuriyeti devleti vatandaşlarının vizesiz dolaşım hakkı
elde edilecek. Tabii, bununla ilgili istedikleri, bize dikte ettikleri,
dayattıkları birçok şey var, biz de sanki bunlara çok ihtiyacımız varmış,
onlardan alınacak çok ders varmış gibi veya onlardan öğreneceğimiz şeyler
varmış gibi bu yasalarla uğraşıyoruz.
Bir
defa, insan hakları konusunda Avrupa önce kendisine bakmalı. Yani bizim,
Avrupa’dan insan hakları konusunda alabileceğimiz hiçbir ders yok ki. Yani
onlar dün Afrika’yı işgal ettiklerinde oranın bütün tabii kaynaklarını
sömürdüler, insanları aldılar, götürdüler, kendilerine köle yaptılar;
Amerika’yı işgal ettiklerinde, Amerika Kıtası’nı keşfettiklerinde
Kızılderilileri yok ettiler, Kızılderili’nin nesli kalmadı. Dolayısıyla, yine
kendi aralarındaki savaşlarda Yahudileri fırınlara atarken bizim atalarımız
Yahudileri aldılar, kendilerini burada misafir kabul ettiler ve yerleştirdiler,
onların yaşamasına müsaade ettiler. Onun için, bizim, Avrupa Birliğinden bu
manada, Avrupa ülkelerinden bu manada alabileceğimiz hiçbir ders yok ama biz
neyin ezikliğini yaşıyoruz, neyi bu manada haykırıp söyleyemiyoruz
anlayamadığımız nokta burası. Yani 3 milyar avro veya 6 milyar avro
karşılığında, burada hayatlarını riske atarak, kimisi boğularak, kimisi boğulmayı
atlatarak Avrupa’ya gitmiş mültecileri tekrar geri kabul ediyoruz yani sanki
Türkiye’de yaşayan onca Suriyeli yetmiyormuş gibi bir de onların
gönderdikleriyle biz burada uğraşacağız. 
Yani,
bakın, değerli arkadaşlarım, Türkiye’de hırsızlık arttı, fuhuş arttı, adam
öldürme, darp attı, kapkaç arttı, artık insanların can emniyeti yok, mal
emniyeti yok. Akşamüzeri bir bakıyorsunuz bir bağırtı çöküyor, ne oldu? Birinin
evini soymuşlar. Koştur koştur oraya gidiyorsun. Ne oldu? Suriyeliler
girmişler, soymuşlar. Yani ben o insanları hor görmüyorum, asla böyle bir mana
çıkmasın, Allah onlara yardım etsin, Allah kimseyi vatansız bırakmasın, Allah
kimseyi vatanından kaçmak zorunda bırakmasın. Ama onları bu duruma düşürenlere
lanet olsun. Yani onları hangi hakla bu duruma düşürdüler? Kimler düşürdü,
kimler bunun destekçisi oldu, Allah onların belasını versin. Ben onları
yadırgamıyorum, insanlar aç. Yani böyle bir atasözü var ama biraz argo olur,
burada söylemek istemiyorum. Neyse… 
Değerli
arkadaşlarım, yani, biz, vizesiz dolaşım hakkı alacağız diye, Avrupa Birliği
bize bunu verecek diye, bize dayattıkları birçok yasayı çıkartmakla şu anda
mükellefiz. İşte insan hakları konusu da bunlardan bir tanesi. Demin de
söylediğim gibi, onlar Afrika’nın madenine talipken bizim atalarımız Afrika’ya
gittiklerinde oraya hizmet götürmüşler, bizim atalarımız Balkanlara
gittiklerinde oraya köprü götürmüşler, han götürmüşler, hamam götürmüşler ve
-insanlara insanca yaşamayı- dinî vecibelerini dahi serbest bırakmışlar ama
bugün Avrupalı, gittiği her yere kötülük götürmüş, kan götürmüş, gözyaşı
götürmüş. İşte Afganistan, işte Irak, işte Suriye yani gözümüzün önünde en
basit yaşadığımız, gördüğümüz ülkeler bunlar. Yani bir karıştır, birbirine
düşür, ondan sonra onlar birbirini gırtlaklarken sen silah sat, zengin ol ve o
ülke birbiriyle uğraşırken, birbirini yerken git oraya konuşlan, o ülkenin
tabii kaynaklarını al, kendi cebine doldur, kendi vatandaşlarına götür.
Bunların anlayışı bu. Onun için, onlardan bizim alabileceğimiz hiçbir ders yok.
Onların vatandaşları bizden çok daha kıymetli değil. Onların insanlarının hayat
tarzı bizden çok daha önemli olmamalı. Ama bugün baktığımız zaman, Avrupalı,
kendi insanının hayatını korumak, kendi insanına daha iyi hayat yaşatabilmek
için başka ülkelerin insanlarını ezip, başka ülkenin insanlarını ayaklarının
altına alıp onların her türlü haklarını, hukuklarını ellerinden almaya
çalışıyor. 
Onun
için, bu manada bizim Avrupa Birliğine vereceğimiz çok şey var, anlatacağımız
çok şey var ama Avrupa Birliğinden alacağımız hiçbir şey yok. Avrupa
devletlerinden alacağımız hiçbir şey yok. Onlar önce Afrika’nın hesabını
versinler, onlar önce Kızılderililerin hesabını versinler. 
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Varlı.
Görüşmesini
tamamladığımız son önergeyi oylarınıza sunuyorum: Kabul edenler… Etmeyenler…
Kabul edilmemiştir.
19’uncu
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
Birleşime
kırk beş dakika ara veriyorum.
Kapanma Saati: 19.31
ÜÇÜNCÜ OTURUM
Açılma Saati: 20.19
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Ömer SERDAR (Elâzığ), Fehmi KÜPÇÜ (Bolu) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 67’nci Birleşiminin Üçüncü
Oturumunu açıyorum.
149
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon?
Yerinde.
Hükûmet?
Yerinde.
20’nci
madde üzerinde üç adet önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 20’nci maddesinin (3)’üncü fıkrasının "İnceleme ve araştırma
konusuyla ilgili olarak gerek görülmesi hâlinde Başkan ya da kurul tarafından
alınacak kararla, tanık veya ilgili kişileri dinlemek üzere ücreti Kurum
bütçesinden ödenmek üzere bilirkişi görevlendirilebilir." şeklinde
düzeltilmesini arz ve teklif ederiz.

 Deniz Depboylu Mustafa
Mit Nuri Okutan
 Aydın Ankara
 Isparta
 İsmail Faruk Aksu Zihni
Açba Mehmet Erdoğan
 İstanbul Sakarya Muğla
 Arzu Erdem Erkan
Haberal Ruhi Ersoy
 İstanbul Ankara Osmaniye
 Mehmet Ali Aslan
 Batman
BAŞKAN
– Şimdi, diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 20’nci maddesinin (3)’üncü fıkrasının tasarı metninden
çıkartılmasını arz ve teklif ederiz.

 Ahmet Akın Mahmut
Tanal Onursal Adıgüzel
 Balıkesir İstanbul İstanbul
 Tahsin Tarhan Şenal
Sarıhan
 Kocaeli Ankara
BAŞKAN
– Şimdi, maddeye en aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 20’nci maddesinin tasarıdan çıkarılmasını arz ve teklif ederiz.

 Çağlar Demirel İdris
Baluken Bedia Özgökçe Ertan 
 Diyarbakır Diyarbakır Van
 Mahmut Celadet Gaydalı Kadri
Yıldırım Sibel Yiğitalp
 Bitlis Siirt Diyarbakır
 Mehmet Ali Aslan
 Batman
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Mehmet Ali Aslan, Batman Milletvekili.
Buyurun
Sayın Aslan. (HDP sıralarından alkışlar)
Süreniz
beş dakikadır.
MEHMET
ALİ ASLAN (Batman) – Sayın Başkan, Sayın Divan ve değerli milletvekilleri;
hepinizi saygıyla selamlıyorum. 
Öncelikle,
altı bin yedi yüz altmış altı yıldır kutlanan; Asuri, Süryani, Keldani ve
Aramilerin Akito Bayramı’nı kutluyoruz. Ta Akadlardan, Asurlardan ve Babiller
döneminden beri kutlanmaktadır. Süryanice olarak da “…”(x)
şeklinde bir kutlama yaptım.
Ve
bugün 5 Nisan Avukatlar Günü, avukatlarımızın da Avukatlar Günü’nü kutluyoruz.
Ama avukatlar maalesef artık avukat tutar hâle gelmiştir bu son süreçte. Bu
anlamıyla da Allah onlara ve bizlere yardımcı olsun.
İnsan
Hakları ve Eşitlik Kurumu Kanunu Tasarısı’yla ilgili konuşuluyorken, maalesef,
hâlen çok aleni bir şekilde insan hakları çiğnenmektedir. Örneğin, geçen hafta
araştırma önergemiz vardı, hayatını yitiren Bediüzzaman’la ilgili, Şeyh Sait’le
ilgili, Seyit Rıza’yla ilgili; hâlâ kabirleri bulunmuş durumda değil ve
maalesef, hâlâ Saidi Nursi-Saidi Kürdi tartışmaları yapılıyor. Bu da ölmüş
insanların kemiğini sızlatan… Ve bu tartışmalardan, eminim, şu anda ruhen de
rahatsız olmaktadırlar. Saidi Kürdi’yi kabul etmeyen, Saidi Nursi’yi
anlamamıştır; Saidi Nursi’yi de kabul etmeyen, Saidi Kürdi’yi anlamamıştır.
Bediüzzaman’ın konjonktürel olarak, siyasi ve politik gelişmelere paralel
olarak kullanmış olduğu isimler vardır. “Eski Sait”, “Yeni Sait”, “Ebu Lâşey”,
“İbnüzzaman” gibi çokça lakap ve isim kullanmıştır, bu yönüyle de bir bütün
olarak Bediüzzaman’dır. Irki tartışmalardan uzak tutulması gerekiyor. Biz onun
fikirlerine, eserlerine, külliyatına önem veriyoruz; ırkı tabii ki tartışma
konusu yapılmamalıdır.
Az
önce bir hatip arkadaş güzel söyledi, Avrupa kriterlerini eleştirdi. Tamam,
biz, Cenevre Sözleşmesi’ni, Paris Sözleşmesi’ni, Varşova’yı, Avrupa uyum yasası
kriterlerini, Magna Carta’yı bir tarafa bırakalım; buyurun, İslam tarihi
içindeki referansları ele alalım. Örneğin, Hilful Fudul diye bir anlaşma
vardır. Peygamber (AS) 20 yaşındayken, peygamberliği gelmeden, önce Mekke’ye
gelen hacılara bir şekilde zulmediliyordu, malları ellerinden alınıyordu. En
sonunda kalkıp ne dendi? Mekke ehli toplanıp dedi ki: “Biz bu zulmü kabul
etmeyelim. Biz bütün kabileler bir araya gelip bir komisyon oluşturalım.” Ve o
komisyonda kimler yer alıyordu? Müşrikler vardı, Hristiyanlar vardı, Hanif
dinine mensup kabileler vardı. Bunların ortaklaştığı bir şekilde, bugünkü
anlamıyla, insan hak ve hukukunu savunacak bir komisyon oluşturuldu yani
parlamentonun tek bir grubundan oluşturulmadı. Bugün oluşturulan komisyonun 8
üyesi bakanlar tarafından, 3 üyesi Cumhurbaşkanı tarafından atanıyor. Bu,
İslam’ın o referanslarına da aykırıdır. Aynı şekilde, Medine Vesikası da
aslında bu oluşturulan kurulla ilgili… Daha doğrusu, bu kurul çelişiyor çünkü
Medine Vesikası’nda da bütün etnik, dinî azınlıkları temsil eden insanlar vardı
ve o şekilde adalet daha fazla tecelli ediyordu. 
Ben
sözlerimi bitirip sizleri saygıyla selamlıyorum. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Aslan. 
Önergeyi
oylarınıza sunuyorum…
İDRİS
BALUKEN (Diyarbakır) – Karar yeter sayısı…
BAŞKAN
– Karar yeter sayısı talebi olduğu için oylamada karar yeter sayısını
arayacağım. 
Kabul
edenler… Etmeyenler… 
Karar
yeter sayısının olup olmadığı konusunda Başkanlık Divanında tereddüt oluşmuştur.
O nedenle oylamayı elektronik cihazla yapacağım. 
Oylama
için iki dakika süre veriyorum. 
Oylamayı
başlatıyorum. 
(Elektronik
cihazla oylama yapıldı)
BAŞKAN
- Karar yeter sayısı yoktur.
Birleşime
beş dakika ara veriyorum. 
Kapanma Saati: 20.29
DÖRDÜNCÜ OTURUM
Açılma Saati: 20.36
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 67’nci Birleşiminin Dördüncü
Oturumunu açıyorum.
149 sıra sayılı
Kanun Tasarısı’nın 20’nci maddesi üzerinde Batman Milletvekili Mehmet Ali Aslan
ve arkadaşlarının önergesinin oylaması sırasında karar yeter sayısı
bulunamamıştı. Önergeyi tekrar oylarınıza sunacağım ve karar yeter sayısını
arayacağım. 
Önergeyi kabul
edenler… Kabul etmeyenler… Önerge kabul edilmemiştir.
Şimdi 149 sıra
sayılı Kanun Tasarısı’nın görüşmelerine kaldığımız yerden devam ediyoruz.
Komisyon?
Yerinde.
Hükûmet?
Yerinde.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 20’nci maddesinin (3)’üncü fıkrasının tasarı metninden
çıkartılmasını arz ve teklif ederiz. 
Şenal
Sarıhan (Ankara) ve arkadaşları
BAŞKAN –
Komisyon önergeye katılıyor mu?
İNSAN HAKLARINI
İNCELEME KOMİSYONU BAŞKAN VEKİLİ FATMA BENLİ (İstanbul) – Katılmıyoruz Sayın
Başkanım.
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz Muhterem Başkanım.
BAŞKAN
– Önerge üzerinde Şenal Sarıhan, Ankara Milletvekili.
Buyurunuz
Sayın Sarıhan. (CHP sıralarından alkışlar)
Süreniz
beş dakikadır.
ŞENAL
SARIHAN (Ankara) – Değerli Başkanım, değerli kâtip üyeler, milletvekili
arkadaşlarım ve çalışan arkadaşlar; hepinizi saygıyla selamlıyorum.
Bir
süredir görüşmekte olduğumuz yasa tasarısının 20’nci maddesi üzerinde konuşmam
gerekiyor. Bu konuda çalışanlara, uzman olarak çalışanlara tanık dinleme
yetkisi veriliyor. Şimdi, tanık dinleme yetkisinin yargıca ait bir yetki olduğu
hepimizin malumudur. Belki özel idari soruşturmalar için tanık dinleme gibi bir
usul olabilir ama İnsan Hakları ve Eşitlik Kurumu gibi bir kurumda hem tanık
dinleme yetkisinin verilmesi hem de usulsüz bir biçimde tanıkların
dinlenmesinden sonra bilirkişi raporu gibi bu raporların değerlendirilerek
yargının yetkisine müdahale edilmesi konusundaki düzenlemelerin açıkça hem iç
hukukumuz yönünden hem de uluslararası hukuk yönünden önemli ayrılıklar, önemli
sorunlar yaratacağı ortada. Öylesine alelacele düzenlenmiş bir tasarıyla karşı
karşıyayız ki -bunu daha önce de ifade etmeye çalıştık- tasarı üzerinde
arkadaşlarımızın, gerek insan hakları alanında çalışan arkadaşlarımızın gerekse
hukuk bilgisi olan arkadaşlarımızın bir arada oturarak bir alt komisyonda...
BAŞKAN
– Sayın milletvekilleri, Genel Kurulda bir uğultu vardır. Lütfen efendim...
AHMET
HAMDİ ÇAMLI (İstanbul) – Hayır efendim, kadın hakları savunucularından merak
ettiklerimiz vardı, onun için uğultu.
BAŞKAN
– Lütfen sayın milletvekilleri...
Buyurunuz
Sayın Sarıhan.
ŞENAL
SARIHAN (Devamla) – Değerli arkadaşlar, şimdi insan hakları konusunu
konuştuğumuz bugün, aynı zamanda hem polisle ilgili hem de avukatla ilgili yani
güvenlik alanında çalışmakta olan ya da hakkın teslimi alanında çalışmakta olan
iki kesimle ilgili de bir gün kutlamasında bulunduk. Bu kutlamalarımız
sırasında, Avukatlar Günü üzerinde ben de birkaç şey söyleyerek bu tasarıyla da
bağlantısını ifade etmek istiyorum. 
Elimizdeki
tasarı, işkence, zalimane muamele ve kötü muameleyle ilgili olarak, bu
muameleden etkilenecek olan kesimlerin bulundukları yerlerin kontrolü
konusunda, izlenmesi konusunda, oralarda insan haklarına uygun muamelenin
yapılması konusunda kuruma yetki veriyor. Bu yetkiyi imzalamış olduğumuz
sözleşmeye bağlı olarak -ki sözleşmenin imzalanma tarihinden itibaren bir yıl
içinde bizim bir yasa yürürlüğe koymamız gerekiyordu, bunu yapamadık, daha
doğrusu farklı bir biçimde yaptık- insan hakları inceleme kurulu gibi bir kurul
oluşturduk ancak oluşturduğumuz kurul, oluştuğu tarihten altı ay sonradan
başlamak üzere, bütün uluslararası denetim mekanizmalarınca yetersiz, eksik
olarak görüldü. 
Şimdi,
sadece imzalamış olduğumuz sözleşme, ki sözleşmenin imzalanmasından da yıllarca
sonra aslında bu yasa tasarısı gündeme gelmiş oluyor, bu tasarı üzerinde yeni
bir düzenleme yapmaya çalışıyoruz. Olumlu bir noktaya da değinmek istiyorum,
aynı zamanda kapalı kurumların incelenmesi konusunda uluslararası sözleşmeyi de
aşan bir düzenleme yapıyoruz. Ama, içinde bulunduğumuz bu tasarının hazırlanışı
sırasında kimlerin bu incelemeleri yapacağı yani hangi kurulların, hangi
yetkilerle donatılmış olan kurumların yapacağı konusunda ciddi bir sorun var.
Nedir o sorun? Kabul edip geçirmiş olduğumuz, daha doğrusu kabul ederek
geçirmiş olduğunuz tasarının ilgili maddesinde kurul üyelerinin 3’ü Cumhurbaşkanı
tarafından, diğerleri ise Bakanlar Kurulu tarafından belirleniyor. Şimdi,
olumlu olana da işaret ettim, olumlu gördüğüm noktaya da işaret ettim ama aynı
sözleşmede der ki: “Bu kurullar çoğunlukla insan hakları alanında çalışan sivil
toplum kuruluşlarından ya da insan hakları alanında çalıştığı ve isim yaptığı
bilinen insanlar arasından belirlenir ve her hâlükârda bağımsız ve yansız
olması gerekir.” Şimdi, arkadaşlar, Allah aşkına, Bakanlar Kurulu kimi temsil
eder? Hükûmeti. Cumhurbaşkanı, bugünkü hâliyle de, başka türlü de olsa, yine
idareye yakın olan bir yetkilidir. Peki, bunun, bağımsız bir şekilde, yansız
bir şekilde bu incelemelerin yapılması bugünkü yapıyla nasıl mümkün olacaktır?
Olmayacaktır değerli arkadaşlar. Burada yasa yaparken eğer biz insan haklarını
temel almazsak ve o temel üzerinden yeni yasalar inşa edemezsek hepimiz zor
durumda kalacağız, bunu bilgilerinize sunmak istiyorum. 
Teşekkür ederim. (CHP sıralarından alkışlar) 
BAŞKAN – Teşekkür ederim Sayın Sarıhan. 
Önergeyi oylarınıza sunuyorum…
LEVENT GÖK (Ankara) – Yoklama talebimiz var. 
III.- YOKLAMA
(CHP sıralarından bir grup milletvekili ayağa kalktı) 
BAŞKAN – Yoklama talebi vardır. 
Yoklama talebinde bulunan sayın milletvekillerinin önce
isimlerini tespit edeceğim.
Sayın Gök, Sayın Altay, Sayın Torun, Sayın Sarıhan,
Sayın Yalım, Sayın Gürer, Sayın Bayır, Sayın Altaca Kayışoğlu, Sayın
Kuyucuoğlu, Sayın Zeybek, Sayın Yıldız Biçer, Sayın Tanal, Sayın Özdemir, Sayın
Kayan, Sayın Akyıldız, Sayın Sertel, Sayın Salıcı, Sayın Akkaya, Sayın Özkan,
Sayın Yüksel. 
Yoklama için iki dakika süre vereceğim ve yoklama
işlemini elektronik cihazla yapacağım. 
Yoklama işlemini başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149) (Devam)
BAŞKAN – Önergeyi oylarınıza sunuyorum: Kabul edenler…
Etmeyenler… Önerge kabul edilmemiştir.
Şimdi diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 20’nci maddesinin (3)’üncü fıkrasının "İnceleme ve araştırma
konusuyla ilgili olarak gerek görülmesi hâlinde Başkan ya da kurul tarafından
alınacak kararla, tanık veya ilgili kişileri dinlemek üzere ücreti Kurum
bütçesinden ödenmek üzere bilirkişi görevlendirilebilir." şeklinde
düzeltilmesini arz ve teklif ederiz.
Erkan Haberal (Ankara) ve
arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge hakkında konuşmak isteyen Sayın Erkan Haberal, Ankara Milletvekili.
Buyurunuz
Sayın Haberal. (MHP sıralarından alkışlar)
Süreniz
beş dakikadır.
ERKAN
HABERAL (Ankara) – Sayın Başkan, değerli milletvekilleri; bugün itibarıyla 7
Hazirandan bu yana 451 şehidimiz, yılbaşından bu yana 192 şehidimiz vardır. En
son dün Nusaybin’de 1 binbaşı ve 1 uzman çavuşumuzu ve dün gece de Silopi’de
Rize Pazar Sitor köyünden Yaşar Yavaş isimli Özel Harekâtçı kardeşimizi şehit
verdik. Hepsinin yeri, mekânı cennettir. Kalbimiz, gönlümüz, her şeyimiz
onlarla beraberdir, aileleriyle beraberdir. 
Ayrıca,
Azerbaycan’da verdiğimiz 16 şehit kardeşimizi saygıyla anmak isterim buradan.
Dünyanın neresinde bir Türk şehit olursa bizim için bu milletin şehididir,
Türkiye’nin şehididir, Türk milletinin şehididir. Azerbaycan demişken özellikle
altını çizmek istediğim bir şey var, Azerbaycan’da yaşayan insanlar Azeri
değil, Türk milletidir, Türk halkıdır. “Azeri” ismi, Sovyet Rusya’nın
asimilasyon projesidir, ayrıştırma projesidir, farklılaştırma projesidir,
özellikle Türk milletine karşı cumhuriyet döneminden önce başlattığı bir
dayatma projesidir. Orada yaşayan vatandaşlarımızın, Azerbaycan’da yaşayan
Türklerin bize söyledikleri bir şey vardır, “Bize ‘Azeri’ diye bir siz, bir de
bizim kuzeyimizdekiler söylemektedir.” demektedirler. Onlar, Türk milletinin
bir ferdidirler. 
Sayın
milletvekilleri, görüşmekte olduğumuz yasa tasarısı genel itibarıyla insan
hakları ihlallerini direkt ilgilendirmesi bakımından eksik ve felsefe açısından
sorunludur. Tasarının en başındaki ayrımcılıkla mücadele ve eşitlik ilkesi, adı
içinde hazırlayanların kendi düşüncelerini ön plana koydukları tasnif zaten
isme karşıdır, vicdanlarda gerçekten ciddi bir soru işareti bırakmıştır.
Milliyetçi Hareket Partisinin bu konudaki temsilcisi olan milletvekilimizin
yasa tasarısındaki muhalefet şerhinde de böyle bir kurumun oluşturulmasına
olumlu bakılmış lakin özellikle Anayasa’nın 10’uncu maddesine atıfta
bulunularak eşitlik ilkesinin zedelenebileceği vurgusu yapılmıştır. İnsan
Hakları ve Eşitlik Kurumu kurulurken toplumumuzdaki bütün insanlarımızın
temsilcileri olan siyasi partilerin görüşlerine yer verilmemesi ve bu kurumda
yeterince, hatta hiç temsil edilmemeleri İnsan Hakları Kurumu değil, iktidar
hakları kurumu olarak isimlendirilmesine sebebiyet vermesine neden olacaktır. 
20’nci
maddede yer alan bilirkişi görevlendirmesi ve tanık dinlenmesi unsurları özü
mahiyetiyle karşı çıkamayacağımız, destek olmamız gereken ifadelerle dolu olsa
da bu ülkede ekmekten, sudan, etten, elektrikten, petrolden, her türlü alın
terinden vergi alınıyorsa, bir gelir getirmesi bakımından da bilirkişiden de
vergi alınması Anayasa’nın gereğidir, kaçınılmazdır. Eğer vergilendirme
yapıldıktan sonra bilirkişi ücretinin düşeceği zannıyla bu tahdit getirilmiş
ise ek göstergelerde yapılacak değişikliklerle bu durum bilirkişinin lehine
pozitif olarak düzeltilebilir. 
20’nci
maddenin (3)’üncü bölümünde yer alan araştırmaya yetkili kurum personelinin
tanık dinleyebileceği, izni ise soru işaretleriyle doludur. Tanık olan kişilere
ücretlendirme yapılıp yapılmayacağı, hangi koşullarda çağırılıp çağırılmayacağı
belirtilmemiştir. Bilirkişilerin yaptıkları görevle aynı yoğunlukta olmasa da
tanık olarak gelmenin, beklemenin, zaman ayırmanın da bir bedeli, bir karşılığı
olmalı diye düşünmekteyiz. Kurumun bilirkişi ve tanık ifadeleriyle kendisini
yargı kurumu yerine koyması, çok ayrı cezai yaptırımlarda bulunması Anayasa’ya
aykırılık teşkil edecektir. Kuruluş yapısı dolayısıyla siyasi iktidarın yeni
bir sopalı susturucu hâline gelmesi bu yasayla mümkün olacaktır. 
Bu
duygu ve bu düşüncelerle hepinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederim Sayın Haberal.
Önergeyi
oylarınıza sunuyorum…
LEVENT
GÖK (Ankara) – Yoklama istiyoruz efendim. 
III.- YOKLAMA
(CHP
sıralarından bir grup milletvekili ayağa kalktı) 
BAŞKAN
– Önergeyi oylarınıza sunacağım ancak bir yoklama talebi vardır, bu nedenle,
yoklama işlemini gerçekleştireceğim. Önce yoklama talebinde bulunan
milletvekillerini ismen tespit edeceğim, daha sonra da elektronik cihazla
oylama yapacağım.
Sayın
Gök, Sayın Sarıhan, Sayın Altay, Sayın Sertel, Sayın Bayır, Sayın Yedekçi,
Sayın Yalım, Sayın Zeybek, Sayın Kuyucuoğlu, Sayın Akyıldız, Sayın Kayan, Sayın
Özdemir, Sayın Tanal, Sayın Usluer, Sayın Tuncer, Sayın Akkaya, Sayın Torun,
Sayın Yüksel, Sayın Durmaz, Sayın Karabıyık.
Yoklama
için iki dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149) (Devam)
BAŞKAN
- Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
20’nci
maddeyi oylarınıza sunuyorum: Kabul edenler... Kabul etmeyenler... 20’nci madde
kabul edilmiştir. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) - İç Tüzük 60’a göre yerimden söz istedim ama sanırım fark
etmediniz.
BAŞKAN
– Buyurun, mikrofonunuzu açıyorum Sayın Demirel.
VI.- AÇIKLAMALAR (Devam)
29.- Diyarbakır Milletvekili Çağlar
Demirel’in, 5 Nisan Avukatlar Günü’ne, Diyarbakır Baro Başkanı Tahir Elçi’yi
andığına ve CHP Genel Başkanı Kemal Kılıçdaroğlu’nun Aile ve Sosyal Politikalar
Bakanına yönelik cinsiyetçi ifadelerini HDP Grubu olarak kabul etmediklerine
ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Bugün
5 Nisan, dolayısıyla ben ilk önce hukukçuların, avukatların Avukatlar Günü’nü
kutlayarak başlamak istiyorum. 
Bu
arada, Diyarbakır Baro Başkanımız Sayın Tahir Elçi’yi de anmak istiyorum bu
vesileyle.
Sayın
Başkan, Genel Kurulda birçok konuyu gündeme getiriyoruz, konuşuyoruz, siyasi
partilerin iktidara yönelik, bakanlara yönelik, çalışma alanlarına yönelik çok
güçlü eleştirileri vardır. Burada biz de partimiz adına bu eleştirilerimizi her
zaman dile getirdik, dile getirmeye devam edeceğiz.
Bildiğiniz
gibi, dün 2 gensoru getirdik. Aile ve Sosyal Politikalar Bakanına karşı, yapmış
olduğu ve söylediği söylemlerden kaynaklı gensoru önergemizi buraya getirdik ve
burada güçlü bir muhalefet gerçekleştirdik ama özellikle, patentinin AKP
bakanlarına ait olduğu bilinse de bugün CHP Genel Başkanı Sayın Kemal
Kılıçdaroğlu’nun Aile ve Sosyal Politikalar Bakanına karşı, bir kadına karşı
cinsiyetçi ifadelerini kabul etmediğimizi bir kez daha buradan ifade etmek
istiyorum. Yalnız, gerçekten, Parlamento gruplarında ve AKP Grubunun -daha önce
de gördük- ve milletvekillerinin erkek egemen zihniyetiyle kadına yönelik
cinsiyetçi yaklaşımlarını bu Parlamentonun kabul etmemesi gerektiğini bir kez
daha ifade etmek istiyoruz. Bu cinsiyetçi yaklaşımları, söylemleri, kim
tarafından söylenirse söylensin, kadın grubumuz ve HDP Grubu olarak asla kabul
etmediğimizi ve etmeyeceğimizi bir kez daha Genel Kurula sunmak istiyorum. 
Teşekkür
ediyorum. (HDP ve AK PARTİ sıralarından alkışlar)
BAŞKAN
– Teşekkür ederim Sayın Demirel.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149) (Devam)
BAŞKAN
- 21’inci madde üzerinde üç adet önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 21’inci maddesindeki “münhasıran” ibaresinden sonra “eşitlik
ilkesi ve” ibaresinin eklenmesini arz ve teklif ederiz.
 Deniz Depboylu Mustafa
Mit Nuri Okutan
 Aydın Ankara Isparta
 İsmail Faruk Aksu Zihni
Açba Arzu Erdem
 İstanbul Sakarya İstanbul
 Mehmet Erdoğan Fahrettin
Oğuz Tor
 Muğla Kahramanmaraş
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 21’inci maddesinin aşağıdaki şekilde değiştirilmesini arz ve
teklif ederiz.   
“Madde (21)-1
Münhasıran ayrımcılık yasağının ihlali iddiası ile kuruma yapılan başvurularda,
başvuranın iddiasının gerçekliğine ilişkin kuvvetli emarelerin ve karine
oluşturan olguların varlığını ortaya koyması halinde karşı tarafın ayrımcılık
yasağını ve eşit muamele ilkesini ihlal etmediğini ispat etmesi gerekir. İspat
usulü ve delilleri hakkında hukuk muhakemeleri usulü kanununda yer alan
düzenlemeler geçerlidir.”
 Ahmet Akın Şenal
Sarıhan Mahmut Tanal
 Balıkesir Ankara İstanbul

 Onursal Adıgüzel Tahsin
Tarhan Atila Sertel
 İstanbul Kocaeli İzmir
BAŞKAN – Şimdi,
maddeye en aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 21’inci maddesinin tasarıdan çıkartılmasını arz ve teklif ederiz.
 İdris Baluken Çağlar
Demirel Sibel Yiğitalp
 Diyarbakır Diyarbakır Diyarbakır
 Ayhan Bilgen  Behçet
Yıldırım  Bedia Özgökçe Ertan
 Kars Adıyaman
 Van
 Kadri Yıldırım Mahmut
Celadet Gaydalı
 Siirt Bitlis
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) – Katılmıyoruz
Sayın Başkan.
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz Başkan.
BAŞKAN
– Önerge hakkında konuşmak isteyen Sayın Ayhan Bilgen, Kars Milletvekili. 
Buyurunuz
Sayın Bilgen. (HDP sıralarından alkışlar)
Süreniz
beş dakikadır.
AYHAN
BİLGEN (Kars) – Sayın Başkan, değerli milletvekilleri; ucube bir işle
uğraşıyoruz. Ortada bir kurum var, bu kurumun bir kanunu var, Avrupa Birliği
bizden eşitlikle ilgili bir kurum kurulmasını istiyor, biz eşitlikle ilgili
uluslararası kurumların mevzuatından kes-kopyala yapıyoruz, bir yeni kanun
yapıyoruz.
Kanunun
metnine baktığınızda eklektik bir şey olduğunu çok net görürsünüz. İnsan
hakları alanı ayrımcılıktan ibaret değildir. Ayrımcılık, elbette insan
haklarının çok önemli alanlarından birisidir, ama sadece birisidir; bir sürü
farklı insan hakları ihlalleri vardır ve siz insan hakları konusunu sadece
ayrımcılığa indirerek bir yasa yaparsanız bugünkü İnsan Hakları Kurumunu boşa
düşürürsünüz. 
Çok
açık biçimde 21’inci maddenin başlangıcı “münhasıran ayrımcılık” diye başlıyor.
Şimdi, ayrımcılıkla ilgili ispat yükümlülüğünü aslında çok güzel biçimde iddia
sahibine değil, eğer ortada ciddi deliller varsa, karine varsa, somut olgular
varsa ihlalciye yüklemek gibi çok doğru, çok ileri, çok demokratik bir
düzenleme yapıyorsunuz, ama “münhasıran ayrımcılık” diyerek de aslında etki
alanını, kapsama alanını neredeyse minimuma indiriyorsunuz. Böyle bir kanun
yapma, böyle bir insan hakları kurumu kurma mekanizması olmaz. Yani bütün insan
hakları alanlarıyla ilgili, örneğin işkence iddiası İnsan Hakları Kurumunun
gündemine gelir mi gelmez mi? Eğer kanunun 1’inci maddesine bakarsanız, kapsam
bütün insan haklarını kapsıyor. Dolayısıyla, işkence iddiası, herhâlde İnsan
Hakları Kurumunun gündemine gelir, gelmeli galiba. Herhâlde kimse bu konuda
farklı düşünmez. İşkencenin bir insan hakları konusu olmadığını iddia edecek
kimse yok. Ancak, işkencede ispat yükümlülüğünü mağdura verip de ama
ayrımcılıkta ispat yükümlülüğünü ihlalciye vermek gibi garip bir işle uğraşıyoruz
şu anda. Yani, bu kanunu bu uyarılarımızı dikkate almadan geçirmeye gücünüz
yeter, buna hiç şüphe yok ama yapılan işin ne kadar büyük bir garabet
içerdiğini ifade etmek zorundayız. İspat yükümlülüğünün mağdura değil de
sorumluya, kamu görevlisine verilmesi aslında insan hakları alanındaki devrim
niteliğindeki değişikliklerden biridir. Burada masuniyet aranmaz. Yani,
ihlalcinin tacizine uğradığını, şiddete uğradığını, işkenceye uğradığını
ispatlaması onur kırıcı bir şeydir, onun için de tersini ispat esas alınmıştır.
İhlalcinin, bunu yapmadığını yani kişinin taciz görmediğini, kişinin işkence
görmediğini, kişinin diğer özgürlüklerinin kısıtlanmadığını ispatlama gibi bir
yükümlüğü vardır ve buradaki mantık, aslında kanunların, devletin koruması
gerekenin insan onuru olduğunu, insani değerler olduğunu ifade eder. Yoksa eğer
kamu görevlilerini korumak esas olsaydı, kamu görevlilerini yıpratmamak insan
haklarının esas mantığı olsaydı herhâlde ispat yükümlülüğü böyle tarif
edilmezdi. Dolayısıyla, burada bildiğimiz ceza hukukunun kişisel suçlarla
ilgili, kişilerin işlediği suçlarla ilgili düzenlemesi esas alınmıyor ve ispat
yükümlülüğü ihlalciye tanınıyorsa bunun münhasıran ayrımcılıkla
sınırlandırılması, kısıtlanması asla kabul edilemez. Avrupa İnsan Hakları
Sözleşmesi’nin bu konuda çok net uyarıları var. Yaşama hakkı dâhil olmak üzere
birçok alanda Türkiye’nin ödemek zorunda kaldığı bundan kaynaklı tazminatlar
var. Dolayısıyla da burada sorumluluğu, sorumluluğun kapsamını sadece
ayrımcılığa, ayrımcılık yasağına indirmeyecek bir değişikliğin, bir düzeltmenin
mutlaka yapılması gerekiyor.
Eğer
Türkiye insan hakları sorunları itibarıyla İzlanda gibi bir ülke olsaydı yani
Panama belgelerinde hakkında iddia çıktığı için başbakanların istifa ettiği bir
ülke olsaydı belki insan hakları konularını böyle ele almak gerekmezdi. Ama
basit bir karşılaştırmayla sözlerimi bitireceğim.
Bugün
bir gazeteci, burada, bütçe sırasında çokça konuşulan bir iş adamının vergi
cezasının affıyla ilgili, vergi borçlarının affıyla ilgili haber yaptığı için,
hakkında yakalama kararı çıkartıldı. Cumhurbaşkanı “Akademisyenlerin tutuklu
yargılanması ne demek?” diye başlayıp vatandaşlıktan çıkartılmasına dair
hükmetti. Ama, yine, bugünlerde Gümüşhane’de -basında herhangi bir tekzip
çıkmadığı için esas alarak söylüyoruz- tecavüz kesin olduğu hâlde önce
tutuklanan bir sanığın, sonra birtakım hatırı sayılır kişilerin araya
girmesiyle, delilleri karartma ihtimali olmadığı için tutuksuz yargılanmasına
karar verildi. İşte, Türkiye'nin insan hakları karnesi bu. Dolayısıyla, bu
ispat yükümlülüğünün yeniden gözden geçirilmesi gerekiyor.
Herkesi
saygıyla selamlıyorum. (HDP sıralarından alkışlar)
BAŞKAN
- Teşekkür ederim Sayın Bilgen.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Sayın
Gök, söz talebiniz var, mikrofonunuzu açıyorum. 
Buyurunuz.

VI.- AÇIKLAMALAR (Devam)
30.- Ankara Milletvekili Levent Gök’ün,
Diyarbakır Milletvekili Çağlar Demirel’in yaptığı açıklamasındaki bazı
ifadelerine ilişkin açıklaması
LEVENT
GÖK (Ankara) - Teşekkür ederim Sayın Başkan.
Sayın
Başkan, az önce HDP Grup Başkan Vekili Sayın Çağlar Demirel’in Genel
Başkanımıza atfen ifade ettiği husustan büyük üzüntü duyduğumu ifade etmek
isterim. AKP’li bir eski bakanın Reza Zarrab için söylediği bir sözü Genel
Başkanımızın bir siyasi eleştiri mahiyetinde söylemesi üzerine bugün başka bir
anlam yüklenerek onun üzerinden bir kampanya yürütülmeye çalışıldığının biz
farkındayız. Eski bir bakanın, AKP’nin akladığı bir bakanın, bu sözlerin
söylendiği bir ortamda AKP’nin de akladığı bir bakanın söylediği bir söze atfen
Genel Başkanımızın işaret ettiği bu tutumu karşısında AKP’nin bundan bir şey
çıkartma gayretleri içerisinde kimse olmamalıdır. Sayın Çağlar Demirel’in de bu
konuda özen ve dikkat göstermesini beklerdik. 
MEHMET
AKİF YILMAZ (Kocaeli) - Senin yapman gereken şeyi yapıyor Sayın Başkan.
LEVENT
GÖK (Ankara) - Genel Başkanımıza atfen dile getirilmeyen bu söz bir AKP’li eski
bakana, AKP’lilerin oy birliğiyle onayladıkları bir bakana aittir. (AK PARTİ
sıralarından gürültüler) Bu bakımdan, bu konuya açıklık getirmek istedim. 
Teşekkür
ederim.
BAŞKAN
- Teşekkür ederim Sayın Gök.
MEHMET
NACİ BOSTANCI (Amasya) - Sayın Başkan…
ÇAĞLAR
DEMİREL (Diyarbakır) - Sayın Başkan…
X.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149) (Devam)
BAŞKAN
- Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 21’inci maddesinin aşağıdaki şekilde değiştirilmesini arz ve
teklif ederiz. 
“Madde
(21)-1 Münhasıran ayrımcılık yasağının ihlali iddiası ile kuruma yapılan
başvurularda, başvuranın iddiasının gerçekliğine ilişkin kuvvetli emarelerin ve
karine oluşturan olguların varlığını ortaya koyması halinde karşı tarafın
ayrımcılık yasağını ve eşit muamele ilkesini ihlal etmediğini ispat etmesi
gerekir. İspat usulü ve delilleri hakkında hukuk muhakemeleri usulü kanununda
yer alan düzenlemeler geçerlidir.”
Atila Sertel (İzmir) ve
arkadaşları
BAŞKAN
– Komisyon önergeye katılıyor mu? 
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet? 
MİLLÎ
SAVUNMA BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge hakkında Atila Sertel, İzmir Milletvekili. 
Buyurunuz
Sayın Sertel. (CHP sıralarından alkışlar) 
Süreniz
beş dakikadır. 
ATİLA
SERTEL (İzmir) – Sayın Başkan, Meclisin kıymetli vekilleri; saygıyla
selamlıyorum. 
Cumhuriyet
Halk Partisi olarak biz, insan hakları sorunlarını tartışmak, bilgi
alışverişinde bulunmak amacıyla Mecliste bulunan siyasi parti gruplarının, kamu
kurum ve kuruluşlarının, STK’ların, sendikaların, sosyal ve mesleki
kuruluşların, yükseköğretim kurumlarının, basın ve yayın kuruluşlarının,
araştırmalarla ilgili diğer kişi, kurum ve kuruluşların katıldığı, merkezde ve
illerde istişare toplantılarının gerçekleştirilmesini verdiğimiz önergemizde
yazıyoruz. 
Sonuç
olarak, sivil toplum kuruluşları temsilcilerinin yok sayıldığı, 11 kişilik
kurulan ve 8 üyesini Bakanlar Kurulunun seçtiği, 3 üyesini de Cumhurbaşkanının
atadığı bir kurul bence baştan vesayet taşıyan bir kurul olarak görülüyor. 
Zaten
yasaların çıkmasından çok, uygulamadır asıl olan. Var olan yasaları
uygulamayanlar, Anayasa’ya, Anayasa Mahkemesine karşı çıkanlar, argo deyimle
Anayasa Mahkemesine posta koyanlar, siz AKP’lilersiniz. Yanlışınız en tepeden
başlıyor. Gömleğin ilk düğmesini yanlış iliklediğiniz zaman alta kadar yanlış
ilikliyorsunuz ve gerçekten Türkiye’yi yönetemez noktadasınız. 
İnsan
hakları ve eşitlik, sizin AKP Grubunun da, partinin de yanından geçmiyor.
İnsanların can güvenliğinin olmadığı, muhaliflerin ayarlanmış savcı ve
hâkimlerce tutuklanıp cezaevine atıldığı, sorgulanmadan ve hukuksuz, haksız
yere cezaevinde yatırıldığı, evde oturan ninelerin bile “Acaba benim telefonum
dinleniyor mu?” dediği bir ülkede yaşıyoruz. Bu ülke ne yazık ki sizin eseriniz
ve ne yazık ki yarattığınız çok kötü bir tablo.
Ülkemizde
kadına yönelik şiddet var, hem de inanılmaz bir şiddet. Her gün 5 kadın
cinayete kurban gidiyor. İstatistiklere bakın, son üç yılda 1.008 kadın
öldürüldü benim ülkemde. Bu güzel ülkemde kadınlara inanılmaz derecede kötü
davranılıyor ve bunların başında da ne yazık ki siz tedbir dahi alamıyorsunuz
ve üç yıl içinde 2.994 kadın yaralandı benim ülkemde, bu güzel ülkemde. AKP
yokken ne kadınlar öldürülüyordu bu ülkede ne cinayetler oluyordu ne de
kadınlar yaralanıyordu. (AK PARTİ sıralarından gürültüler)
Kişi
güvenliği bakımından 2015 ağır ihlallerin yaşandığı bir yıl olarak önümüze
çıkıyor. 2015 yılında -kayıtlara bakın- 78 ayrı vakada 703 kişi işkenceye maruz
kalmış bu ülkemde 703 kişi işkence görmüş bu ülkede. Şimdi, ispat hakkını
işkence görenlere siz söylüyorsunuz. İşkenceye maruz kalanlara diyorsunuz ki:
“Siz işkence gördüğünüzü kanıtlayın.” 
Cezaevlerinde
128 kişinin işkence ve kötü muameleden dolayı -bunlar bilinenler arkadaşlar,
rakamlara dökülenler- 4 kişinin gözaltında öldüğü bir ülkede yaşıyoruz,
cezaevinde ise 28 kişinin can verdiği. 
AKP
ayrımcılıkla mücadeleyi önce kendi içinde içselleştirmeli. Toplumu bölen,
ötekileştiren, ayrıştıran, kendinden olmayanı düşman bilen, söylenenleri
dinlemeyen, dinlediği zaman da çemkiren, haykıran, karşı çıkan ve konuşmaları
engellemeye çalışan bir kafa yapısı hâkim.
EBUBEKİR
GİZLİGİDER (Nevşehir) - Çemkiren kim?
ATİLA
SERTEL (Devamla) - Bu kafa değişmediği sürece bin tane kanun çıkarsanız,
uygulamada siz olduktan sonra o bin kanunun da vız gelip tırıs gittiğini
biliyorsunuz. 
Anayasa’nın
34’üncü maddesi der ki: “Herkes, önceden izin almadan, silahsız ve saldırısız
toplantı ve gösteri yürüyüşü düzenleme hakkına sahiptir.” 
Geçen
gün İzmir’de bir doktor arkadaşım, Operatör Doktor Fatih Sürenkök sadece barış
istediği için -sadece barıştan yana insanlar öldürülmesin diye- valinin emriyle
görevinden alınmıştır. Fatih Sürenkök eski Tabip Odası Başkanıdır, Türk
Tabipler Birliğinin konsey üyesidir.
Şimdi,
ben soruyorum: Bir doktorun konuşmasına dahi…
OSMAN
AŞKIN BAK (Rize) – İzmir’in başkanı performansınızı beğenmiyormuş! İzmir’in
başkanına anlat sen onları, performansınızı beğenmiyormuş!
ATİLA
SERTEL (Devamla) - …barış isteyen bir konuşmasına dahi tahammül edemeyenlerin… 
Burada
sadece bağırarak çağırarak bu işleri düzeltmeye çalışmakla bu işleri
yapamayacaksınız.
OSMAN
AŞKIN BAK (Rize) – İzmir’in başkanı performansınızı beğenmiyormuş!
ATİLA
SERTEL (Devamla) - Herkese iyi akşamlar diliyorum, saygılar sunuyorum. (CHP
sıralarından alkışlar)
BAŞKAN
– Teşekkür ederim Sayın Sertel.
Önergeyi
oylarınıza sunuyorum…
III.-YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Yoklama talebimiz var Sayın
Başkan.
BAŞKAN
– Evet, bir yoklama talebi vardır. 
Yoklama
işlemini gerçekleştireceğim.
Önce
yoklama talebinde bulunan sayın milletvekillerinin isimlerini tespit edeceğim,
daha sonra da elektronik cihazla yoklama yapacağım.
Sayın
Gök, Sayın Özel, Sayın Sarıhan, Sayın Altaca Kayışoğlu, Sayın Sertel, Sayın
Yüksel, Sayın Yalım, Sayın Erkek, Sayın Özdiş, Sayın Zeybek, Sayın Öz, Sayın
Akyıldız, Sayın Özdemir, Sayın Tanal, Sayın Usluer, Sayın Necati Yılmaz, Sayın
Oğuz Kaan Salıcı, Sayın Hayati Tekin, Sayın Akkaya, Sayın Burcu Köksal.
Yoklama
için iki dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN -
Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149) (Devam)
BAŞKAN
- Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
Birleşime
on dakika ara veriyorum.
Kapanma Saati: 21.16
BEŞİNCİ OTURUM
Açılma Saati: 21.25
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 67’nci Birleşiminin Beşinci
Oturumunu açıyorum.
149
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
yerinde.
Hükûmet
yerinde.
21’inci
madde üzerindeki son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 21’inci maddesindeki “münhasıran” ibaresinden sonra “eşitlik
ilkesi ve” ibaresinin eklenmesini arz ve teklif ederiz.
Fahrettin Oğuz Tor (Kahramanmaraş) ve arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge hakkında konuşmak isteyen Fahrettin Oğuz Tor, Kahramanmaraş
Milletvekili. 
Sayın
Tor, buyurunuz. (MHP sıralarından alkışlar) 
Süreniz
beş dakikadır. 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 149 sıra
sayılı insan hakları ve eşitlik kurumu kurulmasıyla ilgili Kanun Tasarısı’nın
21’inci maddesi üzerinde MHP önergesi hakkında söz almış bulunuyorum. Bu
vesileyle siz değerli milletvekilleri ve bizleri izleyen yüce milletimizi selam
ve saygıyla selamlıyorum. 
21’inci
maddenin özü: Münhasıran ayrımcılık yasağının ihlal iddiası başvurularında
iddianın gerçek olduğuna ilişkin kuvvetli emareler varsa karşı tarafın,
ayrımcılık yasağını ihlal etmediğini ispat etmesi gerekmektedir. Burada
üzerinde durulacak, durulması gereken en önemli konu “münhasıran” kelimesidir.
Münhasıran kelimesi kanunun amacına terstir. 
Değerli
milletvekilleri, tabii, bu konuyu değerlendirmeye geçmeden önce bazı konulara
değinmek istiyorum. Kanun tasarısının genel gerekçesini okudum, genel gerekçede
güzel ifadeler yer almaktadır. Örneğin: “İnsanlık onuruna yaraşır bir hayatın
çerçevesini çizen temel hak ve hürriyetlerin korunması, geliştirilmesi,
bunlardan yararlanma bakımından hiç kimsenin ayrımcılığa maruz kalmaması, eşit
muamele görmesi, evrensel normlar kadar toplumumuzun dayandığı kök değerlerin
ve ortak medeniyet mirasımızın asli bir unsurudur.” Çok güzel ifadeler bunlar.
Genel gerekçenin devamında da benzer ifadeler vardır. İnsan haklarını koruma
mekanizmalarının etkinleştirilmesinin ana hedef olduğu da açıklanmıştır. 
Hiçbir
şey tasarılarda, kanunlarda, Anayasa’da yazıldığı şekilde yürümemektedir,
önemli olan zihniyettir. Siz ne kadar kanun çıkarırsanız çıkarın, ne kadar
düzenleme yaparsanız yapın, ne kadar kurum kurarsanız kurun, hatta ayrımcılık
yapanları cezalandırın, kafalardaki ayrımcılığı, kayırmacılığı yok etmediğiniz
müddetçe sonuç değişmeyecektir. Nasıl olacak bu iş? Tabii ki eğitimle olacak.
Eğitimin süresini ve kalitesini artırmadığınız müddetçe, ne yaparsanız yapın
tam bir başarı sağlanamayacaktır. 
Bakınız,
Türkiye’de ortalama eğitim süresi altı buçuk yıldır. Ankara ve Eskişehir’de bu
sekiz yıldan fazla olduğu hâlde, bazı illerimizde maalesef beş yılın
altındadır. 2000 yılında bu oran 5,5 iken sonra sadece 6,5 olmuştur. Kadınlara
baktığımızda bu ortalama beş yılın da altındadır. Bir gerçek ki ortalama eğitim
süresi fevkalade azdır. Aynı yıllarda Norveç, Almanya, İtalya, Fransa’da
ortalama süre göreli olarak ciddi artışlar kaydetmiştir. Norveç’te ortalama
süre 12,6 yıl, Almanya’da 12,2 yıl, İtalya’da 10,1 yıl, İsviçre’de 11 yıl,
Fransa’da 10,6 yıldır. 
Eğitimin
kalitesi de işin bir başka yönüdür. Burada işe buradan başlanmalıdır. Siz
eğitimin süresini ve kalitesini artırmadığınız takdirde bu konuda ülke küme
düşmeye devam edecektir. Fakirliğin yoğun olduğu ülkede, işsizliğin büyük
boyutlarda olduğu ülkelerde siz insan haklarından, adaletten ve eşitlikten çok
zor bahsedersiniz. 
Değerli
milletvekilleri, bakınız, Anayasa’nın başlangıcında eşitlik ve adaletten,
onurlu bir hayat sürmekten bahsedilmektedir; devletin temel amaç ve görevleri
açıklanırken kişilerin ve toplumun refah, huzur ve mutluluğunu sağlamaktan
bahsedilmektedir. Kanun önünde herkes eşittir ve devlet organları ve idare
makamları bütün işlemlerinde kanun önünde eşitlik ilkesine uygun olarak hareket
etmek zorundadırlar. Anayasa böyle diyor, yasalar böyle diyor, yüce Mevla da
böyle diyor. 657 sayılı Yasa’nın 3, 7, 8, 9, 10’uncu maddeleri de benzer
hükümler içermektedir. Böyle mi oldu? Hayır. Yasalarda ayrımcılıkla ilgili bir
eksiklik var mıdır? Hayır, yoktur. Şunu söylemek istiyorum: Problem uygulamadan
kaynaklanmaktadır, kurduğunuz kurumun adı İnsan Hakları ve Eşitlik Kurumudur. 
Şimdi,
ben “İnşallah, diyorum ben, kanunun uygulanmasına Türkiye Büyük Millet
Meclisinden başlarız.” diyorum. İnsan haklarının tesisine en yakınımızda olan,
bizimle birlikte çalışan kıymetli, fedakâr stenograf arkadaşlardan başlayalım
derim, çalışma ofislerini görürseniz ne kadar haklı olduğumuzu göreceksiniz.
Kıymetli milletvekilleri, evet, ben öncelikle Türkiye Büyük Millet Meclisinden,
insan haklarının tesisine başlayalım diyorum. Bu işe de stenograf arkadaşlardan
başlamak istiyorum. 
Bu
duygu ve düşüncelerle iyi akşamlar diliyorum, herkesi saygıyla selamlıyorum.
(MHP sıralarından alkışlar)
BAŞKAN
– Teşekkür ederim Sayın Tor. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
21’inci
maddeyi oylarınıza sunuyorum: Kabul edenler… Kabul etmeyenler… 21’inci madde
kabul edilmiştir. 
22’nci
madde üzerinde üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı İnsan Hakları ve Eşitlik Kurumu Kanunu Tasarısı’nın 22’nci
maddesinin (2)’nci fıkrasının aşağıdaki şekilde değiştirilmesini arz ve teklif
ederiz. 
(2)
"Kurum, İnsan hakları sorunlarını
tartışmak ve insan hakları konularında bilgi alışverişinde bulunmak amacı ile Mecliste
bulunan siyasi parti grupları, kamu kurum ve kuruluşları, STK' lar, sendikalar,
sosyal ve mesleki kuruluşlar, yüksek öğretim kurumları, basın ve yayın
kuruluşları, araştırmacılar ve ilgili diğer kişi, kurum ve kuruluşların
katılımı ile merkezde ve illerde istişare toplantıları gerçekleştirir.”
 Mahmut Tanal Tacettin
Bayır Dursun Çiçek
 İstanbul İzmir İstanbul
 Necati Yılmaz Mustafa
Hüsnü Bozkurt Gamze Akkuş İlgezdi
 Ankara Konya İstanbul
 Özgür Özel
 Manisa
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu Tasarısı’nın
22’nci maddesinin (1)’inci fıkrasının sonuna aşağıdaki cümlenin eklenmesini arz
ve teklif ederiz.
“Komisyon
en az iki ayda bir düzenli istişareler gerçekleştirir.”
 Arzu Erdem Mustafa
Mit Nuri Okutan
 İstanbul Ankara Isparta
 İsmail Faruk Aksu Zihni
Açba Ruhi Ersoy
 İstanbul Sakarya Osmaniye
 Deniz Depboylu Mehmet
Erdoğan
 Aydın Muğla
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 22’nci maddesinin tasarıdan çıkarılmasını arz ve teklif ederiz. 
 İdris Baluken  Çağlar
Demirel Bedia Özgökçe Ertan
 Diyarbakır Diyarbakır Van
 Behçet Yıldırım Kadri
Yıldırım Mahmut Celadet Gaydalı
 Adıyaman Siirt Bitlis
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet?
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkanım.
BAŞKAN
– Önerge hakkında konuşmak isteyen Sayın İdris Baluken, Diyarbakır
Milletvekili.
Buyurun
Sayın Baluken. (HDP sıralarından alkışlar)
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
İnsan
haklarıyla ilgili bir kanun tasarısı görüşüyoruz ancak bu ülkede insan
haklarına ne kadar saygı duyulduğuyla ilgili hemen hemen her gün bu Meclis
gündeminde belli hususları dile getirmeye çalışıyoruz. Bir kere, şunu ifade
edelim: Yani bir ülkede yaşanan bir savaş süreci varsa… 
TÜLAY
KAYNARCA (İstanbul) – Terör, terör; terörle mücadele deyin. 
İDRİS
BALUKEN (Devamla) – …orada insan haklarından bahsetmek mümkün değil. Yine, bir
ülkede hukuk devleti tamamen rafa kaldırılmışsa orada insan haklarından
bahsetmek mümkün değil. Onlardan da belki önemlisi, bir ülkede Hükûmet, hükûmet
olma vasfını yitirmişse, Hükûmet üzerinde yeni bir vesayet anlayışı ortaya
çıkmışsa orada tabii ki insan haklarından bahsetmek mümkün değil.
Bakın,
bu savaşın faturası her geçen gün çok ağır bir şekilde Türkiye halklarının
önüne geliyor. Neredeyse her gün ülkenin dört bir yanına onlarca cenaze
kalkıyor, ocaklara ateş düşüyor. Şimdi, belli ki bu durum birçok kişiyi olduğu
gibi Hükûmette, Kabine içerisinde de bazı bakanları, hatta Başbakanı rahatsız
etmeye ve zorlamaya başladı. Başbakan birkaç gün önce çözüm sürecine tekrar
dönülebileceğiyle ilgili, tekrar müzakerelerin başlayabileceğiyle ilgili bir
görüş ortaya attı. Tabii, o görüşün ne kadar samimi olup olmadığını test edecek
konumda değiliz. Yani bize sorsa, Sayın Başbakanın böyle bir niyeti varsa biz
kendisine şunu önerebilirdik: Önce Sayın Cumhurbaşkanına yani saraya Dolmabahçe
mutabakatından önceki pozisyonuna bir geri dönme çağrısı yapması gerekir çünkü
Dolmabahçe mutabakatından sonra masayı deviren kişi –maalesef, alınsanız da-
Cumhurbaşkanının kendisidir. 
RADİYE SEZER
KATIRCIOĞLU (Kocaeli) – Gerektiği için devirmiştir o masayı.
İDRİS BALUKEN
(Devamla) - Ama, ona rağmen, kamuoyunda “Acaba, tekrar çözüm süreci
başlayabilir mi? Acaba, barış umudu tekrar yeşerebilir mi? Acaba, ne olursa
olsun önce şu ölümleri bir durdurabilir miyiz?” gibi bir beklenti oluştu. Bir gün sonra yani aradan yirmi dört saat geçmeden
Cumhurbaşkanı Erdoğan çıkıp Başbakan Davutoğlu’nu tamamen tekzip edecek
şekilde, tamamen o sözleri boşa çıkaracak şekilde zehir zemberek açıklamalar
yaptı, “Ne müzakeresi, ne konuşması, ne çözümü! Biz son kişiyi de imha edinceye
kadar bu savaşı devam ettireceğiz.” dedi. E, şimdi, bu durumda ortada
inisiyatifi olan bir Başbakandan ya da inisiyatifi olan bir hükûmetten söz
etmek mümkün mü? Biz uzun süredir buna yönelik eleştirilerimizi buradan dile
getirirken yani sizinle bir polemiğe girmek için değil, gerçekten bu ülkenin
temel sorunlarıyla ilgili bazı sağlıklı politikalar gelişsin diye söylüyoruz.
Bakın,
bugün yine konuşmuş Cumhurbaşkanı. Yani içeride tutuklu akademisyenler var,
gazeteciler var, yazarlar var. Geçen gün Başbakan Davutoğlu, akademisyen
kimliği nedeniyle de, düşüncelerinden dolayı, bir bildiriye imza atan “Ben
barış istiyorum, ben sizin savaş suçunuza ortak olmuyorum.” diyen
akademisyenlerin cezaevinde olmasını eleştirdi, yanlış bulduğunu söyledi.
“Velev ki yargılama yolu açıldı, tutuksuz yargılanmaları gerekir.” dedi. Son
derece doğru bir tespit. Keşke Sayın Davutoğlu en başından beri, hepimizin
bildiği şekliyle, akademisyen kimliğiyle, entelektüel birikimiyle bütün
Türkiye’yi kucaklayan, bütün toplumsal kesimleri kucaklayan bir Başbakan
profili ortaya koysaydı ama zaman zaman bu yönlü yaptığı çıkışları da maalesef
bir şekilde saraydan verilen talimatlarla boşa çıkarma anlayışı var. Bugün yine
Cumhurbaşkanı Erdoğan konuşmuş akademisyenlerin tutuksuz yargılanmalarıyla
ilgili yani “Nereden çıktı bu?” diyor, “Bunların tutuksuz yargılanmasıyla
ilgili bir durumu kabul etmek mümkün değil, bunlar tabii ki suç işlemişlerdir
ve tutuklanırlar.” gibi tamamen hani… Ben meselenin ilkesel doğrularını burada
tartışmaya açmıyorum ama bir ülkede yetkisi olmadan, yürütmenin başı olmadan,
hükûmetin başında olmadan, bir Cumhurbaşkanı çıkıp âdeta her gün Başbakanı
tekzip edecek şekilde açıklama yaparsa orada ne hukuk devleti var demektir ne
hükûmet var demektir. Yani bu gidiş gidiş değildir. Tabii, cevap vermesi
gereken Başbakanın kendisidir. Gidiş böyle olursa tıpkı AKP’nin birçok
kurucusunda olduğu gibi Sayın Başbakanla ilgili, Davutoğlu’yla ilgili de
herhâlde Cumhurbaşkanı bir tasfiye süreci başlatacaktır. Biz böyle anladık,
böyle yorumladık. 
Hepinize
saygılar sunarım. (HDP sıralarından alkışlar) 
OSMAN
AŞKIN BAK (Rize) – Teröristlerin tasfiyesi, teröristlerin!
BAŞKAN
– Teşekkür ederim Sayın Baluken. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 22’nci maddesinin (1)’inci fıkrasının sonuna aşağıdaki cümlenin
eklenmesini arz ve teklif ederiz.
“Komisyon
en az iki ayda bir düzenli istişareler gerçekleştirir.”
Nuri Okutan (Isparta) ve
arkadaşları 
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet? 
ÇEVRE
VE ŞEHİRCİLİK BAKANI FATMA GÜLDEMET SARI (Adana) –Katılmıyoruz Sayın Başkanım.
BAŞKAN
– Önerge hakkında konuşmak isteyen Nuri Okutan, Isparta Milletvekili. 
Buyurunuz
Sayın Okutan. (MHP sıralarından alkışlar) 
Süreniz
beş dakikadır. 
NURİ
OKUTAN (Isparta) – Sayın Başkan, değerli milletvekilleri; 149 sıra sayılı
Türkiye İnsan Hakları ve Eşitlik Kurumu Kanunu Tasarısı’nın 22’nci maddesiyle
ilgili, partim adına söz almış bulunmaktayım. Herkesi saygı ve hürmetle
selamlarım. 
Esasen
bu kanunun çıkarılış gerekçesi, insan hakları ihlallerine, ayrımcılığa ve kötü
muameleye karşı tedbirler almak, Anayasa’da öngörülen kişi hak ve
hürriyetlerini koruma altına almak. Kime karşı alacağız? Bu örgütlü kurumlara,
güçlü tarafa karşı alacağız ve daha çok da burada -uluslararası alanlarda da
böyledir, ülkemizde de- devlete karşı bu hakların korunması esas alınır ve bu
müessesenin devleti karşısına alıp halkın yanında olması icap eder, böyle
beklenir ama burada, bunun için bu müessesenin özerk olması, hem idari bakımdan
hem bütçe bakımından hem atama bakımından özerk olması ve bağımsız olması
öngörülüyor. Kanunda bunlar da yazıyor. Şimdi geçti, kanunlaştı ama bu ne kadar
özerk olabilir, onu tartışmak icap eder. Mesela, burada, bir resen inceleme
yetkisi var bu kurulun ve bu resen inceleme yetkisi, eğer bağımsız olursa,
Hükûmeti de karşısına alabilecek, madem halkı yanına alıyordu ve Hükûmeti
karşısına alıyordu. Ama resen olmadığı için, daha çok Hükûmetin belki kara
listeye aldığı kurumlara, kişilere de yönlenmesi mümkün olabilir. Sadece bu
Hükûmeti filan da kastetmiyoruz, bu çıkacak. O günkü hükûmet kimse buna karşı
bu kurumun özerk olması, direnebilmesi icap edebilir. Bu resen inceleyebiliyor
olması aslında iyi bir şey ama bağımsız olmadığıyla birlikte düşündüğümüzde bu,
kesinlikle çok olumsuz bir tablo olarak karşımıza çıkacak.
Bir
başka husus var: Rapor verme. Rapor verme, Sayın Cumhurbaşkanımıza bu kurum
rapor veriyor, Meclise rapor veriyor, Başbakana rapor veriyor. Aslında bu da
bir bağımlı oluşun göstergesidir. Rapor verilir ve bu kurum, aslında ahkâm
kesecek bir kurumdur insan hakları noktasında ve bir akredite kurumdur ve bu
kurumun raporlarından herkes, faydalanmak isteyen herkes, Cumhurbaşkanı da
faydalanmak istiyorsa o da faydalanabilir, Başbakan da faydalanmak istiyorsa o
da faydalanabilir ve Meclis Başkanı da bundan faydalanmak istiyorsa o da
faydalanabilir. Özel bir rapor verme işinde aslında -yine bu kanunun bütün
hazırlığı içerisinde bunları görüyoruz- bir tür mavi boncuk dağıtma, onu da
biraz gönülleyelim, işte Sayın Cumhurbaşkanını da biraz gönülleyelim, “Ya,
burada, Meclisten biraz fazla ses çıktı, Meclis Başkanına da bir rapor
verelim.” filan diye, böyle bir basit, kısır bir mantıkla hareket edildiği
kanaatindeyim.
Bu
raporun önemli bir manası yok. Öyle rapor hazırlanmalı ki dünya âlem buradan
bizden faydalanmalı, bu rapor ne zaman yayınlanacak diye beklemeli. O bakımdan,
bu rapor verme işinin de bir mavi boncuk dağıtmaya yönelik bir yaklaşım olduğu
kanaatindeyim.
Diğer
taraftan, il ve ilçe insan hakları kurulları var biliyorsunuz. Şimdi, burada,
öyle maddeler kanunda yazılmış ki yönetmelikte yer alabilecek maddeler kanunda,
kanun maddesi olarak değerlendirilmiş ama çok önemli, insan haklarının
korunması, kişi hak ve hürriyetleri ihlallerinin gerçekten önlenmesine yönelik
il ve ilçe insan hakları kurullarına -fevkalade önemli ama- burada bir
genelgeye, Başbakanlık genelgesine kanunda atıf yapılıyor. Bu doğru bir şey
değil. Yani bunun kanunda yer alması lazım, bir genelge olacaksa da o kendi
içinde işlemeye yönelik bir genelge olması lazım. Belki diğer maddelerde de
benzer hatalar yapılıyor. Burada Hükûmet tarafının daha dikkatli, daha titiz,
çeviriden uzak hazırlanmış, böyle önemli bir konuda, diliyle, mantığıyla
hazırlanmış bir kanun tasarısıyla karşımıza gelmesi daha yapıcı bir şey olurdu.
Herkesi
bu duygularla saygıyla, hürmetle selamlıyorum. (MHP sıralarından alkışlar) 
BAŞKAN
– Teşekkür ederim Sayın Okutan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Şimdi,
madde üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte olan
149 sıra sayılı İnsan Hakları ve Eşitlik Kurumu Kanunu Tasarısı’nın 22’nci
maddesinin (2)’nci fıkrasının aşağıdaki şekilde değiştirilmesini arz ve teklif
ederiz. 
(2) "Kurum,
İnsan hakları sorunlarını tartışmak ve insan hakları konularında bilgi alışverişinde
bulunmak amacı ile Mecliste bulunan siyasi parti grupları, kamu kurum ve
kuruluşları, STK'lar, sendikalar, sosyal ve mesleki kuruluşlar, yüksek öğretim
kurumları, basın ve yayın kuruluşları, araştırmacılar ve ilgili diğer kişi,
kurum ve kuruluşların katılımı ile merkezde ve illerde istişare toplantıları
gerçekleştirir.”
Necati Yılmaz (Ankara) ve
arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkanım.
BAŞKAN
– Önerge hakkında Necati Yılmaz, Ankara Milletvekili.
Buyurunuz
Sayın Yılmaz. (CHP sıralarından alkışlar) 
Süreniz
beş dakikadır.
NECATİ
YILMAZ (Ankara) – Sayın Başkan, Sayın Divan, saygıdeğer milletvekilleri;
sizleri saygıyla selamlıyorum. Türkiye İnsan Hakları ve Eşitlik Kurumu Kanunu
Tasarısı’nın 22’nci maddesinin (2)’nci fıkrasına ilişkin önerge üzerinde söz
almış bulunuyorum.
Öncelikle,
Meclisimizin çatısı altında ülkemizdeki farklı inançlardan, farklı etnik
kökenlerden milletvekili arkadaşlarımızla birlikte olmaktan ve yine
Parlamentomuzdaki kadın milletvekili sayısının artmış olmasından büyük mutluluk
duyuyorum. 
Ayrımcılığı
ve eşitliği konuştuğumuz şu günlerde ayrımsız, her inançtan ve kökenden
milletvekilimizin burada bulunmasını, cumhuriyetimizin kuruluş felsefesinin
hayat bulması ve anlamlı hâle gelmesi olarak değerlendiriyorum. Ancak,
Meclisimizin bu çoğulcu yapısına rağmen, Meclis çalışmalarında çoğulculuğa,
katılımcılığa ve ortak aklın işleyişine kapalı tutumunuzu üzüntüyle
karşılıyorum. Ne yazık ki bu tutumunuzu bu tasarı üzerinde de sürdürdünüz. Bu
önergeyle, istiyoruz ki, kurulun çalışmalarında, hiç değilse istişare
süreçlerinde siyasi partilerin görüşlerinden de yararlanılsın. 
Saygıdeğer
milletvekilleri, Türkiye İnsan Hakları ve Eşitlik Kurumu Kanunu Tasarısı’nı
görüşüyoruz. Tasarının genel gerekçesinde üç temel amacın ortaya konulduğu
görülmektedir; insan haklarının korunması, ayrımcılıkla mücadele, işkenceye ve
kötü muameleye karşı ulusal önleme mekanizmasının kurulması ve
etkinleştirilmesi. 
Her
ne kadar gerekçede yer alsa da bu amaçların sağlanması yönünde Hükûmeti ve AKP
Grubunu samimi görmüyoruz. Meclis çalışmalarında muhalefetin katkı ve
katılımını engelleyerek bu güvensizlik duygusunu bizde siz yarattınız.
Oluşturulacak kurumun Paris İlkeleri gibi uluslararası standartlara uymasını
istemediniz. Kurulun yönetimini tamamıyla Cumhurbaşkanına ve Bakanlar Kuruluna
verdiniz. Sivil toplumu, toplumun farklı kesimlerini yönetim sürecinin dışında
tuttunuz. 
Biliyoruz
ki toplumsal eşitliği ve insan haklarını tehdit eden en büyük örgütlü güç
devlet aygıtıdır. Bu kurumun yönetimini tarafsız olmayan Cumhurbaşkanının
denetimine vermekle insan hakları mücadelesini kime karşı kim tarafından
vereceksiniz, bunu anlamak istiyoruz. 
Bu
koşullarda bu tasarı yasalaştıktan sonra ne değişecek, soruyorum. Çocuklara
yönelik cinsel istismarlara “Bir defayla bir şey olmaz.” anlayışıyla bakmaktan
vazgeçecek misiniz? Cinsiyet ayrımcılığına “Kadın-erkek eşitliği doğaya
aykırıdır.” sözleriyle yaklaşmaktan kurtulacak mısınız? Bundan sonra, Alevi
inançlı yurttaşlarımızın da kaymakam veya vali olduğunu görebilecek miyiz? Koca
başkentte ikinci bir Alevi inançlı ilkokul müdürümüz olabilecek mi, merak
ediyoruz. Yazılı sınavlarda en yüksek puanları alan, ancak mülakatlarda
ayrımcılık nedeniyle elenen yurttaşlarımız eşitlik ilkesini hissedebilecekler
mi? Yine, her yıl ramazan ayında tekrar eden oruç dayağı ve oruç cinayeti haberleri
tarihe karışacak mı? Bunların tamamını merakla bekliyoruz. Ancak, bu soruları
elbette ki “Hayır.” şeklinde yanıtlıyoruz. Keşke yanıtlarımız “Evet.” olsaydı,
keşke olumlu yanıt verebilseydik ama veremiyoruz. Bunun nedeni ayrımcı
politikalarınızdır çünkü ayrımcılık sizin fıtratınızda var.
Sayın
milletvekilleri, siz Kürt’ün AKP’li olanını seversiniz. Siz biat edecek Alevi
ararsınız; inançlılardan değil, dini istismar edenlerden hoşlanırsınız.
Ermeni’ye “Affedersiniz, daha da çirkini, Ermeni.” dersiniz. Sizin
berikileriniz var, ötekileriniz var. Sizin için yandaş ayrı, vatandaş ayrı.
Siz, Mecliste hep sizin dediğiniz olsun istersiniz. Hükûmet zaten sizin,
Cumhurbaşkanı da sadece sizin Cumhurbaşkanınız olsun istersiniz; yargı da sizin
olmalı, bütün kamu kurumları da; ormanlar da sizin olmalı, akarsular da meralar
da; yer altı kaynakları da sizin, yer üstü varlıkları da. Vergi bizim olmalı,
bütçe sizin. Hapishaneler bizim, AVM’ler sizin olmalı. Özgürlükler sizin
olmalı, kurşun ve bombalarla parçalanan bedenler bizim. Evet, biz ötekileriz,
siz berikilersiniz. Siz hep zulmeden zalimler, biz hep direnen mazlumlardık; bu
nedenle umut bizim oldu, korku da sizin. (CHP sıralarından alkışlar) 
İSMAİL
AYDIN (Bursa) – Tarihe bak, tarihe.
NECATİ
YILMAZ (Devamla) – Bizler, umutla, geleceğe gülümseyerek bakmaya devam
ediyoruz. 
Sevgili
milletvekilleri, bugün 5 Nisan Avukatlar Günü. Yakın zamanda, terörün aramızdan
aldığı bir insan hakları savunucusunu, Diyarbakır Baro Başkanını, Sayın Tahir
Elçi’yi saygıyla anmak istiyorum. Ve yine, iddia makamının talimatla çalıştığı,
mahkeme kararlarının saygı görmediği ve eleştirildiği bir süreçte özgür
savunmaya ihtiyacımız var. 
Bu
duygularla, bu çabayı gösterecek, savunmanlarımızı, avukatlarımızı
mücadelelerinde şimdiden saygıyla selamlıyorum. 
Teşekkür
ediyorum. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Yılmaz. 
III.-
YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Yoklama talep ediyoruz. 
BAŞKAN
– Önergeyi oylarınıza sunacağım, ancak bir yoklama talebi vardır. Bu nedenle,
önce yoklama işlemini gerçekleştireceğim. Bunun için de talepte bulunan sayın
milletvekillerini ismen tespit edeceğim. Daha sonra da elektronik cihazla tabii
ki yoklamayı gerçekleştireceğiz. 
Sayın
Gök, Sayın Gökdağ, Sayın Sarıhan, Sayın Altaca Kayışoğlu, Sayın Erkek, Sayın
Yüksel, Sayın Yalım, Sayın Aydın, Sayın Özdiş, Sayın Emir, Sayın Öz, Sayın
Zeybek, Sayın Yıldız, Sayın Yılmaz, Sayın Tümer, Sayın Akyıldız, Sayın İrgil,
Sayın Özdemir, Sayın Şeker, Sayın Arık.
Evet,
20 sayısını bulduk. 
Yoklama
işlemini başlatıyorum.
İki
dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
22’nci
maddeyi oylarınıza sunuyorum: Kabul edenler… Kabul etmeyenler… 22’nci madde
kabul edilmiştir.
23’üncü
madde üzerinde üç adet önerge vardır, önergeleri okutuyorum.
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 23’üncü maddesinin (1)’inci fıkrasının (b) bendinin aşağıdaki
şekilde değiştirilmesini arz ve teklif ederiz.
"(b)
Kuruma yapılacak her türlü bağış ve yardım."
 Arzu Erdem Mustafa
Mit Nuri Okutan
 İstanbul Ankara Isparta
 İsmail Faruk Aksu Zihni
Açba Ruhi Ersoy
 İstanbul Sakarya Osmaniye
 Deniz Depboylu Mehmet
Erdoğan
 Aydın Muğla
BAŞKAN
– Şimdi okutacağım iki önerge aynı mahiyette olduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım. 
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 23’üncü maddesinin tasarıdan çıkartılmasını arz ve teklif ederiz.
 İdris Baluken Çağlar
Demirel Sibel Yiğitalp
 Diyarbakır Diyarbakır Diyarbakır
 
 Bedia Özgökçe Ertan Ahmet
Yıldırım Behçet Yıldırım
 Van Muş Adıyaman
 Kadri Yıldırım Mahmut
Celadet Gaydalı
 Siirt Bitlis
Aynı
mahiyetteki diğer önergenin imza sahipleri:
 Şenal Sarıhan Tacettin
Bayır Mustafa Hüsnü Bozkurt
 Ankara İzmir Konya
 Murat Emir Gamze
Akkuş İlgezdi Mahmut Tanal
 Ankara İstanbul İstanbul
 Burcu Köksal Necati
Yılmaz Özgür Özel
 Afyonkarahisar Ankara
 Manisa
 Serdal Kuyucuoğlu Zeynep
Altıok
 Mersin İzmir
BAŞKAN
– Aynı mahiyetteki önergelere Komisyon katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkanım.
BAŞKAN
– Komisyonun ve Hükûmetin katılmadığı önergelerden birisi hakkında Sayın Serdal
Kuyucuoğlu, Mersin Milletvekili konuşacak.
Buyurunuz
Sayın Kuyucuoğlu. (CHP sıralarından alkışlar)
Süreniz
beş dakikadır.
SERDAL
KUYUCUOĞLU (Mersin) - Sayın Başkan, değerli milletvekilleri; Türkiye İnsan
Hakları ve Eşitlik Kurumu Kanunu Tasarısı’nın 23’üncü maddesi üzerine söz almış
bulunuyorum. Bu vesileyle hepinizi saygıyla sevgiyle selamlıyorum.
Değerli
milletvekilleri, kurumun mali özerkliğe sahip olması yanında, şeffaf ve
denetlenebilir olması, kurumun kim tarafından denetleneceği ve Sayıştay
denetimine tabi olup olmayacağının bilinmesi gerekir. Kuruluş felsefesi gereği
her yönden bağımsız olması gereken kurum, daha kurulurken bağımlı hâlde
kurulmaktadır. Kurumun 8 üyesini Bakanlar Kurulu, 3 üyesini ise Cumhurbaşkanı
atamaktadır yani kısaca, üyelerin tamamı AKP tarafından atanacak ve bunun adı
da İnsan Hakları ve Eşitlik Kurumu olacaktır. Maalesef, bu bize hiç de
inandırıcı ve eşitlikçi gelmiyor.
Değerli
milletvekilleri, gerekçesinde, insan haklarının korunması, ayrımcılıkla
mücadele, işkence ve kötü muameleye karşı ulusal önleme mekanizması görevlerini
görecek tek ve güçlü bir kurumsal çatı oluşturacak etkin bir yapının
amaçlandığı tasarının hazırlanma aşamasında danışma süreçleri işletilmemiş,
hiçbir sivil toplum kuruluşunun görüşü de alınmamıştır. Bu nedenle, çıkarılacak
olan yasanın samimi olmadığı ve iktidarın insan hakları ve eşitlik ilkelerinden
yana bir düşüncesinin olmadığını açıkça göstermektedir. 
On
üç yıldır ülkeyi yöneten AKP döneminde cinsel istismara uğrayan çocuk sayısında
çok ciddi artışlar olmuş, suçlu olanlar ise ya korunmuş ya da çok az cezalara
çarptırılmıştır. Özellikle Karaman’da yaşananlardan sonraki gelişmeler
düşündürücüdür. Sadece Karaman’da değil, diğer birçok ilimizde de benzer
vakaların yaşandığı vakıfla ilgili takınılan korumacı tutum bizleri şaşırtmıştır.
Söz konusu çocuklar olduğunda akan suların durması gerekirken, yapılan
açıklamalar ve yaşanılanlar âdeta özendirici bir hâle gelmiştir. Kim bu konuda
bir eleştiri getirse iktidar mensuplarının tepkisiyle karşılaşmakta,
susturulmaya çalışılmakta ya da polis baskısına maruz kalmaktadır. 
Kadın
cinayetleri ve kadına yönelik şiddet önlenemediği gibi, her geçen gün daha da
artmaktadır. Irka, etnik kökene, dinî inanca ve cinsiyete dayalı ayrımcılıkta
rekorlar kırılmakta, insanlar dinî inancı, mezhebi veya etnik kökeni nedeniyle
dışlanmaktadır, meydanlarda “Alevi, Zerdüşt” diye yuhalatılmaktadır. Okullarda
din dersleri zorunlu hâle getirilmekte, kız ve erkek öğrenciler ayrı okul ve
sınıflara alınmaya çalışılmaktadır. Engellilerimiz istihdamda ve günlük
yaşamlarında ayrımcılığa maruz kalmaktadır. Yargı siyasallaştırılmış, herkesin
insan hakları ve eşitlik temelinde adaletten ve hukuktan eşit yararlanmasının
önüne geçilmiştir. 
Değerli
milletvekilleri, AKP döneminde azınlıkların hak ve özgürlükleri korunmadığı
gibi, eğitim hakkına erişimde yapılan ayrımcılık devam etmektedir. 
Son
olarak, Mersin’de gündeme gelen olay eğitimde ve ayrımcılıkta ne durumda
olduğumuzu göstermektedir. İl millî eğitim müdürlüğü ile il müftülüğü arasında
yapılan protokolle ilkokul öğrencilerimize cami imamlarının camide ders vermesi
kararlaştırılmıştır. Birçok farklı inanış ve mezhebin bir arada yaşadığı
Mersin’de yapılan böyle bir uygulamaya onay verilmesi ayrımcılık değil de
nedir? İktidar, bir an önce ayrımcı ve eşitliği bozan bu ve benzeri
yaklaşımların önüne geçmeli ve sorumlularını cezalandırmalıdır. 
Anayasa
Mahkemesi kararlarının tanınmadığı, doktorların öldürüldüğü, yeşilin, doğanın
katledildiği, gazetecilerin düşüncelerinden dolayı hapse atıldığı, muhalif iş
adamlarının, gazetelerin, televizyonların uyduruk nedenlerle kayyumlara teslim
edilip batırıldığı, sanatçıların özgür olmadığı ülkemizde on üç yıl sonra
kurulacak ve üyeleri AKP tarafından atanacak olan kurumun doğru şeyler yapacağı
bize inandırıcı gelmemektedir. 
Değerli
arkadaşlar, her hâliyle Hükûmete bağlı olarak çalışacak olan Türkiye İnsan
Hakları ve Eşitlik Kurumunun kurulmasının mantığı doğru olmakla birlikte,
AKP’nin yaklaşımıyla amacına ulaşması mümkün değildir. Bu nedenle, tasarıyı bu
hâliyle samimi bulmadığımızı ifade ediyor, hepinize saygılar sunuyorum. (CHP
sıralarından alkışlar) 
BAŞKAN
– Teşekkür ederim Sayın Kuyucuoğlu. 
Aynı
mahiyetteki diğer önerge hakkında konuşmak isteyen Ahmet Yıldırım, Muş
Milletvekili. 
Buyurun
Sayın Yıldırım. (HDP sıralarından alkışlar) 
AHMET
YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekilleri; evet, Türkiye İnsan Hakları ve Eşitlik
Kurumuyla ilgili, bir yasa tasarısıyla ilgili konuşuyoruz ama herhâlde,
hepimizin ortak kabul edebileceği nokta, maalesef yasalar üzerinde
değişiklikler yaparak insan haklarıyla ilgili bir gelişimin katedilemeyeceği,
bunun sadece bir araçsallaştırmaya hizmet edeceği, bir toplumda insan hakları
ve eşitlik olgusunun oturabilmesinin bir kültür meselesi olduğu büyük bir çoğunluğumuzun
katıldığı bir husus olsa gerek. Ya değilse, bütün kamu kurumlarının üzerine
“Türkiye insan hakları kurumu” yazsak bile bu ülkede insan hakları ve eşitlikle
ilgili bir mesafeyi katedemeyeceğimiz bir gerçeklikle karşı karşıyayız. 
Maalesef
akan kanın, gençlerin ölümünün, kentlerin yıkımının hepimizin içini bir bütün
olarak karartan gerçekliğine şahitlik ettiğimiz günlerden geçiyoruz. Kötülüğün
çok ama çok sıradanlaştığı günlerden geçiyoruz. Özellikle “kötülüğün
sıradanlaşması” kavramının mucidi olan Hannah Arendt şöyle der: “Totaliter
iktidarların araçsallaştırdığı birey, düşünme yetisini zayıflatır, kaybeder ve
suç işlemeye başlarsa kötülük sıradanlaşmış olur. Bu durumda, kişi kendini asla
sorgulamayarak emirlere itaat etmeye başlar. Kötülüğün sıradanlaşması, karmaşık
bir sürecin sonunda kolektif bir caniliğin emrine de girebileceği riskini kendi
içinde barındırır.” 
Bir
de, kötülüğün sıradanlaşması yanında, iyiliğin belirsizleşmesine de Hannah
Arendt şöyle bir tanımlama getirmektedir: “Bunca kötülüğe seyirci kalmak ve
susmakla alakalı bir durumdur iyiliğin belirsizliği. Katil ve kurbanların
olduğu yerde maalesef seyirciler de vardır çünkü. Susmak ve ‘dur’ diyememek de
kötülüğün sıradanlaşmasıdır. İyiliğin tehlikeli muğlaklaşması da budur yani seyircinin
katilleşmesi, katilin ise seyircileşmesi durumu.”
Ben, şu Mecliste hiç kimsenin, ülkenin son beş altı
ayında yaşamış olduğu bu kötülükleri sıradan görme içtenliğine sahip olduğuna
inanmıyorum. Ne yasama organının üyelerinin ne de yürütme üyelerinin bu yaşanan
tablodan haz aldığına, mutluluk duyduğuna inanmayı aklımın ucundan bile
geçirmiyorum.
Nitekim, son günlerde özellikle Başbakanın ifade etmeye
çalıştığı ve bu kötülük tablosunun ters yüz edilmesine ilişkin dile getirmeye
çalıştığı açıklamalarına binaen saraydan yapılan müdahaleleri maalesef büyük
üzüntüyle izlemekteyiz.
Evet, Hükûmet bir adım atmak istemeyebilir ama
Hükûmetin adım atmak istediği iyiliklerle ilgili her türlü söyleminin anında
bastırılıyor olması, açık söylemek gerekirse, sıklıkla iktidar partisi
tarafından dile getirilen millî iradenin tahakküm altına alınmasına hizmet
eder.
Bir diğer husus: Özellikle şunu ifade edelim, kötülük o
kadar sıradanlaşmış ki bugün Sayın Cumhurbaşkanının, özellikle kendisi gibi
düşünmeyenlerle, siyasal ve toplumsal olaylara kendisi gibi bakmayanlarla
alakalı varmış olduğu dilin vatandaşlıktan çıkarılma düzeyine gelmiş olması,
herhâlde hepimiz açısından hiç de iç açıcı bir durum değildir. 
Allah aşkına, kötülük bu kadar mı sıradanlaşır? Ne
demek vatandaşlıktan çıkarma? Vatandaşlıktan çıkarılma durumu, söz konusu kişi
Cumhurbaşkanı dahi olsa, bir bireyin elinde olabilir mi? Bir anayasal düzende,
bir hukuk devletinde “vatandaşlıktan çıkarılma” kavramının bu kadar kolaylıkla
kullanılabileceği kadar kötülüğün sıradanlaşması, hepimizin bir bütün olarak
itiraz etmesi gereken husustur.
Bu, Cumhurbaşkanı, Başbakan, bakan veya herhangi
birimiz açısından toplumsal olaylara dair farklı düşünme biçimlerinin ta
varabileceği en son nokta, kişinin yurttaş olma hakkının elinden alınmasıyla
alakalı bir durumdur.
Nitekim, öyle sanıyorum ki buradaki birçok kişinin, son
aylarda yaşanan olaylarla alakalı olarak buna dair de söyleyebilecekleri laflar
vardır. Bu nedenle bu işin bütçelerle, kurulacak kurumlarla, onlara tahsis
edilecek gayrimenkullerle giderilmeyecek kadar bir kültür meselesi olduğunu
düşünüyor, Genel Kurulu saygıyla selamlıyorum. (HDP sıralarından alkışlar)
BAŞKAN – Teşekkür ederim Sayın Yıldırım.
Sayın Bostancı…
MEHMET NACİ BOSTANCI (Amasya) – Sayın Başbakanın Türkiye’nin
yaşadığı terör olayı ve buna ilişkin görüşlerini Sayın Yıldırım, son derece
farklı bir bağlamda ve Sayın Başbakanın beyanlarıyla uyumlu olmayan bir tarzda
değerlendirmiş ve buradan da bir tür, Cumhurbaşkanı, Başbakan arasında derin
çelişki var, bir bakıma iki farklı politikayı takip ediyorlar denilerek
gerçekliği ters yüz etmiştir. Bu, grubumuza yönelik açık bir sataşmadır, 69’dan
söz istiyorum.
BAŞKAN
– Sayın Bostancı, her seferinde şunu sormak zorunda kalıyorum: Şimdi eğer bu
sataşmanın grubunuzla ilgisini ifade eden bir açıklama yapmazsanız, sataşma
nedeniyle -Hükûmet buradadır- Hükûmet söz isterse Hükûmete söz veririm. 
İDRİS
BALUKEN (Diyarbakır) – Hayır, grubu ilgilendiriyor Sayın Başkan.
MEHMET
NACİ BOSTANCI (Amasya) – Sayın Başkanım, bu sataşma… Başbakan, Genel Başkanımız
aynı zamanda… 
BAŞKAN
– Ama bu cümleyi bekliyorum Sayın Bostancı, bu cümleyi bekliyorum. 
Bakın,
69’uncu madde Hükûmete sataşma hâlinde sözün Hükûmete verileceğini söyler.
Hükûmete sataşıldığı için söz isterseniz verme şansım yok ama bu, bizim
grubumuza sataşmadır aynı zamanda yani…
MEHMET
NACİ BOSTANCI (Amasya) – Genel Başkan, Genel Başkan…
MEHMET
METİNER (İstanbul) – Siyasi bir kişiliği var Sayın Başkan, bizim partimizin
Başbakanı.
BAŞKAN
- Değerli arkadaşlar, işimi bana öğretmeyin. Ben bu konuda özgürlükçü bir
yaklaşıma sahibim ama İç Tüzük’ü de uygulamak zorundayım. 
Ben
özellikle şunu bütün arkadaşlarımdan rica ediyorum: Yani, “Sataşma var, söz…”
Hayır, bana sataşmayı açıklıkla izah edeceksiniz, tutanaklara bu geçecek.
Buyurunuz
Sayın Bostancı, iki dakika süreyle söz veriyorum. (AK PARTİ sıralarından
alkışlar)
IX.- SATAŞMALARA İLİŞKİN KONUŞMALAR (Devam)
8.- Amasya Milletvekili Mehmet Naci
Bostancı’nın, Muş Milletvekili Ahmet Yıldırım’ın 149 sıra sayılı Kanun
Tasarısı’nın 23’üncü maddesiyle ilgili önerge üzerinde yaptığı konuşması
sırasında AK PARTİ Grup Başkanına sataşması nedeniyle konuşması
MEHMET NACİ BOSTANCI (Amasya) – Sayın Başkan, değerli
arkadaşlar; Genel Başkanımızın, Sayın Başbakanımızın söylediği şudur: Eğer
bütün teröristler Türkiye’yi terk ederler, silahlarıyla birlikte çekip
giderler, bu ülkede tekrar hiçbir çatışmanın, ölümün, cinayetin, katliamın,
halka yönelik tehdidin olmadığı bir ortam
teşekkül eder, PKK silah bırakırsa o zaman bu ülkeye zaten barış gelir, o zaman
herkesle her şeyi konuşabiliriz. Söylediği budur.
KADİR
KOÇDEMİR (Bursa) – Bunu sekiz sene önce de söylemişti.
İDRİS
BALUKEN (Diyarbakır) – Cumhurbaşkanı öyle demiyor.
MEHMET
NACİ BOSTANCI (Devamla) - Eğer buradaki atıf yapılan husus, PKK’nın bütünüyle Türkiye’den
gitmesi, silahlarını bırakması ve bir daha terör yöntemiyle netice alma
çabasından, girişiminden vazgeçmesidir. Böyle olduğunda elbette ki Türkiye’ye
tamamen barışın, huzurun, sükûnun geleceği ve herkesin memnun, mutlu olacağı
bir ortam kurulur. Sayın Cumhurbaşkanı da terörizme karşı verilen mücadeleden
bahsediyor. Terörist olmayınca zaten mücadeleye de gerek kalmaz Sayın Baluken.
İlla da terörist öldüreceğiz diye bir çaba içinde değiliz. Yeter ki bu ülkeye
barış gelsin, bu ülkeye huzur gelsin, yeter ki terör belasıyla bu ülkenin
insanları yüzleşmesin. Bizim istediğimiz budur. (AK PARTİ sıralarından
alkışlar) Yoksa, illa da birileri terörist olsun, biz de onların hakkından
gelelim; böyle bir hikâye yok. Sayın Cumhurbaşkanıyla Sayın Başbakanın dediği
sonuç itibarıyla aynıdır. Bu ülkenin huzuru ve sükûnu için bir teröristin
meydan okuması varsa ona karşı mücadeledir. Teröristler çekip gider,
silahlarını bırakır, bu yoldan vazgeçerlerse de ne güzel, Türkiye için hayırlı
olur.
Teşekkürler.
(AK PARTİ sıralarından alkışlar) 
BAŞKAN
– Teşekkür ederim Sayın Bostancı.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Bostancı grubumuza dönerek Sayın Başbakan ile
Sayın Cumhurbaşkanı arasında bir ayrılık varmış çabası içerisinde olduğumuzu,
oysa yapılan açıklamaların bu dile getirdiğimiz hususlardan çok farklı olduğunu
söyleyerek bizim söylemlerimizi bağlamından koparmıştır. İsmimizi de kullandı,
dolayısıyla sataşma…
BAŞKAN
– Buyurun Sayın Baluken.
9.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına ve Halkların Demokratik Partisine sataşması
nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi tekrar saygıyla selamlıyorum.
Sayın
Bostancı aslında okuduğunu çok rahat anlayabilecek bir entelektüel birikime
sahip. Yani, Başbakan Davutoğlu’nun cümlelerini okuduğunuz zaman, sonra üstüne
Cumhurbaşkanı Erdoğan’ın had bildiren ve istikamet belirleyen o çıkışını
okuduğunuz zaman bizim doğruyu söylediğimizi siz de çok rahat bir şekilde
görürsünüz. Nitekim, çözüm süreci dışında da tutuklu akademisyenlerle ilgili
bugün yine Sayın Davutoğlu’nu kastederek “Ne demek tutuklu akademisyenler
sorunu var? Nasıl akademisyenler tutuklu yargılanırlar gibi bir eleştiri
getirilir?” diye kendisi söylüyor. Yani, bu alenen ortada. Bu sadece Sayın
Davutoğlu ya da Cumhurbaşkanı arasındaki bir mesele de değil. Yani, işte,
vekilimiz demin ifade etti, bu kendine ait olmayan görüşleri savunanların
vatandaşlıktan çıkarılmasıyla ilgili -basından okuduğumuz kadarıyla- Sayın
Numan Kurtulmuş cevap vermiş, “Böyle bir şey olabilir mi?” demiş, “Anayasa’nın
güvence altına aldığı bir hususu bir kişi çıkıp ‘Ben böyle yapabilirim.’ diye
cevap veremez.” demiş, bu anlama gelen cümleler kullanmış.
Dolayısıyla, yani, Hükûmet ile saray arasında bir görüş
ayrılığının olduğu son derece nettir. Acı olanı, bu görüş ayrılığının bir bedel
olarak halkımızın önüne gelmesidir. Biz birçok milletvekili arkadaşla
kulislerde de görüşüyoruz, gidişattan rahatsız olan, bu ülkede akan kanın
durmasını isteyen iktidar partisi sıralarında da birçok milletvekili var ama
maalesef bu kürsüye geldiklerinde bunu dile getiremedikleri için, saraya karşı
kendi özgür iradeleriyle burada siyasi düşüncelerini ifade edemedikleri için
bir çözüm iradesi çıkmıyor Sayın Bostancı. Bunu inkâr etmenize gerek yok, bu
son derece net, son derece açık bir husustur.
Hepinize saygılar sunarım. (HDP sıralarından alkışlar)
BAŞKAN – Teşekkür ederim Sayın Baluken.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149) (Devam)
BAŞKAN – Aynı mahiyetteki iki önergeyi oylarınıza
sunuyorum: Kabul edenler… Kabul etmeyenler… Önergeler kabul edilmemiştir.
Şimdi, son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanun Tasarısı’nın
23’üncü maddesinin (1)’inci fıkrasının (b) bendinin aşağıdaki şekilde
değiştirilmesini arz ve teklif ederiz.
"(b) Kuruma
yapılacak her türlü bağış ve yardım."
Nuri
Okutan (Isparta) ve arkadaşları
BAŞKAN –
Komisyon önergeye katılıyor mu?
İNSAN HAKLARINI
İNCELEME KOMİSYONU BAŞKAN VEKİLİ FATMA BENLİ (İstanbul) – Katılmıyoruz Sayın
Başkan.
BAŞKAN –
Hükûmet?
ÇEVRE VE
ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkan.
ERKAN AKÇAY
(Manisa) – Gerekçe…
BAŞKAN –
Gerekçeyi okutuyorum:
Gerekçe:
Türkiye
İnsan Hakları ve Eşitlik Kurumu Kanunu Tasarısı’nın "Kurumun
gelirleri" başlıklı 23’üncü maddesinin (b) bendinde "kuruma ait
taşınır ve taşınmazlardan elde edilen gelirler" ibaresi yer almaktadır.
Tasarıdaki bu hüküm kurumun görev, yetki ve sorumluluklarıyla uyuşmayacak bir
şekilde kurumu parasal bir faaliyet içerisine sürükleyebilecektir. Zira bu
düzenleme neticesinde kurum özel hukuk gerçek ve tüzel kişileriyle karşılıklı
bir ekonomik ilişki içerisine girecektir. Bu nedenle, tasarıdaki söz konusu
düzenlemenin tasarı metninden çıkarılması gerekmektedir.
Bununla
birlikte, 6332 sayılı Türkiye İnsan Hakları Kurumu Kanunu’nun "Kurumun
gelirleri" başlıklı 21’inci maddesinde “kurum gelirleri içerisinde kuruma
yapılacak her türlü bağış ve yardım” ibaresi yer almaktadır.
5018
sayılı Kamu Mali Yönetimi ve Kontrol Kanunu’nun "Bağış ve yardımlar"
başlıklı 40'ıncı maddesine göre, “Herhangi bir gerçek veya tüzel kişi
tarafından, kamu hizmetinin karşılığı olarak veya kamu hizmetleriyle
ilişkilendirilerek bağış veya yardım toplanamaz, benzeri adlar altında tahsilat
yapılamaz. Kamu idarelerine yapılan her türlü bağış ve yardımlar gelir kaydedilir.
Nakdi olmayan bağış ve yardımlar, ilgili mevzuata göre değerlemeye tabi
tutularak kayıtlara alınır. Kamu yararına kullanılmak üzere kamu idarelerine
yapılan şartlı bağış ve yardımlar, dış finansman kaynağından sağlananlarda
28/3/2002 tarihli ve 4749 sayılı Kanun hükümleri saklı kalmak kaydıyla, hizmeti
yapacak idarenin üst yöneticisi tarafından uygun görülmesi hâlinde, bütçede
açılacak bir tertibe gelir ve şart kılındığı amaca harcanmak üzere açılacak bir
tertibe ödenek kaydedilir. Bu ödenekten amaç dışında başka bir tertibe aktarma
yapılamaz." 5018 sayılı Kanun’daki bağış ve yardım tanımı çerçevesinde
bağış ve yardımların kurum gelirleri arasında yer alması daha doğru bir
yaklaşım olacaktır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
23’üncü
maddeyi oylarınıza sunuyorum: Kabul edenler... Kabul etmeyenler... 23’üncü
madde kabul edilmiştir. 
24’üncü
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 149 Sıra Sayılı Türkiye İnsan Hakları ve Eşitlik Kurumu Kanun Tasarısı’nın
24’üncü maddesinin aşağıdaki şekilde değiştirilmesini arz ve teklif ederiz.
“MADDE
(24) - 1 Kurul, ayrımcılıkla mücadele amacı ile hangi alanlarda resmi nitelikte
istatistik toplanmasına ihtiyaç olduğuna karar verir. Ayrımcılık belirtilerinin
tüm boyutlarını ortaya koyabilmek için gerekli olan istatistiksel bilgilerin
verilere sürekli ve eksiksiz şekilde erişilmesini sağlayacak bir sistem içinde
toplanmasından resmi istatistik programı kapsamında Türkiye istatistik Kurumu
sorumludur."
 Ahmet Akın Şenal
Sarıhan Mahmut Tanal
 Balıkesir Ankara İstanbul
 Onursal Adıgüzel Tahsin
Tarhan Gaye Usluer
 İstanbul Kocaeli Eskişehir
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanun Tasarısı’nın
24’üncü maddesine aşağıdaki fıkranın eklenmesini arz ve teklif ederiz.  
 İsmail Faruk Aksu Zihni
Açba Deniz Depboylu
 İstanbul Sakarya Aydın
 Mustafa Mit Nuri
Okutan Ruhi Ersoy
 Ankara Isparta Osmaniye
 Mehmet Erdoğan Arzu
Erdem
 Muğla İstanbul
“(2)
İstatistikler aylık olarak kamuoyuna açıklanır.” 
BAŞKAN – Şimdi,
maddeye en aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte olan
149 sıra sayılı Türkiye İnsan Hakları ve Eşitlik Kurumu Kanun Tasarısı’nın
24’üncü maddesinin tasarıdan çıkartılmasını arz ve teklif ederiz. 
 İdris Baluken Çağlar
Demirel Sibel Yiğitalp
 Diyarbakır Diyarbakır Diyarbakır
 Bedia Özgökçe Ertan Behçet
Yıldırım Kadri Yıldırım
 Van Adıyaman Siirt
 Filiz Kerestecioğlu Demir  Mahmut
Celadet Gaydalı
 İstanbul Bitlis
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI FATMA GÜLDEMET SARI (Adana) - Katılmıyoruz Başkanım.
BAŞKAN –
Komisyonun ve Hükûmetin katılmadığı önerge üzerinde İdris Baluken, Diyarbakır
Milletvekili.
Buyurun Sayın
Baluken. (HDP sıralarından alkışlar) 
İDRİS BALUKEN
(Diyarbakır) – Teşekkür ediyorum Sayın Başkan.
Değerli
milletvekilleri, tekrar hepinizi saygıyla selamlıyorum.
Deminden beri
“Neden insan haklarıyla ilgili bir kanunun burada görüşülmesi inandırıcı
değildir?”i açıklamaya çalışıyoruz. Yani hukuk devleti yoksa, işte, bir ülkenin
bir yerinde büyük bir savaş tablosu önünüze geliyorsa, bir ülkede Hükûmet
tamamen inisiyatifini yitirecek bir vesayet altındaysa insan hakları olmaz
diyoruz. Bunlara çıkıp kendi tezlerinizle böyle bir durumun olmayacağını ifade
etmek yerine bir savunma refleksi içerisinde sadece Cumhurbaşkanını
savunuyorsunuz. Yani bir kere, bu yaklaşım doğru değil.
CAHİT ÖZKAN
(Denizli) – Kandil ağzıyla konuşma!
İDRİS BALUKEN
(Devamla) – Bakın “Hukuk devleti yoktur.” diyoruz, yani bugün sizin milletvekillerinizin
dün katıldıkları bir televizyon programındaki açıklamalarını ben burada dile
getirdim, “Yasama da bize bağlı, yürütme de bize bağlı, yargı da bize bağlı.”
diyorlar. Anayasa Komisyonu üyesi olan bir milletvekili de…
CAHİT ÖZKAN
(Denizli) – Kandil’e mi bağlı olacak?
İDRİS
BALUKEN (Devamla) – Size mi bağlı olacak? 
İşte,
itiraf etmiş oluyorsunuz, bakın. Sen, şimdi, yasamanın, yürütmenin, yargının
AKP’ye bağlı olduğunu itiraf etmiş oluyorsun. 
HASAN
BASRİ KURT (Samsun) – Yapma ya!
İDRİS
BALUKEN (Devamla) – Biz Kandil’e bağlı olduğunu söylemiyoruz, ama, siz, bu
kuvvetler ayrılığının olmadığını, bunların AKP’ye bağlı olduğunu söylüyorsanız,
ortada ne bir demokrasi var ne de bir hukuk devleti var anlamı çıkar burada.
MEHMET
NACİ BOSTANCI (Amasya) – Siz bize mi bağlısınız?
İDRİS
BALUKEN (Devamla) – Burada, sizin net bir şekilde çıkıp, bu hukuk devletini
neden ortadan kaldırdığınızı açıklamanız gerekiyor. Yani bir ülkede
Cumhurbaşkanı “Anayasa Mahkemesinin kararlarını tanımıyorum.” diyorsa, ona
karşı yereldeki mahkemeleri direnişe çağırıyorsa, kaymakamlara, valilere,
“Bundan sonra mevzuatı elinizin tersiyle bir kenara itin, kendi bildiğinizi
yapın.” diyorsa, orada hukuk devletinden bahsetmek mümkün değil. 
Yani,
ben, ana muhalefet partisinin tavrına da şaşıyorum, böylesi önemli bir konuda,
burada, biz ana muhalefet partisinin ne düşündüğünü öğrenemedik. Ben bu konuyu
gündeme getirdiğimde, kuvvetler ayrılığını denetleme yetkisini ana muhalefet
olarak halktan alan, bu konuda Türkiye'nin hukuk devleti ve demokrasisiyle
ilgili iktidarı denetleme görevini en üst düzeyde temsil eden Cumhuriyet Halk
Partisi suspus oluyor. Yani o zaman burada çok ciddi bir sorun var demektir.
Kendi kuvvetler erkine sahip çıkmayan bir hükûmet anlayışı, bu erkler
arasındaki hukukun tamamen ortadan kalktığına sessiz kalan bir ana muhalefet
partisi ve her geçen gün de freni patlamış bir araç gibi uçuruma sürüklenen bir
ülke gerçeği. Buradan bir an önce bir çıkış sağlamamız gerekiyor. Bunu
sağlamadığımız sürece de insan haklarıyla ilgili ne kadar yasal düzenleme
yapılırsa yapılsın, herhangi bir inandırıcılığının olması mümkün değil. İşte,
şimdi getirilen bu kurulda da tamamen Hükûmet ve Cumhurbaşkanının inisiyatifine
vermişsiniz. Yani böylesi bir durumda, sizin hukuk devletini ayaklar altına
alarak, bu ülkenin demokratik kazanımlarını hiçe sayarak ortaya koyduğunuz hak
ihlallerini yine sizin yetkilendirmiş olduğunuz bir kurul nasıl denetleyecek?
Böyle bir şey mümkün olabilir mi? Yani Başbakanın bile Cumhurbaşkanına karşı
ses çıkaramadığı, kendi görüşünün arkasında olamadığı bir durumda İnsan Hakları
ve Eşitlik Kurulundaki üyeler nasıl kendi görüşlerini objektif bir şekilde
yansıtacaklar? Bunun mümkün olmadığını hepiniz biliyorsunuz. O nedenle, yol
yakınken bu yanlışlardan dönülmesi gerekir. Hukuk devleti konusunda taviz
vermemek gerekir. Evrensel demokrasi normları konusunda taviz vermemek gerekir.
İnsan hakları konusunda evrensel ilkeleri bir an önce bir kez daha hatırlamanız
gerekir. Devletin mevcut sorunlara neden olan idari yapısını da yetkiyi
yerellere vererek yerinden yönetim anlayışıyla yeniden ele almak gerekir.
Bunları yapmadığınız sürece burada sadece bize cevap verme durumunda
kalırsınız. Bu cevapların da ne bizim tarafımızdan ne de halkımız tarafından
herhangi bir inandırıcılığı olmadığı kanaatindeyiz.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Baluken.
MEHMET
NACİ BOSTANCI (Amasya) – Sayın Başkanım, Sayın Baluken’in yasama, yürütme ve
yargının AK PARTİ’ye bağlı olduğu şeklindeki bir beyana atıfla yerinden yapmış
olduğu bir açıklama vardı. 
İDRİS
BALUKEN (Diyarbakır) – Milletvekiliniz arkadan söyledi. “Bize bağlı, Kandil’e
mi bağlı olacak?” dedi. (AK PARTİ sıralarından gürültüler)
BAŞKAN
– Sayın milletvekilleri, bir saniye efendim, Sayın Bostancı konuşuyor. 
MEHMET
NACİ BOSTANCI (Amasya) – Aynı konuşmasını tekrar etti. Ben de zabıtlardaki aynı
cevabımın tekrar kayıtlara geçirilmesi için bu sözü aldım.
Sağ
olun.
BAŞKAN
– Peki, teşekkür ederim Sayın Bostancı.
Sayın
Gök…
LEVENT
GÖK (Ankara) – Efendim, Sayın Baluken konuşmasında, Cumhuriyet Halk Partisinin
suspus oturduğunu, bu yasa görüşülürken de kuvvetler ayrılığının gündeme
geldiğini, hiçbir şey yapmadığını ifade ederek…
BAŞKAN
– Buyurun Sayın Gök. (CHP sıralarından alkışlar)
İki
dakika süreyle söz veriyorum. 
IX.- SATAŞMALARA İLİŞKİN KONUŞMALAR (Devam)
10.- Ankara Milletvekili Levent Gök’ün,
Diyarbakır Milletvekili İdris Baluken’in 149 sıra sayılı Kanun Tasarısı’nın
24’üncü maddesiyle ilgili önerge üzerinde yaptığı konuşması sırasında
Cumhuriyet Halk Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; görüşmekte olduğumuz
İnsan Hakları ve Eşitlik Kurumu tasarısı hakkında daha başından beri uyarıcı
görevlerimizi yerine getirmeye gayret ettik. Bir yanlış yapılıyor, bu yanlışı
engellemeye çalışıyoruz. Biz “İnsan Hakları ve Eşitlik Kurumu” adı verilen bu
yasanın çıkmasını arzu ediyoruz. Ülkemizin Avrupa Birliğiyle ilgili girdiği
müzakere sürecinde, vize muafiyeti dâhil olmak üzere her türlü iyileştirici
adımın bir an önce Türkiye lehine geliştirilmesini düşünüyoruz. Ama bu yasa bu
hâliyle bunu kapsamıyor. “Cumhuriyet Halk Partisi ne yapmaya çalışıyor?”
derseniz, iktidar partisine “Dört yıl önce de Türkiye İnsan Hakları Kurumu
Kanunu’nu çıkartırken yanlış yaptınız, şimdi de bu kurumu çıkartmak suretiyle,
bu şekilde çıkartmak suretiyle yanlış yapıyorsunuz.” diyoruz çünkü bu kurum
çıktığı anda özellikle ulusal önleme mekanizması, işkence ve zalimane suçlarla
mücadele kurumu adıyla verilen ulusal önleme mekanizması Birleşmiş Milletler
tarafından ve Avrupa Birliği tarafından kabul edilmeyecek. Siz bu yasayı
çıkartmakla Avrupa Birliği kriterlerinden birini yerine getirmiyorsunuz. Biz
buna engel olmaya çalışırken aslında size yardımcı olmaya çalışıyoruz, onu
anlamıyorsunuz. 
Diğer
yandan, Sayın Baluken’in sarf ettiği sözleri aynen kendisine iade ediyorum.
Cumhuriyet Halk Partisi, hem kuvvetler ayrılığı hem de ülkemizin
Parlamentosunun güçlenmesi bakımından üzerine düşen uyarıcı görevleri her zaman
yerine getiriyor. 
AKP
ile HDP arasındaki çekişmenin malzemesi olmak istemeyiz Sayın Baluken. Eğer
AKP’yle bir çekişmeniz varsa Cumhuriyet Halk Partisini lütfen malzeme etmeyin
ve Cumhuriyet Halk Partisini haksız yere suçlamayın. Bu konuda esas suçlu olan
sizsiniz. Eğer arzu ediyorsanız gelir, bunun da cevabını burada verirsiniz.
Teşekkür
ederim. (CHP sıralarından alkışlar)
BAŞKAN
- Teşekkür ederim Sayın Gök. 
İDRİS
BALUKEN (Bingöl) - Sayın Başkan…
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
İDRİS
BALUKEN (Diyarbakır) - Sayın Başkan, Sayın Gök, AKP ile HDP çekişmesine CHP’yi
alet ettiğimizi ifade ederek ağır bir sataşmada bulundu.
BAŞKAN
- Bir sataşma yok bunda Sayın Baluken. 
İDRİS
BALUKEN (Diyarbakır) - Sayın Başkan, açık bir sataşma var. 
BAŞKAN
- Şimdi, her kelimeyi, her cümleyi sataşma olarak alırsanız hiçbir…
İDRİS
BALUKEN (Diyarbakır) - Sayın Başkan, biz CHP’yi…
BAŞKAN
- Bir saniye, Sayın Baluken, cümlemi bitirmedim ben. Bir saniye…
İDRİS
BALUKEN (Diyarbakır) - Buyurun.
BAŞKAN
- Sayın milletvekilleri, 69’uncu madde açıktır: Kendisine sataşılan veya ileri
sürmüş olduğu görüşten farklı bir görüş kendisine atfedilen kişiler, siyasi
parti grupları, milletvekilleri, komisyon -her neyse- söz talep edebilir, cevap
verebilir. 
Şimdi,
her siyasi eleştiriyi bir sataşma olarak alırsak biz ana mevzuyu görüşemeyiz
Sayın Baluken. Ben burada bir sataşma görmüyorum. 
İDRİS
BALUKEN (Diyarbakır) – Sayın Başkan, sayın grup başkan vekilini dikkatle
dinlediniz, ben sizi gözlemledim. 
BAŞKAN
– Dinledim. Bakın, sayın grup başkan vekili şunu söyledi…
İDRİS
BALUKEN (Diyarbakır) – Sayın grup başkan vekili, AKP’yle aramızda olan
çekişmeye CHP’yi alet ettiğimizi, bu konuyla ilgili söyleyecek sözlerimiz varsa
da gelip kürsüden mutlaka söylememiz gerektiğini ifade etti. Kürsüden inerken
de “Açık bir şekilde sataştım.” dedi. 
BAŞKAN
– Sayın Baluken, bakın, Sayın Gök’ün sizi kürsüye davet etmiş olması benim söz
vermemi gerektirmiyor. Sayın Baluken, rica ediyorum… 
İDRİS
BALUKEN (Diyarbakır) – Hayır, grubumuza sataşma var Sayın Başkan. 
BAŞKAN
– Sataşmanın Türk Dil Kurumundaki, o sözlükteki kelime anlamına lütfen bakalım:
Karşı tarafı rencide eden bir ifade, bir cümle sataşmadır. 
İDRİS
BALUKEN (Diyarbakır) – Sayın Başkan, biz cumhuriyetin köklü partilerinden
birisini siyasi kısır çekişmelerimize alet edecek bir siyasi parti falan
değiliz. Yani, bu konuda açık bir sataşma var. 
BAŞKAN
– Sayın Baluken, 60’ıncı madde çerçevesinde söz talep ederseniz verebilirim.
Siz, Cumhuriyet Halk Partisi Grubunu kuvvetler ayrılığı ve birtakım konularda
suspus olmakla suçladınız…
İDRİS
BALUKEN (Diyarbakır) – Evet.
BAŞKAN
– …bu yönde bir eleştiri getirdiniz. Sayın Gök de Grup Başkan Vekili olarak
bunları size iade ettiğini söyledi, “Adalet ve Kalkınma Partisi’yle çekişmenize
bizi alet etmeyin.” dedi. Şimdi ben bu cümlede bir sataşma görmüyorum. 
İDRİS
BALUKEN (Diyarbakır) – E, nasıl sataşma görmüyorsunuz? 
BAŞKAN
– Sataşmayı gördüğüm en küçük anda bütün taleplerinizi de karşılıyorum. Bunu
siz de biliyorsunuz. 
İDRİS
BALUKEN (Diyarbakır) – Sayın Başkan, o zaman, Sayın Levent Gök’e söz verdiğiniz
gerekçe aynen bize iade edildiğinde onu kürsüden cevap verecek bir gerekçe
olarak değerlendirmemiş oluyorsunuz. Bunu kabul etmemiz mümkün değil. 
BAŞKAN
– Bakın, iade ettiği şey şudur…
İDRİS
BALUKEN (Diyarbakır) – O zaman bize, AKP’ye karşı olan politikalarda suspus
olma suçlaması yöneltmiş oluyor, bu çok nettir. 
BAŞKAN
– Bakın, şimdi cümlelerin karşılıklı iade edilmesi bir sataşma değildir Sayın
Baluken. Siz şimdi bir siyasi parti grubunu bir konuda eleştirir, eleştirir
derken sataşma anlamına gelebilecek bir cümleyle değerlendirmenizi yaparsanız
doğal olarak o siyasi parti grubunun sataşma dolayısıyla söz hakkı vardır. Ben
bu hakkı teslim etmek zorundayım. Siz sataşma nedeniyle bugüne kadar ne kadar
söz talep ettiyseniz büyük bir çoğunlukla -istisnai olarak vermemişimdir-
vermişimdir çünkü sataşma kavramını geniş olarak yorumluyorum. Burada bir
siyasi eleştiridir bu, burada bir sataşma yoktur Sayın Baluken, rica ediyorum.
İDRİS
BALUKEN (Diyarbakır) – Sayın Başkan, o zaman yerimden bir açıklama…
BAŞKAN
– Mikrofonunuzu açıyorum.
Buyurunuz.
VI.- AÇIKLAMALAR (Devam)
31.- Diyarbakır Milletvekili İdris
Baluken’in, Ankara Milletvekili Levent Gök’ün sataşma nedeniyle yaptığı
konuşmasındaki bazı ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, gerekçeyi açıkladıktan sonra Sayın CHP grup başkan vekiline söz vermiş
olduğunuz gerekçe üzerinden bize yönelen değerlendirmeyi bir sataşma olarak
görmemenizi doğrusu anlamış değilim. Ben daha önceki oturumlardan da tarafsız,
hakkaniyetli ve demokratik tutumunuza olan saygımdan dolayı bu sataşmayla
ilgili ısrarımı İç Tüzük 60’taki yerinden söz almaya çevirmek durumunda kaldım.
Yani, orada başka bir Meclis başkan vekili oturmuş olsaydı bu yapmış olduğunuz
değerlendirmeyi bir usul tartışmasının konusu olarak da ele alabilirdim çünkü
sayın grup başkan vekili çok net olarak bizim AKP’yle olan çekişmelerimize
CHP’yi alet etme gibi bir siyasi tutum içerisinde olduğumuzu söylüyor. Oysaki
benim kürsüden ifade ettiğim husus son derece net. Ben gündüz “Yasama, yürütme
ve yargı artık bize bağlı. Kuvvetler ayrılığı ilkesi tamamen ortadan kalkmış.”
şeklinde AKP’li milletvekillerine atıf yaparak burada demokratik geleceğimiz
açısından birtakım tehlikeli cümleleri zikrettiğimde hem Cumhuriyet Halk
Partisinden hem de diğer siyasi partilerden buna yönelik farklı bir
değerlendirme duymadım yani ben burada olduğum süre içerisinde bu konuda
herhangi bir cümle bile kullanmadılar. Dolayısıyla, “Suspus olmuşlar.” derken
de bugün ortaya çıkan bu durumu ifade ettim. Ama, dediğim gibi, sizin onu bir
sataşma olarak değerlendirmeniz, bize aynen iadesini de farklı bir siyasi eleştiri
olarak ifade etmeniz…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum.
Buyurunuz
Sayın Baluken.
İDRİS
BALUKEN (Diyarbakır) - … önceki demokratik tutumlarınızla çok bağdaşmamıştır.
Yine de bunu kişisel yorumunuz olarak değerlendiriyorum.
Teşekkür
ederim.
BAŞKAN
– Teşekkür ederim Sayın Baluken.
Sayın
milletvekilleri, değerli arkadaşlar; 69’uncu madde çerçevesindeki uygulamayı ne
kadar esnek tuttuğumu sizler görüyorsunuz. Grupların, grup başkan vekillerinin
söz haklarına âdeta sonsuza kadar saygı gösterdiğime yine sizler tanıksınız. En
küçük bir şekilde sataşma olarak değerlendirdiğim bir konuda, inanın bu
haklarınızı teslim ediyorum. Yani benim bu değerlendirmemin de bunun dışında
herhangi bir anlamı yoktur. Dün akşam Sayın Bostancı, örneğin, sataşma
nedeniyle bir söz istemişti, ben kendisine “Burada bir sataşma yoktur.” dedim,
o sözü vermedim. Zaman zaman diğer siyasi parti grup başkan vekillerine de bu
sözü vermediğim olmuştur; bunu Cumhuriyet Halk Partisi Grubu da bilir,
Milliyetçi Hareket Partisi Grubu da bilir, iktidar partisi grubu en son bu
örneği dün akşam yaşamıştır. 
Ben,
eşit ve adil bir şekilde bütün siyasi parti gruplarına, bütün milletvekillerine
yaklaşıyorum. Eksikliklerim, atladığım şeyler olabilir, zaman zaman tutanakları
isteyerek onu da -eğer atladığım bir şey varsa- düzeltmeye çalışıyorum. Bunun
dışında bir düşüncem yoktur. 
Benim
amacım, burada özgür, demokratik bir tartışma ortamını, görüşme ortamını
sağlamaktır, kimsenin söz hakkını kısmak gibi bir düşüncem yoktur.
Teşekkür
ederim Sayın Baluken.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149) (Devam)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 24’üncü maddesine aşağıdaki fıkranın eklenmesini arz ve teklif
ederiz.
“(2)
İstatistikler aylık olarak kamuoyuna açıklanır.”
Zihni
Açba (Sakarya) ve arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkanım. 
BAŞKAN
– Hükûmet? 
ÇEVRE
VE ŞEHİRCİLİK BAKANI FATMA GÜLDEMET SARI (Adana) –Katılmıyoruz Sayın Başkan.
MUSTAFA
KALAYCI (Konya) – Gerekçe okunsun.
BAŞKAN
– Gerekçeyi okutuyorum:
Gerekçe:
Türkiye
İnsan Hakları ve Eşitlik Kurumu Kanunu Tasarısı’nın “İstatistik” başlıklı
24’üncü maddesinde ayrımcılıkla mücadele amacıyla kurumun hangi alanlarda resmî
nitelikte istatistik toplanmasına ihtiyaç olduğuna ve bu kapsamdaki
çalışmaların yürütülmesine ilişkin hususlar düzenlenmektedir.
İnsan
hakları ve eşitlik alanı, ülkemizde toplumun her bir bireyini ilgilendiren
güncel bir alandır. Bu alan anayasal hükümlerle koruma ve güvence altına
alınarak toplumsal, siyasal ve hukuki önemi vurgulanmıştır. Bu denli önemli ve
güncel bir alanın kendisinin sürekli yeni gelişmelere sahne olduğu dikkate
alındığında istatistik veriler konunun anlaşılabilirliğini ve kamuoyunda
değerlendirilebilirliğini arttıran bir unsur olacaktır. Bu çerçevede, kurumun
istatistiki verilerinin her ay güncel olarak kamuoyuna açıklanması
gerekmektedir. Önergemizle bu gerekliliğe yönelik bir düzenleme
getirilmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Şimdi
madde üzerindeki son önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 24’üncü maddesinin aşağıdaki şekilde değiştirilmesini arz ve
teklif ederiz. 31/03/2016
“MADDE
(24) - 1 Kurul, ayrımcılıkla mücadele amacı ile hangi alanlarda resmi nitelikte
istatistik toplanmasına ihtiyaç olduğuna karar verir. Ayrımcılık belirtilerinin
tüm boyutlarını ortaya koyabilmek için gerekli olan istatistiksel bilgilerin
verilere sürekli ve eksiksiz şekilde erişilmesini sağlayacak bir sistem içinde
toplanmasından resmi istatistik programı kapsamında Türkiye istatistik Kurumu
sorumludur."
Ahmet
Akın (Balıkesir) ve arkadaşları
BAŞKAN
– Önergeye katılıp katılmadıklarını Komisyon ve Hükûmete soracağım.
Komisyon
önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet katılıyor mu?
ÇEVRE
VE ŞEHİRCİLİK BAKANI FATMA GÜLDEMET SARI (Adana) - Katılmıyoruz Sayın Başkanım.
BAŞKAN
- Önerge hakkında konuşmak isteyen Gaye Usluer, Eskişehir Milletvekili. 
Buyurunuz
Sayın Usluer. (CHP sıralarından alkışlar) 
Süreniz
beş dakikadır.
GAYE
USLUER (Eskişehir) – Teşekkür ederim.
Sayın
Başkan, değerli milletvekilleri; Türkiye İnsan Hakları ve Eşitlik Kurumu Kanunu
Tasarısı’nın 24’üncü maddesine ilişkin verdiğimiz önerge hakkında CHP Grubu
adına söz almış bulunmaktayım. Yüce heyeti saygıyla selamlıyorum.
Değerli
milletvekilleri, sözlerime en temel insan hakkı olan ifade özgürlüğüne
değinerek başlamak istiyorum. Anayasa’nın 25’inci maddesine göre herkes düşünce
ve kanaat özgürlüğüne sahiptir. Yani her ne sebep ve amaçla olursa olsun kimse
düşünce ve kanaatlerini açıklamaya zorlanamaz, düşünce ve kanaatleri sebebiyle
kınanamaz ve suçlanamaz. 
Anayasa’nın 26’ncı maddesinde ise “Herkes, düşünce ve
kanaatlerini söz, yazı, resim veya başka yollarla tek başına veya toplu olarak
açıklama ve yayma hakkına sahiptir. Bu hürriyet resmî makamların müdahalesi
olmaksızın haber veya fikir almak ya da vermek serbestliğini de kapsar.”
denmektedir. 
Değerli milletvekilleri, hangi hak, hangi eşitlikten
söz ediyoruz? Bakınız, bugün ismi kulağa çok hoş gelen bir kurulun kurulmasına
ilişkin bir yasa tasarısını konuşmaktayız, Türkiye İnsan Hakları ve Eşitlik
Kurulu.
Bugün birileri tarafından “vatan haini”, “karanlık”,
“alçak” ve “sütün içindeki kıl” gibi, aşağılayıcı kelimelerle kamuoyunda
itibarsızlaştırılmaya çalışılan akademisyenlere uygulanan yasak ve baskılar
başta olmak üzere ifade özgürlüğü konusunda Anayasa’mız askıya alınmış
durumdadır. En temel insan hakkı olan ifade özgürlüğünün olmadığı, düşünce
özgürlüğünün yoklaştırıldığı bir ortamda sizler hangi kurulun
oluşturulmasından, hangi kurulun çalışmasından bahsediyorsunuz? Bu denli
baskıyı oluşturacaksınız, yürütmenin bizzat kendisi tarafından oluşturulacak,
seçilecek kurul üyelerini atayacaksınız, sonra da bağımsız olmasını
bekleyeceksiniz. Bu koşullarda oluşturulacak bir kurul aksine insan hakkı
ihlallerini meşrulaştıracaktır. Sözde yapacağı inceleme ve araştırmalarla
alacağı kararlarla insan hakkı ihlali yapanları, ayrımcılık yapanları bizzat
aklayacak bir kurul olacaktır. Amacımız ve olması gereken, insan haklarını
koruyacak mekanizmaların etkinleştirilmesidir. 
Değerli
arkadaşlarım, gelin “mış” gibi yapmayı bırakalım. Öncelikle olması gereken,
oluşturulmak istenen kurulun bağımsız ve özgür çalışabilmesi için gerekli olan
demokratik ortamı yaratalım. İfade özgürlüğünü gelin hep birlikte sağlayalım. 
Bu
yasa tasarısı Türkiye Büyük Millet Meclisine gelmeden önce sivil toplum
örgütlerinin görüşü alınmalıydı. Kendimizi kandırmayalım değerli
milletvekilleri, sivil toplum örgütlerinin görüşlerinin alınmamasının nedeni
zaten bu ülkede ifade özgürlüğünün olmamasıdır. İnsan haklarının geliştirilmesi
ve korunması için kurulan ulusal kurumların statüsüne ilişkin Birleşmiş
Milletler Paris İlkeleri gereği söz konusu kurumların oluşturulabilmesi için
sivil toplum örgütleri işin içine mutlaka katılmalıdır. Bakın, sivil toplum
örgütleri “Bu kanunla olmaz.” diye kampanya başlattılar ve size soruyorlar,
hepimize soruyorlar: “Bu acele neden? Bu kanun tasarısı için neden sivil toplum
örgütlerinin görüşlerini almadınız? Bu görüşleri aldıysanız hangi sivil toplum
örgütlerinin görüşlerini hesaba kattınız?” diye soruyorlar. Çoğulcu bir
istişare süreci olmadan hazırlanan bu kanunla oluşturulacak kurumun beklenen
işlevi yerine getirmeyeceği açıkça görülmektedir. 
Sayın
Bakan, değerli Komisyon üyeleri; acele işe şeytan karışır. Katılımcı demokrasi
olmaksızın alelacele yapılacak işlerden hiçbir yarar gelmez. Bu tasarı bu
hâliyle Türkiye Büyük Millet Meclisi komisyonlarına iade edilmelidir ve sivil
toplum örgütleri, paydaşlar işin içine katılarak yeni baştan ele alınmalıdır. 
Hepinizi
saygıyla selamlıyorum. 
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Usluer. 
Önergeyi
oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Yoklama istiyoruz efendim.
BAŞKAN
– Bir yoklama talebi vardır, oylamadan önce yoklama işlemi
gerçekleştirilecektir.
Önce
yoklama talebinde bulunan sayın milletvekillerinin isimlerini tespit edeceğim,
daha sonra da elektronik cihazla yoklama işlemini gerçekleştireceğim.
Sayın
Gök, Sayın Gökdağ, Sayın Sarıhan, Sayın Altaca Kayışoğlu, Sayın Erkek, Sayın
Yılmaz, Sayın Yalım, Sayın Çam, Sayın Usluer, Sayın Emir, Sayın Öz, Sayın
Yıldız, Sayın Gürer, Sayın Çamak, Sayın Özdemir, Sayın Tanal, Sayın Köksal,
Sayın Şeker, Sayın Eren Erdem, Sayın Tuncer.
Yoklama
için iki dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (1/596) (S. Sayısı: 149) (Devam)
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
24’üncü
maddeyi oylarınıza sunuyorum: Kabul edenler… Kabul etmeyenler… 24’üncü madde
kabul edilmiştir.
25’inci
madde üzerinde ikisi aynı mahiyette olmak üzere üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 25’inci maddesinin (3)’üncü fıkrasının aşağıdaki şekilde
değiştirilmesini arz ve teklif ederiz. 
"(3)
19. Maddede öngörülen yükümlülüklere uyarıya rağmen haklı bir neden olmaksızın
belirtilen sürede uymayan birinci fıkra kapsamındaki kişi ve kuruluşlar
hakkında iki bin Türk Lirasından beş bin Türk Lirasına kadar idari para cezası
uygulanır. Bu fıkrada düzenlenen idari para cezaları hakkında da 2. Fıkra hükmü
uygulanır."
 Ahmet Akın  Şenal
Sarıhan Mahmut Tanal
 Balıkesir Ankara İstanbul
 Onursal Adıgüzel Tahsin
Tarhan Nurhayat Altaca Kayışoğlu
 İstanbul Kocaeli Bursa
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi,
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 25’inci maddesinin tasarı metninden çıkarılmasını arz ve teklif
ederiz. 
 Ruhi Ersoy İsmail
Faruk Aksu Mustafa Mit
 Osmaniye İstanbul Ankara
 Nuri Okutan Zihni
Açba Deniz Depboylu
 Isparta Sakarya Aydın
 Arzu Erdem Mehmet
Erdoğan
 İstanbul Muğla
Aynı mahiyetteki
diğer önergenin imza sahipleri:
 İdris Baluken  Çağlar
Demirel Bedia Özgökçe Ertan
 Diyarbakır Diyarbakır Van
 Behçet Yıldırım Kadri
Yıldırım Mahmut Celadet Gaydalı
 Adıyaman Siirt Bitlis
 Sibel Yiğitalp Ayhan
Bilgen
 Diyarbakır Kars
BAŞKAN
– Şimdi aynı mahiyetteki önergelere katılıp katılmadıklarını Komisyona ve
Hükûmete soracağım.
Komisyon
katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet?
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkanım.
BAŞKAN
– Önergelerle ilgili söz isteyen Ayhan Bilgen, Kars Milletvekili. 
Buyurunuz
Sayın Bilgen. (HDP sıralarından alkışlar)
Süreniz
beş dakikadır.
AYHAN
BİLGEN (Kars) – Sayın Başkan, değerli milletvekilleri; biraz önce 21’inci madde
üzerinde söylediğim konuyu bir kez daha dikkatlerinize sunmak istiyorum.
Yine
sadece ayrımcılık yasağıyla ilgili bir uyarı ya da para cezası verme hakkından söz
ediyoruz. Yani bir kurul kuruyoruz, kurul insan haklarının bütününe yönelik
ihlallerle görevlendiriliyor ama ceza verirken sadece ayrımcılık yasağının
ihlalini esas alıyor. Elbette ki 21’inci maddede nasıl ispat yükümlülüğünün
mağdura bırakılmaması önemli bir adımsa Türkiye hukuk düzeni ve insan hakları
geleneği açısından –dünyada bu var zaten- burada da bir biçimde rücuya kapı
açılmış olması olumlanması gereken bir adımdır çünkü rücu, bir süredir Avrupa
İnsan Hakları Mahkemesi kararlarından dolayı da eğer bir tazminat hükmü ortaya
çıkarsa bu tazminatın sorumluluğu bulunan kamu görevlilerine rücu ettirilmesi
aslında, ihlalle mücadele, insan hakları ihlallerine karşı politik tutum alma
açısından önemli bir irade beyanıdır ama bu düzenlemede, biraz önce ifade
ettiğim gibi, sadece ayrımcılıkla ilgili bu rücuya kapı açılmış olması, yine
kurula cezayı uyarıya çevirme yetkisinin tanınmış olması başlı başına aslında
yasadaki düzenlemeyi işlevsizleştiren, içini boşaltan bir tutumdur.
Değerli
milletvekilleri, rücu, görev sahibi kamu görevlilerinin, yetki sahibi kamu
görevlilerinin görevlerini yaparken kasıtlı, kusurlu, ihmale dayalı ya da
tedbirsizlikten kaynaklı bir ihlale sebebiyet vermeleri durumunda söz konusu
yani bu dört başlıktan -ki uluslararası mevzuatta bu dört başlık böyle
sayılıyor- birisi söz konusu olduğunda kamu görevlisinin sebebiyet verdiği
ihlal ve onun bir para cezasına dönüşmesi kendisine rücu ettiriliyor. Şu anda
fiilen zaten rücuyla ilgili ciddi kısıtlamalar var, ciddi fiilî uygulama
engellemeleri var ama bildiğimiz bir iyi örnek var, aslında kötü örnek, büyük
bir ayıp, Türkiye siyasi tarihinde kara bir leke ama sadece rücu açısından iyi
bir örnek diye ifade ediyorum. Hrant Dink’in öldürülmesi dolayısıyla dönemin
kamu görevlilerinin kusuru, ihmali bulunduğu gerekçesiyle 100 bin liralık
tazminat cezası kesiliyor ve bunun da dönemin mülki idare görevlilerine rücu
ettirilmesi kararı çıkıyor ama bu rücu ettirilen görevlilerden birisi
biliyorsunuz daha sona valiyken bakanlığa terfi ediyor, emniyet müdürü olan da
vali olarak tayin ediliyor bir başka şehre. Dolayısıyla aslında rücu gibi çok
önemli, çok kritik, çok değerli bir düzenlemeyi, caydırıcı, etkin bir
düzenlemeyi arkasına siyasi irade koymadığınızda, arkasına güçlü, kararlı bir
politik tutum koymadığınızda ne yazık ki işlevsizleştirmiş oluyorsunuz. 
Bugün,
gerek tacize uğrayan çocuklar, istismara uğrayan çocuklar, şiddete uğrayan
kadınlar gibi çok yaygın ihlal alanlarında yani belki politik kamplaşmaların
dışında son derece insani alanlarda bile kamu görevlilerinin sorumluluğuyla
ilgili algıyı eğer kapsamlı biçimde ele almazsak, böyle değerlendirmezsek yani
kamu görevlilerinin hadi burada kastı olma ihtimalini bir tarafa bırakalım ama
ihmalleri ya da tedbirsizlikleri söz konusu ise bu durumda bütün bu tip
ihlallerden dolayı bir rücu hakkının söz konusu olması gerekiyor. 
Değerli
milletvekilleri, çok örnek var, burada saymaya imkân yok ama örneğin bir
şehrimizin kadın sığınma evleriyle ilgili ihalelerin açık olması gereği
dolayısıyla kadın sığınma evlerinin adresleri İnternet’ten yayınlanıyor. Şimdi,
sanki ihale mevzuatımızın her tarafı çok şeffaf, her tarafı çok açık, geriye
bir tek kadın sığınmaevlerinin adreslerini yayınlamak kalmış, bunların
adreslerini İnternet’ten yayınlıyoruz. Buraya sığınanların, buraya
başvuranların hangi tehdit altında buralara başvurduğunu dikkate aldığınızda bu
adreslerin yayınlanmasının başlı başına bir suç ve aslında bir süre sonra
ihlalin sorumluluğunu doğuracağını hepinizin dikkatlerine sunmak istiyorum. 
Saygıyla
selamlıyorum. (HDP sıralarından alkışlar) 
BAŞKAN
– Teşekkür ederim Sayın Bilgen.
Aynı
mahiyetteki diğer önerge hakkında konuşmak isteyen Ruhi Ersoy, Osmaniye
Milletvekili.
Buyurunuz
Sayın Ersoy. (MHP sıralarından alkışlar)
Süreniz
beş dakikadır. 
RUHİ
ERSOY (Osmaniye) – Sayın Başkan, değerli milletvekilleri; Gazi Meclisi saygıyla
selamlıyorum. 
Aziz
Atatürk’ten, cumhuriyetimizin kurucu önderi Mustafa Kemal Atatürk’ten bir pasaj
okumak istiyorum: “Bozgunculuk yapacak insanlara hoşgörü ve büyüklük göstermek
bir milletin mutluluğuna, şerefine, namusuna göz dikmiş insanlara hoşgörü
göstermek demek olur ki, hiçbir zaman hiçbir kişi buna müsaade edemez. Hiç
kimse buna müsaade etme hakkına sahip değildir ve siz de olmamalısınız.” diyor
Gazi Meclise hitaben Büyük Atatürk bir ifadesinde. Bunu zamanın ruhuna uygun
bir ifade olarak bulduğum için yüce Meclisle paylaşmak istedim. 
Değerli
milletvekilleri, üzerinde söz aldığım konu para cezalarının uygulanmasıyla
ilgili. Nedir bu? İnsan Hakları ve Eşitlik Kurumuyla ilgili konularda ihlalin
görüldüğü birimlere bin lira ile 15 bin lira arasında para cezası
uygulanabilir. Şimdi, bu, para cezasını uygulama ve yaptırımda bir hak, statü
elde etmek için elzemdir belki ama buradaki cezayı uygulama noktasında olan,
prosedürü yerine getirmek durumunda olan bürokrat ile uygulayıcı arasındaki
münasebet ve onları karşı karşıya getirme probleminin varlığı da aşikârdır.
Aslına bakarsak bu kurulun varlığı… Bizim Avrupa standartlarıyla alakalı
oluşturmamız gereken kurumlardan bir tanesi olduğu için mi yapıyoruz biz bunu,
yoksa gerçekten, bu kurul üzerinden Türkiye’deki insan hakları ihlalini
samimiyetle denetleyerek bir müeyyide, bir yaptırım mı yapacağız? Eğer buysa
kaygımız, bundan önce yapmamız gereken işler olduğunu düşünüyoruz biz Milliyetçi
Hareket Partisi olarak.
Nedir
bundan önce yapılması gereken işler? Bizim temel değerlerimizle alakalı,
müktesebatımızda var olan değerler eğitimi konusunda neredeyiz? Millî eğitimden
başlayın kültür politikalarına kadar gündelik yaşam pratiklerindeki insan
haklarının her geçen gün âdeta bir kültürel şizofreniye gittiği ortam
yaşanıyor. “Bunun arkasındaki sosyolojik, siyasi, ekonomik ve kültürel
politikalar neler ve bu travmanın üstesinden nasıl gelebiliriz?”i öncelikli
olarak tartışmamız ve insan hakları ihlalini kendi müktesebatımızın üzerinden
hareketle en aza indirgememiz ve kalkıp ondan sonra rahatlıkla “Biz de bir
zamanlar millet hem de ne milletmişiz. Gelmişiz dünyaya, milliyet nedir
öğretmişiz.” ifadelerini sadece retorik olarak kürsülerde konuşmak değil
politik olarak da uygulamakla mükellefiz. 
Evet,
muhafazakâr ve demokrat bir iktidara bunlar yakışır ama bu işlerin
neresindeyiz, karnemiz ne durumda? Baktığımızda, kürsülere çıktığımızda çok
rahatlıkla “Dinimiz İslam, Müslümanlığı kabul etmesiyle kölelikten hürriyetine
kavuşan Bilal ile Ebu Cehil’in aynı safta durmasını ve aynı haklara sahip
olmasını emreder.” deriz. 
Bir
gün Müslüman olmak için Hazreti Peygamber’imizin huzuruna gelen zat titremeye
başlayınca, Efendimiz: “Korkma, ben hükümdar değilim. Kureyş’ten kuru ekmek
yiyen bir kadının oğluyum.” demiştir. 
Şimdi,
bu anlayıştaki bir dinin mensubu, bir mütedeyyin Müslüman ve muhafazakâr
elbette “Peygamber gurura kapıldı ama biz aynı hatayı yapmayacağız.” deme
gafletinde bulunamazdı tabii ki. İşte, bu hataları yapmayacaksınız arkadaşlar,
yapmamalıyız arkadaşlar. Bizim köklerimizde var olan değerleri değerler
eğitimiyle yeni nesle aktarabilme, aile müessesesini koruyabilme hususunda
samimi olmalıyız. Samimiyetle ve kaygıyla yola çıktığımızda insan hakları
ihlalinin, kadına şiddetin, çocuklara tacizin nasıl bu manada azaldığını
zamanla göreceğiz.
Bütün
bunların hepsini siz yaptınız demiyoruz. Toplum Türkiye’de gelenek ve
modernitenin arasına sıkışmış, her türlü sosyal tabakayı, popüler kültürü,
arabesk kültürü, yüksek kültürü, halk kültürü “WinZip”leşmiş bir hâlde yaşıyor.
Hasta oluyoruz hasta. 
Bu
hastalığa toplu bir çözüm üretmek durumundayız diyor ve Genel Kurulu saygıyla
selamlıyorum. (MHP sıralarından alkışlar) 
BAŞKAN
– Teşekkür ederim Sayın Ersoy.
Aynı
mahiyetteki iki önergeyi oylarınıza sunuyorum: Kabul edenler… Kabul etmeyenler…
Kabul edilmemiştir.
Şimdi,
madde üzerindeki son önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 25’inci maddesinin (3)’üncü fıkrasının aşağıdaki şekilde
değiştirilmesini arz ve teklif ederiz. 
"(3)
19. Maddede öngörülen yükümlülüklere uyarıya rağmen haklı bir neden olmaksızın
belirtilen sürede uymayan birinci fıkra kapsamındaki kişi ve kuruluşlar
hakkında iki bin Türk Lirasından beş bin Türk Lirasına kadar idari para cezası
uygulanır. Bu fıkrada düzenlenen idari para cezaları hakkında da 2. Fıkra hükmü
uygulanır."
Nurhayat Altaca Kayışoğlu
(Bursa) ve arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkanım.
BAŞKAN
– Önerge hakkında konuşmak isteyen Nurhayat Altaca Kayışoğlu, Bursa
Milletvekili.
Buyurunuz
Sayın Altaca Kayışoğlu. (CHP sıralarından alkışlar) 
Süreniz
beş dakikadır.
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Değerli
milletvekilleri, 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 25’inci maddesiyle ilgili verdiğimiz önerge üzerinde söz almış
bulunuyorum. 
25’inci
madde üzerinde söz almış olsam da genel olarak bu kanunun yanlışlıklarını,
eksikliklerini, gözden kaçmış olan hususları özellikle vurgulamak istiyorum.
Şimdi,
öncelikle, ayrımcılıkla ilgili şunu söylemek istiyorum: Bu konuda yapılmış bir
istatistik yok ama uygulamada karşımıza çıkan şu ki ayrımcılık en fazla
istihdam alanında yaşanıyor ve özellikle kamu sektöründe çok yoğun. Sizler de
çok iyi biliyorsunuz ki hem kamuya hem kamuyla ilgili taşeron şirketlere
başvuran herkese şu soru soruluyor: “AKP’ye üye misin, değil misin?” 
Şimdi,
bu anlayış, maalesef, özel sektöre de sirayet etti. Bana yansıyan 2 olaydan söz
etmek istiyorum. Bir özel banka ve bir özel şirket, kişilerle ilgili bir sınav
yapıyor, mülakat yapıyor, sonra diyorlar ki: “Tamam, sizi alacağız.” Daha sonra
sosyal medyada bu kişileri takibe alıyorlar ve sosyal medya hesaplarında
Hükûmeti eleştiren paylaşımlar olduğu için diyorlar ki: “Siz böyle böyle
yapmışsınız, maalesef sizi işe alamayız.”
Şimdi,
bu kurulu Bakanlar Kurulu ve Cumhurbaşkanı atayacak. Size soruyorum: Bu kişiler
gidecekler, neredeyse Hükûmetin atamış olduğu bu kurula diyecekler ki: “Ya, ben
Hükûmeti eleştirdim diye özel sektör beni işe almadı, bununla ilgili bir işlem
yapar mısınız?” Bunu gerçekçi buluyor musunuz Allah aşkına?
Gelelim
diğer konulara. 7’nci maddeyle ilgili olarak zaten çok söylenmişti, bizzat
maddenin kendisinde ayrımcılık var, homofobik bir yaklaşım var. 
17’nci
maddeyle ilgili çok ciddi kaygılarım var. Örneğin (8)’inci fıkrasında şöyle
deniyor: “İşleme konulmayacak başvurular -özetle- yönetmelikle düzenlenir.”
Şimdi, en basitinden, bütün hukukçular şunu bilir: Haklar ancak ve ancak
kanunla kısıtlanır. Bu kurul bir hak arama özgürlüğü çerçevesinde
değerlendirildiğinde, yönetmelikle işleme başvuruları kısıtlamış oluyorsunuz bu
tasarı metniyle ve dolayısıyla, hak arama özgürlüğü yönetmelikle kısıtlanmış
oluyor.
En
önemli gördüğüm yanlışlık -ve herkesten rica ediyorum, her ne kadar bu madde
geçmiş olsa da değiştirilmesi gerektiğini düşünüyorum- 17’nci maddenin (5)’inci
fıkrası, diyor ki: “İnsan hakları ve ayrımcılık yasağı ihlallerine ilişkin
resen yapılan incelemeler için ihlal mağdurunun şahsen belirlenebilir olduğu
durumlarda kendisinin veya kanuni temsilcisinin açık rızasının alınması
şarttır.” Şimdi, Karaman’daki çocukların aileleri “Biz bu ihlallerin
araştırılmasını istemiyoruz.” dediğinde, bu kurul bu ihlalleri araştırmayacak
mı? Biz avukat olarak bunları çok yaşadık. Bugün, basında tarayın, 2 tane haber
var, korkunç. Kocaeli’de 3 yaşında bir çocuk tecavüze uğruyor, bağırsakları
deliniyor ve bugün vefat etti. Kadının sevgilisi tarafından tecavüze uğruyor.
Şimdi, bu anneye mi başvuracaksınız “Biz bu hakkı araştıralım mı?” diye? Yine,
bugün bir haber var, 8 yaşındaki bir kız çocuğuna annesi sevgilisiyle birlikte
olması için baskı yapıyor. Bu kanuni temsilcinin açık rızasını mı
arayacaksınız? Ve kanun bunu şart koşuyor. Hani resen hareket etme ilkesi?
Lütfen, bu maddeyi, özellikle çocuklar için ve çocuğun yüksek menfaatleri için
değiştirelim hep beraber çünkü bu, bir sorun olarak her zaman karşımıza
çıkacaktır. 
Diğer
bir konu, evet, 25’inci madde. 25’inci maddede idari yaptırımlar düzenleniyor.
Şimdi, Türk Ceza Kanunu’nun 122’nci maddesinde de ayrımcılık bir suç olarak
düzenlenmiş, hapis cezası öngörülüyor. Roma hukukundan beri bir ceza hukuku
ilkesi var ve diyor ki: “…”(x) Yani “Bir suça iki ceza
olmaz.” Bu tür hâllerde, biliyorsunuz ki yüksek yargı birini iptal ediyor. Bunu
da göz önünde tutmamışsınız. Ya bu idari para cezasıyla ayrımcılığın önündeki
bu, Türk Ceza Kanunu’nda düzenlenmiş olan hapis cezasını kaldırmaya
çalışıyorsunuz ya da yine, hukukun genel ilkelerini bilmiyorsunuz ya da sivil
toplum kuruluşlarını hiçbir şekilde dinlemiyorsunuz. 
Öncelikle,
bahsettiğimiz o kaygılar nedeniyle, lütfen, kurulun bağımsız olmasını sağlayın;
lütfen, 17’nci maddenin (5)’inci fıkrasını çocuklar için değiştirin ve şunu
söylemek istiyorum: İşkenceyle ilgili de önleme vesaire deniyor ama daha geçen
gün Kocaeli’ye gittim. Duyarlı 2 tane genç, pırıl pırıl, sadece bir kadına
şiddeti önleme kaygısıyla, maalesef, o görüntüleri yayınlamışlar diye karakolda
kendilerine şiddet uygulanmış. 
(Mikrofon
otomatik cihaz tarafından kapatıldı) 
NURHAYAT
ALTACA KAYIŞOĞLU (Devamla) – Böyle bir ülkedeyiz. 
Bu
yasalarla bunları önleyemeyiz. Önce mantaliteyi değiştirelim diyorum, hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Altaca Kayışoğlu. 
Önergeyi
oylarınıza sunuyorum: Kabul edenler… Kabul etmeyenler…. Önerge kabul
edilmemiştir. 
25’inci
maddeyi oylarınıza sunuyorum: Kabul edenler… Kabul etmeyenler… 25’inci madde
kabul edilmiştir.
26’ncı
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 26’ncı maddesinde yer alan “Kurum personeli veya insan hakları ve
ayrımcılıkla mücadele eğiticileri” ibaresinin “insan hakları ve eşitlik uzmanı”
şekilde değiştirilmesini arz ve teklif ederiz.
 Arzu Erdem Mustafa
Mit Nuri Okutan
 İstanbul Ankara Isparta
 İsmail Faruk Aksu Zihni
Açba Ruhi Ersoy
 İstanbul Sakarya Osmaniye
 Deniz Depboylu Mehmet
Erdoğan 
 Aydın Muğla
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 26’ncı maddesinin aşağıdaki şekilde değiştirilmesini arz ve teklif
ederiz.
"MADDE
26 – (1) İnsan Hakları ve Ayrımcılıkla Mücadele eğitimi, Kurum personeli veya
insan hakları veya ayrımcılık alanında lisans ve/veya yüksek lisans eğitimi
almış eğiticiler tarafından verilir. Eğiticilerin nitelikleri, çalışma usul ve
esasları ile eğiticilere verilecek ücret Maliye Bakanlığının uygun görüşü
alınarak yönetmelikle düzenlenir."
 Şenal Sarıhan Ahmet
Akın Onursal Adıgüzel
 Ankara Balıkesir İstanbul
 Tahsin Tarhan Mahmut
Tanal Burcu Köksal
 Kocaeli İstanbul Afyonkarahisar
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 26’ncı maddesinin tasarıdan çıkartılmasını arz ve teklif ederiz.
 İdris Baluken Çağlar
Demirel Sibel Yiğitalp
 Diyarbakır Diyarbakır Diyarbakır
 Bedia Özgökçe Ertan Mahmut
Celadet Gaydalı Behçet Yıldırım
 Van Bitlis Adıyaman
 Kadri Yıldırım 
 Siirt 
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkanım.
BAŞKAN
– Önerge hakkında Diyarbakır Milletvekili Sayın Çağlar Demirel konuşacak.
Buyurun
Sayın Demirel. (HDP sıralarından alkışlar) 
Süreniz
beş dakikadır.
ÇAĞLAR
DEMİREL (Diyarbakır) – Teşekkür ediyorum Sayın Başkan.
Değerli
milletvekilleri, 26’ncı maddede insan hakları ve ayrımcılıkla mücadele
eğitiminin kurum personeli tarafından ve insan hakları ve ayrımcılıkla mücadele
eğitimcileri tarafından verilmesine dair bir önerge var ve bunun gerçekten
ciddi ele alınması gerekiyor. Zaten uygulamaya koyduğunuz, kurmuş olduğunuz bu
kurum aslında ayrımcılığı ve insan haklarını birinci elden yok eden bir kurum. 
Siz
bu maddede eğitim vereceğinizi ifade ediyorsunuz. Kim tarafından verilecek?
Kurum personeli tarafından. Peki, kurum personeli kim tarafından oraya
atanacak? Hükûmet yetkilileri tarafından atanacak. Peki, bunlar, ayrımcılığa
ilişkin, insan hakları ihlallerine ilişkin ne kadar eğitim almışlar, hangi
konularda eğitim verecekler? İnsan haklarıyla ilgili eğitim verecekler,
ayrımcılığı önlemeyle ilgili eğitim verecekler, oysa bu kurum ayrımcılığın
kendisini zaten içinde barındıran bir kurum. Kadına yönelik her türlü ayrımcılığı
önleyen bir ibare yok. Toplumsal cinsiyet eşitliğine dair bu kurum personellere
eğitim verecek mi? Hayır, ifade edilmiyor. Zaten yaşamın bütünü ihlal edilen,
insan hakları ihlali ve ayrımcılıkla yaşamın bir bütünü ihlal edilen bir ülkede
nasıl insan haklarına yönelik bir eğitim vereceğinizi bir kez daha düşünmemiz
ve bunu değerlendirmemiz gerekir. Yasaklar içinde yer aldığımız bu ülkede
sokağa çıkmak yasak, konuşmak yasak, düşüncelerinizi ifade etmeniz yasak, yolda
yürümek bile yasak, hatta bırakın yaşam hakkını, yaşamını yitiren insanlara
bile uygulanan ayrımcılık ve şiddet had safhada. 
Yani
o kadar ayrımcılıkla dibe vuran bir ülkede nasıl bir eğitim verileceğine
yönelik bir tartışma yürütülmesi gerekiyor. Bunu kim belirleyecek? Özel
uygulanacak yönetmeliklerle belirlenecek. Yani, hiçbir sivil toplum örgütünden,
insan hakları alanlarında çalışan sivil toplum örgütü ve kuruluşlarından destek
almadan, içinde yer almayan bir kuruluşta nasıl, kim tarafından eğitim
verileceği sorgulanması gereken bir durumdur.
Yine
aynı şekilde, hak ihlallerinin bu son süreçlerde daha da zirveye vardığı...
Özellikle de Bakanın burada olduğu süreçte ifade etmek istiyorum: Bugün,
Sur’da, Cizre’de, Silopi’de, İdil’de insanların katledildiği, evlerinin
yakıldığı, yıkıldığı, başlarına yıkıldığı bir süreçte onlara sormadan evlerini
yıkma kararı aldığınız ve bunu uygulamaya koyduğunuz bir ülkede nasıl insan
haklarından söz edebilirsiniz? Bu, ayrımcılık değil de nedir? 
Bunların
cevabını bir bütün olarak bekliyoruz ama Sayın Bakan ve iktidar şunu net olarak
ifade ediyor: “Siz yakın, yıkın; inşaatları, binaların hepsini yıkmakla
sorumlusunuz, bunları yapın. Biz, arkasından, yasaları, kanunları çıkarırız,
genelgelerle, yönetmeliklerle bunları size belirleriz ve hiçbir hakta, hiçbir hukukta
da yeri olmayan bir durumu biz Türkiye'de uygularız.” diyor. Şu anda uygulanan
bu ve bu uygulanan süreç içerisinde de Avrupa Birliği kriterlerine uygun
hareket edeceğinizi söylüyorsunuz. Yani, nerede bu hak, nerede bu hukuk, nerede
insan hakları, nerede bu ayrımcılığı önleyen uygulama? Yaşamın kendisi zaten
ayrımcılıkla dolu. Bugün, cezaevlerinde açlık grevlerine giren, şiddete ve
yaşananlara karşı bedenini açlığa yatıran, ölüm oruçlarına giren insanlar var.
Bunların hakları ve hukukları nerede? Nerede insan hakları? Soruyoruz size,
yanıtını biliyor musunuz? 
Aslında
tüm Türkiye kamuoyunun bilmesi gereken başka bir şey var: Bu Parlamento, HDP
Grubuna bir yönüyle ayrımcılığın uygulandığı yerdir. Milletvekilleri ve
Parlamento grubumuz olarak bizler cezaevlerine görüşe gidemiyoruz. Bu
Parlamento içerisinde grubumuz ayrımcılığa uğratılıyor. Kim tarafından? Adalet
Bakanının keyfî uygulaması tarafından. Hak, hukuk, yasa var mı? Hayır, yok. Ama
nedir? Keyfî olarak “HDP Grubu cezaevlerine görüşe gidemez.” deniliyor ve
hiçbir yanıt verilmiyor. Nerede insan hakları, nerede hak, hukuk diyorum. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Demirel. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 26’ncı maddesinin aşağıdaki şekilde değiştirilmesini arz ve teklif
ederiz. 
“MADDE
26– (1) İnsan Hakları ve Ayrımcılıkla Mücadele eğitimi, Kurum personeli veya
insan hakları veya ayrımcılık alanında lisans ve/veya yüksek lisans eğitimi
almış eğiticiler tarafından verilir. Eğiticilerin nitelikleri, çalışma usul ve
esasları ile eğiticilere verilecek ücret Maliye Bakanlığının uygun görüşü
alınarak yönetmelikle düzenlenir.”
Burcu
Köksal (Afyonkarahisar) ve arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkanım.
BAŞKAN
– Önerge hakkında konuşmak isteyen Burcu Köksal, Afyon Milletvekili. 
Buyurunuz
Sayın Köksal. (CHP sıralarından alkışlar) 
Süreniz
beş dakikadır. 
BURCU
KÖKSAL (Afyonkarahisar) – Sayın Başkan, değerli milletvekilleri; öncelikli
olarak, bugün 5 Nisan Avukatlar Günü, yargı bağımsızlığının kâğıt üzerinde
kalmadığı, savunma avukatının savcıyla kürsü eşitliğinin sağlandığı bir Türkiye
dileğiyle tüm meslektaşlarımın Avukatlar Günü’nü kutluyorum. 
Türkiye
İnsan Hakları ve Eşitlik Kurumu Kanunu Tasarısı’nın 26’ncı maddesi üzerine söz
almış bulunmaktayım. 26’ncı maddenin düzenlenmesinde, yapılması öngörülen insan
hakları ve ayrımcılıkla mücadele eğitiminin amaca uygun olması açısından, bu
konuda üniversiteler bünyesinde lisans veya yüksek lisans eğitimi almış
kişilerce verilmesi amaçlanmalıdır. Burada, eğitim konusunda, eğitimin kimin
tarafından verileceği, hangi kriterlerin esas alınacağı konusunda ne yazık ki
yasada net bir ifade bulunmamaktadır. 
“Bu
yasanın amacı, kişilerin eşit muamele görme hakkının güvence altına alınması,
temel hak ve hürriyetlerden yararlanmada ayrımcılığın önlenmesi.” diyorsunuz.
Siz değil misiniz, işe alımlarda liyakati kaldırıp torpili esas alan? Siz değil
misiniz, Cumhuriyet Halk Partisinin yüksek oy aldığı yerlere hizmeti
götürmeyen, geciktiren?
HASAN
BASRİ KURT (Samsun) – Siz kendi belediyelerinize bakın, belediyelerinize. 
BURCU
KÖKSAL (Devamla) – Bir de vatandaş aradığı zaman “Burcu Hanımı arayın, siz
Cumhuriyet Halk Partisine oy verdiniz, o yaptırsın yolunuzu.” diyen. 
HASAN
BASRİ KURT (Samsun) – Belediyelerin işini biz mi yapacağız?
BURCU
KÖKSAL (Devamla) – Ve bakın, buradan söylüyorum: Bundan sonra seçim bölgem
Afyonkarahisar’da benim hemşehrilerime “Yok efendim, sen AKP’ye oy vermedin;
yok efendim, Cumhuriyet Halk Partisi sizin köyde 1’inci çıktı, AKP az oy aldı.”
deyip hizmeti geciktiren, yolunu yapmayan, suyunu vermeyen, çöpünü toplamayan
ne kadar yerel yönetici, idareci varsa bu kürsüden hepsini tek tek deşifre
edeceğim. (CHP sıralarından alkışlar) 
HASAN
BASRİ KURT (Samsun) – İzmir’e bak, İzmir’e.
BURCU
KÖKSAL (Devamla) – Anıtkaya’nın içme suyunu çözmek yerine “Arayın Burcu Hanımı,
o çözsün. Beni AKP’ye mahcup ettiniz.” diyen yerel yöneticileri…
HASAN BASRİ KURT (Samsun) – CHP’li
belediyelere bak, CHP’li.
BURCU
KÖKSAL (Devamla) – …Bayat Yukarı Çaybelen köyünde sağlık evine kilit vurup on
beş günde bir gün vatandaşı doktora muhtaç edenleri; Çay ve Bayat Devlet
Hastanesine uzman doktor ataması yapmayanları; Evciler Gökçek’te, tepede mera
vasfını yitirmiş arazilere metrekaresi 17 bin liradan fiyat biçip, yol
kenarında, değerli olan yerleri 5.500 liradan istimlak edenleri; Afyon Merkez
Erenler Mahallesi’nde harita gibi olmuş, küçük gölcüklerle dolmuş yollarda
vatandaşı yürümek zorunda bırakanları; “Köyleri hizmete boğduk.” deyip Dinar
Çapalı’da bir taşkını önleyemeyip vatandaşın arazisini pisliğe boğanları;
Kütahya ilimizde Tavşanlı Domaniç yolunu yıllardır tamamlamayanları, hepsini bu
kürsüden tek tek deşifre edeceğim. 
MUSTAFA
ŞÜKRÜ NAZLI (Kütahya) – Sana ne Domaniç yolundan?
BURCU
KÖKSAL (Devamla) – Geçici işçilere kadro vermeyip emeklilikte yaşa takılanların
mağduriyetine kulak tıkayan ve aynı zamanda “Esnafa 30 bin lira kredi
vereceğiz.” deyip, şimdi de “Bu kredi verimini dondurduk.” diyendir esas
ayrımcılık yapan. (AK PARTİ sıralarından gürültüler)
Ben, 7 Hazirandan bugüne olduğu kadar bugünden sonra da
ilçe ilçe, köy köy gezeceğim, nerede bir ayrımcılık yapıyorsanız, nerede bir
insan hakkı ihlali varsa, nerede hemşehrilerime bir eziyet ediliyorsa bu
kürsüden haykıracağım ve Afyonkarahisar’da Cumhuriyet Halk Partisine oy vermiş,
size oy vermemiş bütün hemşehrilerimi size ezdirmeyeceğim.
Hepinizi saygıyla selamlıyorum. (CHP sıralarından
alkışlar, AK PARTİ sıralarından gürültüler)
BAŞKAN – Teşekkür ederim Sayın Köksal.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Madde üzerindeki son önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 26’ncı maddesinde yer alan "Kurum personeli veya insan
hakları ve ayrımcılıkla mücadele eğiticileri" ibaresinin "insan
hakları ve eşitlik uzmanı" şeklinde değiştirilmesini arz ve teklif ederiz.
Ruhi
Ersoy (Osmaniye) ve arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:
Türkiye İnsan Hakları ve Eşitlik Kurumu Kanunu
Tasarısı’nın "İnsan hakları ve ayrımcılıkla mücadele eğiticileri"
başlıklı 26’ncı maddesinde, insan hakları ve ayrımcılıkla mücadele eğitimi
kapsamında kurum faaliyetlerinde yararlanması öngörülen insan hakları ve
ayrımcılıkla mücadele eğiticilerine ilişkin düzenleme yer almaktadır. Tasarı
metnindeki “kurum personeli veya insan hakları ve ayrımcılıkla mücadele
eğiticileri” ibaresi muğlak bir tanımdır. İnsan hakları ve eşitlik gibi sürekli
kamuoyunun gündeminde olan ve toplumsal kutuplaşma ve kamplaşmada bir araç
olarak kullanılabilecek bir alan istismara açık bir alandır. Bu nedenle, insan
hakları ve ayrımcılıkla mücadele eğiticilerinin kurum içerisinden yetişmiş ve
alanında yetkin uzman personel tarafından verilmesi gerekmektedir.
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
26’ncı
maddeyi oylarınıza sunuyorum: Kabul edenler… Kabul etmeyenler… 26’ncı madde
kabul edilmiştir.
Sayın
milletvekilleri, 27’nci madde üzerinde ikisi aynı mahiyette olmak üzere toplam
üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 27’nci maddesinde yer alan “yönetmelikler Kurum tarafından
yürürlüğe konulur.” ibaresinin “esaslar Kurum tarafından çıkarılacak
yönetmeliklerle belirlenir.” şeklinde değiştirilmesini arz ve teklif ederiz.
 İsmail Faruk Aksu Mustafa
Mit Nuri Okutan
 İstanbul Ankara Isparta
 Zihni Açba Deniz
Depboylu Mehmet Erdoğan
 Sakarya Aydın Muğla
 Arzu Erdem Ruhi
Ersoy  İstanbul Osmaniye
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 27’nci maddesinin tasarıdan çıkartılmasını arz ve teklif ederiz.
 Çağlar Demirel İdris
Baluken Bedia Özgökçe Ertan
 Diyarbakır Diyarbakır Van
 Behçet Yıldırım Mahmut
Celadet Gaydalı Sibel Yiğitalp
 Adıyaman Bitlis Diyarbakır
 Filiz Kerestecioğlu Demir Kadri
Yıldırım  İstanbul Siirt
Aynı
mahiyetteki diğer önergenin imza sahipleri:
 Tahsin Tarhan Erkan
Aydın Bülent Öz
 Kocaeli Bursa Çanakkale
 Şenal Sarıhan Veli
Ağbaba Zeynep Altıok
 Ankara Malatya İzmir
BAŞKAN
– Aynı mahiyetteki iki önergeye katılıp katılmadıklarını Komisyon ve Hükûmete
soracağım.
Önergelere
Komisyon katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet? 
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkanım.
BAŞKAN
– Önergeler hakkında söz isteyen sayın milletvekillerine söz vereceğim.
İlk
konuşmacı Şenal Sarıhan, Ankara Milletvekili.
Buyurun
Sayın Sarıhan. (CHP sıralarından alkışlar)
ŞENAL
SARIHAN (Ankara) – Değerli Başkan, kâtip üyesi arkadaşlarım, milletvekili
arkadaşlar ve emekçi arkadaşlar; hepinizi tekrar saygıyla selamlıyorum.
Değerli
arkadaşlar, burada çok önemli bir iş yapmaya çalıştığımızı düşünüyorum. Bizim
yaşamımızda, insanlığın yaşamında insan haklarından daha önemli olan, insan
haklarının korunmasından, savunulmasından, geliştirilmesinden daha önemli olan
bir şey olamaz çünkü insan hakkının korunması önce yaşam hakkının korunmasından
başlar. Biz bu yasa tasarısı üzerinde konuşurken bu hakkın, insan haklarının
korunması konusunda bir ulusal mekanizma inşa etmeye çalışıyoruz. Bir ulusal
mekanizmamız var, Kamu Denetçiliği; bir ulusal mekanizmamız daha vardı, İnsan
Hakları Kurumu ama bunun yetersiz olduğunu, bunun işlemediğini saptıyoruz.
Sadece biz saptamıyoruz, biraz önce de ifade ettiğim gibi, uluslararası
kurumlar da -Birleşmiş Milletler, Avrupa Birliği, Avrupa Konseyi- bunlar da
bize diyorlar ki: “Yaptığınız eksik bir iştir, siz bu yöntemle insan haklarını
koruyamazsınız.” 
Burada
muhalefet partilerinin getirmiş olduğu bütün önerilerin el birliğiyle,
dinlenilmeden, düşünülmeden -beni bağışlayın- tartışılmadan, kendi aklımıza ve
vicdanımıza vurmadan reddedilmiş olması, aslında, sorumluluk taşıyan bu Hükûmetin
üyeleri olan AKP’li arkadaşlarımıza aittir diye düşünüyorum. Biraz sorumluluk
hissedilse… Bu yasa tasarısına ilişkin öneriler aleyhte öneriler değildir, hep
birlikte, Türkiye Cumhuriyeti yurttaşlarının haklarının geliştirilmesi için
yapılan, daha iyi olsun diye yapılan önermelerdir. 
Biraz
önce değerli arkadaşım Nurhayat Altaca’nın sunduğu örneği, rıza meselesindeki
örneği dinleyen arkadaşların yüzlerine baktım, alabildiğine, arkadaşımızın
söylediklerine dikkat eder ve bundan rahatsız olur durumda idiler ama bu
maddeyi daha önce bütün arkadaşlar, buraya katılmış arkadaşlar oy birliğiyle
kabul ettiler. Vicdanınıza seslendi arkadaşım, dedi ki: “Küçücük çocukların
rızasını sapkın bir anne ya da baba ‘peki’ diyerek verirse bunun sorumluluğunu
insan olarak nasıl taşıyacaksınız?” diye sordu. Şu Ensar Vakfı üzerinden
yürüyen, çocuklara yapılan istismar olayında -ki çorap söküğü gibi söküldü
geldi- bu çocukların velilerinin korkuyla, kaygıyla rıza vermek durumunda
kalmamaları hâlinin sorumluluğunu nasıl taşıyacaksınız diye ben de size tekrar
soruyorum.
Şimdi
biz ne yapıyoruz ya da biz ne diyoruz muhalefet olarak? Diyoruz ki: Arkadaşlar,
bu tasarıyı geri çekin, bu tasarının üzerinde yeniden konuşalım, öncelikle
kurulu gözden geçirelim. Bu kurulla ilgili sivil toplum örgütlerinden, insan
hakları alanında yetişkin olan insanlarımızdan buraya temsilciler koyalım. 8
artı 3 yani 11 değil, 15 yapalım, 20 yapalım ama insan hakları alanında çalışan
bütün kurumlarımızın, meslek örgütlerimizin, özellikle Türk Tabipleri Birliğinin
ya da tabip alanında çalışan arkadaşlarımızın katkılarını, büyük
sendikalarımızın katkılarını koyalım. Bağımsız bir kurul otursun ve devlet
kaynaklı olan insan hakları ihlallerinin ortadan kaldırılması için ya da o
ihlallerin verdiği zararların saptanması ve düzeltilmesi için baş başa versin,
çalışsın. Biz bunu yapabilecekken, böyle bir çalışma içinde olabilecekken ki
biraz önceki konuşmamda atıf yaptığım işkence, kötü muamele, zalimane
muamelenin önlenmesine ilişkin ek protokol de bir şeyi daha söyler, “Kurulun
üyelerini yüzde 50-yüzde 50 kadın ve erkek cinsinden yapınız.” der. Aynı
şekilde “Bütün dinî inançları temsil edecek, bütün mezhepleri temsil edecek,
bir ülkedeki farklı etnik kökendeki insanları temsil edecek bir eşitlikte
yapınız.” der. Şimdi elimizdeki tasarı ne yapıyor? Özellikle bu işin temel
kurulunu kendi üzerine alıyor. Ben sizi dövüyorum, sizi dövdükten sonra da size
avukatlık yapıyorum ya da hâkimlik yapıyorum, bu tam buna benziyor. Devlet
dövüyor, devlet zarar veriyor, hatalı davranıyor, sonra diyor ki: “Gel, ben
senin hatanı onarayım, ben hakem olayım.” Böyle bir hakemliği kabul etmek
mümkün mü arkadaşlar? Çok düz ve basit sözcüklerle anlatmaya çalışıyorum.
(Mikrofon
otomatik cihaz tarafından kapatıldı)
ŞENAL
SARIHAN (Devamla) - Bu tasarı bu hâliyle geçerse -daha da geçemedi ama- aynen
geçmişteki İnsan Hakları Kurumunun başına gelen sorunla karşılaşacak ve yeniden
yinelenmek zorunda, tekrar ele alınmak zorunda kalacak. Hepinize saygıyla
sunuyorum, bu bir uyarı görevidir.
Teşekkür ederim (CHP sıralarından alkışlar)
BAŞKAN
– Teşekkür ederim Sayın Sarıhan.
Aynı
mahiyetteki ikinci önerge hakkında konuşmak isteyen Filiz Kerestecioğlu Demir,
İstanbul Milletvekili. (HDP sıralarından alkışlar)
Buyurunuz
Sayın Kerestecioğlu Demir, süreniz beş dakikadır. 
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, Türkiye'de en çok ihtiyaç duyduğumuz şey eşitlik ve insan
haklarıdır. Ne var ki, ne Paris Prensiplerine ne de gayriinsani veya kötücül
muamele veya cezaya karşı Birleşmiş Milletler Sözleşmesi’ne uygun olmayan,
göstermelik bir kurum insan haklarına ve eşitliğe daha çok zarar verecektir.
Kanun
tasarısı neyi amaçlıyor biliyor musunuz? Aslında, Hükûmetin görmek istediği
ayrımcılıkları görmeyi ve duymak istediği kurumları duymayı, onları dinlemeyi
amaçlıyor. Bu nedenle de, tasarı komisyonlara geldiğinde insan hakları
konusunda çalışan sivil toplum örgütleri bu taslağa itiraz ettiler, “İnsan
hakları bu kanunla korunmaz.” diyerek kampanya başlattılar. Çünkü tasarıda
“ayrımcılık” tanımı, kurumun ayrımcılığa karşı getirdiği önlem ve tedbirler
ciddi biçimde eksik.
İnsan
hakları ihlalleriyle ilgili kuruma bireysel başvuru yapılamıyor. Kurum kamu
kurumlarını kendiliğinden inceleyemiyor. Kendi çalışma biçimini bile belirleyemiyor.
Üstelik, kurum tamamen Bakanlar Kurulu ve Cumhurbaşkanına bağlı. Böylece,
Türkiye İnsan Hakları Kurumu Kuruluş Kanunu’nun da gerisine düşülüyor. Bağımsız
olmayan böylesi bir kurumun ulusal önleme mekanizması olarak onaylanması hiçbir
şekilde mümkün değil.
Ben
biraz da veri toplamanın öneminden ve Türkiye'de bunun eksikliğinden bahsetmek
istiyorum. Kurum bu anlamda getirdiği 24’üncü maddeyle de aslında veri
toplamayı ciddi biçimde garanti altına almıyor ve özellikle İstanbul
Sözleşmesi’nde ve Avrupa standartlarında, evrensel ilkelerde veri toplamanın
ölçülerini de uygun bir şekilde ifade etmiyor.
Şimdi,
ne iş cinayetleri ne kadına yönelik şiddet ne de çocuk istismarı konusunda veri
tutulmamasının ve kişilerin izlenmemesinin yarattığı sonuçlara aslında hepimiz
daha çok yakın bir zamanda tanık olduk, gördük ki, bu ülkede çocuk istismarıyla
yargılanmış kişiler çocuklarla çalışan vakıflara başkanlık ediyor, sosyal
hizmetler il müdürlüğü görevlerine getirilebiliyorlar. Bunlar, daha öncesine
ilişkin veri tutulmadığından da yapılıyor. Örneğin kadınlara yönelik şiddet
konusunda bakanlıkların açıkladığı veriler birbiriyle çelişiyor; üstelik,
kadına yönelik şiddet konusunda yalnızca idari ve sayısal veriler toplamak da
yeterli değil çünkü kadınların çok büyük bir bölümü zaten şiddet vakalarını
resmî makamlara bildiremiyorlar. Türkiye’de kadına yönelik şiddetle ilgili son
araştırmalardan birinde, şiddet gördüğünü söyleyen kadınların yaklaşık
yarısının, yüzde 49’unun fiziksel şiddet deneyiminden daha önce kimseye
bahsetmediği ortaya çıktı. Bu sebeple, Avrupa Konseyi Bakanlar Komitesi tavsiye
kararında da önerildiği ve -dediğim gibi- İstanbul Sözleşmesi’nde de ifade
edildiği gibi, kadınlara yönelik şiddetin sebepleri, sonuçları, sıklığıyla
ilgili özel veriler oluşturulması gerekiyor. 
Bugün,
Türkiye’de emek alanında da standartlara uygun veri toplanmıyor, bırakın iş
hastalıklarını, iş cinayetleriyle ilgili dahi güvenilir istatistikler yok.
Hayatını kaybeden işçilerin aileleri ve avukatları her yıl iş cinayetleri almanağı
hazırlayarak veri tutmaya çalışıyorlar. 
Şimdi,
bu kanun sonuç olarak bir kurul oluşturuyor, bu kurul biliyorsunuz, 8’e 3
şeklinde Cumhurbaşkanı ve Bakanlar Kurulundan oluşuyor. Bu kanun geri gelecek,
yani bir yıl ya da en fazla iki yıl sonra standartlara uymadığı için geri
gelecek çünkü ne ayrımcılık tanımı ayrımcılık tanımına uygun ne bu kurulun
yarısının gerçekten kadınlardan oluşacağına dair bize güven, garanti veren bir
kotası, ayrımcılığa karşı düzenlemesi var ne genel olarak zaten ayrımcılık içerisinde
olan grupları standartlara uygun bir şekilde dile getiriyor.
Ben,
bu saatlerde bizi boşuna uğraştırıyorsunuz ve aslında, boşuna tekrar geri
gelecek ve standartlara uymayacak, akreditasyonlara uymayacak bir kurul için
uğraştırıyorsunuz, ona yanarım. 
Hepinize
saygılar sunarım. (HDP sıralarından alkışlar)
BAŞKAN
– Teşekkür ederim Sayın Kerestecioğlu Demir.
Aynı
mahiyetteki iki önergeyi oylarınıza sunuyorum: Kabul edenler… Kabul etmeyenler…
Kabul edilmemiştir.
Madde
üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 27’nci maddesinde yer alan "yönetmelikler Kurum tarafından
yürürlüğe konulur." ibaresinin "esaslar Kurum tarafından çıkarılacak
yönetmeliklerle belirlenir." şeklinde değiştirilmesini arz ve teklif
ederiz.
Ruhi Ersoy (Osmaniye) ve
arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet katılıyor mu?
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:
Türkiye
İnsan Hakları ve Eşitlik Kurumu Kanunu Tasarısı’nın "yönetmelik"
başlıklı 27’nci maddesiyle Kurumun görev alanına ilişkin yönetmelik çıkarma
yetkisi düzenlenmektedir.
Önergemizde
yer alan düzenlemeyle madde metninin kanun yazım teknik ve içeriğine uygun hâle
getirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
27’nci
maddeyi oylarınıza sunuyorum: Kabul edenler… Kabul etmeyenler… 27’nci madde
kabul edilmiştir.
28’e
bağlı (1) numaralı fıkra üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 28’inci maddesinin (1)’inci fıkrasının sonunda yer alan “sayılır”
ibaresinin “kabul edilir” olarak değiştirilmesini arz ve teklif ederiz.
 Arzu Erdem Mustafa
Mit Nuri Okutan
 İstanbul Ankara Isparta
 Ruhi Ersoy İsmail
Faruk Aksu Zihni Açba
 Osmaniye İstanbul Sakarya
 Mehmet Erdoğan Fahrettin
Oğuz Tor
 Muğla Kahramanmaraş
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 28’inci maddesinin (1)’inci fıkrasının aşağıdaki şekilde
değiştirilmesini arz ve teklif ederiz. 31/3/2016
(1.)-“21/6/2012
tarihli ve 6332 sayılı Türkiye İnsan Hakları Kurumu Kanunu, Türkiye İnsan
Hakları ve Eşitlik Kurumu Kanunu’nun yürürlüğe girdiği tarihte, mülga olur.
Diğer mevzuatta mülga Türkiye İnsan Hakları Kurumuna yapılmış olan atıflar
Türkiye İnsan Hakları ve Eşitlik Kurumuna yapılmış sayılır.”
 Şenal
Sarıhan Mehmet Gökdağ Okan
Gaytancıoğlu
 Ankara Gaziantep Edirne
 İbrahim Özdiş Bülent
Öz Murat Emir 
 Adana Çanakkale Ankara
BAŞKAN
– Şimdi, maddeye en aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 28’inci maddesinin (1)’inci fıkrasının tasarıdan çıkarılmasını arz
ve teklif ederiz.
 İdris Baluken  Çağlar
Demirel Sibel Yiğitalp
 Diyarbakır Diyarbakır Diyarbakır
 Bedia Özgökçe Ertan 
Behçet Yıldırım Kadri Yıldırım
 Van Adıyaman Siirt
 Mahmut Celadet Gaydalı 
Ayhan Bilgen
 Bitlis 
Kars
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkanım.
BAŞKAN
– Hükûmet?
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Sayın Başkanım.
BAŞKAN
– Önerge hakkında konuşmak isteyen Ayhan Bilgen, Kars Milletvekili. 
Buyurunuz
Sayın Bilgen. (HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; Türkiye’nin bir tane
İnsan Hakları Kurumu vardı, yine bir tane kurumu olacak. Bu sefer yanında bir
de “eşitlik” tabelası asılmış olacak. Keşke bu bir tane kurumu bu alanda on
yıllar boyunca karşılıksız, gönüllü çalışan insan hakları savunucularının
taleplerini dikkate alarak yapsaydık ve keşke insan hakları gibi herkesin,
hepimizin önüne hiçbir sıfat eklemeksizin, sadece insan olmaktan kaynaklı
hakları konuşuyorsak üzerinde bütün partiler ortaklaşarak, uzlaşarak bir kurum
oluşturabilseydik ama yanlışlarımızdan da ne yazık ki ders çıkartmıyoruz ve
aynı yanlışı bir kez daha tekrarlıyoruz. Türkiye bir beş yılını daha, belki bir
on yılını daha böyle, beklentiyi karşılamayacak kurumlar kurarak geçirecek. 
Ulusal
mekanizmalar dünyanın her yerinde iki önemli işlevle değer kazanırlar.
Bunlardan birisi: Kamu gücünü kullanması. Yani, sivil örgütlerden, insan
hakları alanında kurulmuş gönüllü kuruluşlardan farklı olarak, devlet gücü
kullanmaları onları güvenilir kılar. Yani, sorun çözme potansiyeli, sorun çözme
kapasiteleri vardır. Herhangi bir gönüllü kuruluş değillerdir. 
İkincisi:
Ama, devlet tarafından kurulmasına rağmen bir sivil örgüt gibi, insan hakları
savunucusu gibi, böyle bir perspektifle olaylara yaklaşırlar. Dolayısıyla, her
ülkede az olanın, muhalif olanın, karşıt olanın daha çok ihlale uğradığı
varsayımıyla hareket edilir. Ve bu kurulların da böyle pozisyondaki kişilere
hizmet ederken, onların sorunlarıyla ilgilenirken son derece duyarlı olacağına
olan kabulle yola çıkarlar. 
Ama,
ne yazık ki, bu iki özelliğe de sahip olmayan bir kurum kuruyoruz. Yani, ne
elinde ciddi bir güç var, tanıdığımız ciddi bir yetki var -tavsiye kararları
dışında- ne de bir insan hakları perspektifi var, kapsayıcı, kuşatıcı bir insan
hakları algısı, bir insan hakları vizyonu var.
Daha
önce benzer kurullar kurulurken de bu itirazlar yapıldı. Türkiye’de insan
hakları il, ilçe kurulları kurulurken insan hakları örgütleri dediler ki: “Bu
kurullar sadece bir prosedürü tamamlamak için kuruluyor. Sadece bürokratik bir
mekanizma olmanın ötesine geçmeyecekler.” Ama o gün ülkeyi yönetenler bu
uyarıyı dikkate almadılar, “Hayır.” dediler. Türkiye'nin bütün ilçelerinde,
bütün illerinde il, ilçe insan hakları kurulları kurdular, Başbakanlık İnsan
Hakları Başkanlığına bağlı olarak çalışmak üzere. Belki o gün Paris Prensiplerine
uygun kurulsaydı bugün dünyanın en saygın kuruluşlarından birisi olabilirdi. Ne
oldu? Ben birçok ilçedeki durumu size söyleyeyim: Gittiğinizde kaymakamlık
binalarına bakın, kapısında “İnsan Hakları Kurulu” yazan kapılar genellikle
kapalıdır. Sadece kurul toplantıları sırasında açılır. Birçoğunda çok duyarlı
mülki idare amirleri sadece bu kurulları işletir, gerçekten insan hakları
örgütlerini davet eder, ilgili kuruluşları o ilçenin, o yerelin sorunlarıyla
ilgili çalıştırır ama yaygın uygulama aylık rutin rapor göndermektir. Raporda
şöyle yazar genellikle: “Toplantı yapılmıştır, herhangi bir başvuru yoktur,
ilçemizde bir insan hakları ihlali söz konusu değildir.” Şimdi, yani, bu
ülkenin parasına da yazık, bu ülkenin binalarına da yazık, kamu görevlilerinin
mesaisine de yazık. Ama, aynı şeyi, daha sonra döndük, İnsan Hakları
Başkanlığını İnsan Hakları Kurumu hâline getirdik. O zaman da dedik, yine
uyardık, dedik ki: “Bakın, Başbakanlık İnsan Hakları Başkanlığını
makyajlayarak, kısmen değiştirerek, binasını bile değiştirmeden, mekânını bile
değiştirmeden, personellerini bile değiştirmeden bağımsız bir kurul
kuramazsınız.” O zaman da dinleyen olmadı, bu kurum oluştu. Şimdi de bu kurumu
feshetmek üzere, bu kurumu mülga pozisyonuna düşürmek üzere biraz sonra oy
kullanacağız ve dosyayı kapatacağız. Birkaç yıl sonra da muhtemelen İnsan
Hakları ve Eşitlik Kurumunun işlev görmediğini, başvuru sayısının herhangi bir
insan hakları örgütünün bir şubesine yapılan başvuru kadar bile olmadığını hep
birlikte göreceğiz ve yeni bir kanun yapmak üzere yeniden burada mesai
yapacağız. 
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Bilgen. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 28’inci maddesinin (1)’inci fıkrasının aşağıdaki şekilde
değiştirilmesini arz ve teklif ederiz. 31/3/2016
(1.)-“21/6/2012
tarihli ve 6332 sayılı Türkiye İnsan Hakları Kurumu Kanunu, Türkiye İnsan
Hakları ve Eşitlik Kurumu Kanunu yürürlüğe girdiği tarihte, mülga olur. Diğer
mevzuatta mülga Türkiye İnsan Hakları Kurumuna yapılmış olan atıflar Türkiye
İnsan Hakları ve Eşitlik Kurumuna yapılmış sayılır.”
Şenal Sarıhan (İstanbul)
ve arkadaşları 
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet ?
ÇEVRE
VE ŞEHİRCİLİK BAKANI FATMA GÜLDEMET SARI (Adana) - Katılmıyoruz Sayın Başkanım.
BAŞKAN
- Önerge hakkında konuşmak isteyen Murat Emir, Ankara Milletvekili. 
Buyurunuz
Sayın Emir. (CHP sıralarından alkışlar) 
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlarım.
Bu
6332 sayılı Kanun’un kaldırılmasını, mülga edilmesini ve oluşturulan kurumun
feshedilmesini konuşuyoruz bu maddede. Ben de merak ettim, 2012 yılında
çıkartmışız bu kanunu, böyle bir kurul oluşturmuşuz, niye üç yıl, dört yıl
sonra kaldırıyoruz diye. Bir baktım, İnternet sitesinde nasıl oluşturulduğunu,
Paris Prensiplerini uzun uzun anlatıyor, temel prensipleri ortaya koyuyor ve
nasıl bir yasa oluşturduğunu açıklıyor. Doğrusu ben beğendim. Mesela içinde,
7’nci paragrafında “çoğulculuk” diye bir madde var, yine Paris Kriterlerinden
almışlar. Diyorlar ki: “Çoğulculuk böyle bir kurulun en temel özelliğidir.”
“Peki nasıl sağladık?” diyorlar. Yani sizin yaptığınız yasadan bahsediyorum.
Nasıl sağlanmış bu çoğulculuk? Bakanlar Kurulu 7’sini, Cumhurbaşkanı 2’sini,
YÖK 1’ini, baro da 1’ini atayarak yönetim kurulunu oluşturmuşlar, kurul
oluşturmuşlar ve buna da diyorlar ki: “Biz çoğulculuğu sağladık.” Peki, şimdi
sormak lazım: O çoğulculuk yeteri kadar çoğulculuktu da, övünüyordunuz da
rahatsız olduğunuz için mi getirdiniz? Bakın, yeni getirdiğiniz yasa
tasarısında Cumhurbaşkanını 3’e, Bakanlar Kurulunu 8’e çıkarmışsınız. Niye,
nereden, hangi ihtiyaçtan kaynaklandı YÖK’ün ve baronun oraya üye ataması?
Peki, o sayede, o zaman çoğulcuydu bu sefer aynı şekilde çoğulcu olabiliyor mu
arkadaşlar? Elbette ki burada çoğulculuk açıkça zedelenmiştir. Peki, o yasa
yeteri kadar çoğulcu muydu, mesela yeteri kadar bağımsız mıydı? Tutanaklara da
baktım, başta sayın grup başkan vekilimiz olmak üzere 24’üncü Dönemde çok büyük
mücadeleler verilmiş ve bu yasanın kısa sürede kaldırılmasının gerekeceğini,
böyle bir kurulun asla çalışamayacağını açıkça söylemişiz. “Bu yasayı önünde
sonunda getirirsiniz ve kaldırmak zorunda kalırsınız.” demişiz ama
dinlememişsiniz, aynı şekilde yine söylüyoruz. Bakın, böyle bir yasa, böyle bir
kurul… O zamanki kadar bile çoğulcu değil, o zamanki kadar bile bağımsız değil,
o zamanki kadar bile finansal özgürlüğü yok, o zamanki kadar bile hak arama
yolları mevcut değil. Dolayısıyla, o yasa nasıl Avrupa Birliği normlarının
dışındaysa ve kaldırmak zorunda kaldıysanız bunu da önünde sonunda kaldırmak
zorunda kalacaksınız.
Değerli
arkadaşlar, bu yasa aslında bir dostlar alışverişte görsün yasasıdır. Siz,
sizin iktidarınız, insan hakları açısından ve ayrımcılık açısından sicili bozuk
bir iktidardır. Bakın, Kişisel Verilerin Korunması Kanunu’nda -dilimizde tüy
bitti burada- oradan “mezhep” kavramını, “mezhep” kelimesini çıkarttıramadık,
“Hayır, biz mezhebe göre fişleyeceğiz.” dediniz. Burada da bizim
ısrarlarımızla, bizim baskılarımızla zar zor yazdınız o mezhep kelimesini,
mezhebin ayrımcılık sayılacağını. Size kalsa açık açık, evet “Biz mezhebe göre
ayrımcılık yapacağız.” diyordunuz. Bu ayıp bu Komisyona da bu Meclis grubuna da
yeter diye düşünüyorum.
Bu
yasa Türkiye’deki hangi insan hakları ihlallerini düzeltecek? Gezi davasında
öldürdüğünüz, öldürülen 11 gencin ailesinin hak arama yollarının önünü açacak
mı? Bir göz hekimi olarak, mesela, 10 kişi gözünü kaybetti, bir kısmını da ben
takip ettim. Onların hak arama yollarına bu yasanın, bu kurulun katkısı olacak
mı? Mesela kadın cinayetleri, mesela yargıya müdahale… Bakın, her gün yargıya
açıkça müdahale yapılıyor. Mesela, yargıya açıkça müdahale yaptığınız yerlerden
birisi Çarşı davası. Çarşı davasında, darbeye teşebbüsten, sokakta gösteri
yapan insanlara dava açtırttınız, Cumhurbaşkanının açık talimatlarıyla,
savcılara verdiği talimatlarla oldu bu. Ne oldu? İki sene sonra beraat ettiler.
Peki, bunların hakları ne olacak? Onların hakları ihlal edilmiş olmadı mı bu
arada? Mesela, Uludere, Uludere’de insanlar öldürüldükten sonra ne yapıldı? Bu
yasada, Uludere’de yaşam hakkı elinden alınan insanlar için ne var, hangi yolu
açıyorsunuz? Mesela, basın özgürlüğü, her gün gazetecilerin tutuklandığı,
haksız yargılandığı, “Tutuklu mu olsun, tutuksuz mu olsun?” diye Başbakan ile
Cumhurbaşkanının kendi arasında tartıştığı bir ülkeden bahsediyoruz.
Dolayısıyla, bu yasa, bu kurul olsa olsa sizin insan hakları ihlallerinizin
üstünü örtmeye yarayacaktır. Dolayısıyla, bu yasayı reddediyoruz.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Emir.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Madde
üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 28’inci maddesinin (1)’inci fıkrasının sonunda yer alan “sayılır”
ibaresinin “kabul edilir” olarak değiştirilmesini arz ve teklif ederiz.
Ruhi Ersoy (Osmaniye) ve arkadaşları
BAŞKAN
- Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet katılıyor mu?
ÇEVRE
VE ŞEHİRCİLİK BAKANI FATMA GÜLDEMET SARI (Adana) - Katılmıyoruz Sayın Başkanım.
BAŞKAN
- Önerge hakkında konuşmak isteyen Fahrettin Oğuz Tor, Kahramanmaraş
Milletvekili. 
Buyurunuz
Sayın Tor. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; yüce
heyetinizi saygıyla selamlıyorum.
Türkiye
İnsan Hakları ve Eşitlik Kurumu kurulmasıyla ilgili kanun tasarısı vesilesiyle
önemli bir konuyu, üstelik de doğrudan insan hakları ve eşitlik ilkeleriyle
ilgili olduğunu düşündüğüm bir konuyu dile getirmek istiyorum.
Geçmiş
günlerde asgari ücretin artırılmasıyla sigortalıların, destek priminin
kaldırılmasıyla BAĞ-KUR emeklisi olup serbest mesleklerini icra edenlerin,
işverenlerin, emeklilerin, bazı memurların -Emniyet mensubu, asker gibi-
haklarında önemli iyileştirmeler yapılmıştır. MHP olarak sayılan bu yasaların
tamamına destek verdiğimiz malumunuzdur. Bu ülkenin nimetleri de, külfetleri de
herkese eşit olarak dağıtılmalıdır, Anayasa da, yasa da bunu vazetmektedir.
Keza, yüce dinimiz İslam da “Kendiniz, ana babanız ve yakınlarınız aleyhine
bile olsa adaleti ayakta tutun.” buyurmaktadır yani kısaca “Haksızlık
karşısında susmayın.” demektedir.
Değerli
milletvekilleri, Anayasa’nın başlangıç 5’inci ve 10’uncu maddeleri eşitlik ve
adaleti hükmetmektedir. Anayasa’nın bu amir hükmüne rağmen, BAĞ-KUR
kapsamındaki sigortalılara hiçbir destek sağlanmayarak ayrımcılık yapılmış ve
mağdur edilmişlerdir. Bugün sosyal güvenlik kapsamında aktif çalışan toplam 21
milyon kişiden 3 milyona yakını BAĞ-KUR’ludur, aktif çalışan nüfusa oranı yüzde
14’tür. BAĞ-KUR sigortalıları sigorta primlerini asgari ücret ile asgari
ücretin 6,5 katı arasında olmak kaydıyla kendileri tarafından belirlenecek
kazanç tutarı üzerinden yüzde 34 oranında ödemektedirler. Asgari ücretin
artmasıyla BAĞ-KUR’luların prim yüklerinde yaklaşık yüzde 30 artış olmuştur.
Mevcut primlerini ödemekte zorlanan çok sayıda BAĞ-KUR sigortalısının prim
borçları fevkalade artmıştır. Bunlardan küçük esnafı düşündüğümüzde zaten
geçimini zar zor sağlayan, prim borcunu dahi ödeyemeyen büyük kesimin
mağduriyeti daha da artmıştır, artacaktır. Asgari ücret artırılırken, diğer
düzenlemeler yapılırken BAĞ-KUR’luların da gözetilerek bir düzenleme yapılması
gerekirdi, zira biri yer biri bakar, kıyamet ondan kopar. Bu kesimden alınarak
başka kesimlere kaynak aktarmak adalet ve eşitlik ilkeleriyle asla
bağdaşmamıştır. Özellikle altını çizerek söylemek istiyorum, BAĞ-KUR’lu esnafın
durumu, küçük esnafın durumu, durumlarında iyileştirme yapılan bazı kesimlerden
daha iyi değildir. Bu kesim için de destek sağlanmalıdır, bu bir zarurettir. 
Bakınız, 2010 yılında yapılan bir çalışmada
BAĞ-KUR’luların yüzde 30’unun sadece hiç borcunun olmadığı, yüzde 70’inin büyük
miktarlarda borcunun olduğu anlaşılmıştır. O tarih itibarıyla 33 milyara yakın
prim ve gecikme zammı faiz borcu vardır. Ben burada esnafın vergi borcundan
bahsetmiyorum, sadece prim borcundan bahsediyorum. 
Değerli milletvekilleri, çiftçilerimizin durumu da daha
iyi değildir, daha vahimdir. Çiftçilerimizin de yüzde 27’sinin borcu yoktur,
yüzde 73’ü borçludur; toplam borcu o tarih itibarıyla 7 milyar lira idi. Netice
olarak, esnafın ve çiftçinin üçte 2’si borçludur, bugün de durumlarında bir
değişiklik olmamıştır, hatta daha da geriye gittiğini düşünüyorum. 
Malum
olduğu üzere, BAĞ-KUR’lu primini ödemediği zaman emekli olamamakta, sağlık
yardımı da alamamaktadır. Özetleyecek olursak, BAĞ-KUR’luların yüzde 16-17’si
hiç prim ödeyememiş, yüzde 58-60’ı kısmen prim ödeyebilmiş, primi ödeyebilenlerin
oranı yüzde 30’a yakındır. Bugün de bu tablonun bundan farklı olduğunu
düşünmüyorum. Hatta primi asgari ücrete bağlı olan bu kesimin prim yükünün
artmasıyla ödemede daha da geriye düştüklerini düşünüyorum. 
Değerli
milletvekilleri, özet olarak şunu söylemek istiyorum: Devlet BAĞ-KUR’lulardan
daha iyi durumda olanların durumlarında nasıl iyileştirmeler yaptıysa, manava,
kasaba, bakkala, pastacıya, terziye, kokoreççiye, çiğ köfteciye, ayakkabı
tamircisine, berbere, çiçekçiye, ekmek ve gazete bayisine düşmanlık yapmamalı,
destek olmalı diyorum. Hakkın, adaletin, eşitliğin ve insanca yaşamanın bu bir
gereğidir. BAĞ-KUR’luya üvey evlat muamelesi yapılmıştır, yanlışlık buradadır.
Mademki İnsan Hakları ve Eşitlik Kurumu kuracağız, bu kurala ilk önce haksızlık
yapılan BAĞ-KUR’luların da durumunu düzelterek başlayalım diyor, Genel Kurulu
saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Tor.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Madde
28’e bağlı (1) numaralı fıkrayı oylarınıza sunuyorum: Kabul edenler… Kabul
etmeyenler… Madde 28’e bağlı (1) numaralı fıkra kabul edilmiştir. 
Birleşime
üç dakika ara veriyorum. 
Kapanma Saati: 23.54
ALTINCI OTURUM
Açılma Saati: 23.58
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 67’nci Birleşiminin Altıncı
Oturumunu açıyorum.
1’inci sırada
yer alan, 149 sıra sayılı Kanun Tasarısı’nın görüşmelerine devam ediyoruz.
Komisyon? Yok. 
Ertelenmiştir. 
2’nci sırada yer
alan, 170 sıra sayılı Kanun Tasarısı’nın görüşmelerine başlayacağız.
2.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı ve Sağlık, Aile, Çalışma
ve Sosyal İşler Komisyonu Raporu (1/597) (S. Sayısı: 170)
BAŞKAN –
Komisyon? Yok.
Ertelenmiştir.
Bundan sonra da
komisyonların bulunmayacağı anlaşıldığından, alınan karar gereğince kanun
tasarı ve teklifleri ile komisyonlardan gelen diğer işleri sırasıyla görüşmek
için 6 Nisan 2016 Çarşamba günü saat 14.00’te toplanmak üzere birleşimi
kapatıyorum.
İyi geceler
diliyorum. 
Kapanma Saati: 23.59




(X) (10/143)
esas numaralı Meclis Araştırması Önergesi’nin tam metni tutanağa eklidir.


(x) 149 S. Sayılı Basmayazı 29/3/2016
tarihli 62’nci Birleşim Tutanağı’na eklidir.


(x) Bu bölümde Hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.




