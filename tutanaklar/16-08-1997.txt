


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular















 DÖNEM : 20			 CİLT : 33		 YASAMA YILI : 2


T. B. M. M.
TUTANAK DERGİSİ

137 nci Birleşim
16 . 8 . 1997  Cumartesi



İ Ç İ N D E K İ L E R

 I. – GEÇEN TUTANAK ÖZETİ
 II. – BU BİRLEŞİM TUTANAK ÖZETİ
III. – GELEN KÂĞITLAR
IV. – ÖNERİLER
A)  SİYASİ PARTİ GRUBU ÖNERİLERİ 
1.– Türkiye Büyük Millet Meclisinin 17 Ağustos 1997 Pazar gününden itibaren tatile girmesine ilişkin ANAP, DSP ve DTP gruplarının müşterek önerisi
V. – BAŞKANLIĞIN GENEL KURULA SUNUŞLARI
A)  TEZKERELER VE ÖNERGELER
1.– Avrupa Güvenlik ve İşbirliği Teşkilâtı (AGİT) Parlamenter Asamblesi Türk Grubunda boş bulunan üyelik için, ANAP Grubunca aday gösterilen milletvekiline ilişkin Başkanlık tezkeresi (3/981)
VI. —  KANUN TASARI VE TEKLİFLERİYLE KOMİSYONLARDAN GELEN DİĞER İŞLER
1.– Ailenin Korunmasına Dair Kanun Tasarısı ve Adalet Komisyonu Raporu (1/597) (S. Sayısı : 335)
2.– Emniyet Teşkilâtı Kanununun Bir Maddesinde Değişiklik Yapılmasına Dair  490 Sayılı Kanun Hükmünde Kararname ve İçişleri Komisyonu Raporu (1/217) (S. Sayısı: 132)
3.– Millî Eğitim Bakanlığının Teşkilât ve Görevleri Hakkında Kanunun Bir Maddesinde Değişiklik Yapılmasına İlişkin 492 Sayılı Kanun Hükmünde Kararname ve Millî Eğitim, Kültür, Gençlik ve Spor Komisyonu Raporu (1/218) (S. Sayısı : 164)
4.— 625 Sayılı Özel Öğretim Kurumları Kanunu ile 222 Sayılı İlköğretim ve Eğitim Kanununun Bazı Hükümlerinin Değiştirilmesi Hakkında 254 Sayılı Kanun Hükmünde Kararname ile 625 Sayılı Özel Öğretim Kurumları Kanununun Bir Maddesinde Değişiklik Yapılmasına Dair 326 Sayılı Kanun Hükmünde Kararname ve Millî Eğitim, Kültür, Gençlik ve Spor Komisyonu Raporu (1/71, 1/111) (S. Sayısı: 168)
5.— Türkiye Cumhuriyeti Emekli Sandığı Kanununun Bir Maddesinde Değişiklik Yapılmasına Dair Kanun Tasarısı ile Türkiye Cumhuriyeti Emekli Sandığı Kanununa Bir Geçici Madde Eklenmesi Hakkında Kanun Tasarısı ve Millî Savunma ve Plan ve Bütçe Komisyonları raporları(1/474, 1/484) (S. Sayısı : 182)
VII.— SORULAR VE CEVAPLAR
A) YAZILI SORULAR VE CEVAPLARI
1.– Karaman Milletvekili Zeki Ünal’ın, Karaman SSK Hastanesi inşaatının ne zaman başlayacağına ilişkin sorusu ve Çalışma ve Sosyal Güvenlik Bakanı Nami Çağan’ın yazılı cevabı (7/3154)
2.– Balıkesir Milletvekili İsmail Özgün’ün, serbest muhasebeci, mali müşavirlik ve yeminli mali müşavirlik yeterlik sınavına ilişkin sorusu ve Maliye Bakanı Zekeriya Temizel’in yazılı cevabı (7/3180)
 
I. – GEÇEN TUTANAK ÖZETİ
TBMM Genel Kurulu saat 14.00’te açılarak üç oturum yaptı.
(10/162, 163, 164, 175) esas numaralı Meclis Araştırması Komisyonu Başkanlığının, Komisyonun görev süresinin bir ay daha uzatılmasına ilişkin tezkeresi Genel Kurulun bilgisine sunuldu.
(10/162, 163, 164, 175) esas numaralı Meclis Araştırması Komisyonu Başkanlığının, Türkiye Büyük Millet Meclisinin tatile girdiği tarihten başlamak üzere, iki hafta süreyle çalışabilmesi talebine ilişkin tezkeresi kabul edildi.
Gündemin “Kanun Tasarı ve Teklifleriyle Komisyonlardan Genel Diğer İşler” kısmının:
4 üncü sırasında bulunan, Ailenin Korunmasına Dair Kanun Tasarısının (1/597) (S. Sayısı : 335) görüşülmesi, geri alınan maddeleri komisyondan gelmediğinden, ertelendi.
5 inci sırasında bulunan, İlköğretim ve Eğitim Kanunu, Millî Eğitim Temel Kanunu, Çıraklık ve Meslek Eğitimi Kanunu, Millî Eğitim Bakanlığının Teşkilât ve Görevleri Hakkında Kanun ile 24.3.1988 Tarihli ve 3418 Sayılı Kanunda Değişiklik Yapılması ve Bazı Kâğıt ve İşlemlerden Eğitime Katkı Payı Alınması Hakkında Kanun Tasarısının (1/620, 2/231, 2/515, 2/719, 2/270, 2/891, 2/895) (S. Sayısı : 376) görüşmelerine devam edilerek, 4 üncü maddesi reddedildi; görüşmelerden sonra yapılan açık oylama sonucunda, tasarının kabul edildiği ve kanunlaştığı açıklandı.
İçel Milletvekili Oya Araslı, Adana Milletvekili Sıtkı Cengil’in, Grubuna sataşması nedeniyle,
Ankara Milletvekili Agâh Oktay Güner de, Kırıkkale Milletvekili Mikail Korkmaz’ın, şahsına sataşması nedeniyle,
Birer konuşma yaptılar.
Millî Eğitim Bakanı Hikmet Uluğbay, tasarının kanunlaşması nedeniyle, TBMM üyelerine teşekkür eden bir konuşma yaptı.
Türkiye Cumhuriyeti Emekli Sandığı Kanununun Bir Maddesinde değişiklik Yapılmasına Dair Kanun Tasarısını görüşmek için, 16.8.1997 Cumartesi günü (Bugün) saat 13.10’da toplanmak üzere, Birleşime 12.43’te son verildi.
Uluç Gürkan
Başkanvekili
 Mustafa Baş	Ali Günaydın
	İstanbul	Konya
	Kâtip Üye	Kâtip Üye
Ünal Yaşar
Gaziantep
Kâtip Üye


II. – BU BİRLEŞİM TUTANAK ÖZETİ
TBMM Genel Kurulu saat 13.10'da açıldı.
Türkiye Büyük Millet Meclisinin 17 Ağustos 1997 Pazar  gününden itibaren tatile girmesine ilişkin ANAP, DSP ve DTP Gruplarının müşterek önerisi kabul edildi.
Avrupa Güvenlik ve İşbirliği Teşkilatı (AGİT) Parlamenter Asamblesi Türk Grubunda boş bulunan üyelik için, ANAP Grubunca, İstanbul Milletvekili Hasan Tekin Enerem'in aday gösterildiğine ilişkin Başkanlık tezkeresi, Genel Kurulun bilgisine sunuldu.
Gündemin "Kanun Tasarı ve Teklifleriyle Komisyonlardan Gelen Diğer İşler " kısmının:
	1	inci	sırasında	bulunan	132,
	2	nci	"	"	164,
	3	üncü	"	"	168,
	5	inci	"	"	182,
Sıra sayılı kanun tasarılarının görüşmeleri, komisyon yetkilileri Genel Kurulda hazır bulunmadıklarından, 
4 üncü sırasında bulunan, Ailenin Korunmasına Dair Kanun Tasarısının (1/597) (S.Sayısı: 335) görüşülmesi, geri alınan maddeleri komisyondan gelmediğinden,
Ertelendi.
Alınan karar gereğince, 1 Ekim 1997 Çarşamba günü saat 15.00'te toplanmak üzere, birleşime 13.46'da son verildi.

Hasan Korkmazcan
Başkanvekili

 Ünal Yaşar	Ali Günaydın
	Gaziantep	Konya
	Kâtip Üye	Kâtip Üye



II. – GELEN KÂĞITLAR
                                                    16.8.1997  CUMARTESİ                                      No.: 188
Tasarılar
1. – Uzlaştırma Kurullarının Kuruluş, Görev ve Yetkilerine Dair Kanun Tasarısı (1/644)(Adalet Komisyonuna)(Başkanlığa geliş tarihi : 14.8.1997)
2. – Bazı Kanunlardaki Cezaların İdarî Para Cezasına Dönüştürülmesine Dair Kanun Tasarısı (1/645)(Adalet Komisyonuna)(Başkanlığa geliş tarihi : 14.8.1997)
3. – Hâkimler ve Savcılar Yüksek Kurulu Kanununda Değişiklik Yapılmasına Dair Kanun Tasarısı (1/646)(Adalet Komisyonuna)(Başkanlığa geliş tarihi : 15.8.1997)
4. – Yüksek Öğretim Kurumları Teşkilâtı Hakkında 41 Sayılı Kanun Hükmünde Kararnamenin Değiştirilerek Kabulüne Dair 2809 Sayılı Kanuna Ek Maddeler Eklenmesi Hakkında  Kanun Tasarısı (1/647)(Millî Eğitim, Kültür, Gençlik ve Spor ve Plan ve Bütçe Komisyonlarına)(Başkanlığa geliş tarihi : 15.8.1997)
5. – Türkiye Cumhuriyeti Hükümeti ile Azerbaycan Cumhuriyeti Hükümeti Arasında Sınır Olay ve Uyuşmazlıklarının Çözümüne Dair Sözleşme ve Sözleşmeye Ait Ek 1 ve 2 Numaralı Protokoller ile Türkiye-Azerbaycan Sınır Hattının Her İki Tarafında Kalan Onar Kilometrelik Bölgenin İçinde Yapılacak Sivil ve Askerî Hava Vasıtalarının Uçuşlarını Düzenleyen Protokolün Onaylanmasının Uygun Bulunduğuna Dair Kanun Tasarısı (1/648) (Dışişleri Komisyonuna)(Başkanlığa geliş tarihi : 15.8.1997)
6. – Türkiye Cumhuriyeti ve Estonya Cumhuriyeti Arasında Yatırımların Karşılıklı Teşviki ve Korunmasına İlişkin Anlaşmanın Onaylanmasının Uygun Bulunduğuna  Dair Kanun Tasarısı (1/649)(Plan ve Bütçe ve Dışişleri Komisyonlarına)(Başkanlığa geliş tarihi : 15.8.1997)
7. – Türkiye Cumhuriyeti ile Gürcistan Arasında Sınır Sözleşmesinin Onaylanmasının Uygun Bulunduğuna Dair Kanun Tasarısı (1/650)(Dışişleri Komisyonuna)(Başkanlığa geliş tarihi : 15.8.1997)
8. – Milletvekili Seçimi Kanunu, Mahallî İdareler ile Mahalle Muhtarlıkları ve İhtiyar Heyetleri Seçimi Hakkında Kanun ile Seçimlerin Temel Hükümleri ve Seçmen Kütükleri Hakkında Kanunda Değişiklik Yapılmasına Dair Kanun Tasarısı (1/651)(İçişleri ve Anayasa Komisyonlarına)(Başkanlığa geliş tarihi : 15.8.1997)
Teklifler
1. – Amasya Milletvekili Ahmet İyimaya’nın; Türkiye Büyük Millet Meclisi İçtüzüğünde Değişiklik Yapılmasına Dair İçtüzük Teklifi (2/906) (Anayasa Komisyonuna) (Başkanlığa geliş tarihi : 26.6.1997)
2. – Refah Partisi Grup Başkanvekilleri Malatya Milletvekili Oğuzhan Asiltürk, Sıvas Milletvekili Temel Karamollaoğlu ve Kayseri Milletvekili Salih Kapusuz’un; Bakanlar Kurulunun Kuruluşu ve Görevi Başlaması Hakkında Kanun Teklifi (2/907) (Anayasa Komisyonuna) (Başkanlığa geliş tarihi : 26.6.1997)
3. – İçel Milletvekili Saffet Benli ve 12 Arkadaşının; İki Yeni İlçe ve Tarsus İlinin Kurulması  Hakkında Kanun Teklifi (2/908) (İçişleri ve Plan ve Bütçe Komisyonlarına) (Başkanlığa geliş tarihi : 15.8.1997)
Tezkereler
1. – Rize Milletvekili Şevki Yılmaz’ın Yasama Dokunulmazlığının Kaldırılması Hakkında Başbakanlık Tezkeresi (3/977) (Anayasa ve Adalet Komisyonları Üyelerinden Kurulu Karma Komisyona) (Başkanlığa geliş tarihi : 13.8.1997)
2. – Isparta Milletvekili Ömer Bilgin’in Yasama Dokunulmazlığının Kaldırılması Hakkında Başbakanlık Tezkeresi (3/978) (Anayasa ve Adalet Komisyonları Üyelerinden Kurulu Karma Komisyona) (Başkanlığa geliş tarihi : 13.8.1997)
Sözlü Soru Önergeleri
1. – Antalya Milletvekili Arif Ahmet Denizolgun’un, Alanya yakınlarında bulunan bazı tarihî ve turistik yerlere ilişkin Kültür Bakanından sözlü soru önergesi (6/691)(Başkanlığa geliş tarihi : 15.8.1997)
2. – Antalya Milletvekili Arif Ahmet Denizolgun’un, Yunanistan’da Türk düşmanlığı propagandası yapıldığı iddialarına ilişkin Dışişleri Bakanından sözlü soru önergesi (6/620)(Başkanlığa geliş tarihi : 15.8.1997)
3. – Antalya Milletvekili Arif Ahmet Denizolgun’un, Alanya Kalesinin ziyaret saatlerine ilişkin Kültür Bakanından sözlü soru önergesi (6/621)(Başkanlığa geliş tarihi : 15.8.1997)
4. – Antalya Milletvekili Arif Ahmet Denizolgun’un, Alanya’daki Kızıl Kulenin turistlerin ziyaretine sürekli açık tutulup tutulmayacağına ilişkin Kültür Bakanından sözlü soru önergesi (6/622)(Başkanlığa geliş tarihi : 15.8.1997)
5. – Antalya Milletvekili Arif Ahmet Denizolgun’un, Alanya Alara Kalesine ilişkin Kültür  Bakanından sözlü soru önergesi (6/623)(Başkanlığa geliş tarihi : 15.8.1997)
6. – Ankara Milletvekili Ersönmez Yarbay’ın, TRT’nin personel sayısına ve yıllık personel giderlerine ilişkin Devlet Bakanından sözlü soru önergesi (6/624)(Başkanlığa geliş tarihi : 15.8.1997)
7. – Ankara Milletvekili Ersönmez Yarbay’ın, TRT’nin reklam giderlerine ilişkin Devlet Bakanından sözlü soru önergesi (6/625)(Başkanlığa geliş tarihi : 15.8.1997)
8. – Ankara Milletvekili Ersönmez Yarbay’ın,  Ankara’daki TRT binalarına ve Genel Müdürlük Sitesi inşaatına ilişkin Devlet Bakanından sözlü soru önergesi (6/626)(Başkanlığa geliş tarihi : 15.8.1997)
9. – Antalya Milletvekili Arif Ahmet Denizolgun’un, sekiz yıllık kesintisiz eğitim çalışmalarına ve personel maaşlarına ilişkin Millî Eğitim Bakanından sözlü soru önergesi (6/627)(Başkanlığa geliş tarihi : 15.8.1997)
10. – Antalya Milletvekili Arif Ahmet Denizolgun’un, Alanya’da bulunan bazı tarihî ve turistik yerlere ilişkin Kültür  Bakanından sözlü soru önergesi (6/628)(Başkanlığa geliş tarihi : 15.8.1997)
Yazılı Soru Önergeleri
1. – İstanbul Milletvekili Mustafa Baş’ın, Terkos Gölünün Karaburun sahillerinden kum çıkartan kişi ve kuruluşlara ilişkin Başbakandan yazılı soru önergesi (7/3287)(Başkanlığa geliş tarihi : 12.8.1997)
2. – Ağrı Milletvekili M. Sıddık Altay’ın, bazı bölgelerde meydana gelen sel felâketine karşı alınacak tedbirlere ilişkin Başbakandan yazılı soru önergesi (7/3288)(Başkanlığa geliş tarihi : 12.8.1997)
3. – Manisa Milletvekili Tevfik Diker’in, bazı gazete ve yayın kuruluşlarının sahiplerine ve faaliyetlerine ilişkin Başbakandan yazılı soru önergesi (7/3289)(Başkanlığa geliş tarihi : 13.8.1997)
4. – İstanbul Milletvekili Ziya Aktaş’ın, Irak’ın Kuveyt’i işgali sırasında Türk müteahhitlerinin uğradığı zararların tazminine ilişkin Başbakandan yazılı soru önergesi (7/3290)(Başkanlığa geliş tarihi : 13.8.1997)
5. – Hatay Milletvekili Fuat Çay’ın, İmam Hatip Liselerinin ve şubelerinin bulundukları binalara ilişkin Millî Eğitim Bakanından yazılı soru önergesi (7/3291)(Başkanlığa geliş tarihi : 13.8.1997)
6. – İzmir Milletvekili Ali Rıza Bodur’un, İzmir-Menemen Belediye Başkanına ilişkin İçişleri  Bakanından yazılı soru önergesi (7/3292)(Başkanlığa geliş tarihi : 13.8.1997)
7. – Malatya Milletvekili Ayhan Fırat’ın, örtülü ödenekten 1997 yılında yapılan harcamalara  ilişkin Başbakandan yazılı soru önergesi (7/3293)(Başkanlığa geliş tarihi : 13.8.1997)
8. – Samsun Milletvekili Murat Karayalçın’ın, Samsun’un kalkınmada 1 inci derecede öncelikli yöreler kapsamına alınıp alınmayacağına ilişkin Başbakandan yazılı soru önergesi (7/3294)(Başkanlığa geliş tarihi : 14.8.1997)                                                     
9. – İzmir Milletvekili Sabri Ergül’ün, sağlık personeli sayısına ve dağılımına ilişkin Sağlık Bakanından yazılı soru önergesi (7/3295)(Başkanlığa geliş tarihi : 14.8.1997)
10. – Sıvas Milletvekili Mahmut Işık’ın, Özer Çiller’in makalesinin yer aldığı bir ders kitabına ilişkin Millî Eğitim Bakanından yazılı soru önergesi (7/3296)(Başkanlığa geliş tarihi : 14.8.1997)                                                
11. – Tokat Milletvekili Fevzi İnceöz’ün, sağlık meslek liselerinden mezun olanların istihdamına ilişkin Sağlık Bakanından yazılı soru önergesi (7/3297)(Başkanlığa geliş tarihi : 15.8.1997)
12. – Erzincan Milletvekili Naci Terzi’nin, araba şoför ve koruma tahsis edilen eski bakan ve milletvekillerine ilişkin Başbakandan yazılı soru önergesi (7/3298)(Başkanlığa geliş tarihi : 15.8.1997)
13. – İstanbul Milletvekili Mustafa Baş’ın, hazine bonosu satış ihalelerine ilişkin Başbakandan yazılı soru önergesi (7/3299)(Başkanlığa geliş tarihi : 15.8.1997)
14. – İstanbul Milletvekili Bülent Akarcalı’nın, polis üniformalarına ilişkin İçişleri Bakanından  yazılı soru önergesi (7/3300)(Başkanlığa geliş tarihi : 15.8.1997)
15. – İstanbul Milletvekili Bülent Akarcalı’nın, alışverişlerde belge düzenlenmesi zorunluluğuna uyulmadığı iddialarına ilişkin Maliye Bakanından  yazılı soru önergesi (7/3301)(Başkanlığa geliş tarihi : 15.8.1997)
16. – İstanbul Milletvekili Bülent Akarcalı’nın, Polis Vakfı ve Trafik Vakfının malî denetimine  ilişkin İçişleri Bakanından  yazılı soru önergesi (7/3302)(Başkanlığa geliş tarihi : 15.8.1997)
17. – İstanbul Milletvekili Bülent Akarcalı’nın,  yurtdışına çıkışlarda vatandaşların karşılaştıkları vize sorunlarına ilişkin Dışişleri Bakanından  yazılı soru önergesi (7/3303)(Başkanlığa geliş tarihi : 15.8.1997)
18. – İstanbul Milletvekili Bülent Akarcalı’nın, Rekabet Kurulunun faaliyetlerine ve harcamalarına ilişkin Sanayi ve Ticaret Bakanından  yazılı soru önergesi (7/3304)(Başkanlığa geliş tarihi : 15.8.1997)
Süresi İçinde Cevaplandırılmayan Yazılı Soru Önergeleri
1. – İstanbul Milletvekili Bülent Akarcalı’nın,  Adana-Yumurtalık’ta bulunan balık üretme çiftliklerine yavru balık sağlamak için yapılan avlamalara ilişkin Tarım ve Köyişleri Bakanından  yazılı soru önergesi (7/3145)
2. – İzmir Milletvekili Sabri Ergül’ün, Özer Uçuran Çiller hakkındaki bazı iddialara ilişkin Başbakandan yazılı soru önergesi (7/3149)
3. – İçel Milletvekili D. Fikri Sağlar’ın, MKE Mühimmatsan A.Ş. Fabrikasında meydana gelen yangının sabotaj olup olmadığına ilişkin Başbakandan yazılı soru önergesi (7/3156)
4. – Adıyaman Milletvekili Celal Topkan’ın, Giresun Devlet Hastanesinde görevli bir uzmana verilen cezasına ilişkin Sağlık Bakanından yazılı soru önergesi (7/3158)
5. – Bursa Milletvekili Yahya Şimşek’in, çeşitli yollarla Türkiye’ye gelen ve vatandaşlık hakkı elde edemeyen soydaşlarımıza ilişkin Devlet Bakanından yazılı soru önergesi (7/3159)
6. – İstanbul Milletvekili Mehmet Sevigen’in, İstanbul Gazi Mahallesinde meydana gelen olaya karıştığı iddia edilen kişiye ve Susurluk olayı sanıklarına ilişkin Başbakandan yazılı soru önergesi (7/3161)
7. – Kocaeli Milletvekili Bekir Yurdagül’ün bazı vali ve kaymakamların tarikat üyesi olduğu iddialarına  ilişkin Başbakandan yazılı soru önergesi (7/3163)

BİRİNCİ OTURUM
Açılma Saati :13.10 
16 Ağustos 1997 Cumartesi
BAŞKAN : Başkanvekili Hasan KORKMAZCAN 
KÂTİP ÜYELER : Ünal YAŞAR (Gaziantep), Ali GÜNAYDIN (Konya)
 
 
BAŞKAN – Türkiye Büyük Millet Meclisinin 137 nci Birleşimini açıyorum. 
Sayın milletvekilleri, görüşmelere başlıyoruz.
Bu birleşimde, değerli milletvekili arkadaşlarıma gündemdışı söz veremiyorum; çünkü, gündemdışı söz talebinde bulunan arkadaşımız olmadı şu ana kadar. 
Bu, tabiatıyla, Genel Kurulumuzun, Türkiye Büyük Millet Meclisi tarihinde, sürekli bir çalışma olarak yaptığı tarihî birleşimin arkasından gelen erken bir birleşim olmaktadır. 
Bundan önceki birleşimde görev yapan, başta, dostum, Türkiye Büyük Millet Meclisi Başkanvekili Uluç Gürkan ve Divan üyesi arkadaşlarıma, Türkiye Büyük Millet Meclisinde temsil edilen grupların yöneticilerine ve bütün değerli milletvekili arkadaşlarıma ben de teşekkür ederek, gündeme geçiyorum.
Başkanlığın Genel Kurula sunuşları vardır:
Anavatan Partisi, Demokratik Sol Parti ve Demokrat Türkiye Partisi Gruplarının, İçtüzüğün 19 uncu maddesine göre verilmiş müşterek bir önerisi vardır; okutup, oylarınıza sunacağım:
IV. – ÖNERİLER
A)  SİYASİ PARTİ GRUBU ÖNERİLERİ 
1.– Türkiye Büyük Millet Meclisinin 17 Ağustos 1997 Pazar gününden itibaren tatile girmesine ilişkin ANAP, DSP ve DTP gruplarının müşterek önerisi
 Türkiye Büyük Millet Meclisi Başkanlığına
Danışma Kurulunun 16.8.1997 Cumartesi günü (bugün) yaptığı toplantıda siyasî parti grupları arasında oybirliği sağlanamadığından, gruplarımızın aşağıdaki müşterek önerisinin, İçtüzüğün 19 uncu maddesi gereğince, Genel Kurulun onayına sunulmasını saygılarımızla arz ederiz.
	Metin Bostancıoğlu	Ülkü Güney
	Demokratik Sol Parti	Anavatan Partisi
	Grubu Başkanvekili	Grubu Başkanvekili
Mahmut Yılbaş
Demokrat Türkiye Partisi
Grubu Başkanvekili
Öneri:
Türkiye Büyük Millet Meclisinin 17.8.1997 Pazar gününden itibaren tatile girmesi önerilmiştir.
BAŞKAN – Öneri hakkında söz isteyen?.. (ANAP, DSP ve CHP sıralarından "yok" sesleri)
OĞUZHAN ASİLTÜRK (Malatya) – Önerinin aleyhinde söz istiyorum. 
BAŞKAN – Refah Partisi Grubu Başkanvekili Sayın Oğuzhan Asiltürk, önerinin aleyhinde söz istemişlerdir. 
Buyurun Sayın Asiltürk. (RP sıralarından alkışlar)
Sayın Asiltürk, konuşma süreniz 10 dakikadır.
OĞUZHAN ASİLTÜRK (Malatya) – Sayın Başkan, değerli milletvekilleri; biraz önce ne söyleyeceğimi merak eden arkadaşıma da burada o merakını giderecek şeyler söyleyeceğimi sanıyorum.
Bundan -çok değil- on gün önce Meclisin tatile girmesi teklifiyle huzurlarınıza geldiğimiz zaman, bu merak eden arkadaşlarımızın on gün evvel söylediği bazı sözleri, şu anda sizlere arz edeceğim ve bu değerlendirmeyi bir kere daha yapmayı, sizinle birlikte, şurada deneyeceğim.
Değerli arkadaşlarım, bundan on gün evvel, Meclisin tatile sokulması istendiği zaman -şimdi nasıl oy verecekler, göreceğiz, bilemiyorum-  Cumhuriyet Halk Partisinin Grup Başkanvekili arkadaşımız, burada, bu tatile girme işini tenkit ederken, bakınız neler söyledi. Sonra, kendilerine de, size de soracağım; bunlardan hangisi değişti acaba? Grup önerileri hakkında konuşulduğu zaman, o konuşan arkadaşlarımıza cevap verme imkânı olmuyor; ancak, şu anda fırsat oldu, şu anda bu cevabı vermek zorunluluğunu hissediyorum. 
Değerli arkadaşlarım, Cumhuriyet Halk Partisi Grup Başkanvekili "size, şunu sormak istiyorum: Değerli arkadaşlar, her gerginlik yapıldığı zaman Meclisi tatile çıkarırsak, her karşılaştığımız zorlukta Meclisi tatile çıkarırsak, Türkiye'nin dağlar gibi üst üste yığılmış sorunlarını kim çözecek?" diyor.
YAHYA ŞİMŞEK (Bursa) – O zaman tatili hak etmemiştik, şimdi hak ettik. 
OĞUZHAN ASİLTÜRK (Devamla) – Yani, şimdi, imam-hatip okullarını kapatmayı garantiye aldığınız zaman bütün sorunlar çözüldü, öyle mi? 
ALİ RIZA BODUR (İzmir) – Rica ederim... Şimdi laf mı bu!
OĞUZHAN ASİLTÜRK (Devamla) – "Türkiye'nin dağ gibi sorunları var" diyorsunuz. Yani, bu on gün içerisinde şu dağ gibi sorunlardan hangi tepeyi otadan kaldırdınız?!
ALİ RIZA BODUR (İzmir) – Basın affı...
OĞUZHAN ASİLTÜRK (Devamla) – Yine, "sorun geldi, çözemedik, tatile gittik, istirahat ettik mi diyecekler" diyor. Sorun geldi, önünüzde. Bunu her gün tekrar ediyorsunuz. Biraz sonra Susurluk'tan da bahsedeceğim, merakınızı gidereceğim. Soruyorum: Şimdi, istirahat ettik diyerek mi bu sorunları çözeceksiniz?! Bakın, "Tatil yapmak isteyen buyursun, üzerindeki sıfatta sıyrılsın 'ben çalışmak istemiyorum, yoruldum, biraz da iktidarda bulunmak beni yordu -zaten siz iktidarda olmadan da iktidardasınız da, on günde de yorulmamanız lazım; isteyen- ben, tatil yapacağım' desin; buna bir engel yok; ama, milletten aldığımız vekâlet, görevimizi, acilen, burada yerine getirmemizi emrediyor" diyor. Kendi cümlesini okuyorum. Yani, orada, konuşurken, belki gramer hatası olabilir; ama, mana anlaşılıyor. 
Şimdi, soruyorum arkadaşlarım: Tatilde, nerede ne yapacaksınız?.. (Gürültüler)  
AHMET GÜRYÜZ KETENCİ (İstanbul) – Biz karar vereceğiz ona.
OĞUZHAN ASİLTÜRK (Devamla) – Hiç acele etmeyin, hepsinin cevabı var. 
Nerede ne yapacaksınız, kiminle tartışacaksınız, hangi müzakereyi gerçekleştireceksiniz? 
YÜKSEL YALOVA (Aydın) – Sizi Kuşadasına davet ediyoruz; bol bol müzakere ederiz.
OĞUZHAN ASİLTÜRK (Devamla) – Benim, sizin özel hayatınızla bu kadar ilgilenmeyeceğimi siz takdir edersiniz, benim size böyle bir özel soru sormayacağımı takdir edersiniz. Cumhuriyet Halk Partisi Sayın Grup Başkanvekilinin sözlerini, zabıttan aynen okuyorum: 
"Oya Araslı (Devamla) – Tatilde, nerede, ne yapacağız, kiminle tartışacağız, hangi müzakereyi gerçekleştireceğiz" diyor ve bunu, Meclis adına, hepimiz adına, bu tatili isteyenler adına söylüyor. Yani, arkadaşlar, tatilde ne yapacağız ki, tatil istiyoruz; kiminle tartışacağız ki tatil istiyoruz; hangi müzakereyi gerçekleştireceğiz ki tatil istiyoruz diyor. Zaten, kendisi istememiş. Benim, özel hayatla ilgili olarak -fazla ilgi göstererek-  bunları  sormadığımı görüyorsunuz.
Sonra, bakın, daha enteresanını söylüyor; tatil isteğini değerlendiriyor: "Ha, eğer Türkiye Büyük Millet Meclisi bu yer değildir diyorsanız -yani, Türkiye Büyük Millet Meclisini burası saymıyorsanız- o zaman, sizlerin Anayasa ve demokrasi  anlayışınızı da tartışmamız gerekir. "
Bu sözleri niye söylüyor; tatil istenmiş, tatil isteyince... Bakın, bazı sözleri, umumun alkışını almak için, Grubunuzun alkışını almak için söylersiniz; ama, o söylediğiniz sözler sonra önünüze konulduğu zaman, mahcup olursunuz. 
YAHYA ŞİMŞEK (Bursa) – Sizin (U) dönüşünüze kimse yetişemez.
OĞUZHAN ASİLTÜRK (Devamla) – Diyor ki: "O zaman, acaba, siz, Türkiye Büyük Millet Meclisini göstermelik bir organ mı görüyorsunuz?" Tatil isteyince, Türkiye Büyük Millet Meclisi göstermelik bir organ oluyor. Şimdi de tatil istendi?!. Şimdi, siz, bu tatili isteyen arkadaşlarımızın  tamamını, Türkiye Büyük Millet Meclisini göstermelik bir organ olarak görüyor mu kabul ediyorsunuz?
AYHAN FIRAT (Malatya) – Çalıştı komple dün...
OĞUZHAN ASİLTÜRK (Devamla) – Ağzından çıkanı insanın duyması lazım; sonra, mahcup olur.
ALİ RIZA BODUR (İzmir) – Mahcup olmamak sizin işinizdir.
OĞUZHAN ASİLTÜRK (Devamla) – Devam ediyor: "Ama, Türkiye Büyük Millet Meclisinde yasama görevini yerine getirmekten kaçacaksınız. Bunu, bu mantığı, demokrasi anlayışına sahip hiç kimseye inandırıcı bir biçimde kabul ettiremezsiniz. Bu, demokrasi mantığına aykırı bir öneridir. Bu öneriyi, hiçbir şekilde, Türkiye Büyük Millet Meclisine, Anayasaya, Anayasada gösterilmiş olan devletin organlarına saygı sahibi bir insanın, şu koşullarda, kabul edebilmesi mümkün değildir." Dağ gibi meseleler var. Eğer, siz, bu dağ gibi meseleri bırakıp tatile çıkacaksanız, işte haliniz!.. "Anayasaya aykırıdır" diyor "kanunlara aykırıdır" diyor "bu, devletin organlarına saygı gösteren bir insanın yapamayacağı bir iştir" diyor. İşte, şimdi, siz, bu gruplar olarak geldiniz... Ortağınız, destekçiniz... Bu 8 yıllık konuyla ilgili bu desteği görmeseydiniz, bunu çıkaramazdınız. İşte, destekçiniz sizi böyle değerlendiriyor. Bu söylediğim, Cumhuriyet Halk Partili arkadaşlarıma hitaptır. 
Şimdi, asıl meseleye geliyorum. "Susurluk'u çözebilmemiz için, evvelemirde bu adımı atmamız gerekiyor; onun için de, Türkiye Büyük Millet Meclisini tatile sokmaya hakkımız yok." Niçin, şimdi tatile girmesine karşı çıkmıyorsunuz? "Eğer Susurluk'un çözülmesini istiyorsak, eğer dokunulmazlıkların, yolsuzlukların çözülmesini engelleyen bir zırh gibi ayakta durmasını engellemek istiyorsak, Meclisi tatile sokturmaya hakkımız yok. Niye karşı çıkmadınız; biraz önce Danışma Kurulu vardı, beraberdiniz, niçin karşı çıkmadınız?
YÜKSEL YALOVA (Aydın) – Bağırmak yok.
OĞUZHAN ASİLTÜRK (Devamla) – "Onun için, tatil konusunda ret oyu kullanacağımı ve bu görüşmelere katılan bütün milletvekillerinin de ret oyu kullanmasını beklediğimi saygıyla bilgilerinize sunuyorum" diyor Sayın Cumhuriyet Halk Partisi Grup Başkanvekili. İsmini zikretmiyorum her defasında ki, polemik yapmak istemiyorum, fikri ortaya koyuyorum. Mesele bu. 
Demek ki, Cumhuriyet Halk Partisi -daha önce belki fikri öyle değilse de- ben bunları söyledikten sonra, bu öneriye, herhalde şimdi ret oyu vermek zorunda. 
ALGAN HACALOĞLU (İstanbul) – Niye engellediniz bugüne kadar?
OĞUZHAN ASİLTÜRK (Devamla) – Değerli arkadaşlarım, bu kadar önemli meselelerin var olduğunu, bütün grup temsilcisi arkadaşlarım, şimdiye kadar tekrar ettiler. 
ALİ RIZA BODUR (İzmir) – Fezlekeleri getirin çıkaralım.
OĞUZHAN ASİLTÜRK (Devamla) – ANAP Grubu temsilcisi arkadaşlarımız da ne kadar ağır bir yük aldıklarını söylediler, Genel Başkanları söylediler, DSP'ye mensup Sayın Genel Başkan dahil Grup yetkilileri, parti yetkilileri bu kadar ağır bir yük altında çalışmakta olduklarını söylediler. Diğer bütün ...
(Mikrofon otomatik cihaz tarafından kapatıldı)
BAŞKAN – Sayın Asiltürk, konuşmanızı tamamlayın efendim.
OĞUZHAN ASİLTÜRK (Devamla) – Tamamlıyorum Sayın Başkan.
Demokrat Türkiye Partisine mensup arkadaşlarımız da bunları söylediler ve daha önemlisi, Hükümete dışarıdan ortak olan arkadaşlarımız da söylediler; bu ifadeler, burada, bu zabıtlarda var. Şimdi sizi imtihan ediyoruz; göreceğiz, bakacağız; bu sözlerinizde samimi misiniz, değil misiniz bunu oylarınızla göstereceksiniz; yoksa, bırakıp, Cumhuriyet Halk Partisi Grup Başkanvekilinin söylediği gibi, tatile, eğlenceye mi çıkacaksınız. 
Hepinize saygılar sunuyorum. (RP sıralarından alkışlar)
YÜKSEL YALOVA (Aydın) – Kerhen terk ettiniz, gidiyor musunuz?!
BAŞKAN – Öneri aleyhine konuşan Refah Partisi Grup Başkanvekili Sayın Oğuzhan Asiltürk'e teşekkür ediyorum.
OYA ARASLI (İçel) – Sayın Başkan, lehinde söz rica ediyorum.
BAŞKAN – Önerinin lehinde, Cumhuriyet Halk Partisi Grup Başkanvekili Sayın Oya Araslı söz istemişlerdir.
Buyurun Sayın Araslı. (CHP sıralarından alkışlar)
Konuşma süreniz 10 dakikadır Sayın Araslı.
OYA ARASLI (İçel) – Sayın Başkan, değerli milletvekilleri; günlerden beri, eğitim reformuyla ilgili çok önemli bir yasa görüşülürken, sürekli olarak, Refah Partisi sözcülerinin Cumhuriyet Halk Partisini hedef aldıklarını ve birtakım polemiklere konu ettiklerini gördük. Neden; çünkü, Refah Partisi, Cumhuriyet Halk Partisinin istikrarlı, kararlı ve bu tavrıyla Türkiye'deki siyaseti yönlendirici konumundan ürküyor; her vesileyle, Cumhuriyet Halk Partisine polemik dolu sataşmalarla tavır alarak, bu rejim içerisinde kendisine bir yer tutmaya çalışıyor. Bu polemiğin bir örneğini de, biraz önce, Sayın Oğuzhan Asiltürk'ün sözlerinde gördük.
Sayın Asiltürk, biraz hafızanızı tazelerseniz, eğer hafızanız yeteri kadar kuvvetliyse... Hafızanıza güvenmeyin; çünkü, benim, sözlerimi hangi koşullar altında söylemiş olduğumu hatırlayamıyorsunuz. 
ABDULLAH GÜL (Kayseri) – Zabıtlara bak...
OYA ARASLI (Devamla) – Siz, buraya, Türkiye'de sorun var, bunalım var, onun için Meclisi tatile sokalım gerekçesiyle geldiniz. Ben de, dedim ki, her sorun çıktığı zaman Türkiye'de Parlamentoyu tatile mi sokacaksınız. Aynı sözü, şimdi tekrarlıyorum, ölünceye kadar da tekrarlarım, fikrim budur; ama, şu anda, biz, bu önergenin altına imza koyarken, Türkiye'de sorun var, çözmeyelim, tatile çıkalım demiyoruz. Biz, o gün...
M. SALİH KATIRCIOĞLU (Niğde) – Hangi sorunu çözeceksiniz, onu söyle. Susurluk?!.
OYA ARASLI (Devamla) – Susurluk'a da geleceğim.  Müsaade ederseniz, sizin konuşmamı tayin etmenize yer yok. Ben konuşuyorum; neyi ne zaman konuşacağımı da ben kararlaştırırım, siz değil. (CHP, DSP ve ANAP sıralarından alkışlar)
Sayın Başkan, lütfen sükûneti temin edin.
BAŞKAN –Değerli arkadaşlarım, hatibe müdahale etmeyelim.
OYA ARASLI (Devamla) – Bir kere, bu tartışmanın hangi koşullar altında cerayan etmiş olduğunu o "zabıtlara bak, zabıtlara bak" diye gösterdiğiniz zabıtlardan, lütfen, bir kere daha tekrarla okuyun, tekrar tekrar okuyun; çünkü, hafızanız sizi yanıltıyor. Siz, o zaman "sorun var, tatile gidelim" dediniz; biz "hayır, çalışalım ve bu önergede yer almış olan yasa önerilerini, yasa tasarılarını görüşelim, ondan sonra tatile çıkmak hakkımız olur" dedik. Onların büyük bir kısmını görüştük mü görüşmedik mi Sayın Asiltürk?!. Bir eğitim reformu tasarısını, teklifini burada görüştük mü görüşmedik mi?
OĞUZHAN ASİLTÜRK (Malatya) – Yani, 8 yıl görüşüldü diye hepsi bitti mi?
BAŞKAN – Sayın Araslı...
OYA ARASLI (Devamla) – Basın affıyla ilgili yasa teklifini, yasa tasarılarını görüştük mü görüşmedik mi Sayın Asiltürk?
MUSA OKÇU (Batman) – Susurluk'u görüşmedik.
OYA ARASLI (Devamla) – Burada, af konusuyla ilgili getirilmiş olan teklifi görüştük mü görüşmedik mi?!. Bugün, diğer kalanları görüşecek miyiz görüşmeyecek miyiz? Lütfen, koşulları, aynı olarak mütalaa edip, demagojiye boğarak, ortalığı kendinizi haklı kılmayınız.
MEMDUH BÜYÜKKILIÇ (Kayseri) – Sizin beceriniz!...
OYA ARASLI (Devamla) – "Susurluk'a geliniz" diyorsunuz. Evet, o zaman biz bu sözü söylerken "Meclis açık kalsın" dedik; sizin hiç aklınıza gelmediği bir biçimde "tatile gidelim" diyerek Susurluk'u bir kenara ittiğiniz bir dönemde...
OĞUZHAN ASİLTÜRK (Malatya) – Şimdi de siz istiyorsunuz.
OYA ARASLI (Devamla) – ...biz "Meclis tatile girmesin, komisyon toplansın ve Susurluk konusunda karar alsın" dedik. Susurluk konusunda komisyondaki üyeleriniz hangi tavrı aldı Sayın Asiltürk? (CHP, DSP, ANAP sıralarından "Bravo" sesleri, alkışlar) Bana soru soracağınıza, bana o soruyu yöneltmeden önce, komisyondaki üyelerinize "Susurluk dosyalarının bu Meclise gelmesini engellemek için erteleme kararı alınmasına katıldınız mı katılmadınız mı?" sorusunu yöneltin (CHP, DSP sıralarından alkışlar) ondan sonra, şu milletin gözünün içerisine, açık bir alınla, yüzünüz kızarmadan bakabiliyorsanız, bakın. Sizin bana o soruyu sorma hakkınız yok; sizin, öncelikle komisyondaki üyelerinize o soruyu sorma hakkınız var. 
Biz Cumhuriyet Halk Partisiyiz; verdiğimiz sözün altında ölürüz, dönmeyiz ve çok düşünür, konuşuruz...
AHMET UYANIK (Çankırı) – Yok ya!..
OYA ARASLI (Devamla) – ... bir daha utanacağımız sözleri söylemeyiz. Ben, oradaki sözleri, şu anda, bugün de aynen tekrar ediyorum; Meclis tatile girdiği zaman da -çok merak ettiniz, hakikaten söylediğiniz doğru- benim özel hayatımı merak etme hakkınız yok sizin.
TEMEL KARAMOLLAOĞLU (Sıvas) – Onu siz söylüyorsunuz.
OYA ARASLI (Devamla) – Hele, bunu bu kürsüden dile getirme hakkınız yok.
MEMDUH BÜYÜKKILIÇ (Kayseri) – Onu siz söylüyorsunuz.
OYA ARASLI (Devamla) – Hayır, ben öyle bir şey söylemedim.
MEMDUH BÜYÜKKILIÇ (Kayseri) – Sen söyledin.
OYA ARASLI (Devamla) – Ben öyle bir şey söylemedim, demagoji yapmayın; "tatile gitmeye hakkınız yok" dedim.
MEMDUH BÜYÜKKILIÇ (Kayseri) – Demagojiyi sen yapıyorsun.
 OYA ARASLI (Devamla) – "Oralarda buralarda gezmeye hakkınız yok" dedim.
OĞUZHAN ASİLTÜRK (Malatya) – Şimdi niye gidiyorsunuz?
BAŞKAN – Sayın Araslı, Genel Kurula hitaben konuşun efendim.
OYA ARASLI (Devamla) – Teker teker hiç kimseye "kiminle tatile gideceksin" sorusunu sormadım; ben genel konuştum. O kadar terbiyeyi, nezaketi ve haddimi bilirim. Kimseye "sen beyefendi, sen hanımefendi, kiminle tatile gideceksin" diye sormayacak kadar nezaket bilirim; eğer, sordumsa, bunu, genel olarak sormuşumdur; "nerede, hangi görevi yapacaksınız, tatile mi gitmek istiyorsunuz; gündemde, görüşelim diye önümüze getirdiğiniz bu kadar sorun dururken, siz niye tatile gidiyorsunuz" diye sormak istemişimdir; ama, sizin zihniyetiniz, yalnız Türkiye'de değil, dünyanın her yerindeki demokraside -o gün söyledim, bugün yine tekrar ediyorum- yanlış olan bir zihniyettir. 
ÖMER EKİNCİ (Ankara) – Sana öyle geliyor.
OYA ARASLI (Devamla) – Eğer, bir memlekette, sorun çözsün, yasama görevini yerine getirsin diye bir parlamento seçilmişse, onun görevi, sorun çıktı diye tatile çıkmamaktır. Eğer, böyle bir felsefeyi benimserse bir parlamento, ona derler ki, sen lüzumsuz bir organsın, o zaman görev yapma, parlamentoyu kapatalım, tatil yapalım, sorunlarımız da böylece çözülmüş olsun. Benim söylemek istediğim o. 
OĞUZHAN ASİLTÜRK (Malatya) – Şimdi yaptığınız gibi!..
OYA ARASLI (Devamla) – Hayır, biz, bu gerekçeyle gelmiyoruz karşınıza. Mütemadiyen milleti yanılttınız, bir eğitim reformu yasasını, bir imam-hatip okulu kapatma harekâtına döndürdünüz ve millete bu şekilde takdim etmeye kalkıştınız; şimdi bu olayı da, evirip çevirip, millete yanlış bir şekilde yansıtmaya kalkışıyorsunuz.
TEMEL KARAMOLLAOĞLU (Sıvas) – Sözcünüz söyledi.
MEMDUH BÜYÜKKILIÇ (Kayseri) – Sözcüleriniz söyledi.
OYA ARASLI (Devamla) – Bunlardan vazgeçiniz. U dönüşlerinin, bugün söylediğini yarın yalanlamanın kime mahsus olduğunu, bu millet, yaşadığı devri iktidarınızda çok iyi öğrendi. Bu millete "refah getireceğiz" dediniz; sizin sözlüğünüzde onun adının "zam" olduğunu, bu millet çok iyi öğrendi. (CHP sıralarından alkışlar) Milliyetçilikten söz ettiniz; bayrağı bulundurmayan, Atatürk resmi bulundurmayan toplantılar düzenleyen, İran rejimine heves duyan insanları, gidip hapishanede ziyaret ettiniz; U dönüşleri bunlardır. (CHP sıralarından alkışlar, RP sıralarından gürültüler)  Tasarruftan söz ettiniz, bu cumhuriyetin görmüş olduğu en kalabalık heyetlerle, sonucu çıkmayan birtakım gezilere gittiniz; U dönüşleri bunlardır efendim. Özelleştirmeye karşı çıktınız, özelleştirmeyi bir politika olarak getirdiniz; U dönüşleri bunlardır. Siz, önce bu sözlerinizi zabıtlardan çıkarın, bu U dönüşlerinizle karşılaştırın; onları karşılaştırdığınız zaman, eğer yüzünüz kızarmıyorsa, o zaman, başkalarının, her zaman dimdik peşinde durduğu ve duracağı sözlerin hesabını sormaya kalkışınız efendim.
Cumhuriyet Halk Partisi ve ben, her zaman, verdiğimiz sözün arkasındayız, söylediğimiz sözü her zaman tekrarlarız, inkâr edeceğimiz sözü -başkalarının yaptığı gibi- söylemeyiz. Ben size şunu söylüyorum. Ben ve Partim, Yüce Meclisin kararına saygılıdır. Burada bir partinin kullandığı oy istikametinde bir karar çıkmayacak; burada bir tartışma konusu açılmıştır, her parti oyunu belli etmiştir; Yüce Meclis, oyuyla, hangi istikamette karar verecek olursa, Cumhuriyet Halk Partisi bu kararın arkasında, bu kararın gereğini yerine getirmeye de hazırdır. "Tatile çıkalım" derseniz, çıkarız; milletvekilinin tatili, bizim Partimizde, halkla temastır, gidip onun dertlerini dinlemektir; başka partiler adına konuşmuyorum, kendi Partim adına konuşuyorum. Tatile çıkarsak, biz bunun gereğini bu şekilde yerine getiririz. "Çalışalım" diyorsanız, burada oturur çalışırız; ama, bana şu sözü vermenizi istiyorum: Refah Partisi, eğer karma komisyon tekrar çalışma fırsatını bulursa, ertelememe kararını almak, tekriri müzakere yoluna gitmek için elinden gelen gayreti gösterecek midir; yoksa, yeniden erteleme yoluna gidecek midir?
M. SALİH KATIRCIOĞLU (Niğde) – Komisyona ipotek mi koyuyorsun?
OYA ARASLI (Devamla) – Bunun yanıtını verdiğiniz zaman bize soru sorunuz. 
Saygılar sunarım. (CHP sıralarından alkışlar)
BAŞKAN – Öneri lehinde konuşan Cumhuriyet Halk Partisi Grup Başkanvekili Sayın Oya Araslı'ya teşekkür ediyorum.
AHMET İYİMAYA (Amasya) – Sayın Başkan...
OĞUZHAN ASİLTÜRK (Malatya) – Sayın Başkan...
BAŞKAN – Sayın İyimaya, bir isteminiz mi vardı?
AHMET İYİMAYA (Amasya) – Değerli Başkanım, yerimden bir husus arz etmek istiyorum.
BAŞKAN – Tabiî efendim.
AHMET İYİMAYA (Amasya) – Değerli hocam, zannediyorum, belki Karma Komisyondaki son gelişmeleri fark edememiş olabilir; bir husus açıklayayım...
AHMET UYANIK (Çankırı) – Yok; hoca çarpıtır her zaman.
AHMET İYİMAYA (Amasya) – Karma Komisyon, CHP'nin değerli üyeleriyle ve diğer partili üyelerin katılımıyla, oybirliğine yakın çoklukla, bekletici sorun yönündeki ara kararından dönmüştür; bu arakarar kaldırılmıştır.
OYA ARASLI (İçel) – Refahçılar hangi doğrultuda oy kullandılar?!
AHMET İYİMAYA (Amasya) – İki: Yine, Karma Komisyon, Susurluk'la ilgili... (ANAP sıralarından "Oylamaya geç Sayın Başkan" sesleri, gürültüler)
BAŞKAN – Anayasa Komisyonu Başkanı arkadaşımız, bir istemde bulundu; bu istemi tespit ediyorum efendim. Daha konuşacak sözcüler de var, oylamaya hemen geçemiyoruz. 
AHMET İYİMAYA (Amasya) – İsterseniz, kürsüden izah edeyim efendim.
BAŞKAN – Hayır efendim; buyurun.
AHMET İYİMAYA (Amasya) – İki: Yine, Karma Komisyon, Susurluk Komisyonuyla ilgili bir karar vermiş, o raporun Genel Kurulda tartışılması yolu da açılmıştır.
Teşekkür ederim.
BAŞKAN – Teşekkür ederim Sayın Komisyon Başkanı.
Aslında, Sayın Oya Araslı'nın konuştuğu konu, Karma Komisyonun kararından ziyade, oradaki Refah Partisi üyelerinin tutumuyla ilgiliydi; karşılıklı bir konuşmadır, değerlendirmedir. Karma Komisyonun almış olduğu karar, bütün parlamenterler tarafından da bilinmektedir.
Buyurun Sayın Asiltürk.
OĞUZHAN ASİLTÜRK (Malatya) – Sayın Başkan, Cumhuriyet Halk Partisi sözcüsü konuşmasında, Refah Partisine, birçok konuda, gerçek dışı ithamlarda bulundu; toplantılarda bayrak olmadığından tutun da, çok kapsamlı gezilere ve özelleştirmeye kadar birçok konuda, partinin şimdiye kadar söylediğinin halkı fakirleştirmesine kadar birçok konuda ithamda bulundu. (Gürültüler)
BAŞKAN - Değerli arkadaşlarım, ben, Sayın Grup Başkanvekilinin istemini tespit ediyorum. 
Sakin olursanız, daha kısa sürede bu tespiti yaparız. (ANAP sıralarından "Yeter Sayın Başkan" sesleri)
OĞUZHAN ASİLTÜRK (Malatya) –Bu yanlış ifadeleri düzeltmek ihtiyacını hissediyorum. Bu bakımdan, sataşmadan dolayı söz vermenizi rica ediyorum.
BAŞKAN – Sayın Asiltürk, şimdi, sizin konuşmanızda, konuşmanızın büyük bir bölümünde, Sayın Oya Araslı'nın daha önce Meclis kürsüsünden yaptığı bir konuşmanın değerlendirilmesi vardı. Sayın Oya Araslı da, bundan dolayı, sizin daha önceki bazı konuşmalarınıza verdiği cevabı tekrarlayacağını ifade ederek birtakım beyanlarda bulundu. Bunlar, karşılıklı müzakere içerisinde söylenmiştir. Sizin kabul etmediğiniz ifadeleri de yerinizden ayağa kalkarak bu isteminizi ifade ederken, tutanağa geçirtmiş oldunuz. 
OĞUZHAN ASİLTÜRK (Malatya) – Hayır, sadece... 
BAŞKAN –Bu saatte, bu kadar uzun bir çalışmanın sonunda, karşılıklı sataşmalarla, bu son oturumumuzda vakit harcamayalım. 
ABBAS İNCEAYAN (Bolu) – "Tatil, tatil" dediler...
OĞUZHAN ASİLTÜRK (Malatya) – Sayın Başkan...
BAŞKAN –Maksat hâsıl olmuştur.
OĞUZHAN ASİLTÜRK (Malatya) –  Sayın Başkan, o zaman, birisinin söylediği gerçek dışı beyan düzeltilemez. İşte, o zaman da, her türlü... 
BAŞKAN –Efendim, sizin daha önceki beyanlarınıza cevap olarak bu geçen konuşmayı yaptığını ifade etti, onu tekrarladı. (ANAP sıralarından "Oylayın, oylayın" sesleri) Bu tekrarı, şimdi, siz cevaplandırmaya çalışıyorsunuz; halbuki, sizin yaptığınız konuşma, Sayın Oya Araslı'nın konuşmasının cevabı şeklindeydi. 
TARIM VE KÖYİŞLERİ BAKANI MUSTAFA RÜŞTÜ TAŞAR (Gaziantep) – Uyuyup uyuyup geliyorlar, bizi meşgul ediyorlar.
BAŞKAN – Yani, bu karşılıklı tartışmayı sonuna kadar sürdüremeyiz. Yirmidördüncü saate giriyoruz, yirmidört saatten beri Genel Kurul çalışıyor.
OĞUZHAN ASİLTÜRK (Malatya) – Sayın Başkan...
BAŞKAN – Teşekkür ederim Sayın Asiltürk.
OĞUZHAN ASİLTÜRK (Malatya) –  Ben, Sayın Araslı'nın konuşmasına cevap verecek değilim; o kendi değerlendirmesi. Partimiz hakkında ithamlar...
BAŞKAN –İthamlarla ilgili konuda da, bunların yerinde olmadığını ifade ettiniz, onlar da tutanağa geçti. Bu kadar verilebilir bu oturumda
OĞUZHAN ASİLTÜRK (Malatya) – Bakın, Sayın Araslı diyor ki, "siz, toplantılarınızda bayrak bulundurmuyorsunuz."
BAŞKAN – Efendim, onun cevabını verdiniz. Siz, toplantılarınızda bayrak bulundurduğunuzu ifade etmiş oldunuz.
OĞUZHAN ASİLTÜRK (Malatya) – Bu yalanı, nasıl, yüzü kızarmadan söylüyor? (ANAP, DSP, CHP ve DTP sıralarından sıra kapaklarına vurmalar)
BAŞKAN – Cevabını vermiş oldunuz.
OĞUZHAN ASİLTÜRK (Malatya) – Bizim toplantılarımızda önce bayrağımız bulunur; bizim toplantılarımızda, İstiklal Marşıyla toplantıya başlanır.
BAŞKAN – Tamam efendim; bunlar tutanağa geçti.
OĞUZHAN ASİLTÜRK (Malatya) – Ama, Cumhuriyet Halk Partililer bunu anlayamazlar, Sayın Araslı bunu anlayamaz. (ANAP, DSP, CHP ve DTP sıralarından gürültüler)
"Türkiye'yi fakirleştirdiniz" diyor. Bizim zamanımızda, millî gelir payından, zenginlerin daha zengin, fakirlerin daha fakir olmasına mâni olunmuştur. 
BAŞKAN – Sayın Asiltürk, bir öneri üzerinde yapılan müzakerede, bir partinin icraatını karşılıklı tartışmak mümkün mü? 
OĞUZHAN ASİLTÜRK (Malatya) – Doğru da...
BAŞKAN – İçtüzüğümüz ve Genel Kurulumuzun zamanı buna müsait mi?
Teşekkür ederim; maksat hâsıl olmuştur.
OĞUZHAN ASİLTÜRK (Malatya) – Sayın Başkan, iftiralara cevap verilmeyecek mi?
BAŞKAN – Efendim, cevap verildi. 
OĞUZHAN ASİLTÜRK (Malatya) – Nasıl verildi?..
BAŞKAN – Siz bunların varit olmadığını ifade ettiniz; bu, ancak bu ölçüde cevaplandırılabilir.
Teşekkür ederim.
OĞUZHAN ASİLTÜRK (Malatya) – Bir cümleyle tamamlayayım. 
BAŞKAN – Son cümleniz lütfen. (ANAP, DSP, CHP ve DTP sıralarından gürültüler)
OĞUZHAN ASİLTÜRK (Malatya) – Sayın Araslı "bütün bu sorunların üzerine gidilmesi için Meclis açık olmalıdır" diyor, şimdi de kalkıp tatil olmasını savunuyor; işte, çelişki bu.
BAŞKAN – Bu konu sataşmayla ilgili değil efendim.
Öneri lehinde söz talebinde bulunan Çanakkale Milletvekili Sayın Hamdi Üçpınarlar'ı kürsüye davet ediyorum.
A. HAMDİ ÜÇPINARLAR (Çanakkale) – Sayın Başkan, maksat hâsıl olmuştur.
Teşekkür ederim. (ANAP, DSP, CHP ve DTP sıralarından "Bravo" sesleri, alkışlar)
BAŞKAN – Teşekkür ederim Sayın Üçpınarlar.
Öneriyi oylarınıza sunuyorum: Kabul edenler... Kabul etmeyenler... Öneri kabul edilmiştir. 
Değerli arkadaşlarım, gündemimizde yapacağımız başka işler var; İkinci Yasama Yılının son oturumunu yapıyoruz, eksik kalan bazı işler var onları tamamlamamız lazım; biraz daha sabır rica ediyorum. 
V. – BAŞKANLIĞIN GENEL KURULA SUNUŞLARI
A)  TEZKERELER VE ÖNERGELER
1.– Avrupa Güvenlik ve İşbirliği Teşkilatı (AGİT) Parlamenter Asamblesi Türk Grubunda boş bulunan üyelik için, ANAP Grubunca aday gösterilen milletvekiline ilişkin Başkanlık tezkeresi (3/981)
BAŞKAN – Avrupa Güvenlik ve İşbirliği Teşkilatı (AGİT) Parlamenter Asamblesi Türk Grubunda boş bulunan ve Anavatan Partisi Grubuna düşen bir üyelik için, İstanbul Milletvekili Hasan Tekin Enerem aday gösterilmiştir; 3620 sayılı Kanunun 2 nci maddesi uyarınca, bilgilerinize sunulur. 
Değerli milletvekilleri, şimdi "Kanun Tasarı ve Teklifleriyle Komisyonlardan Gelen Diğer İşler" kısmına geçiyoruz. 
VI. —  KANUN TASARI VE TEKLİFLERİYLE KOMİSYONLARDAN
GELEN DİĞER İŞLER
1.– Ailenin Korunmasına Dair Kanun Tasarısı ve Adalet Komisyonu Raporu (1/597) (S. Sayısı : 335)
BAŞKAN – Ailenin Korunmasına Dair Kanun Tasarının müzakeresine  başlayacağız; ancak, bu tasarının Komisyonca geri alınan maddeleriyle ilgili raporun henüz gelmemiş olması dolayısıyla, müzakereyi erteliyoruz. 
2.– Emniyet Teşkilâtı Kanununun Bir Maddesinde Değişiklik Yapılmasına Dair  490 Sayılı Kanun Hükmünde Kararname ve İçişleri Komisyonu Raporu (1/217) (S. Sayısı: 132)
BAŞKAN – Emniyet Teşkilatı Kanununun Bir Maddesinde Değişiklik Yapılmasına Dair 490 Sayılı Kanun Hükmünde Kararnameyle ilgili tasarının müzakeresine başlayacağız.
Komisyon?.. Yok. 
Hükümet?.. Yok. 
Müzakere ertelenmiştir. 
3.– Millî Eğitim Bakanlığının Teşkilât ve Görevleri Hakkında Kanunun Bir Maddesinde Değişiklik Yapılmasına İlişkin 492 Sayılı Kanun Hükmünde Kararname ve Millî Eğitim, Kültür, Gençlik ve Spor Komisyonu Raporu (1/218) (S. Sayısı : 164)
BAŞKAN – Millî Eğitim Bakanlığının Teşkilat ve Görevleri Hakkında Kanununun Bir Maddesinde Değişiklik Yapılmasına İlişkin 492 Sayılı Kanun Hükmünde Kararnameyle ilgili tasarının müzakeresine başlayacağız. 
Komisyon?.. Yok. 
Hükümet?.. Yok. 
Müzakere ertelenmiştir. 
4.— 625 Sayılı Özel Öğretim Kurumları Kanunu ile 222 Sayılı İlköğretim ve Eğitim Kanununun Bazı Hükümlerinin Değiştirilmesi Hakkında 254 Sayılı Kanun Hükmünde Kararname ile 625 Sayılı Özel Öğretim Kurumları Kanununun Bir Maddesinde Değişiklik Yapılmasına Dair 326 Sayılı Kanun Hükmünde Kararname ve Millî Eğitim, Kültür, Gençlik ve Spor Komisyonu Raporu (1/71, 1/111) (S. Sayısı: 168)
BAŞKAN – 625 Sayılı Özel Öğretim kurumları Kanunu ile 222 Sayılı İlköğretim ve Eğitim Kanununun Bazı Hükümlerinin Değiştirilmesi Hakkında 254 Sayılı Kanun Hükmünde Kararnameyle ilgili tasarının müzakeresine başlayacağız. 
Komisyon?.. Yok.
Hükümet?.. Yok. 
Müzakere ertelenmiştir. 
5.— Türkiye Cumhuriyeti Emekli Sandığı Kanununun Bir Maddesinde Değişiklik Yapılmasına Dair Kanun Tasarısı ile Türkiye Cumhuriyeti Emekli Sandığı Kanununa Bir Geçici Madde Eklenmesi Hakkında Kanun Tasarısı ve Millî Savunma ve Plan ve Bütçe komisyonları raporları(1/474, 1/484) (S. Sayısı : 182)
BAŞKAN – Türkiye Cumhuriyeti Emekli Sandığı Kanununun Bir Maddesinde Değişiklik Yapılmasına Dair Kanun Tasarısı ile Türkiye Cumhuriyeti Emekli Sandığı Kanununa Bir Geçici Madde Eklenmesi Hakkında Kanun Tasarısının müzakeresine başlayacağız.
Komisyon?.. Yok. 
Hükümet?.. Yok. 
Müzakere ertelenmiştir. 
Sayın milletvekilleri, Genel Kurulun 13 Ağustos 1997 tarihli 134 üncü Birleşiminde alınan karar uyarınca, gündemde yer alan bir sonraki işe geçme imkânımız bulunmamaktadır. 
Bu nedenle, biraz önce alınan karar ve Anayasa ve İçtüzük hükümleri gereğince, 1 Ekim 1997 Çarşamba günü saat 15.00'te toplanmak üzere, birleşimi kapatıyorum ve yeni bir yasama yılında, sağlık, esenlik, mutluluk içerisinde birleşme dileğiyle saygılar sunuyorum. (ANAP, DSP, CHP ve DTP sıralarından alkışlar)
 
Kapanma Saati: 13.46


VII. –  SORULAR VE CEVAPLAR
A) YAZILI SORULAR VE CEVAPLARI
1.—  Karaman Milletvekili Zeki Ünal’ın, Karaman SSK hastanesi inşaatının ne zaman başlayacağına ilişkin sorusu ve Çalışma ve Sosyal Güvenlik Bakanı Nami Çağan’ın yazılı cevabı (7/3154)
Türkiye Büyük Millet Meclisi Başkanlığına
Aşağıdaki sorumun Çalışma ve Sosyal Güvenlik Bakanı Sayın Nami Çağan tarafından yazılı olarak cevaplandırılmasını saygılarımla arz ederim.
		10.7.1997
		Zeki Ünal
		 Karaman
2   Temmuz 1997’de ihalesi yapılan Karaman SSK Hastanesi inşaatı ne zaman başlayacaktır ve ne zaman bitirilecektir?
	T.C.
	Çalışma ve Sosyal Güvenlik Bakanlığı
	Sosyal Güvenlik Kuruluşları Genel Müdürlüğü	15.8.1997
	Sayı : B.13.0.SGK.0.13.00.01.5815/021525		  	     	            
Konu :Yazılı Soru Önergesi
                            	Türkiye Büyük Millet Meclisi Başkanlığı 
İlgi :16.7.1997 tarihli ve A.01.0.GNS.0.10.00.02-7/3154-7725/20595 sayılı yazınız.
Karaman Milletvekili Zeki Ünal tarafından hazırlanan “Sosyal Sigortalar Kurumu Karaman Hastanesi inşaatının ne zaman başlayacağına ilişkin” 7/3154 Esas No’lu yazılı soru önergesi Bakanlığımca incelenmiştir.
Bilindiği üzere; Sosyal Sigortalar Kurumu Genel Müdürlüğünün 1997 Yılı Yatıran Programı 24.1.1997 tarihli ve 22887 sayılı Resmî Gazete’de yayımlanarak yürürlüğe girmiştir. Yatırım Programında, inşaat projeleri için toplam 12 trilyon TL. ödenek talep edilmesine rağmen Devlet Planlama Teşkilâtı Müsteşarlığınca 2.7 trilyon TL. ödenek tahsis edilmiştir. Bu çerçevede, Kurumun 1997 Yılı Yatırım Programında yer alan ve tahmini keşif bedeli 300 milyar TL. olarak belirlenen Karaman Hastanesi inşaatı için de 1997 yılı için 15 milyar TL. ödenek tahsis olunmuştur.
Diğer taraftan; 1997 Yılı Yatırım Programının Uygulanması, Koordinasyonu ve İzlenmesine Dair 96/8629 sayılı Bakanlar Kurulu Kararının 8 inci maddesinin (b), (c) ve (d) bendi hükümleri gereğince, ödeneklerinde 900 milyar TL.’ye kadar dağişiklik gerektiren projelerin Devlet Plânlama Teşkilâtı Müsteşarlığınca, 900 milyar TL.’nin üzerinde ödenek değişikliği gerektiren sağlık sektörü projelerinin de Yüksek Planlama Kurulunca karara bağlanması gerekmektedir.
Bu çerçevede, Sosyal Sigortalar Kurumunun 1997 Yılı Yatırım Programında öngörülen sağlık sektörü yatırımları için ihtiyaç duyulan ek ödenek tahsisinin sağlanması amacıyla konu, 5.6.1997 tarih ve 4155-15138 sayılı yazımız ile Devlet Planlama Teşkilatı Müsteşarlığına intikal ettirilmiştir.
Bu kapsamda Karaman Hastanesi inşaatının 1997 Yılı ödenek miktarının da 75 milyar TL.’ye yükseltilmesi öngörülmüştür.
Ayrıca, sözüedilen hastane inşaatının ihalesi 30.6.1997 tarihinde yapılmış ise de, Başbakanlıkça yayınlanan 1.7.1997 tarih ve 1997/27 sayılı Genelge ile, ihalesi yapılan ancak işe başlanılmamış olan bütün ihaleler durdurulmuştur.
Bilgilerinize arz ederim.
		Prof. Dr. Nami Çağan
		Çalışma ve Sosyal Güvenlik Bakanı
2.—  Balıkesir Milletvekili İsmail Özgün’ün, serbest muhasebeci, mali müşavirlik ve yeminli mali müşavirlik yeterlik sınavına ilişkin sorusu ve Maliye Bakanı Zekeriya Temizel’in yazılı cevabı (7/3180)
Türkiye Büyük Millet Meclisi Başkanlığına
Aşağıdaki sorumun Sayın Maliye Bakanı  tarafından yazılı olarak cevaplandırılmasına delaletinizi saygılarımla arz ederim.	22.7.1997
		İsmail Özgün
		Balıkesir
Soru : Serbest Muhasebeci Mali Müşavirlik ve Yeminli Mali Müşavirlik Yeterlik Sınavlarında sınav hakkı biten 483 adaya yeniden bir defaya mahsus olmak üzere sınav hakkı verilecek midir?
	T.C.
	Maliye Bakanlığı
	Gelirler Genel Müdürlüğü	15.8.1997
	Sayı : B.07.0.GEL.0.32./3223-1721/34596
	Türkiye Büyük Millet Meclisi Başkanlığı Genel Sekreterliği
	(Kanunlar ve Kararlar Dairesi Başkanlığına)
İlgi : 30.7.1997 gün ve A.01.0.GNS.0.10.00.02-7/3180-7888/21049 sayılı yazınız.
İlgide kayıtlı yazınız ekinde alınan, Balıkesir Milletvekili Sayın İsmail Özgün tarafından; Bakanlığıma yöneltilen yazılı soru önergesi incelenmiş olup, soru önergesinde belirtilen hususa aşağıda ayrıntılı bir şekilde açıklama getirilmiştir.
Bilindiği gibi, 20.9.1989 gün ve 20288 sayılı Resmi Gazetede yayımlanarak yürürlüğe giren “Serbest Muhasebeciler, Serbest Muhasebeci Malî Müşavirler ve Yeminli Malî Müşavirler Sınav Komisyonlarının Çalışma Usulleri; Sınav Esasları ve Sınav Konuları Hakkında Yönetmelik” serbest muhasebeciler, serbest muhasebeci malî müşavirler ve yeminli malî müşavirlerin meslek içi  eğitimde ve meslekî yeterlik sınavında tabi olacakları esaslar ile sınav konuları ve sınav komisyonlarının çalışma usullerini düzenlemektedir.
Anılan Yönetmeliğin, Tekrar Sınava Girebilme başlığı altındaki 21 inci maddesinde ise “serbest muhasebeci malî müşavirlik sınavında başarılı olamayanlar, sınav sonuçlarının ilan tarihinden itibaren en çok 3 yıl içinde üç sınava daha girebilirler. Bu sınavlar 100 üzerinden 60 puandan az not alınan konuları kapsar.
Yeminli malî müşavirlik yeterlik sınavında başarılı olamayanlar, sınav sonuçlarının ilan tarihinden itibaren en çok 2 yıl içinde iki sınava daha girebilirler. Bu sınavlar 100 üzerinden 65 puandan az not alınan konuları kapsar.
Bu ek sınav haklarını süresi içinde kullanmayanlar veya bu sınavlarda da başarılı olamayanlar bir daha meslek sınavlarına alınmazlar.” hükmü yer almaktadır.
Yukarıda belirtilen madde hükümünden de anlaşılacağı üzere, yürürlükteki Yönetmelikte aday meslek mensuplarına yeni bir sınav hakkı verilmemektedir.
Ancak, Balıkesir Milletvekili Sayın İsmail Özgün’ün önerisi ileride yapılacak mevzuat düzenlemeleri sırasında dikkate alınmak üzere not edilmiştir.
Bilgi edinilmesini arz ederim.
		Zekeriya Temizel
		Maliye Bakanı




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












