



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 19’uncu
Birleşim
 8
Kasım 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili
İlyas Şeker’in, 8 Kasım Dünya Şehircilik Günü’ne, şehirlerimiz ve kentsel dönüşüme
ilişkin gündem dışı konuşması
2.- Batman Milletvekili Mehmet Ali
Aslan’ın, tutuklu çocukların mağduriyetlerine ilişkin gündem dışı konuşması
3.- Ankara Milletvekili Ali Haydar
Hakverdi’nin, Ankara ilinin sorunlarına ilişkin gündem dışı konuşması

V.- AÇIKLAMALAR
1.- Kayseri Milletvekili Çetin Arık’ın,
Kayseri Büyükşehir Belediyesinin toplu taşıma ücretleri için aldığı zam
kararından bir an önce vazgeçmesi gerektiğine ilişkin açıklaması
2.- Çanakkale Milletvekili Muharrem
Erkek’in, İstanbul Milletvekili Enis Berberoğlu davasında tam bir kaos
yaşandığına ilişkin açıklaması
3.- Bursa Milletvekili Erkan Aydın’ın,
Bursa’nın Gürsu ilçesinde bir fabrikada meydana gelen kazada hayatını kaybeden
5 işçiye Allah’tan rahmet dilediğine ve iş kazalarının önlenmesi konusunda Çalışma
Bakanlığını göreve davet ettiğine ilişkin açıklaması
4.- Bursa Milletvekili Nurhayat Altaca
Kayışoğlu’nun, Bursa’nın Gürsu ilçesinde bir fabrikada meydana gelen kazada
hayatını kaybeden 5 işçiye Allah’tan rahmet dilediğine ve her yıl artan iş
kazalarının önlenmesi için gerekli tedbirlerin alınmasını talep ettiğine
ilişkin açıklaması
5.- Balıkesir Milletvekili Ahmet Akın’ın,
Hükûmetin çiftçiyi iflas ettiren yanlış tarım politikalarından derhâl
vazgeçmesi gerektiğine ilişkin açıklaması
6.- İzmir Milletvekili Tacettin Bayır’ın,
tüm sporseverleri 9 Kasım Perşembe günü yapılacak olan Ege Bölgesi Spor Kurulu
çalışmasına davet ettiğine ilişkin açıklaması
7.- İstanbul Milletvekili Gamze Akkuş
İlgezdi’nin, 10 Kasım Ulu Önder Mustafa Kemal Atatürk’ün vefatının 79’uncu yıl
dönümüne ve Atatürk’e hakaret gerekçesiyle tutuklanan Hasan Akar’ın neden
tahliye edildiğini öğrenmek istediğine ilişkin açıklaması
8.- Osmaniye Milletvekili Mücahit
Durmuşoğlu’nun, Ankara’da 2 gaziye yönelik saldırıyı kınadığına, bağımsızlığımızı
borçlu olduğumuz tüm şehitleri minnetle yâd ettiğine ve Bursa’nın Gürsu
ilçesinde bir fabrikada meydana gelen kazada hayatını kaybedenlere Allah’tan
rahmet dilediğine ilişkin açıklaması
9.- İstanbul Milletvekili Sibel Özdemir’in,
ekonomi ve eğitim başta olmak üzere sorunlara çare üretemeyen Hükûmete
vatandaşın ilk seçimde tepkisini göstereceğine ilişkin açıklaması
10.- İstanbul Milletvekili Selina Doğan’ın,
Erzurum Büyükşehir Belediyesinin 5 köyün tarım arazileri için kullanılan bir
kaynak suyu Çulak mezrasına taşımak istediğine ilişkin açıklaması
11.- İstanbul Milletvekili Yakup
Akkaya’nın, Bursa’nın Gürsu ilçesinde bir fabrikada meydana gelen kazada 5
işçinin hayatını kaybettiğine ve AKP Hükûmetinin bu konuda çıkarılan yasayı
işverenlerin istemi üzerine sürekli ertelediğine ilişkin açıklaması
12.- Kahramanmaraş Milletvekili İmran
Kılıç’ın, mevki, makam ve görevlerin milletin emaneti olduğuna ilişkin
açıklaması
13.- Mersin Milletvekili Serdal
Kuyucuoğlu’nun, muvazzaf subaylık için yapılan mülakatta sorulan sorulara
ilişkin açıklaması
14.- İstanbul Milletvekili Mahmut Tanal’ın,
herkesi Orta Doğu Teknik Üniversitesinin düzenlediği İstanbul maratonuna katılmaya
davet ettiğine ilişkin açıklaması
15.- Giresun Milletvekili Sabri Öztürk’ün,
Türkiye’nin yerli otomobilini üretecek beşli konsorsiyumu oluşturan şirketlere
başarılar dilediğine ve bu süreci başlatan Cumhurbaşkanı, Başbakan, bakanlar
ile iş adamlarına şükranlarını sunduğuna ilişkin açıklaması
16.- Bursa Milletvekili Bennur
Karaburun’un, Bursa’nın Gürsu ilçesinde bir fabrikada meydana gelen kazada
hayatını kaybedenlere Allah’tan rahmet dilediğine ve Mudanya Yalıçiftlik
göletinin yapım sürecine ilişkin açıklaması
17.- Afyonkarahisar Milletvekili Burcu
Köksal’ın, Afyon Kocatepe Üniversitesinde görev yapan Kamil Güngör’ün bir
internet sitesindeki yazısında cumhuriyet düşmanlığını açıkça ortaya koyduğuna
ve YÖK’ten, üniversite rektörlüğünden ve cumhuriyet savcılığından gereğini
yapmalarını beklediğine ilişkin açıklaması
18.- Manisa Milletvekili Tur Yıldız
Biçer’in, Manisa’da askerlerin zehirlenmesinden sorumlu Rota şirketi
yöneticilerinin tahliye edilmelerine ilişkin açıklaması
19.- Samsun Milletvekili Erhan Usta’nın,
hekimlerin nöbet sürelerinin düzenlenmesi gerektiğine, ataması yapılan
pratisyen hekimlerin güvenlik soruşturmalarının uzaması nedeniyle ciddi bir
mağduriyet yaşandığına, TUS sonuçlarının bir an evvel açıklanması gerektiğine,
hekimlerde eş durumundan atama uygulamasına, Bursa’nın Gürsu ilçesinde bir
fabrikada meydana gelen kazada hayatını kaybeden 5 işçiye Allah’tan rahmet
dilediğine, Faruk Nafiz Çamlıbel’in vefatının 44’üncü yıl dönümüne, 8 Kasım
Mustafa Kemal Atatürk’ün başöğretmenliğe kabulünün 89’uncu, 10 Kasım vefatının
79’uncu yıl dönümlerine ilişkin açıklaması
20.- İstanbul Milletvekili Filiz
Kerestecioğlu Demir’in, Bursa’nın Gürsu ilçesinde bir fabrikada meydana gelen
kazada 5 işçinin hayatını kaybettiğine, Paradise belgeleriyle ilgili konular
hakkında bazı bilgilere ve bazı ülkelere giden gelirlerden yüzde 30 vergi
alınacağına ilişkin yasaya rağmen bu ülkelerin belirlenmediğine ilişkin
açıklaması
21.- Manisa Milletvekili Özgür Özel’in,
Bursa’nın Gürsu ilçesinde bir fabrikada meydana gelen kazada hayatını kaybeden
5 işçiye Allah’tan rahmet dilediğine, İstanbul 14. Ağır Ceza Mahkemesinin
İstanbul Milletvekili Enis Berberoğlu hakkında istinaf mahkemesinin kararına
direnmesinin aslında Anayasa’ya, Anayasa Mahkemesi kararlarına ve Meclise karşı
bir direniş olduğuna, 8 Kasım Mustafa Kemal Atatürk’ün başöğretmenliği
kabulünün 89’uncu yıl dönümüne, 8 Kasım Dünya Şehircilik Günü’ne, Sağlık Bakanlığında
ataması yapılıp güvenlik soruşturması tamamlanamayanlarla ilgili sorunun bir an
önce çözüme kavuşturulması gerektiğine ilişkin açıklaması
22.- Aksaray Milletvekili İlknur İnceöz’ün,
Bursa’nın Gürsu ilçesinde bir fabrikada meydana gelen kazada hayatını kaybeden
5 işçiye Allah’tan rahmet dilediğine ve 8 Kasım Dünya Şehircilik Günü’ne ilişkin
açıklaması
23.- Adana Milletvekili Muharrem Varlı’nın,
yerli otomobil projesine karşı olmasının söz konusu olmadığına ve bu projeyi
desteklediğine ilişkin açıklaması
24.- Erzurum Milletvekili Kamil Aydın’ın,
Konya Milletvekili Ziya Altunyaldız’ın MHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
25.- İstanbul Milletvekili Gülay
Yedekci’nin, Konya Milletvekili Ziya Altunyaldız’ın MHP grup önerisi üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
26.- Bursa Milletvekili Nurhayat Altaca
Kayışoğlu’nun, Bursa Milletvekili Bennur Karaburun’un yaptığı açıklamasındaki
bazı ifadelerine ilişkin açıklaması
27.- Manisa Milletvekili Özgür Özel’in,
Sözcü gazetesi muhabiri Gökmen Ulu’nun tahliye edilmesine ve İç Tüzük
değişikliğiyle toplantı yeter sayısının kaldırılmasının sonuçlarına ilişkin
açıklaması
28.- İstanbul Milletvekili Gamze Akkuş
İlgezdi’nin, Düzce Milletvekili Ayşe Keşir’in CHP grup önerisi üzerinde AK
PARTİ Grubu adına yaptığı konuşmasındaki bazı ifadelerine ilişkin açıklaması
29.- Erzurum Milletvekili Mustafa
Ilıcalı’nın, Erzurum Milletvekili Kamil Aydın’ın MHP Grubu adına ve İstanbul
Milletvekili Gülay Yedekci’nin CHP Grubu adına MHP grup önerisi üzerinde
yaptıkları konuşmalarındaki bazı ifadelerine ilişkin açıklaması
30.- İstanbul Milletvekili Filiz
Kerestecioğlu Demir’in, HDP Eş Genel Başkanı Selahattin Demirtaş’ın yasama
faaliyetleriyle ilgili tüm gündemin tutuklu milletvekillerine iletilmesinin
sağlanması talebine Meclis Başkanının verdiği cevaba ilişkin açıklaması
31.- Samsun Milletvekili Erhan Usta’nın,
Erzurum Milletvekili Mustafa Ilıcalı’nın yaptığı açıklamasındaki bazı
ifadelerine ilişkin açıklaması
32.- Manisa Milletvekili Özgür Özel’in,
Aksaray Milletvekili İlknur İnceöz’ün sataşma nedeniyle yaptığı konuşmasındaki
bazı ifadelerine ilişkin açıklaması
33.- Aksaray Milletvekili İlknur İnceöz’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
34.- Manisa Milletvekili Özgür Özel’in,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin açıklaması
35.- İzmir Milletvekili Mustafa Ali
Balbay’ın, Aksaray Milletvekili İlknur İnceöz’ün yaptığı açıklamasındaki bazı
ifadelerine ilişkin açıklaması
36.- Manisa Milletvekili Özgür Özel’in,
İstanbul Milletvekili Arzu Erdem’in 502 sıra sayılı Kanun Tasarısı’nın 10’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
37.- İstanbul Milletvekili Arzu Erdem’in,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
38.- Manisa Milletvekili Özgür Özel’in,
İstanbul Milletvekili Arzu Erdem’in yaptığı açıklamasındaki bazı ifadelerine
ilişkin açıklaması
39.- İstanbul Milletvekili Filiz Kerestecioğlu
Demir’in, bu ülkenin kentlerine, doğasına, tarihine ihanet edenleri doğanın
gücüne ve halka havale ettiklerine ve TTK’de direniş yapanların para
cezalarıyla tehdit edildiklerine ilişkin açıklaması
40.- Amasya Milletvekili Mehmet Naci
Bostancı’nın, vefat eden 24’üncü Dönem Mersin Milletvekili Nebi Bozkurt’a
Allah’tan rahmet dilediğine ilişkin açıklaması 
41.- Samsun Milletvekili Erhan Usta’nın,
vefat eden 24’üncü Dönem Mersin Milletvekili Nebi Bozkurt’a Allah’tan rahmet
dilediğine ilişkin açıklaması 
42.- İstanbul Milletvekili Filiz
Kerestecioğlu Demir’in, vefat eden 24’üncü Dönem Mersin Milletvekili Nebi
Bozkurt’a Allah’tan rahmet dilediğine ilişkin açıklaması 
43.- Manisa Milletvekili Özgür Özel’in,
vefat eden 24’üncü Dönem Mersin Milletvekili Nebi Bozkurt’a Allah’tan rahmet
dilediğine ilişkin açıklaması 
44.- Amasya Milletvekili Mehmet Naci
Bostancı’nın, Van Milletvekili Lezgin Botan’ın 502 sıra sayılı Kanun
Tasarısı’nın 13’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
45.- İstanbul Milletvekili Filiz
Kerestecioğlu Demir’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
46.- Van Milletvekili Lezgin Botan’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
47.- Amasya Milletvekili Mehmet Naci
Bostancı’nın, kalp krizi geçiren Giresun Milletvekili Bülent Yener
Bektaşoğlu’na geçmiş olsun dileğinde bulunduğuna ilişkin açıklaması
48.- Manisa Milletvekili Özgür Özel’in,
Giresun Milletvekili Bülent Yener Bektaşoğlu’yla ilgili iyi dileklere teşekkür
ettiğine ve ağır ceza mahkemesi başkanlarının istinaf mahkemelerini şikâyeti
konusunda bilgi almak istediğine ilişkin açıklaması
49.- Mersin Milletvekili Yılmaz Tezcan’ın,
vefat eden 24’üncü Dönem Mersin Milletvekili Nebi Bozkurt’a Allah’tan rahmet
dilediğine ilişkin açıklaması 
50.- Maliye Bakanı Naci Ağbal’ın, Kocaeli
Milletvekili Haydar Akar’ın 502 sıra sayılı Kanun Tasarısı’nın 14’üncü maddesiyle
ilgili önerge üzerinde yaptığı konuşmasındaki bazı ifadelerine ilişkin açıklaması
51.- Sakarya Milletvekili Mustafa İsen’in,
Paris’te yapılan UNESCO Genel Kurulunda Türkiye’nin yürütme kuruluna
seçildiğine ilişkin açıklaması
52.- Mersin Milletvekili Hüseyin Çamak’ın,
vefat eden 24’üncü Dönem Mersin Milletvekili Nebi Bozkurt’a Allah’tan rahmet
dilediğine ilişkin açıklaması 

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Başkanlık Divanı olarak Bursa’nın Gürsu ilçesinde bir fabrikada meydana
gelen kazada hayatını kaybeden 5 işçiye Allah’tan rahmet dilediklerine ilişkin
konuşması 
2.- Oturum Başkanı TBMM Başkan Vekili Ahmet
Aydın’ın, vefat eden 24’üncü Dönem Mersin Milletvekili Nebi Bozkurt’a Allah’tan
rahmet dilediğine ilişkin konuşması
3.- Oturum Başkanı TBMM Başkan Vekili Ahmet
Aydın’ın, kalp krizi geçiren Giresun Milletvekili Bülent Yener Bektaşoğlu’na
geçmiş olsun dileğinde bulunduğuna ilişkin konuşması 

VII.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Samsun
Milletvekili Erhan Usta tarafından, 2 ilde uygulanan doğal gaz indiriminin Doğu
Anadolu Bölgesi’ni kapsayacak şekilde genişletilmesi amacıyla 8/11/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, ön görüşmelerinin Genel Kurulun 8 Kasım 2017 Çarşamba
günkü birleşiminde yapılmasına ilişkin önerisi
2.- HDP Grubunun, Bingöl Milletvekili
Hişyar Özsoy ve arkadaşları tarafından, "Malta Belgeleri” adıyla
yayımlanan belgelerin işaret ettiği finansal menfaat ilişkilerinin tüm
boyutları ile açığa çıkarılması amacıyla 7/6/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 8 Kasım 2017 Çarşamba günkü birleşiminde
yapılmasına ilişkin önerisi
3.- CHP Grubunun, İstanbul Milletvekili
Gamze Akkuş İlgezdi ve arkadaşları tarafından, huzurevlerinde kalan ve
huzurevlerine yerleşmek için sıra bekleyen yaşlıların sorunlarının
araştırılması ve gerekli çözümlerin belirlenmesi amacıyla 8/11/2017 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, ön görüşmelerinin Genel Kurulun 8 Kasım 2017 Çarşamba günkü birleşiminde
yapılmasına ilişkin önerisi

VIII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın,
Adana Milletvekili Mehmet Şükrü Erdinç’in HDP grup önerisi üzerinde AK PARTİ Grubu
adına yaptığı konuşması sırasında Halkların Demokratik Partisine sataşması
nedeniyle konuşması 
2.- Aksaray Milletvekili İlknur İnceöz’ün,
İzmir Milletvekili Mustafa Ali Balbay’ın 502 sıra sayılı Kanun Tasarısı’nın
10’uncu maddesiyle ilgili önerge üzerinde yaptığı konuşması sırasında Adalet ve
Kalkınma Partisine ve AK PARTİ Grup Başkanına sataşması nedeniyle konuşması 



IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER 
A) Kanun Tasarı ve Teklifleri 
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik Yapılması
Hakkında Kanun"da Değişiklik Yapılması Hakkında Kanun Teklifi (2/588) ile
Plan ve Bütçe Komisyonu Raporu (S. Sayısı: 502) 
2.- AB-EFTA
Ortak Transit Ortak Komitesinin 20 Mayıs 1987 Tarihli Ortak Transit Rejimine
İlişkin Sözleşmeyi Değiştiren 28/04/2016 Tarihli ve 1/2016 Sayılı Kararının
Onaylanmasının Uygun Bulunduğuna Dair Kanun Tasarısı (1/745) ve Dışişleri
Komisyonu Raporu (S. Sayısı: 457) 

X.- YAZILI SORULAR VE CEVAPLARI
1.- Diyarbakır Milletvekili Altan Tan'ın, 1
Haziran 2017 tarihi itibarıyla Konya ilindeki emekli, memur, işçi ve sigortalı
sayılarına ilişkin sorusu ve Çalışma ve Sosyal Güvenlik Bakanı Jülide
Sarıeroğlu’nun cevabı (7/16613)
2.- Niğde Milletvekili Ömer Fethi Gürer'in,
Ziraat Bankasından kredi kullanan ve borçları icra takibine konu edilen
çiftçilere ilişkin Başbakandan sorusu ve Başbakan Yardımcısı Mehmet Şimşek’in
cevabı (7/16983)
8 Kasım 2017 Çarşamba
BİRİNCİ OTURUM
Açılma Saati: 14.04
BAŞKAN: Başkan Vekili Ahmet AYDIN 
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir) 
-----0-----
BAŞKAN
– Türkiye Büyük Millet Meclisinin 19’uncu Birleşimini açıyorum.
Ill.- YOKLAMA
BAŞKAN
- Elektronik cihazla yoklama yapacağız.
Yoklama
için üç dakika süre veriyorum ve yoklama işlemini başlatıyorum. 
(Elektronik
cihazla oylama yoklama yapıldı)
BAŞKAN
– Toplantı yeter sayısı vardır. 
Görüşmelere
başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, şehirlerimiz ve kentsel dönüşüm hakkında söz isteyen Kocaeli
Milletvekili İlyas Şeker’e aittir. 
Sayın
Şeker, kürsüye buyurun. (AK PARTİ sıralarından alkışlar) 
Sayın
milletvekillerinden de derin bir sessizlik bekliyoruz. 
Sayın
milletvekilleri, hatibi kürsüye davet ettim, lütfen hatibin insicamını
bozmayalım. 
Buyurun
Sayın Şeker.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili
İlyas Şeker’in, 8 Kasım Dünya Şehircilik Günü’ne, şehirlerimiz ve kentsel
dönüşüme ilişkin gündem dışı konuşması
İLYAS
ŞEKER (Kocaeli) – Sayın Başkanım, değerli milletvekilleri; bugün 8 Kasım Dünya
Şehircilik Günü. 
Şehirler
sosyal, kültürel ve mimari değerlerle bir milletin zenginliği, medeniyetin
beşiği hem de ilerlemenin kaynağıdır. Savaşın, terörün ve iç çatışmanın
yaşandığı bölgelerde şehirlerin tahrip edilmesi, yıkılması, ortak hafızanın
silindiği insanlık dışı eylemlerdir. İnsanın hayat hakkı ne kadar mukaddes ise
şehirlerin hayat hakkını korumak da o kadar mukaddes bir haktır. Her şehir
kendi hayat tarzını, maddi ve manevi zenginliğini üretir. Şehir insanın, insan
da şehrin aynasıdır. Hacı Bayram Veli ne güzel de ifade etmiş: “İnsan şehri
inşa ederken aslında taşın, toprağın arasında kendisini inşa eder. Gönülde her
ne var ise şehir olarak görülür.” 
Şehirler,
geçmişi geleceğe kadim medeniyetimizle, maddi ve manevi bağlarla bağlayan
köprülerdir. Bu bağları korumak ve geleceğe taşımak bizler için öncelikli görev
ve sorumluluktur. Kentsel dönüşüm projelerimize bu anlayışla devam ederken
şehirlerimizin tarihî ve kültürel dokusuyla uyumlu bir dönüşüm birinci
önceliğimizdir. 
Bu
vesileyle, Genel Kurulda gündeme getirilen Gebze ilçemizin Hürriyet, Yavuz
Selim, kısmen Ulus ve Mevlana Mahallelerindeki çalışmalar hakkında da bilgi
vermek isterim. Bu bölge 182 hektar olup 4 mahalleyi kapsamaktadır. Neredeyse
tamamı plansız ve kaçak olarak yapılaşmış, toplamda 8.849 tane bina mevcuttur
şekilde gözüktüğü gibi. Bunun 8.619 adedi 2004 yılından önce yani yüzde 98’i AK
PARTİ belediyeciliğinden önce yapılmıştır. Ayrıca, bu bölge üzerinde yoğun
yapılaşma olup 4 tane de dere yatağı bulunmaktadır. Donatı alanlarının
yapılacağı boş alan bulunmamaktadır. 
Bu
bölgenin mülkiyet durumuna baktığımızda, özel mülkiyet 43 hektar, belediyenin
mülkiyeti 78 hektar ve hazinenin de 31 hektar olmak üzere toplam mülkiyetli
alan 152 hektardır. Kullanıma göre baktığımızda, bu kullanımda özel mülkiyet 43
hektarını kullanıyor, tapu tahsisli alanlar 33 hektarda ve tapusu olmadan bina
yapılan alanlarsa 76 hektarı kapsamaktadır. Böylece, sadece tapusu olmadığı
hâlde binası olanların yaptığı daire sayısı, bölgedeki tüm daire sayısının
yüzde 50’sinden daha fazla. Şurada şekilde gözüktüğü gibi hep kamu alanlarında,
maalesef, dere yataklarında bu binalar bulunmaktadır. 
Diğer
taraftan, bölgenin yapı stokuna baktığımızda, arkadaşlar, bölgede 4.520 tane
yapı bulunmakta, bunun 3.690’ı tapusuz veya tapu tahsis belgeli; daire sayısı
toplam 8.849, bunun 6.804’ü tapusuz veya tapu tahsis belgeli yani yüzde 77’sinin
tapusu yok. Eğer bu bölgede kentsel dönüşüm yapılmaz ise tapusuz yapılara ve
kamu donatı alanlarında kalan tapu tahsis belgeli yapılara veya arsaların
hiçbirine yasal olarak tapu vermek mümkün değil. Bu problemi çözmek ve herkesi
hak sahibi yapabilmek için Gebze Belediyesi, Çevre ve Şehircilik Bakanlığı,
TOKİ, planlama ve kentsel dönüşüm çalışma hazırlıklarını yürütüyorlar. 
Bu
konularla ilgili çözüm nedir diye baktığımızda, buranın bu problemlerinin
çözümü 6306 sayılı Yasa’ya göre yapılacak olan kentsel dönüşümdür. Yapılacak
kentsel dönüşümle planlı ve yaşam kalitesi yüksek bir şehir oluşacak, depreme
dayanıklı ve güvenli binalara sahip olunacak, kamu alanları ve sosyal donatı
alanları sağlanmış olacak; iskâna müsait olmayan, yapılaşmaya müsait olmayan dere
yatakları, fay hatları, heyelanlı bölgeler tamamıyla boşaltılmış olacak. Bu
uygulamayla, tapusu olmayanlar, tapu tahsis belgesi olup da kamu alanlarında
kalanlar veya tapu tahsis bedelini ödemeyenler, evi kamu alanlarında kalanlar
ev sahibi olacaktır. Böylece hiç kimse açıkta kalmayacak. Bu uygulamayla,
bölgede oturanların sadece yüzde 21,7’si değil, yüzde 100’ü ev ve arsa sahibi
olacaktır. Kentsel dönüşümün dışındaki tüm çözümler de sadece bölgede tapusu
olanlara yüzde 22’lik bir çözüm getiriyor, geriye kalan yüzde 88’i maalesef
çözüme ulaşamıyor. 
Bu
düşünceyle Dünya Şehircilik Günü’nü kutluyor, Genel Kurulu saygıyla
selamlıyorum.(AK PARTİ sıralarından alkışlar) 
BAŞKAN
– Teşekkür ediyorum Sayın Şeker. 
Gündem
dışı ikinci söz, tutuklu çocukların mağduriyetleri hakkında söz isteyen Batman
Milletvekili Mehmet Ali Aslan’a aittir. 
Sayın
Aslan, buyurun. (HDP sıralarından alkışlar) 
2.- Batman Milletvekili Mehmet Ali
Aslan’ın, tutuklu çocukların mağduriyetlerine ilişkin gündem dışı konuşması
MEHMET
ALİ ASLAN (Batman) – Sayın Başkanı, Sayın Divanı ve Genel Kurulu saygıyla
selamlıyorum. 
Ayrıca,
4 Kasım siyasi darbesi nedeniyle şu anda içeride tutsak olan Sayın Eş Genel
Başkanımız Selahattin Demirtaş’ı, Sayın Figen Yüksekdağ’ı ve diğer
milletvekillerimizi ve haksız yere tutuklu olan belediye eş başkanlarımızı da
buradan saygıyla selamlıyorum. 
Arkadaşlar,
sözüme Hazreti Ömer’in bir sözüyle başlamak istiyorum. Kendisi bir hutbede
halka hitaben demiştir ki: “…”(x)
Yani “Sizde hayır yoktur eğer sorunlarınızı söylemezseniz; bizde de,
yöneticilerde de hayır yoktur eğer biz sizi dinleyip gereğini yerine
getirmesek, sorununuzu çözmesek.” diye buyurmuştur.
Şimdi,
bu temelde, bütün Türkiye'nin, hatta dünyanın bir ayıbı olan, bir sorunu olan
tutuklu çocuklarla ilgili bir konuşma yapmak istiyorum. Türkiye’de 668 bebek ve
çocuk yani 0-6 yaş arası çocuklarımız, bebeklerimiz anneleriyle şu anda mapus
hayatı yaşıyor. Temsilî resimler var. Maalesef temsilî resimler bile içimizi
acıtıyor, kan ağlıyoruz ama maalesef yaşanan adaletsizlikten dolayı da
yapabileceğimiz sadece bunu buradan dillendirmek oluyor.
Yine,
maalesef dünyada Türkiye bu konuda şampiyon. 668 bebek ve çocuk dünyanın hiçbir
cezaevinde tutsak değildir, anneleriyle değildir.
Yine,
bakın, ebeveynleri içeride olan 4 yaşındaki bir çocuğumuzun çizmiş olduğu baba
resmi. Bu bile aslında yaşanan tabloyu özetleme açısından yeter de artar bir iç
acıtıcı görüntü.
Cezaevindeki
tutuklu yargılamalarla ilgili epey mağduriyet var ve dışarıda yaşayan
ailelerini de epey inciten, zulüm boyutuna varan mağduriyetlerden sadece bir
tanesini anlatacağım: Görmez ailesi… Lütfen sosyal medyaya, Twitter’a bir
bakın, “Görmez ailesi” yazın, başlarına neler gelmiş bir bakın ve empati yapıp
kendinizi o ailenin yerine koyun, kendinizi o çocukların yerine koyun,
kendinizi o babanın ve annenin yerine koyun. Fatma Görmez, yüzde 96 engelli
raporu var ve eşi on beş aydır Konya E Tipi Cezaevinde tutuklu yargılanıyor.
Fatma Hanım’a iki buçuk yıl önce böbrek yetmezliğinden dolayı böbrek nakli
yapılmıştır. İşitme kaybına sahipti, KHK’yle ihraç edildikten sonra kulakları
tamamıyla işitemez oldu ve şu anda 34 kiloya inmiş durumda, iki defa da açık
kalp ameliyatı oldu. Kusura bakmayın, bu yaşananların hepsini aklımda
tutamadığımdan dolayı buradan okuyorum yani o kadar çok mağduriyet, o kadar çok
hastalık var ki aklımda tutamadığım için okumak zorunda kalıyorum. 
14
yaşında “Berk” isminde bir oğlu var, yüzde 71 engelli ve ileri derecede görme
bozukluğu yaşıyor, metabolizmasında ve beyninde sorunlar var, yine, yüzde 60 işitme
kaybı yaşamaktadır. Babası tutuklandıktan sonra, daha doğrusu tutuklu
yargılandıktan sonra yiyemez, içemez duruma gelmiştir ve bağırsak düğümlenmesi
yaşamıştır. Şu anda bağırsaklarının bir kısmı kesilmiş ve bir kısmı da dışarıya
bırakıldığı için tuvaletini de yaparken birilerinin yardımına ihtiyaç duyarak
yapmak zorunda kalıyor. Zaten muhtaç durumda olan annesi ona bakmak zorunda
kalıyor, annesi bakıma muhtaçken çocuğuna da bakmak zorunda kalıyor. Diğer bir
kızı ise bundan dolayı psikolojik sorunlar yaşamaktadır. 
Şimdi,
bu ayıbı ve buna benzer ayıpları bizim Türkiye olarak, Meclis olarak çözmemiz
gerekiyor. Bakın, ayetikerime var, diyor ki: “Sizin bir topluluğa karşı olan
kininiz, sizi onlar hakkında adaletsizliğe sevk etmesin.” Dolayısıyla, bizim adil
olmamız gerekiyor. Sözünü ettiğim, ilgili resimler de Berk’in resmi de burada,
annesinin resmi de burada. Lütfen, bu konuda acilen bir şeyler yapılsın,
mağduriyetler giderilsin.
Teşekkürler.
(HDP sıralarından alkışlar) 
BAŞKAN
– Teşekkür ediyorum.
Gündem
dışı üçüncü söz Ankara’nın sorunları hakkında söz isteyen Ankara Milletvekili
Ali Haydar Hakverdi’ye aittir.
Sayın
Hakverdi, buyurun. (CHP sıralarından alkışlar) 
3.- Ankara Milletvekili Ali Haydar
Hakverdi’nin, Ankara ilinin sorunlarına ilişkin gündem dışı konuşması
ALİ
HAYDAR HAKVERDİ (Ankara) – Sayın Başkan, sayın milletvekilleri; Genel Kurulu
saygıyla selamlıyorum.
Ankara’nın
sorunları hakkında bugün söz aldım. Bu kürsüde daha önce Melih Gökçek’in
hukuksuz uygulamalarına dair söz söylediğimizde genelde oturduğunuz yerden laf
atar ve itiraz ederdiniz ama bugün anlaşılan o ki hiçbirinizi Melih Gökçek
ilgilendirmiyor, hiçbirinizin umurunda değil. Daha doğrusu, bugün ondan uzak
durmaya çalışıyorsunuz ve aslında ona vebalı gibi davranıyorsunuz, onunla görüntü
vermek istemiyorsunuz. Şunu belirtmek isterim ki: Aynı veba yarın size de
bulaşabilir çünkü bir kişinin ağzından çıkacak sözlerle aynı veba size de
sirayet edebilir. Şunu söylemek isterim ki: Hiçbirinizin ama hiçbirinizin
yarına dair garantisi yok.
Şimdi
“İstanbul’a ihanet ettik, ihanet etmeye de devam ediyoruz.” diyor ya AKP Genel
Başkanı, sadece İstanbul’a değil, yönettiğiniz birçok şehre, aynı zamanda
Ankara’ya da ihanet ediyorsunuz. Hatta ihanetin en büyüğünü de Ankara’ya
yapmaktasınız. En son Akyurt’ta daha dün mezarlıkların satışı ihalesi yapıldı,
mezarlıklar satışa çıkarıldı, ihale edildi; ölülerimizi satıyorsunuz. Ankara’yı
parsel parsel sattınız, sıra maalesef mezarlıklara geldi. 
AYŞE
SULA KÖSEOĞLU (Trabzon) – İftira atmayalım lütfen.
ALİ
HAYDAR HAKVERDİ (Devamla) – Başkentimizde 5 milyondan fazla insan yaşamakta
ancak maalesef başkentimiz sahipsiz. Parklarda ve köşebaşlarında uyuşturucu
satıcıları kol geziyor ve bu satış her geçen gün yaygınlaşmaya devam etmekte.
Yine, 2016 yılında Ankara’da 888.410, 2017’nin Eylül ayı itibarıyla da 719.611
kişi psikolojik rahatsızlığı sebebiyle sağlık kuruluşlarına başvurmuş.
Ankara’da son bir yılda 785 kişi intihar girişiminde bulunmuş. Maalesef
Kızılay’ın göbeğinde dükkânlar kapanıyor birer ve kapanmaya da devam ediyor.
Yol diye ODTÜ ormanlarını katlettiniz ancak Ankara’ya yirmi üç yılda sadece 64
kilometre yani yılda 2,7 kilometre demir yolu döşenmiş, raylı sistem döşenmiş.
Beraber
yürüdüğünüz parselcinin Ankara’ya zulmünü biz anlatmakla bitiremeyiz. Ancak istifasını
istediğiniz o zatın, o koltuğun gerçek sahibi olmadığını sizler de çok iyi
biliyorsunuz, bizler de çok iyi biliyoruz. (CHP sıralarından alkışlar)
Ankara’da
yaklaşık bir yıldır eylem yasağı devam etmekte. İnsan Hakları Anıtı abluka
altına alınmış, gözaltına alınmış ve bu çevrede Nuriye ve Semih’in ismini
zikretmek yasak. Önce haksız yere işlerinden edildiler; sonrasında, seslerini
çıkardıklarında gözaltına alındılar; seslerini yükseltip ülkeye duyurduklarında
da terörizmle suçlanıp hapishanelere atıldılar. Bir kolu olmayan Veli ve Acun
Hoca her gün Yüksel’de gaza, dayağa ve plastik mermiye maruz kalıyor. Peki, bu
eziyet yetti mi? Yetmedi, yetmedi, avukatları da gözaltına alınıp tutuklandı.
Geçen hafta, Nuriye ve Semih’in avukatlarından Engin Gökoğlu hazır olda tekmil
vermediği gerekçesiyle kolu kırıldı, şu an tedavi altına dahi alınmış değil.
Yine, aynı odada kalan avukat Murat Deniz’in de aynı müdahalede maalesef eli
parçalandı. Yetmedi, biliyorum yetmeyecek. Size göre, sizin gibi düşünmeyen,
haksızlığa karşı direnen kişiler terörist ilan ediliyor. Oysa, asıl terörist,
ülkeyi bölen, bombalar patlatan, bunlara göz yumanlardır; asıl terörist,
“yandaş” ve “diğerleri” diye ülkeyi bölenlerdir; asıl terörist, ülkenin kurucu
değerlerine kastedenlerdir. (CHP sıralarından alkışlar)
Son
zamanlarda Atatürk’ü ağzınızdan düşürmez oldunuz. Şunu belirtmek isterim:
Kemalizm, hava durumuna göre değiştirebileceğiniz bir gömlek değildir;
Kemalizm, ülkenin kuruluş ve kurtuluş felsefesidir. 
Genel
Kurulunuzu saygıyla selamlarım. (CHP sıralarından alkışlar)
BAŞKAN
– Teşekkür ediyorum. 
Şimdi,
gündeme geçmeden önce, sisteme giren on beş sayın milletvekiline İç Tüzük 60’a
göre birer dakika süreyle söz vereceğim. 
Sayın
Arık, buyurun. 
V.- AÇIKLAMALAR
1.- Kayseri Milletvekili Çetin Arık’ın,
Kayseri Büyükşehir Belediyesinin toplu taşıma ücretleri için aldığı zam
kararından bir an önce vazgeçmesi gerektiğine ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
Huzur
şehri Kayseri’mizde vatandaşlarımız artık çok huzursuz. Daha geçenlerde toplu
taşıma ücretlerine yüzde 25 zam yapan Kayseri Büyükşehir Belediyesi otobüs
kartlarına da yüzde 100 zam yaptı. Konya’da 1 lira, Ankara’da 5,5 lira olan
otobüs kartları Kayseri’de 10 liraya satılıyor. Yani Kayseri Büyükşehir Belediyesi
vatandaşı soymaya devam ediyor, elini fakirin cebinden bir türlü çekmiyor.
Buradan Kayseri Büyükşehir Belediyesine sesleniyorum: Deli Dumrul gibi her
fırsatta vatandaşın cebindeki paraya göz dikmeyin, aldığınız bu yanlış karardan
bir an önce vazgeçin. 
Teşekkür
ederim.
BAŞKAN
– Sayın Erkek…
2.- Çanakkale Milletvekili Muharrem
Erkek’in, İstanbul Milletvekili Enis Berberoğlu davasında tam bir kaos
yaşandığına ilişkin açıklaması
MUHARREM
ERKEK (Çanakkale) - Sayın Başkan, değerli milletvekilleri; Enis Berberoğlu
davasında tam bir kaos yaşanıyor. Siz, bir milletvekilini, suçsuz bir insanı
kurguya dayalı soyut iddialarla mahkûmiyete sürüklerseniz ve yargının üzerinde
ağır baskılar kurarsanız maalesef bu tip kaoslar kaçınılmaz oluyor ama hukuk bu
belirsizliği, kaosu daha fazla taşıyamaz. Ortada bir bozma kararı var ve bozma
kararında suçun oluşmadığı net olarak belirlenmiş ama bir milletvekili hâlâ
tutuklu. Tutuklu bir yargılamada bu belirsizlik, kaos giderilmesi imkânsız
mağduriyetlere sebep oluyor. Milletvekilimiz Enis Berberoğlu ivedilikle tahliye
edilmek zorundadır. 
Teşekkür
ediyorum.
BAŞKAN
– Sayın Aydın…
3.- Bursa Milletvekili Erkan Aydın’ın,
Bursa’nın Gürsu ilçesinde bir fabrikada meydana gelen kazada hayatını kaybeden
5 işçiye Allah’tan rahmet dilediğine ve iş kazalarının önlenmesi konusunda
Çalışma Bakanlığını göreve davet ettiğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Bursa’nın
Gürsu ilçesinde bir tekstil fabrikasında bugün sabah saatlerinde meydana gelen
kazada maalesef 5 işçi hayatını kaybetti. Ölenlere Allah’tan rahmet, yaralılara
da acil şifalar diliyorum, bu kazanın sebebinin bir an önce araştırılıp ortaya
çıkarılmasını da ümit ediyorum.
Üzgünüm
ki iş cinayetleri, bir başka deyişle de iş kazaları gittikçe artıyor. 2016
yılında 1.970 işçi çalışırken yaşamını yitirdi ve Türkiye tarihinde en çok işçi
ölümü de geçen yıl gerçekleşmiş oldu. Yaşamını yitirenlerin 1.682’si işçi ve
memur, 288’i ise çiftçi ve esnaf. Yine en güvencesiz işçi bileşenleri olarak 56
çocuk, 99 kadın ve 96 göçmen işçinin can verdiğini görüyoruz. İş kazalarının en
fazla meydana geldiği kentlerden biri de maalesef Bursa. Bunun en önemli
nedenlerinden biri de önlemsizlik, tedbirsizlik. Bu konuda Çalışma Bakanlığını
göreve davet ediyor ve bu iş kazalarının önlenmesini talep ediyorum.
BAŞKAN
– Sayın Kayışoğlu…
4.- Bursa Milletvekili Nurhayat Altaca
Kayışoğlu’nun, Bursa’nın Gürsu ilçesinde bir fabrikada meydana gelen kazada
hayatını kaybeden 5 işçiye Allah’tan rahmet dilediğine ve her yıl artan iş
kazalarının önlenmesi için gerekli tedbirlerin alınmasını talep ettiğine
ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Bugün
Bursa’nın Gürsu ilçesinde bir fabrikada gerçekleşen patlama neticesinde
maalesef 5 işçimiz hayatını kaybetti ve 14 kişi yaralı; Bursa milletvekili
olarak öncelikle, vefat edenlere Allah’tan rahmet, yakınlarına sabır,
yaralılara acil şifalar diliyorum.
Türkiye’de
günde ortalama 4 kişi iş kazasında hayatını kaybediyor ve her yıl artan iş
kazalarının aslında cinayet olduğunu hep söylüyoruz ve bu cinayetler sona erene
kadar da söylemeye devam edeceğiz. Çünkü, bu iş cinayetleri gerekli denetimler
yapıldığı, önlemler alındığı takdirde önlenebilecek vakalardır ama maalesef, bu
konuda iktidar sahipleri sorumluluklarını yerine getirmiyorlar. Artık, bir gün
dahi boşa geçirmeden, özellikle tehlikeli işlerle ilgili yerlerin denetiminin
yapılması ve gerekli önlemlerin alınmasını talep ediyoruz. Aksi hâlde bu
cinayetlerden iktidar sahipleri sorumludur. 
BAŞKAN
– Sayın Hürriyet’in yerine Sayın Akın…
5.- Balıkesir Milletvekili Ahmet Akın’ın,
Hükûmetin çiftçiyi iflas ettiren yanlış tarım politikalarından derhâl
vazgeçmesi gerektiğine ilişkin açıklaması
AHMET
AKIN (Balıkesir) – Sayın Başkanım, teşekkürler.
Balıkesir,
bereketli topraklarıyla çok önemli bir şehir. Maalesef, yanlış tarım
politikaları yüzünden çiftçilerimiz zor günler geçiriyor. İktidar seçim
bildirgesinde “Çiftçilerimizin büyük hayalleri vardı, bu hayaller iktidarımız
sayesinde gerçek oldu.” diyordu. Fakat AKP döneminde çiftçiler yoksullaştı,
icra daireleriyle yüz yüze geldi. Tarlaların büyük bir bölümü ipotekli, traktör
ve iş makinaları hacizli. Türkiye kendi kendine yetebilen ülkeler arasındayken
bu Hükûmet sayesinde, tarımla geçinen 4 kişilik bir aile bile kendi kendine
yetemez duruma geldi, iflas etti. Bir de dalga geçer gibi herkese “Evlenin.”
deyip duruyorsunuz. Köylülerimiz karnını zor doyuruyor. Allah aşkına, bizim
orada çiftçiye kız bile vermiyorlar, “Çocuklarımızı evlendiremiyoruz.” diye
feryat ediyorlar. Çiftçilerimizin büyük hayalleri değil haklı talepleri var.
Hükûmet, çiftçiyi iflas ettiren, “Gerekirse ithal ederiz.” politikasından
derhâl vazgeçmelidir.
BAŞKAN
– Sayın Bakan’ın yerine Sayın Bayır…
6.- İzmir Milletvekili Tacettin Bayır’ın,
tüm sporseverleri 9 Kasım Perşembe günü yapılacak olan Ege Bölgesi Spor Kurulu
çalışmasına davet ettiğine ilişkin açıklaması
TACETTİN
BAYIR (İzmir) – Teşekkür ederim Sayın Başkan.
9
Kasım Perşembe saat 13.00’te İzmir İsmet İnönü Sanat Merkezinde Ege Bölgesi’nde
faaliyet gösteren spor kulüplerinin temsilcilerinin katılacağı 8 ili kapsayan
Ege Bölgesi Spor Kurulu çalışması düzenlenecek. Büyük Önder’imiz Mustafa Kemal
Atatürk’ün “Ben, sporcunun zeki, çevik ve aynı zamanda ahlaklısını severim.”
sözünden yola çıkarak ülkemizdeki sporun ve sporla birlikte gelişen düzgün
birey kavramının farkındayız. Spor, çocuklarımızın, gençlerimizin spor yaparak
kötü alışkanlıklardan uzaklaşması açısından son derece önemli bir role
sahiptir. Bu konu partilerüstü bir konudur, ele almamız gereken bir konu ve
katkı sağlamak da hepimizin görevi. Cumhuriyet Halk Partisi olarak bu bakış
açısıyla, yarın spor kulüplerinin temsilcilerinin katılacağı Ege Bölgesi Spor
Kurulu çalışması düzenleyeceğiz. Tüm sporseverleri saat 13.00’te İzmir Fuar İsmet
İnönü Sanat Merkezî’nde düzenlenecek Ege Bölgesi Spor Kurulu çalışmasına davet
ediyoruz.
Teşekkür
ederim.
BAŞKAN
– Sayın İlgezdi...
7.- İstanbul Milletvekili Gamze Akkuş
İlgezdi’nin, 10 Kasım Ulu Önder Mustafa Kemal Atatürk’ün vefatının 79’uncu yıl
dönümüne ve Atatürk’e hakaret gerekçesiyle tutuklanan Hasan Akar’ın neden
tahliye edildiğini öğrenmek istediğine ilişkin açıklaması
GAMZE
AKKUŞ İLGEZDİ (İstanbul) – Sayın Başkan, iki gün sonra, Ulu Önder Mustafa Kemal
Atatürk’ün vefatının 79’uncu yılında Türkiye'nin birçok yerinde anma törenleri
yapılacak. Fikirleri ve devrimleriyle yolumuzu aydınlatan Başkomutan Mustafa
Kemal Atatürk’ü saygı ve özlemle anıyorum. 
Öte
taraftan, Mustafa Kemal Atatürk’ün manevi hatırasına saldıranlar da her geçen
gün artıyor. Saldırganlar cezasızlık prensibinden güç alıyorlar. Geçtiğimiz
hafta tahliyesini basından öğrendiğimiz Hasan Akar da bu saldırganlardan sadece
birisi. Anımsayacaksınız, Akar hakkında Atatürk’e hakaret ettiği gerekçesiyle
geçtiğimiz 9 Mayısta soruşturma başlatılmıştı. Hakkında yedi buçuk yıl hapis
istemiyle iddianame hazırlanan, kırk üç gün kaçak yaşayan ve 20 Haziranda
tutuklanan Hasan Akar’ın 6 Ekimde sessiz sedasız tahliye edildiğini öğrendik.
Buradan sormak istiyorum: Hakaret dolu videoda delil bulamayanlar kimlerdir?
Hasan Akar’ı kimler neden koruyup kolluyor? Hasan Akar’la “Teslim ol, tepkiler
azalsın. Sonra nasılsa serbest bırakılırsın.” pazarlığı mı yapıldı? Hükûmet bu
konuda ne düşünüyor?
Teşekkür
ediyorum.
(Mikrofon
otomatik cihaz tarafından kapatıldı) 
BAŞKAN
– Sayın Durmuşoğlu...
8.- Osmaniye Milletvekili Mücahit
Durmuşoğlu’nun, Ankara’da 2 gaziye yönelik saldırıyı kınadığına,
bağımsızlığımızı borçlu olduğumuz tüm şehitleri minnetle yâd ettiğine ve
Bursa’nın Gürsu ilçesinde bir fabrikada meydana gelen kazada hayatını
kaybedenlere Allah’tan rahmet dilediğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkanım.
Geçtiğimiz
gün Ankara'da gazi jandarma astsubay çavuş Muzaffer Oktay, gazi jandarma uzman
çavuş İbrahim Kızılkaş ve ailelerine yönelik gerçekleştirilen menfur saldırıyı
kınıyorum. Güvenlik kameralarına yansıyan olay anını izleyen her vatandaşımız
gibi büyük bir üzüntü duyuyor, gazilerimize ve ailelerine acil şifalar
diliyorum.
Mensubu
olmaktan gurur duyduğumuz bu millet gazi bir millettir, Meclisimiz gazi bir
Meclistir. Şehitlik ve gazilik unvanları bizim için hiçbir maddi değerle,
hiçbir dünyevi makamla ölçülemeyecek kadar büyük bir şereftir. Şehitlerimiz,
gazilerimiz ve aileleri, temsil ettikleri değerler, ağırbaşlı duruşları, vatan
sevgileri ve kahramanlıklarıyla yeni nesiller için âdeta birer rehberdir. 
En
çok gaziye sahip ve en çok şehit veren illerden birisi olan Osmaniye’nin
milletvekili olarak, bu güzel ülkeyi bizlere vatan kılan, bağımsızlığımızı
borçlu olduğumuz tüm kahramanlarımıza şükranlarımı sunuyor, tüm şehitlerimizi
de rahmet ve minnetle yâd ediyorum. Ayrıca bugün Bursa’da meydana gelen olayda
hayatını kaybeden vatandaşlarımıza Allah’tan rahmet, yaralılara acil şifalar
diliyorum. 
Teşekkür
ediyorum. 
BAŞKAN
– Sayın Özdemir…
9.- İstanbul Milletvekili Sibel Özdemir’in,
ekonomi ve eğitim başta olmak üzere sorunlara çare üretemeyen Hükûmete
vatandaşın ilk seçimde tepkisini göstereceğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Plan
ve Bütçe Komisyonu görüşmelerinde ortaya çıkan tabloya göre, Hükûmetin 2017
yılına ilişkin ne büyüme ne enflasyon ne de işsizlikle ilgili hedeflerinin
hiçbiri tutmuyor. Son dokuz yılın rekorunu kıran enflasyon, 2017 sonunda çift
haneli seviyede olacak. İşsizlik 10,7’ye yükseldi, her 4 gençten 1’i işsiz.
Gıda, sağlık, ulaşım gibi vatandaşlarımızı doğrudan etkileyen alanlarda yapılan
zamlar had safhaya ulaştı. Açlık sınırı 1.544 TL’ye, yoksulluk sınırı 5.030
TL’ye yükseldi. Hükûmet, benzine zam üstüne zam yapıyor. Bugün Meclis Genel
Kurulunda görüşmelerine devam edilen torba yasayla birlikte vergi zamları yine
vatandaşımızın sırtına yüklenecek. Ekonomi, eğitim başta olmak üzere,
vatandaşımızın sorunlarına çare üretemeyen bu Hükûmete, vatandaşımız ilk seçimde
tepkisini gösterecektir. 
Teşekkür
ederim. 
BAŞKAN
– Sayın Adıgüzel’in yerine Sayın Doğan…
10.- İstanbul Milletvekili Selina Doğan’ın,
Erzurum Büyükşehir Belediyesinin 5 köyün tarım arazileri için kullanılan bir
kaynak suyu Çulak mezrasına taşımak istediğine ilişkin açıklaması
SELİNA
DOĞAN (İstanbul) – Sayın Başkan, dün gündeme getirdiğim Erzurum Büyükşehir
Belediyesinin ayrımcı bir uygulaması daha; Hınıs ilçesi Dibekli köyü sınırları
içinde bulunan ve toplam 5 köyün on binlerce dönüm tarım arazisi için kullanılan
bir kaynak suyu, ihtiyacı olmadığı hâlde sadece 4 haneli Çulak mezrasına
taşınmak isteniyor. Oysa bu mezraya daha yakın su kaynakları mevcut ve bu suyun
zaman içinde özel kişilere para karşılığı satılacağı da iddia ediliyor.
Belediye tarafından kepçelerle bu kaynak suyu kesilmiş ve taşıma işlemi için
borular döşenmeye başlanmış bile. 5 köyü içme ve sulama suyundan mahrum etmek,
onların yaşam damarlarını kesmek demek; ayrıca bölgenin binlerce yıllık doğal
habitatı da yok olacak. 
Tarım
Bakanlığına soruyorum: Erzurum Büyükşehir Belediyesi ne yapmak istiyor? Şahsen
benim yüzüme de ifade ettiği üzere “O köylerden bana oy çıkmadı.” bahanesiyle
köylülerin, hayvanların ve doğal hayatın damarlarını mı kesmek istiyor? 
Teşekkürler.

BAŞKAN – Sayın Akın yerine Sayın Akkaya…
11.- İstanbul Milletvekili Yakup
Akkaya’nın, Bursa’nın Gürsu ilçesinde bir fabrikada meydana gelen kazada 5
işçinin hayatını kaybettiğine ve AKP Hükûmetinin bu konuda çıkarılan yasayı
işverenlerin istemi üzerine sürekli ertelediğine ilişkin açıklaması
YAKUP
AKKAYA (İstanbul) – Sayın Başkan, Bursa’da bugün boya fabrikasındaki iş
cinayetinde 5 işçi öldürüldü, 4 işçi de yaralandı. 
2017
yılı ilk 10 ayının bilançosu çok ağır: 1.680 işçi iş cinayetine kurban gitti,
binlerce de yaralı var. Ekim ayında 182 işçi iş cinayetine kurban gitti. Kasım
ayı içinde bugüne kadar -bugünkü kazayla birlikte, iş cinayetiyle birlikte- 16
işçi iş cinayetine kurban gitti. 
Peki,
bu konuda iktidar ne yapıyor? Çıkan yasayı… 6331 sayılı Yasa 2012’de çıktı ama
çıktığı günden bugüne kadar sürekli erteleniyor ve 1 Temmuz 2020’ye de bu yasa
ertelendi. Bu iş cinayetlerinin sorumlusu kim? Kim bu iş cinayetlerinin ortağı?
Çıkan yasaları işverenlerin istemi üzerine sürekli erteleyen AKP Hükûmetidir. 
Teşekkür
ederim Başkanım. 
BAŞKAN
– Sayın Kılıç…
12.- Kahramanmaraş Milletvekili İmran
Kılıç’ın, mevki, makam ve görevlerin milletin emaneti olduğuna ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkan. 
Mevki,
makam ve görevler sorumlularına milletin emanetidir. Emanete riayet
edilmelidir. En acınacak kişi, makamı yükseldikçe küçülen kimsedir. Makamlar
kişilere liyakatlerine göre verilmelidir. Yükselmenin en alçakçası hakkın
olmadan insanların sırtına basarak yükselmektir. Milletin verdiği mevkilerin
hakkını, yine onlara hizmet ederek eda etmelidir. 
Öyle
bir konumda durmalıyız ki düştüğümüz zaman iki ayağımız üzerine düşebilelim.
Makamlar insanlara değil, insanlar makamlara erdem katar. Çevremizdekileri
alçaltarak değil, kendimizi yükselterek büyümeliyiz. “Büyük derecelere büyük
yorgunluklarla erişilmelidir.” der Hazreti Ali, uygarlığın gereği de budur. 
BAŞKAN
– Sayın Kuyucuoğlu…
13.- Mersin Milletvekili Serdal
Kuyucuoğlu’nun, muvazzaf subaylık için yapılan mülakatta sorulan sorulara
ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan. 
Millî
Savunma Bakanlığı muvazzaf subaylık için mülakat yapıyor. Mülakatta sorulan
sorular şunlar: “Kur’an-ı Kerim’i okudunuz mu? Kevser suresinin önemi nedir?
Gezi olayları hakkında ne düşüyorsunuz? Berkin Elvan gerçekten ekmek almaya
giderken mi öldü? Senin görüşün nedir?”
Bu
sorular ne kadar mesleğe uygun? Yine, bu sorular vicdana, ahlaka, adalete,
hakka, hukuka uyar mı? Mülakat sisteminin arızalarını biliyoruz, onun için
kameraya alınması ve itirazların da buna göre değerlendirilmesi gerekmiyor mu?
Teşekkür
ederim.
BAŞKAN
– Sayın Tanal…
14.- İstanbul Milletvekili Mahmut Tanal’ın,
herkesi Orta Doğu Teknik Üniversitesinin düzenlediği İstanbul maratonuna
katılmaya davet ettiğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
milletvekilleri, Orta Doğu Teknik Üniversitesinin çocuklarımız için düzenlediği
İstanbul maratonunda 12 Kasımda koşuyoruz, yürüyoruz. Gelin bu güzel duyguyu
beraber yaşayıp paylaşalım ve yarınlarımıza el verelim. Haydi adımlarımız burs
olsun, kalpler sizi unutmasın. Tüm milletimizi bu desteğe, bu kampanyaya
katılmaya davet ediyoruz.
Selam
ve saygılarımı iletiyorum.
BAŞKAN
– Sayın Öztürk…
15.- Giresun Milletvekili Sabri Öztürk’ün,
Türkiye’nin yerli otomobilini üretecek beşli konsorsiyumu oluşturan şirketlere
başarılar dilediğine ve bu süreci başlatan Cumhurbaşkanı, Başbakan, bakanlar
ile iş adamlarına şükranlarını sunduğuna ilişkin açıklaması
SABRİ
ÖZTÜRK (Giresun) – Teşekkürler.
Her
konuda yerli ve millî politikalar üreten Sayın Cumhurbaşkanımız Recep Tayyip
Erdoğan, kendi yerli otomobilimizi yapmak için uzun süredir iş adamlarımıza
çağrılarda bulunuyordu. Nihayet bu konuda yapılan çağrılar, özellikle Bilim,
Sanayi ve Teknoloji Bakanlığımızın yaptığı çalışmalar meyvesini verdi,
geçtiğimiz hafta Türkiye’nin yerli otomobilinin üretilmesi için Sayın
Cumhurbaşkanımızın riyasetinde Külliye’de yapılan toplantıda imzalar atıldı. 
Yerli
otomobili üretecek beşli konsorsiyum Anadolu Grubu, BMC, Kıraça Holding, Turkcell
ve Zorlu Holdingden oluşmaktadır. Türkiye’nin yerli otomobilinin üretilmesi
sürecinde bu firmalarımıza başarılar diliyorum. Bu süreci başlatan Sayın
Cumhurbaşkanımız başta olmak üzere Sayın Başbakanımıza, bakanlarımıza ve
kıymetli iş adamlarımıza şükranlarımızı sunuyoruz.
Teşekkür
ederim.
BAŞKAN
– Sayın Karaburun, buyurun.
16.- Bursa Milletvekili Bennur
Karaburun’un, Bursa’nın Gürsu ilçesinde bir fabrikada meydana gelen kazada
hayatını kaybedenlere Allah’tan rahmet dilediğine ve Mudanya Yalıçiftlik göletinin
yapım sürecine ilişkin açıklaması
BENNUR
KARABURUN (Bursa) – Teşekkür ederim Sayın Başkanım.
Kıymetli
milletvekillerim, öncelikle Bursa’da oluşan bu elim kazada hayatını kaybeden
bütün vatandaşlarımıza Allah’tan rahmet, yaralılarımıza da acil şifalar
diliyorum.
Bursa
Mudanya Yalıçiftlik Göleti’nin, yöre halkının yirmi yıllık talebi doğrultusunda
sözleşmesi 13 Haziran 2016 tarihinde imzalanmış ve ilk etap çalışmasına, 29
Eylül 2016 tarihinde ilk kazma vurularak başlanmıştır. Mudanya İlçe Başkanımız
Doktor Ahmet Murat Ünal, AK PARTİ Mudanya teşkilatımız, DSİ bölge yetkilileri
ve uzmanlar her zaman yöre halkımıza destek vermiş ve konuyla ilgili
bilgilendirmeyi yapmıştır. Mudanya Yalıçiftlik Göleti bölgede bulunan 1.100
dekar sulama suyu ihtiyacını karşılamak için yapılmaktadır. Barajın temel
yüksekliği 35,5 metre olacak ve 480 bin metreküp su biriktirme hacmine sahip
olacaktır. 8 Kasım 2016 tarihinde göletin temel kazıları tamamlanarak dolgu
çalışmalarına hazır hâle getirilmiştir. 9 milyon 823 bin liraya ihale edilen
gölet ilave yatırımlarla 17 milyon liralık dev bir eser olma özelliği
taşımaktadır. Proje devam etmekte olup 2018 yılı başlarında bitirilmesini
planlamaktayız. Yaklaşık 110 bin ağacın kapalı sulama yöntemiyle sulamasının yapılması
ürün kalitesini ve verimliliğini artıracak. Zeytin üreticimizin yüzünü
güldürmeye devam edeceğiz. Her yıl ortalama 10 milyon liralık ilave gelir
sağlayacağını düşünmekteyiz. 
Yalıçiftlik
merasında boru hattının geçeceği güzergâh üzerinde 35-40 ağacın sökümü
yapılmıştır. Ayrıca, DSİ bölge müdürlüğümüzün yetkilileri baraj gölü çevresine
sökülen ağaçların yerine coğrafi yapıya uygun olarak ağaç dikilmesi taahhüdünde
bulunmuştur. 
Yapılan
her iş ve eylem yine yöre halkının onayı alınarak hayata geçirilmiş bir
projedir. Mudanya’mızın en büyük talihsizliklerinden olan Cumhuriyet Halk
Partili Belediye Başkanı Hayri Türkyılmaz’ın yapmış olduğu provokatif
eylemlerine rağmen, Mudanyalı vatandaşlarımızın rağbet göstermemesi projenin ne
kadar önemli olduğunu ve vatandaşlarımızın rızasıyla yapıldığını
göstermektedir. 
(Mikrofon
otomatik cihaz tarafından kapatıldı)
BAŞKAN
– Sayın Köksal… 
17.- Afyonkarahisar Milletvekili Burcu
Köksal’ın, Afyon Kocatepe Üniversitesinde görev yapan Kamil Güngör’ün bir
internet sitesindeki yazısında cumhuriyet düşmanlığını açıkça ortaya koyduğuna
ve YÖK’ten, üniversite rektörlüğünden ve cumhuriyet savcılığından gereğini
yapmalarını beklediğine ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan. 
Afyon
Kocatepe Üniversitesinde doçent olarak görev yapan Kamil Güngör isimli
akademisyen “Cumhuriyete bir de böyle bakın” adlı “akademik yorum” adı altında
yayınlanan, yerel bir internet sitesinde yayımlanmış olan yazısında cumhuriyet
düşmanlığını açıkça ortaya koymuştur. Yazara göre, cumhuriyet bir kazanım
değil, âdeta kaybediştir. Bahse konu yazısında özellikle dikkati çeken
“Göstermelik yapılan seçimler hiçbir zaman ‘iktidarı’ halka vermemiştir.
İktidara sahip olmak isteyenlerin sonu hazin olmuştur. Padişahın kulu olmaktan vatandaşlığa
yükseltilme tam bir palavradır. Köylü milletin efendisi filan hiçbir zaman
olmamıştır. Şairin dediği gibi, ellerinden gelse rüyalara sansür koyacak
irade-idare hâkimdi o dönemde. 
Malumunuz,
cumhuriyetin temel devrimlerinden birisi de Tevhid-i Tedrisat’tır. Bunun anlamı
‘Benim izin verdiğimin dışında hiçbir şeyi öğrenemez ve öğretemezsin.’dir, öyle
de olmuştur zaten. Kurtuluş Savaşı’nda halk padişaha karşı değil, padişah adına
savaşmıştır ama savaş sonunda…
(Mikrofon
otomatik cihaz tarafından kapatıldı) 
BURCU
KÖKSAL (Afyonkarahisar) - …padişah ve ailesi silah zoruyla ülkeden
çıkartılmıştır.” gibi cümleler kurmuştur. Özellikle “Kurtuluş Savaşı sonrasında
da cumhuriyet halka dayalı olarak kurulmuş değildir, tam tersine halka
dayatılmıştır.” gibi bağlamayla yazısını bitirmiştir. Bu konuda YÖK’ten ve
üniversite rektörlüğünden, ayrıca cumhuriyet savcılığından gereğini yapmasını
bekliyoruz.
BAŞKAN
– Son olarak, Sayın Yıldız Biçer.
18.- Manisa Milletvekili Tur Yıldız
Biçer’in, Manisa’da askerlerin zehirlenmesinden sorumlu Rota şirketi
yöneticilerinin tahliye edilmelerine ilişkin açıklaması
TUR
YILDIZ BİÇER (Manisa) – Sayın Başkan, Enis Berberoğlu’nu, Nuriye Gülmen’i,
Ahmet Şık’ı çökmüş iddianamelerle cezaevinde tutan ama Atatürk’e hakaret eden
gericiyi cezaevinden kurtaran AKP’nin yandaş hukuku bir askerimizin ölümü ve
binlercesinin zehirlenmesinden sorumlu olan Rota yemek şirketinin Genel Müdürü
ve üst düzey personelini sessiz sedasız serbest bırakmıştır. Manisa’da
askerlerimizin zehirlenmesinden sorumlu Rota’nın yöneticileri Ahmet Türkmen,
Selçuk Temel, Mesut Pekşen ve Mustafa Aksoy tahliye edildi. Şaşırdık mı buna?
Hayır, şaşırmadık çünkü AKP’nin yeni Türkiyesi’nde hukukun rotası, yandaşı koru
ve kolla, muhalifi sustur, hapset biçimindedir. AKP için hukukun rotasından
sapıp yandaşın rotasında yol almak mübah, gazilere “şaklaban” demek, şehitlere
“kelle” demek mübahtır. 
Saygılar
sunuyorum.
BAŞKAN
– Şimdi, sisteme giren grup başkan vekillerine iki dakika süreyle söz
vereceğim.
Sayın
Usta, buyurun.
19.- Samsun Milletvekili Erhan Usta’nın,
hekimlerin nöbet sürelerinin düzenlenmesi gerektiğine, ataması yapılan
pratisyen hekimlerin güvenlik soruşturmalarının uzaması nedeniyle ciddi bir
mağduriyet yaşandığına, TUS sonuçlarının bir an evvel açıklanması gerektiğine,
hekimlerde eş durumundan atama uygulamasına, Bursa’nın Gürsu ilçesinde bir
fabrikada meydana gelen kazada hayatını kaybeden 5 işçiye Allah’tan rahmet
dilediğine, Faruk Nafiz Çamlıbel’in vefatının 44’üncü yıl dönümüne, 8 Kasım
Mustafa Kemal Atatürk’ün başöğretmenliğe kabulünün 89’uncu, 10 Kasım vefatının
79’uncu yıl dönümlerine ilişkin açıklaması
ERHAN
USTA (Samsun) – Teşekkür ederim Sayın Başkan.
Bugünlerde
hekimlerimizden yoğun şikâyet ve talepler gelmektedir. Bunlardan bir tanesi
nöbet süreleriyle ilgili husus. Bilindiği üzere, hekimlerin otuz altı saate
varan nöbetleri vardır. Tabii, uzun süreli bu nöbetler hekimlerimizde ruhsal ve
bedensel rahatsızlıklara da neden oluyor. Son yaşanan olaylarda 3 hekimin
intihar ettiğini biliyoruz, bu bizi derinden üzmüştür. Bu anlamda, bu nöbet
sürelerinin tekrar bir düzenlenmesi ihtiyacı vardır ve tabii ki hem düzenleme
yapacaksınız hem de bunun da denetiminin sağlıklı bir şekilde yapılması lazım. 
Diğer
bir husus, ataması yapılan pratisyenlerin soruşturmalarına ilişkin husustur. Burada,
tabii, Türkiye’nin yaşadığı sıkıntılardan dolayı güvenlik soruşturmalarının
uzun vakit aldığını biliyoruz, diğer personelde de aslında aynı sorun var ancak
tabii bunları bir şekilde hızlandırmanın yoluna bakmak lazım. Temmuz ayında
yapılan atamalar ve daha sonra ekim ayında yapılan büyük atamada yapılan
atamalar sonucunda güvenlik soruşturmalarının daha bitmemesi nedeniyle hekimler
işe başlayamamışlardır. Burada ciddi bir mağduriyet vardır, aynı zamanda da
hizmette aksamaya neden olmaktadır. Bunların hızlandırılması gereği ortadadır.
Diğer
bir husus, yine, hekimlerle ilgili olarak veya hekim adaylarıyla ilgili olarak,
TUS sonuçları. Biliyorsunuz, Tıpta Uzmanlık Sınavı yılda iki defa yapılıyor. Bu
en son 27 Ağustos 2017 tarihinde yapılan sınavın sonuçları üç ay geçmesine
rağmen henüz açıklanmamıştır. TUS için istifa etmiş pratisyen doktorlarımız,
hekimlerimiz var. Bunlar sınav sonucunun, dolayısıyla yerleştirmelerin
gecikmesinden dolayı bir işsizlik sıkıntısı çekmektedir ve bir mağduriyet
yaşamaktadır. Bunun nedenini çok anlayabilmiş değiliz ama bu TUS’un
sonuçlarının bir an evvel açıklanması gerekir. Burada tabii şöyle bir sıkıntı
da ortaya çıkacak. Şimdi, bu geciktiği sürece, tabii, kazanıp kazanmadığı belli
olmadığı için Şubat 2018’de yapılacak sınav için hazırlanmaya da yeteri kadar
süre olmayacaktır. Bunun da dikkate alınmasında fayda var diye düşünüyorum.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ERHAN
USTA (Samsun) – Diğer bir husus Sayın Başkanım, tabii, biz sağlık
çalışanlarımızın, atanamayan sağlık personellerimizin, bunların hepsinin
sorunlarını zaman zaman dile getiriyoruz, oralarda ciddi sorunlar var ama bugün
biraz daha özelde hekimlere yönelik olarak ben bir hazırlık yapmıştım. 
Şimdi,
diğer bir şey de hekimlerde bu eş durumu meselesi. Eşi özel sektörde çalışan
bir hekimi düşünün. Burada, bin dört yüz kırk gün prim ödeme şartı aranıyor
onunla aynı bölgede çalışabilmesi için; bu, diğer sağlık personelinde yedi yüz
yirmi gün. Buraya da bir bakmamız lazım aile bütünlüğü açısından. Ayrıca diğer
bir şart da bin dört yüz kırk günün yanı sıra bu doktor, eczacı ve diş
hekimlerinde, tayin istedikleri yerin V. ve VI. Hizmet Bölgesi veya C ve D
hizmet grubu ili olması şartı aranıyor. Bunlar çok ağır şartlar. Aile bütünlüğünün
korunması da her yönüyle önemlidir. Burada tabii, diğer taraftan da, belli
yörelerimiz de belki hizmet almakta veya doktor bulmakta sıkıntı çekiyor.
Bunların iyi bir şekilde dengelenmesi lazım. Ancak burada bir sıkıntı olduğu
ortadadır, bunlara da bakmak lazım. Yani bu anlamda doktorlarımızın ve sağlık
çalışanlarımızın sorunlarını görmezden gelemeyiz. 
(Mikrofon
otomatik cihaz tarafından kapatıldı) 
ERHAN
USTA (Samsun) - Hemen bitiriyorum Sayın Başkan.
BAŞKAN
– Lütfen tamamlayın.
ERHAN
USTA (Samsun) – Benim bu konuyla ilgili şöyle de bir önerim olacak: Çalışanı,
gayret edeni ödüllendirmek açısından Tıpta Uzmanlık Sınavında veya normal tıp
fakültelerinde 1’inci olan, 1’incilikle okulu bitiren öğrencilerimizin bu atama
yerlerini kendilerinin seçmesine ilişkin bir teşvikin verilmesinin önemli
olduğunu düşünüyorum.
Bugün
acı bir olay yaşandı Bursa’nın Gürsu ilçesinde, bir iş kazası oldu ve 5 işçi
hayatını kaybetti, 4 işçi de yaralandı. Burada hayatını kaybedenlere ben Cenab-ı
Allah’tan rahmet diliyorum, yaralılara da acil şifalar diliyorum.
Şimdi,
modern devletlerin yapması gereken en önemli iki şey düzenleme yapmak ve bunun
sağlıklı denetimini yapmaktır. Burada bir ihmal var mıdır yok mudur?
Uygulanabilir düzenlemeler yapmamız lazım ve denetimi de hiçbir şekilde
esnetmeden yapmamız lazım. İş kazaları Türkiye'de çok can almaya başladı, bu
anlamda buralara bir dikkat etmemiz gerekiyor.
Bugün
Türk edebiyatının önemli isimlerinden, Beş Hececilerin en genci olan Faruk
Nafiz Çamlıbel’in vefatının 44’üncü yıl dönümünde kendisini rahmetle anıyorum.
Son
olarak da, bugün yine Mustafa Kemal Atatürk’ün başöğretmenliğe kabulünün
89’uncu yılı, cuma günü de 10 Kasımın, vefatının 79’uncu yılını idrak edeceğiz.
Ben bu vesileyle Mustafa Kemal Atatürk’e, ülkemizin kurucusuna rahmet
diliyorum.
Teşekkür
ederim Sayın Başkanım.
BAŞKAN
– Teşekkürler.
Sayın
Kerestecioğlu…
20.- İstanbul Milletvekili Filiz
Kerestecioğlu Demir’in, Bursa’nın Gürsu ilçesinde bir fabrikada meydana gelen
kazada 5 işçinin hayatını kaybettiğine, Paradise belgeleriyle ilgili konular
hakkında bazı bilgilere ve bazı ülkelere giden gelirlerden yüzde 30 vergi
alınacağına ilişkin yasaya rağmen bu ülkelerin belirlenmediğine ilişkin
açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Bugün,
evet, Bursa’da Gürsu’da çok acı iş cinayetleri yaşandı. Gökkuşağı Boya
imalathanesi fabrikasında buhar kazanı patladı, 5 işçi yaşamını yitirdi, 14
işçi de yaralandı.
Sakın
“Bu kaçıncı kaza?” demeyelim. Çünkü bunlar kaza değil, cinayet. Örneğin maden
işçileri eğer kendilerini madenlere kilitlemeseydi yine denetimsizliği
artıracak ve iş cinayetlerine sebep olacak bir kanun daha bu Meclisten
geçecekti. Ama neyse ki onların mücadelesi sonucunda burada farklı bir tutum
sergilendi. 
İnsan
hayatından önemli hiçbir miktar ve hiçbir kazanç yoktur. İş sağlığı, iş
güvenliğine uymamanın, yeterli denetimlerin yapılmamasının sonucu maalesef bu
cinayetler. Aslında bir iki rakam vermek istiyorum, 2012’den sonra istikrarlı
bir şekilde iş cinayetleri büyümeye başladı: 2012’de 744 olan iş cinayeti,
2013’te 1.360’a, 2014’te 1.626’ya, 2015’te 1.730’a, 2016’da 1.970’e yükseldi.
İnsandan söz ediyoruz, ölen insandan söz ediyoruz.
Sayın
Başkan, bugün önergemiz de görüşülecek zaten ancak araştırmamız sonucunda
özellikle birkaç bilgiyi de kamuoyuyla paylaşmak istiyoruz. Bildiğiniz gibi dün
ve önceki günlerde, Malta’da vergi kaçırmak amacıyla birtakım şirketler
kurulduğu ve orada yatırımlar yapıldığı ortaya çıktı, “Paradise belgeleri” diye
belgeler çıktı. Şimdi, görüyoruz ki 300 kilometrekarelik Malta’da yüz binlerce
şirket var. 
(Mikrofon
otomatik cihaz tarafından kapatıldı) 
BAŞKAN
– Toparlayın lütfen. 
FİLİZ
KERESTECİOĞLU DEMİR (İstanbul) – Bir şirket yaklaşık üç günde ve toplam bin
dolara kurulabiliyor. Örneğin Malta’daki beş katlı bir ofis binasında bir
bakıyorsunuz sanki ofisi varmış gibi 20 bin şirket kayıtlı ve siz gerçekten
burada aldığınız örneğin telif hakkı diye bir parayı Malta’daki şirkete
gönderiyorsunuz ve gönderdiğiniz paradan da bir kuruş vergi alınmadan hepsi
size kalıyor.
Yeni
bir bilgi olarak, Avrupa Birliği bakanları bazı Avrupalı tanınmış isimlerin de
karıştığı bu skandal üzerine bu bir kısım vergi cenneti ülkeleri kara listeye
almaya karar verdi. Türkiye de 2006’da bir yasa geçirmişti, bu ülkelere giden
gelirlerden yüzde 30 vergi alacağını açıklamıştı ama on bir yıldır hâlen liste
açıklanmadı. Anlaşılan o ki o yüzde 30 vergi alacağı, gerçekten ona denk gelen
ödenmeyen vergiler çok tatlı geliyor ki bakanlar bir türlü bu listeyi
hazırlayamadı.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlayacağım. 
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) – Şimdi, aylık 2 bin lira maaş alan vatandaştan
yüzde 20 vergi alıyorsunuz ancak ülkede eğitime, sağlığa, hizmete harcanacak
paralar ise yurt dışına kaçırılıyor. 
Bir
de Başbakan şöyle bir açıklama yapmıştı, bu skandalla ilgili “normal” demişti
ve demişti ki: “Ben oğullarıma devletten ihale almayın.” dedim. 
Şimdi,
bu açıklamanın dumanı sönmeden ortaya çıktı ki Binali Yıldırım’ın oğlu Erkam
Yıldırım, daha sekiz ay önce, Maden Tetkik ve Arama Genel Müdürlüğünden, “MTA
Turkuaz Araştırma Gemisinin İşletilmesi Hizmet Alımı” adlı ihaleyi almış, hem
de Kamu İhale Kurumunun istisna maddesi kapsamında. Şikâyet dahi edemiyorsunuz
ihaleyi. İhalenin bedeli ise tam olarak 6 milyon 920 bin dolar. Kamuoyuna
duyurulur.
Teşekkür
ederim.
BAŞKAN
– Sayın Özel…
21.- Manisa Milletvekili Özgür Özel’in,
Bursa’nın Gürsu ilçesinde bir fabrikada meydana gelen kazada hayatını kaybeden
5 işçiye Allah’tan rahmet dilediğine, İstanbul 14. Ağır Ceza Mahkemesinin
İstanbul Milletvekili Enis Berberoğlu hakkında istinaf mahkemesinin kararına
direnmesinin aslında Anayasa’ya, Anayasa Mahkemesi kararlarına ve Meclise karşı
bir direniş olduğuna, 8 Kasım Mustafa Kemal Atatürk’ün başöğretmenliği
kabulünün 89’uncu yıl dönümüne, 8 Kasım Dünya Şehircilik Günü’ne, Sağlık
Bakanlığında ataması yapılıp güvenlik soruşturması tamamlanamayanlarla ilgili
sorunun bir an önce çözüme kavuşturulması gerektiğine ilişkin açıklaması
ÖZGÜR
ÖZEL (Manisa) – Sayın Başkan, bugün Bursa’dan gelen kötü haberle, 5 işçinin,
yine Bursa’daki bir iş kazasında, bir iş cinayetinde hayatını kaybettiğini
üzüntüyle öğrenmiş durumdayız. Bursa milletvekillerimiz, hem acılı ailelerin
yanında olmak hem durumu araştırmak ve tüm yönleriyle kamuoyuyla paylaşmak
üzere Bursa’ya gittiler, yarın da Bursa’da, maalesef, cenazelere katılmak
durumundayız. 
Burada,
geçtiğimiz günlerde, Zonguldak’ta madenlerinin özelleştirilmesine direnen
işçilerin, aslında, bugünkü şartlar, üretim hırsı ve iş güvenliği konusundaki
esnek ve denetimsiz durum karşısında, kendilerinin özelleştirmeye değil, ölüme
direndiklerinin bir kez daha altını çizmek gerekiyor. 
Bursa’da
hayatını kaybeden işçilere Allah’tan rahmet, acılı ailelerine bir kez daha
sabır diliyoruz ve yaralıların da tamamının kısa sürede şifa bulmasını ümit
ediyoruz.
Milletvekilimiz
Enis Berberoğlu’na yönelik istinaf mahkemesinin 14. Ağır Ceza Mahkemesinin
kararına yönelik almış olduğu kararını ağır ceza mahkemesinin iade etmesiyle,
bu davanın açıkça siyasi bir dava olduğu ve bir basın özgürlüğü davası olduğu
ve ilk günden beri altının çizildiği gibi, bu davanın savcısının da, hâkiminin
de, müdahilinin de, müdahale edeninin de tek kişi, tek merkez olduğu bir kez
daha tescillenmiştir. Milletvekilimizin tutukluluk halinin derhâl ortadan
kalkması gerekiyor. Mahkemenin direnişi ne istinaf mahkemesine karşıdır…
Mahkemenin direnişi tamamen Anayasa’ya, Anayasa Mahkemesi kararlarına, yüce
Meclise ve millî iradeye karşı bir direniştir. Bu konuda Meclisteki tüm
grupların gereğini yapması gerektiğinin altını çiziyoruz. 
Mustafa
Kemal Atatürk’ün başöğretmenliği kabulünün yıl dönümünde, 2 emekli öğretmenin
çocuğu olarak ve Atatürk’ün devrimlerinin kazanımlarıyla büyümüş Cumhuriyet
Halk Partisi Grubu olarak…
(Mikrofon
otomatik cihaz tarafından kapatıldı) 
BAŞKAN – Tamamlayın lütfen. 
ÖZGÜR ÖZEL (Manisa) – …bir kez daha aziz hatırası
önünde saygıyla eğiliyoruz. 
Bugün Dünya Şehircilik Günü. Konuyla ilgili, ilgili
milletvekillerimiz gerekli değerlendirmeleri yapacaklar ama 6704 sayılı torba
Yasa’nın 25/(b) bendine ilave edilen bir maddeyle İstanbul Beyoğlu
Okmeydanı’nın altı mahallesi riskli bölge ilan edilmişti. Bu düzenlemeyle, aynı
bölgede 1950’den beri ikamet eden 100 binden fazla vatandaşımız mağdur
edilmişti. Söz konusu mağduriyeti, konuyu tüm İstanbul milletvekillerimiz -ki
3’ü şu anda yanımda oturuyor- sürekli dile getiriyorlar. Bugün altı mahalleden
başta muhtarlar olmak üzere her siyasi görüşten çok sayıda kişi hem grubumuzu
ziyaret etti hem de şu anda Genel Kurulu izliyorlar. Biz CHP Grubu olarak bu
soruna tüm partilerin partilerüstü bir şekilde yaklaşmasını ve bu konuda ortaya
çıkabilecek bir uzlaşmaya, ortak çalışmaya en üst düzeyde katkı vereceğimizi
ifade etmek istiyoruz. 
Son olarak da…
(Mikrofon otomatik cihaz tarafından kapatıldı) 
ÖZGÜR ÖZEL (Manisa) – Müsaade ederseniz toparlayayım.
BAŞKAN – Tamam, son cümleleriniz, buyurun. 
ÖZGÜR
ÖZEL (Manisa) – 2017/5 sayılı Sağlık Bakanlığı atamasında atanıp güvenlik
soruşturması tamamlanamayan 3.233 kişinin sorununu buradan İçişleri Bakanına ve
Sağlık Bakanına gerek biz grup başkan vekilleri gerekse ilgili
milletvekillerimiz defalarca sormuştuk. Kendileri “ekim sonu” diye söz
vermişlerdi. 6 Kasım günü bir kısmının sisteme girildiği ancak 1.700 kişinin
hâlâ beklemede olduğu ortaya çıktı. Zaten yoksul olan, çaresiz olan, işsiz olan
bu insanlar şimdi bir de büyük bir belirsizlikle bekliyorlar. Bu bekleme, bir
de haklarında bir şüphe yaratıyor gibi bir durum ortaya çıkıyor. İlgili
bakanlardan bu konuyu derhâl çözüme kavuşturmalarını ve bu kişileri ve
ailelerini bu zulümden kurtarmalarını bekliyoruz. Kendileri gerek sosyal
medyadan gerekse parti gruplarına sürekli ulaşmaya çalışıyorlar. Bu konuda
şeffaf bir bilgilendirme ve hızlı bir çözüm hepsinin hakkıdır diye düşünüyoruz.
Bu mağdur sağlıkçıları da bir kez daha CHP Grubu olarak saygıyla selamlıyoruz. 
Teşekkür
ederim Sayın Başkan.
BAŞKAN
– Teşekkürler.
Sayın
İnceöz…
22.- Aksaray Milletvekili İlknur İnceöz’ün,
Bursa’nın Gürsu ilçesinde bir fabrikada meydana gelen kazada hayatını kaybeden
5 işçiye Allah’tan rahmet dilediğine ve 8 Kasım Dünya Şehircilik Günü’ne
ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; ne yazık ki bugün
Bursa’dan üzücü bir haber aldık. Gürsu ilçesinde faaliyet gösteren boya
fabrikasında kazan patlaması sonucu 5 işçinin hayatını kaybettiğini,
yitirdiğini öğrendik ve 14 işçinin de yaralandığı bilgisi geldi. Burada
hayatını kaybeden işçilerimize Allah’tan rahmet ve ailelerine, Bursa’ya ve
ülkemize başsağlığı ve sabırlar diliyorum, yaralılara acil şifalar diliyorum.
Burada özellikle Çalışma ve Sosyal Güvenlik Bakanlığımızın da orada
faaliyetlerini sürdürdüğünü de kamuoyuyla paylaşmak istiyorum. 
Bunun
yanında, tabii, bugün Dünya Şehircilik Günü. Bugün Sayın Cumhurbaşkanımızın
himayelerinde Cumhurbaşkanlığı Külliyesi’nde de Şehircilik Şûrası düzenlendi ve
Şehircilik Şûrası Türkiye için de bir milattır. Bu açıdan, öncülük yapan başta
Sayın Cumhurbaşkanımıza, Çevre ve Şehircilik Bakanlığımıza ve emeği geçen
herkese teşekkür ediyoruz.
Şehircilik
konusunda geçmişten gelen büyük bir geleneğe sahip olduğumuz hepimizce
malumdur. Kadim şehirler, İstanbul gibi şehirler yaşadığı aşırı göçe rağmen
ayakta kalmayı sürdürmektedir ve 81 ilimizin sorunları noktasında bu sorunların
çözümü konusunda da tarihî niteliklerde önemli adımlar attığımızı belirtmek
istiyorum. Düzensiz göç ve çarpık kentleşme gibi sorunları ortadan kaldırmak
üzere önemli tedbirler aldığımızı ve özellikle kentleşme konusunda TOKİ eliyle
de şehirleşme, şehir kültürünün yaygınlaşması, yatay yerleşimin yaygınlaşması
konusunda önemli adımlar attığımızı ve bundan sonraki süreçte de şehirlerimizin
bu noktada kentleşmesinin önünü açacak projelere imza atacağımızı tekrar
hatırlatmak istiyorum ve Dünya Şehircilik Günü kutlu olsun diyor, teşekkür
ediyorum.
BAŞKAN
– Teşekkür ediyorum. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Başkanlık Divanı olarak Bursa’nın Gürsu ilçesinde bir fabrikada
meydana gelen kazada hayatını kaybeden 5 işçiye Allah’tan rahmet dilediklerine
ilişkin konuşması 
BAŞKAN
– Biz de Meclis Başkanlık Divanı olarak bugünkü üzüntülü haberden dolayı
taziyelerimizi bildirmek istiyoruz. Bursa Gürsu’da bir fabrikada kazan
patlaması sonucu 5 işçi kardeşimizi kaybettik. Mekânları cennet olsun, Rabb’im
rahmet eylesin. Ailelerine, yakınlarına başsağlığı diliyorum. Her türlü
kazadan, beladan bizleri muaf tutsun diye de dua ediyorum. 
Son
olarak, Sayın Varlı, size 60’a göre söz vereceğimi söylemiştim. 
Buyurun.

V.- AÇIKLAMALAR (Devam)
23.- Adana Milletvekili Muharrem Varlı’nın,
yerli otomobil projesine karşı olmasının söz konusu olmadığına ve bu projeyi
desteklediğine ilişkin açıklaması
MUHARREM
VARLI (Adana) – Teşekkür ederim Sayın Başkan. 
Dün
Meclis kürsüsünde yapmış olduğum konuşmada yerli otomobil konusuna da
değinmiştim. Görülüyor ki sözlerimden bir yanlış anlama ortaya çıkmış. Yerli
otomobil projesine karşı olmam söz konusu olmadığı gibi, yerli otomobil
projesini destekliyorum ve Cenab-ı Allah’tan bize dünya çapında bir otomobil
yapmayı nasip eylemesini diliyorum. Benim maksadım, et ithalatını vurgulamaktı.
Burada yanlış bir mana ortaya çıkmıştır, bunu açıklamak istedim. Yerli otomobil
projesi millî bir projedir. Bu projeyi de desteklediğimi beyan ediyorum. 
Saygılar
sunuyorum. 
BAŞKAN
– Teşekkür ediyorum. 
Gündeme
geçiyoruz. 
Birleşime
on dakika ara veriyorum. 
Kapanma Saati: 15.01
İKİNCİ OTURUM
Açılma Saati: 15.18
BAŞKAN: Başkan Vekili Ahmet AYDIN 
KÂTİP ÜYELER: İshak GAZEL
(Kütahya), Mücahit DURMUŞOĞLU (Osmaniye)
-----0-----
BAŞKAN
– Türkiye Büyük Millet Meclisinin 19’uncu Birleşiminin İkinci Oturumunu
açıyorum.
Başkanlığın
Genel Kurula sunuşları vardır.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır; okutup işleme alacağım, oylarınıza sunacağım.
VII.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Samsun
Milletvekili Erhan Usta tarafından, 2 ilde uygulanan doğal gaz indiriminin Doğu
Anadolu Bölgesi’ni kapsayacak şekilde genişletilmesi amacıyla 8/11/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, ön görüşmelerinin Genel Kurulun 8 Kasım 2017 Çarşamba
günkü birleşiminde yapılmasına ilişkin önerisi
8/11/2017
Türkiye Büyük Millet Meclisi Başkanlığına
Danışma
Kurulu 8 Kasım 2017 Çarşamba günü (bugün) toplanamadığından, grubumuzun
aşağıdaki önerisinin İç Tüzük’ün 19’uncu maddesi gereğince Genel Kurulun
onayına sunulmasını arz ederim.
Saygılarımla.
 Erhan Usta
 Samsun
 MHP
Grup Başkan Vekili
Öneri:

8
Kasım 2017 tarih, 2017/2471 sayıyla Türkiye Büyük Millet Meclisi Başkanlığına
vermiş olduğumuz -Grup Başkan Vekili ve Samsun Milletvekili Erhan Usta’nın- iki
ilde uygulanan doğal gaz indiriminin Doğu Anadolu Bölgesi’ni kapsayacak şekilde
genişletilmesi amacıyla Meclis araştırması açılmasına dair önergemizin
görüşmelerinin 8 Kasım 2017 Çarşamba günkü birleşimde yapılması önerilmiştir.
BAŞKAN
– Milliyetçi Hareket Partisi grup önerisi üzerinde öneri sahibi adına Erzurum
Milletvekili Kamil Aydın konuşacaktır.
Sayın
Aydın, buyurun. (MHP sıralarından alkışlar)
MHP
GRUBU ADINA KAMİL AYDIN (Erzurum) – Sayın Başkan, değerli milletvekilleri;
ilgili önerimiz hakkında konuşmak üzere Milliyetçi Hareket Partisi Grubu adına
söz almış bulunmaktayım. Yüce heyetinizi saygıyla selamlıyorum.
Saygıdeğer
milletvekilleri, bizlerin seçilmişler olarak yüce Mecliste yapmakla mükellef
olduğumuz en önemli iki şeyden bir tanesi, milletin ali menfaatlerine uygun
genel birtakım sıkıntıları dile getirmek olduğu gibi, düzenlemeleri yapmak
olduğu gibi, aynı zamanda temsilcisi olduğumuz, seçildiğimiz bölgenin de yerel
birtakım sıkıntılarının çözülmesine katkıda bulunmaktır, bunun için buradayız.
Bu, bizim hem siyasi hem ahlaki sorumluluğumuz. 
Bölgemin
hemen hemen tek muhalif milletvekili olarak bir muhalefet tanımı da yapmak
istiyorum aynı zamanda: Muhalefet “siyah”a “beyaz”, “beyaz”a “siyah” “evet”e
“hayır” “hayır”a “evet” demek değildir. Çünkü muhalefetin de iktidarın da nihai
hedefi milletin ali menfaatleridir, vatandaşların sıkıntılarının
düzeltilmesidir. Dolayısıyla yapılan iyi şeylere destek olunabileceği gibi,
eksik şeylere, yapılmayan şeylere de mutlaka bir muhalefet şerhi düşüp o
konudaki düşüncelerimizi, muhalefet şerhimizi de beyan etme bizim yine ahlaki
ve siyasi sorumluluğumuzdur. 
Bu
genel değerlendirme ışığında, malumunuz, Doğu Anadolu Bölgesi gerçekten -kış
geldi şu anda- zorlukların yaşandığı bir bölge. Çocukluğumdan hatırlıyorum ben,
küçük bir memur ailesinin evladıydım, yaz gelirdi, herkes tatil, gezi planlaması
yaparken bizim temmuz, ağustos aylarımız -babamızın dar geliriyle- bir sonraki
kışın odununu ve kömürünü almayı hesaplamakla geçerdi çünkü yazın biraz daha
ucuz olurdu, kışa kalırsa pahalı olurdu. Şimdi, böyle zor, hayat şartlarının
yoğun olduğu bir coğrafyadan geliyoruz. Bu meyanda -özellikle geçen sene de bir
kanun teklifi verdik- yerimizden, kürsüden, bir dakikalık söz hakkıyla, her
türlü fırsatta dile getirmeye çalıştığımız bir husus vardı. Neydi? O günler de
yatlarla, kotralarla, gemilerle ilgili vergi indirimlerinin konuşulduğu
günlerdi, biz de dedik ki bunlar elit, mikro bir gruba hitap ediyor, makro bir
gruba, halkın çoğunluğuna hitap eden, bir bölgenin hemen hemen hepsini kapsayan
bir iyileştirme yapalım, doğal gazda da vergi indirimine gidelim ama yanıt
alamadık, gerekli cevabı göremedik. Fakat geçen günlerde yine bölgemizde iki
ilimize ait doğal gazda bir indirim anlaşması yapılmış, EPDK’nın araya
girmesiyle bir indirim gerçekleştirilmiş yüzde 9 civarında. Çok sevindik çünkü
o iller de bizim, benim kanun teklifim o illeri de kapsıyordu zaten. Gümüşhane
ve Bayburt adına çok sevindik ve bu işte katkısı olanlara da çok teşekkür
ediyorum. Ama bu işi sadece Bayburt, Gümüşhane’yle sınırlı tutmamak lazım. Doğu
Anadolu Bölgesi’nde gerçekten eksi 40’ları gören, Erzurum merkezinden bir
pergelle çizdiğimiz zaman Ardahan’ı da, Kars’ı da, efendim, Ağrı’yı da, Muş’u
da kapsayan geniş bir yelpazeden bahsediyoruz. Biz diyoruz ki: Artık bu tür
imkânları mademki sağlıyoruz, böyle bir imkânımız var, bunu genişe, genele
teşmil edip aynı imkânı Doğu Anadolu’da bu işten muzdarip diğer illerimize de
sağlayalım. Niye? Çünkü gerçekten, bakın, sosyal bir devlet bunu yaparsa bir
zarara uğramaz. Ben reel birtakım sonuçlar üzerinden bir iki şey söyleyeyim
isterseniz. Evlerde, yakıtın pahalı olmasından dolayı, inanın bir odaya
toplanıp tek odada yakıyorlar. Bu da hastalıklara neden oluyor, Erzurum’da kış
aylarında üst solunum yolu hastalıkları ağırlıklı müthiş hastane kuyrukları
oluyor. Bunun, inanın devletimize, bütçemize yükü çok fazla. Gelin, o sağlığa
harcadığımız ekstra yükü hafifletip doğal gazda -gerçekten- yapılan
düzenlemeleri diğer iller için de yapmaya çalışalım. Bu anlamda biz her türlü
desteği sağlamaya hazırız çünkü aksi takdirde biz bunu bir çifte standart olarak
algılarız. “Ha, demek ki herkes eşittir, bazıları daha eşittir derecesi düşük
olsa da.” böyle algılarız ve bunun peşini de bırakmayız çünkü bu bizim ahlaki
ve siyasi sorumluluğumuz dâhilindedir, sözümün başında ifade ettiğim gibi. 
Ben
şimdiden yetkilileri tekrar duyarlı olmaya çağırıyorum. Yapılan bu güzel
şeyi... Bölgede, efendim, biliyorsunuz, cazibe merkezleri oluşturuldu ve biz de
büyük bir katkı verdik, destekledik; bütün illeri kapsadı. Yapılan güzel
şeylere “güzel” diyoruz. Bu da iki ille sınırlı kalmamalı, Erzurum’u artık
kimse kandırmamalı. Yani yüksek hızlı trende yaptığınız şeyi burada da yapmayın
lütfen. Efendim, lojistik merkez olacakmış, onun için yüksek hızlı tren
Sivas’tan Erzincan’a genleşti, Erzincan’dan Erzurum’u atladı, Kars’a genleşti...

(Mikrofon
otomatik cihaz tarafından kapatıldı) 
MAHMUT
TANAL (İstanbul) – Bir iki dakika daha verin Başkanım. 
BAŞKAN
– Tamamlayın lütfen bir dakikada. 
KAMİL
AYDIN (Devamla) – Yani tamam, güzel şeyler, vallahi takdirle karşılıyoruz.
Kars’a kadar gitsin ya, Kars da bizim sınır taşımız ama Erzurum niye orada
baypas edildi? Efendim, lojistik merkez olacakmış, yük taşıma ağırlıklı
olacakmış. Sanki biz ilimden, irfandan hiç anlamıyoruz. Tam tersine,
Erzincan’dan sonra düz ovaya iniyorsun, hızlı tren için çok ideal bir yer. Aynı
şeyi şimdi doğal gazda yapmayın. Bakın, evet, Binali Yıldırım var; evet, Ahmet
Bey var; evet, Naci Ağbal var; Recep Akdağ da bizde var, e siz de bizdesiniz.
Erzurum’a yapılan bu haksızlığı, bölge illerine yapılan bu haksızlığı hep
beraber ne olur giderelim diyorum. 
Yüce
Meclisi saygılarımla selamlıyorum. (MHP sıralarından alkışlar)
BAŞKAN
– Teşekkür ediyorum. 
MAHMUT
TANAL (İstanbul) – Sayın Başkanım, hatip sadece Erzurum’a istiyor.
Şanlıurfa’nın mağduriyeti…
KAMİL
AYDIN (Erzurum) – Aşk olsun, “bütün bölgeye” dedim. 
MAHMUT
TANAL (İstanbul) – Biz oraya da istiyoruz. Fiyatlar çok yüksek, maliyeti de
yüksek. 
BAŞKAN
– Halkların Demokratik Partisi Grubu adına Şırnak Milletvekili Aycan İrmez. 
Buyurun
Sayın İrmez. (HDP sıralarından alkışlar)
Süreniz
üç dakikadır.
HDP
GRUBU ADINA AYCAN İRMEZ (Şırnak) – Teşekkür ederim Sayın Başkan. 
Sayın
Başkan, değerli milletvekilleri; ben de grubum adına söz almış bulunmaktayım. 
Evet,
Hükûmet, Gümüşhane ve Bayburt illerinde 2017-2021 yılları arasında geçici
olarak yüzde 9 indirimli bir doğal gaz tarifi, fiyatı belirlemiş. İyi bir
iyileştirme, iyi bir adım ama bu adımın tüm Türkiye bölgelerinde olması
gerektiğini ve hatta tüm bölgeler nezdinde bölgelerin ekonomik durumlarına
göre, yaşam koşullarına göre Türkiye endeksli bir uygulamanın yer almasının
daha iyi olacağını belirtmek istiyoruz. 
Ayrıca,
daha önce Enerji ve Tabii Kaynaklar Bakanı Berat Albayrak doğal gazda 1 Ekimden
itibaren başlamak üzere hem tüketiciye hem sanayiye yüzde 10 olarak yansıyacak
bir indirimden bahsetmişti ama ne yazık ki 1 Ekim geçti ve -şu an, bugün 8
Kasımdayız- geçmiş olmasına rağmen herhangi bir adım atılmış değil. Hakikaten
bu adımların atılmasıyla hem ülke bazında hem de halklarımız açısından iyi bir
iyileştirmenin olacağını düşünüyoruz. Ayrıca -ne yazık ki indirimi geçiyoruz-
dün torba yasada görüştüğümüz 6’ncı maddede -bu indirim yapılmadığı gibi- ifade
ettiğimiz gibi, yaz uygulamasıyla birlikte bu doğal gaz tüketiminin
katlanacağını, daha fazla olacağını ve bu tüketimin fazlalığıyla birlikte
tabii, halkın cebinin de yanacağını ve doğal gaz faturalarının katbekat
artacağını buradan belirtmek istiyoruz. 
Ayrıca,
şöyle bir durum söz konusu: Evet, Erzurum ilimiz hakikaten kışı çok soğuk ve
çetin geçen bir ilimizdir. Türkiye'nin hem en uzun kışına sahip hem de en çetin
kışını geçiren bir ilimizdir. Diğer açıdan, doğu illerimiz aynı şekilde.
Mesela, Türkiye'nin batısına da baktığımızda hakikaten birçok ilimiz bu
kapsamda yer almaktadır. 
Ayrıca,
diğer bir durum söz konusu. Biliyorsunuz, daha önce İran Ulusal Gaz Şirketi
Türkiye’ye sattıkları doğal gaz fiyatında yüzde 13,3’lük bir indirim yapmış
olduğunu ve bununla birlikte Türkiye’ye bir tazminat verildiğini belirtmişti.
Bu indirimler ne yazık ki hiçbir şekilde halkın cebine yansımadı, yansımadığı
gibi de ne yazık ki faturalar daha kabarık bir şekilde gelmektedir. Ayrıca,
bölge koşullarını göz önünde bulundurduğumuzda hakikaten asgari ücretle geçinen
bir ailenin evine düşünün ki her ay 300-400 liralık bir fatura geliyor; sadece yapacağı
tek şey var, o da o faturayı ödemek. 
(Mikrofon
otomatik cihaz tarafından kapatıldı) 
BAŞKAN
– Siz de tamamlayın, artık bu grup önerisine mahsus olmak üzere birer dakika
uzattık.
AYCAN
İRMEZ (Devamla) – Teşekkür ederim.
BAŞKAN
– Buyurun.
AYCAN
İRMEZ (Devamla) – Bu nedenle, hakikaten bu araştırma önergesinin tüm Türkiye’yi
kapsayacak bir şekilde daha da genişletilerek kabul edilmesini talep ediyoruz. 
Ayrıca,
4 Kasım 2016 tarihi itibarıyla cezaevinde bulunan hem eş genel başkanlarımızı
hem de milletvekillerimizi buradan da selamlıyorum. 
Teşekkür
ederim. (HDP sıralarından alkışlar)
BAŞKAN
– Teşekkür ediyorum. 
Cumhuriyet
Halk Partisi Grubu adına İstanbul Milletvekili Gülay Yedekci. 
Buyurun
Sayın Yedekci. (CHP sıralarından alkışlar)
Süreniz
üç dakika. 
CHP
GRUBU ADINA GÜLAY YEDEKCİ (İstanbul) – Teşekkür ederim Sayın Başkan.
Değerli
milletvekilleri, hepinizi içtenlikle, sevgiyle saygıyla selamlıyorum.
İnsanları
ayırdı mevcut Hükûmet, şimdi de sıra şehirlere geldi, şehirleri ayırıyorlar.
Doğu Anadolu’daki kentleri ayırdılar; Gümüşhane, Bayburt’ta doğal gaz indirimi
var, Erzurum’da doğal gaz indirimi yok. Neden? Erzurum bu ülkenin bir vilayeti
değil midir? Erzurum’da yaşayan insanlar doğal gaz indiriminden faydalanmaya
hak sahibi değil midir? Erzurum’da sadece bir kış geçirseniz, hatta, bir kışa
bile gerek yok, iki gün geçirseniz oradaki soğuğu göreceksiniz. Öncelikle
çocuklar, hasta oldukları için okula gidemeyen çocuklar; yaşlılar, engelliler
ve bütün dezavantajlılar için başta olmak üzere doğal gaz indiriminin bütün
Doğu Anadolu Bölgesi’nde, kış şartlarının zor geçtiği bölgelerde uygulanmasını
istiyoruz.
Aslında,
bir şey daha istiyoruz. Doğal gaza da bağlı olmadan, sürdürülebilir enerji
kaynaklarının kullanılmasını ve ülkemizdeki herkesin bedavaya ısınabiliyor
olmasını istiyoruz. Bunun için Hükûmetin yapması gereken, sürdürülebilir enerji
kaynaklarını kullanmaktır ama Hükûmet buna yönelmiyor, Hükûmet başka şeylerle
ilgileniyor. Zaten ekmek parasına ihtiyacı olan, sizin yürüttüğünüz
politikalarla bitirilen hayvancılıkla ve tarımla Erzurumlular zor durumdayken
üstüne üstlük bir de doğal gaz indirimi vermiyorsunuz. Sebebi nedir, onu merak
ediyoruz. 
Biz
herkes için adalet istiyoruz, Erzurumlular için de adalet istiyoruz. Erzurum’un
en çalışkan belediye başkanı Sayın Çat Belediye Başkanı Arif Kılıç’ın bizi
bilgilendirmesi sonucunda biz Erzurum’daki bu sorunu Meclis gündemine taşımış
olduk. (CHP sıralarından alkışlar) Sadece Erzurumluların değil, bu ülkede
kendini yalnız hisseden, kendini tek başına hisseden herkesin yanındayız çünkü
biz cumhuriyetin kimsesizlerin olduğunu, cumhuriyetin herkes için olduğunu da
biliyoruz ve bunun da altını çiziyoruz.
Erzurum’da
sulu tarım politikasıyla ilgili yapılan yanlışlar da tarımı ayrıca bitirmiştir.

Ve
biz diyoruz ki Erzurum’u, Siirt’i, Bayburt’u, Gümüşhane’yi birbirinden
ayırmayın. İnsanları etnik kökenleriyle, mezhepleriyle, ırklarıyla ayırdınız,
bari kentlerimizi ayırmayın, ayrımcılık politikalarınıza Anadolu’muzu alet
etmeyin. Anadolu’muzun güzel insanları, sizin yıllardır yapmaya çalıştığınız
anlayışa rağmen, birlikte, kardeşçe, dostça yan yana durmaya devam ediyorlar ve
biz de bu anlayışın tükenmesi, bitmesi için, bir an önce halkın iktidara
gelmesi için mücadeleye devam ediyoruz, devam edeceğiz. İktidarın görevi vatandaşın
huzurunu, refahını sağlamaktır. Görevinizi yapınız, muhalefet olarak sizi bir
kez daha uyarıyoruz.
Hepinize
içtenlikle sevgiler saygılar sunuyorum. (CHP sıralarından alkışlar)
(Mikrofon
otomatik cihaz tarafından kapatıldı)
GÜLAY
YEDEKCİ (Devamla) – Sayın Başkan…
BAŞKAN
– Teşekkür ediyoruz, bitirdiniz.
GÜLAY
YEDEKCİ (Devamla) – Teşekkür edeyim.
BAŞKAN
–Tamam, bir dakikada bitirin, lütfen toparlayın.
GÜLAY
YEDEKCİ (Devamla) – Teşekkür ediyorum.
Bugün
“Şehircilik Şûrası” adı altında bir toplantı yapıldı ve bugün Dünya Şehircilik
Günü. Ülkemizde kentleri yaşanamaz hâle getirdiniz, insanlarımızın 6306 sayılı
Afet Riski Altındaki Alanların Dönüştürülmesi Hakkında Kanun’la mülkiyet
hakkını gasbettiniz. “Kentsel dönüşüm” adı altında çok katlı yapıları kentlere
bir hançer gibi sapladınız. Bugün de çıkıp diyorsunuz ki: “Türkiye’de yeşil
alanlar sadece mezarlıklarda kaldı, her taraf beton, beton. Orada ruh yok,
huzur yok.” Biz de diyoruz ki sayenizde ülkede huzur kalmadı. Bütün kentleri
kimliksiz, yaşanamaz ve beton yığını hâline getirdiniz. TOKİ eliyle insanların
yaşayamayacağı kentleri oluşturdunuz. Erzurum’a yaptığınız bina ile Antalya’ya,
Bursa’ya yaptığınız bina aynı. Güneşlenme yönünü bile değerlendirmeden
kentlerimizi mahvettiniz. Ve biz diyoruz ki artık kentlerimizin üzerindeki
vahşi kapitalist elinizi çekin.
(Mikrofon
otomatik cihaz tarafından kapatıldı)
GÜLAY
YEDEKCİ (Devamla) – Bir dakika daha alabilir miyim? (CHP sıralarından alkışlar)
BAŞKAN
– Teşekkür ediyoruz.
BURCU
KÖKSAL (Afyonkarahisar) – Sayın Başkan, şimdi, soğukla ilgili bir şey vardır,
bizim oralarda derler ki: “Soğuğa sormuşlar ‘Nerelesin?’ diye, ‘Erzurum’da
yaşıyorum ama aslen Afyonluyum.’ demiş.” Onun için benim seçim bölgemdeki zorlu
kış şartları da düşünüldüğünde bu doğal gaz indiriminin bölgem için de
yapılması gerektiği kanaatindeyim.
BAŞKAN
– Tabii “soğuk” deyince Afyon’a sataşmış bulundu doğal olarak.
Adalet
ve Kalkınma Partisi Grubu adına Konya Milletvekili Ziya Altunyaldız. 
Buyurun
Sayın Altunyaldız. (AK PARTİ sıralarından alkışlar)
HAYDAR
AKAR (Kocaeli) – Konya’da soğuk yok ya.
MAHMUT
TANAL (İstanbul) – Konya’nın soğukla ne ilgisi var?
BAŞKAN
– Ama şu anda Genel Kurulda son derece sıcak ve güzel bir ortam var, tüm
milletvekillerine teşekkür ediyoruz.
Buyurun
efendim.
AK
PARTİ GRUBU ADINA ZİYA ALTUNYALDIZ (Konya) – Sayın Başkan, değerli
milletvekilleri; MHP grup önerisi üzerinde AK PARTİ adına söz almış
bulunuyorum, yüce heyetinizi saygıyla selamlıyorum.
Değerli
arkadaşlar, gerçeklik tüm kanaatleri yok eder. Şimdi, AK PARTİ iktidara geldiği
zaman toplam 6 il doğal gaz kullanabiliyordu ve toplam 4.500 kilometrelik bir
iletim ve dağıtım hattı vardı. Bugün ne oldu? 77 il doğal gaz kullanıyor ve 116
bin kilometre iletim ve dağıtım hattı var, kalan 4 il de 2018 sonuna kadar
doğal gaza kavuşmuş olacak.
HAYDAR
AKAR (Kocaeli) – Ne yani yapmasaydınız, niye yaptınız? Böyle devam etseydi.
ZİYA
ALTUNYALDIZ (Devamla) – İlçelere de bakalım, ne olmuş? 354 ilçe ve beldeye
doğal gaz kullanımı imkânı sağlanmış, 2019 yılı sonuna kadar da 222 tane ilçe
ve beldeye daha doğal gaz ulaşacak.
GÜLAY
YEDEKCİ (İstanbul) – Yani bu eşitsizlik normal bir eşitsizlik mi Sayın Vekilim?
ZİYA
ALTUNYALDIZ (Devamla) – Toplam, 2019 yılı sonunda 500’ün üzerinde ilçe ve
beldeye doğal gaz ulaşmış olacak. 50 milyonun üzerinde kullanıcı, 13 milyonun
üzerinde abone…
HAYDAR
AKAR (Kocaeli) – O kullanıcıları tespit ettiniz mi? Nerede yakıyorlar bu doğal
gazı sadece ocaklarda mı, kaloriferlerde mi, hiç baktınız mı?
ZİYA
ALTUNYALDIZ (Devamla) - Bütün bunlara baktığımız zaman, Türkiye’ye konforlu,
nitelikli ve kaliteli bir yaşam sunmak AK PARTİ iktidarlarının ilkesi, temeli
ve özüdür, bunu yapmaya çalışıyoruz.
Gelelim
tarifeye. Değerli arkadaşlar, tarife konusu ihtiyari ya da keyfî bir konu
değil. Tarife konusu, dönemler itibarıyla EPDK tarafından 58 dağıtım
şirketinin, toplam 72 bölgede uygulayacağı tarifenin belirlenmesidir. Ne var
içinde, ona bakalım: Bir, doğal gaz bedeli var. İki, sistem kullanım bedeli
var.
HAYDAR
AKAR (Kocaeli) – Sayaç okuma bedeli var.
ZİYA
ALTUNYALDIZ (Devamla) – BOTAŞ, doğal gaz bedelini tüm dağıtım şirketlerine aynı
fiyattan dağıtır. Farklılığı yaratan unsur nedir? Sistem kullanım bedelidir. 
BAKİ
ŞİMŞEK (Mersin) – Sistem aynı sistem kardeşim ya.
GÜLAY
YEDEKCİ (İstanbul) - Sonuçta Erzurum’a niye indirim yapılmamış?
ZİYA
ALTUNYALDIZ (Devamla) - Bunun içinde neler var? Bunun içerisinde toplam abone
sayısı var, yatırım bedeli var, dönemsel kullanım var, yatırım miktarı var,
sürdürülebilirlik var. 
HAYDAR
AKAR (Kocaeli) – Yatırım bedelini kimden alıyorsunuz?
GÜLAY
YEDEKCİ (İstanbul) – Ayrımcılık yapmayalım Sayın Vekilim, ayrımcılık
yapmayalım. 
ZİYA
ALTUNYALDIZ (Devamla) – Dolayısıyla bütün bunlara baktığımız zaman yapılan iş
tarife bedelinin belirlenmesidir ve tarife bedelinin belirlenmesindeki fiyatı… 
GÜLAY
YEDEKCİ (İstanbul) – Neye göre belirliyorsunuz, öbür tarafta tarife yok mu?
HAYDAR
AKAR (Kocaeli) – Hükûmetle ilgisi yok değil mi?
GÜLAY
YEDEKCİ (İstanbul) – Başkası yapmıştır onu; biz görmedik, başkası yaptı.
ZİYA
ALTUNYALDIZ (Devamla) – …fiyat farkını yaratan unsur da saydığım unsurlardır.
Şöyle
bir bakalım: Gümüşhane ve Bayburt’ta ne olmuş? Tarife bedeli düşürülmüş; çok
güzel olmuş.
HAYDAR
AKAR (Kocaeli) – Kim yaptı, kim yaptı bunu? EPDK mı? EPDK devlet kurumu değil
mi?
ZİYA
ALTUNYALDIZ (Devamla) – Keşke mümkün olsa Erzurum’da ve diğer yerlerde de
düşürülse ancak -ifade edeyim- şu anda düşürülmüş olsa bile değerli arkadaşlar,
Gümüşhane ve Bayburt’taki kullanım bedeli metreküp başına Erzurum’un üstünde. 
GÜLAY
YEDEKCİ (İstanbul) – Ne yapsın, parası yok, Erzurumlu kullanamıyor; tezek
yakıyor, odun yakıyor, parası yok Erzurumlunun. 
HAYDAR
AKAR (Kocaeli) – Erzurum’un nüfusu onlardan fazla mı? Fazla. Niye kullanamıyor
Erzurumlu, niye? 
ZİYA
ALTUNYALDIZ (Devamla) – Dolayısıyla sisteme baktığımız zaman Erzurum bugün
Gümüşhane ve Bayburt’tan hâlâ…
(Mikrofon
otomatik cihaz tarafından kapatıldı) 
BAŞKAN
– Size de bir dakika ilave süre veriyorum.
Buyurun.

ZİYA
ALTUNYALDIZ (Devamla) – Dolayısıyla değerli arkadaşlar, sizden istirhamım
lütfen bilgiyle ve gerçeklikle konuşalım. 
GÜLAY
YEDEKCİ (İstanbul) – Biz de sizden aynısını istiyoruz. 
ZİYA
ALTUNYALDIZ (Devamla) – AK PARTİ iktidarları bugüne kadar millete hizmeti şiar
edinmiştir, yaptıklarımız ortadadır, yapmaya çalıştıklarımız ve hedeflerimiz
ortadadır. Tüm bunlara baktığımız zaman da önümüzdeki dönemde doğal gaz
kullanım miktarı da, kullanıcı sayısı da tamamen artacak, bedel de
sürdürülebilirlik üzerinden, tarife üzerinden belirlenecektir. 
Ben
yüce heyetinizi ve tüm milletvekillerimizi saygıyla selamlıyorum. (AK PARTİ
sıralarından alkışlar) 
Teşekkürler
Sayın Başkanım. 
BAKİ
ŞİMŞEK (Mersin) – Sayın Başkan…
BAŞKAN
– Bir saniye…
ERHAN
USTA (Samsun) – Sayın Başkan…
BAŞKAN
– Sayın Usta…
ERHAN
USTA (Samsun) – Sayın Başkan, sayın hatip, Sayın Altunyaldız konuşmasında
“Bilgiyle konuşalım.” diyerek açık bir sataşmada bulunmuştur. 
HAYDAR
AKAR (Kocaeli) – Hiçbir şey bilmiyor doğal gaz hakkında bence.
MAHMUT
TANAL (İstanbul) – Bilgisizlikle suçladı herkesi.
ERHAN
USTA (Samsun) – Sataşmadan söz istiyoruz efendim.
BAŞKAN
– Sayın Usta, ne diye…
ERHAN
USTA (Samsun) – “Bilgi ve gerçeklikle konuşalım.” diyerek yani yanıltmaya
yönelik…
BAŞKAN
– Sizin bilgi ve gerçeklikle konuşmadığınızı söylemedi ki.
Sayın
Usta, yerinizden istiyorsanız söz veririm ama…
ERHAN
USTA (Samsun) – Ama grup önerisinin sahibi biziz. Bu konuşmalara atfen
söylenilmiş bir şeydir. Bu bize olduğu kadar başka gruplara da olmuştur.
BAŞKAN
– Sayın Usta, bu bir sataşma değildir. Ben yerinizden söz vereyim isterseniz. 
Buyurun,
yerinizden 60’a göre söz vereyim.
ERHAN
USTA (Samsun) – Sayın Aydın konuşacaklar. 
BAŞKAN
– Buyurun Sayın Aydın.
V.- AÇIKLAMALAR (Devam)
24.- Erzurum Milletvekili Kamil Aydın’ın,
Konya Milletvekili Ziya Altunyaldız’ın MHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
KAMİL
AYDIN (Erzurum) – Evet, Ziya Bey’den, gerçekten daha yapıcı, daha teşvik edici,
seçim propagandalarında kullandıkları üsluba uygun, vadettikleri o yeryüzü
cennetlerine uygun bir şey beklerdim ama maalesef bilgiden, belgeden yoksun bir
konuşmayla itham etti. Tabii, ben kürsüde konuşurken gerçekten iki düşünüp bir
konuşan bir insanım. O bölgede yaşayan bir insan olarak, o bölgede yaşayan
şehir merkezindeki 400 binin sesi olmaya çalıştım. Şu anda onlar sizin o imkân
diye sunduğunuz, sobasını özleyen insanlar “Ben daha güzel ısınıyordum, doğal
şartlarda tezek yakıyordum, bundan daha şerefli, daha haysiyetli, hasta olmadan
ısınıyordum.” dediler. Ben bunları söylemedim. Şimdi, Allah aşkına, o zaman
vergiyi sıfırladığınız mevzuatlardaki o kalemlerin izahını nasıl yapacaksınız?
Çıkın şu elmastaki, incideki, boncuktaki, kotradaki sıfırladığınız vergilerin
izahını yapın da, o zaman ne kadar bilgi ve belgeye dayalı konuştuğunuzu
anlayalım.
Teşekkür
ediyorum. (MHP sıralarından alkışlar)
BAŞKAN
– Teşekkür ediyorum.
Sayın
Şimşek…
BAKİ
ŞİMŞEK (Mersin) – Sayın Başkan, sayın hatibin verdiği bilgi ve belgeler tamamen
yanlıştır. (MHP sıralarından alkışlar) Benim seçim bölgem Mersin’in hiçbir
ilçesinde doğal gaz yoktur, Tarsus dışında; 8 tane ilçeye doğal gaz verilmemiştir.
Türkiye ortalamasının çok altındadır. Sayın hatip bilgi ve belgeye dayanarak
konuşmamaktadır, buradan halkı yanıltmaktadır.
Saygılar
sunuyorum.
MAHMUT
TANAL (İstanbul) – Çok doğru söylüyor.
BAŞKAN
– Evet, teşekkür ediyorum.
Sayın
Yedekci, 60’a göre size de söz veriyorum.
Buyurun.
25.- İstanbul Milletvekili Gülay
Yedekci’nin, Konya Milletvekili Ziya Altunyaldız’ın MHP grup önerisi üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
GÜLAY
YEDEKCİ (İstanbul) – Teşekkür ederim Sayın Başkan.
Öncelikle
şunu söylemek isterim ki bizim söylediğimiz her şey bilgiye ve belgeye
dayalıdır. Erzurumluların daha az doğal gaz kullanmakta olduğunu kendisi itiraf
etti sayın iktidar partisi milletvekili. Çünkü Erzurum halkı tezek yakmak
zorunda. Erzurum halkı mecburen doğal gaz kullanamamakta, doğal gaz
faturalarını ödeyememekte ve Erzurum halkını bu duruma getiren iktidar
politikalarını da şiddetle kınıyoruz. 
Söylenenler
de doğru değildir. Türkiye’nin çok yerinde doğal gaz yoktur. Ayrıca son on beş
yılı da göz önüne aldığımızda yapılan hizmetler büyük değil oldukça küçük
hizmetlerdir. 
Bizim
Erzurum için istediğimiz şudur: Erzurum ve kış şartları eksi 20’nin altında
geçen bütün vilâyetlerimiz için… Yatlardan, kotralardan almadığınız vergileri
niçin bu halkın sırtından alıyorsunuz? Zaten geçim sıkıntısı çektiriyorsunuz
yanlış politikalarınızla vatandaşımıza. 
Şimdi,
bu vatandaşımızla derdiniz nedir? Vaktiyle bir Maliye Bakanınınız söylediği
gibi bunları kümesteki tavuk olarak mı görüyorsunuz? Amacınız nedir?
BAŞKAN
– Teşekkür ediyoruz.
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Grup Başkan Vekili Samsun
Milletvekili Erhan Usta tarafından, 2 ilde uygulanan doğal gaz indiriminin Doğu
Anadolu Bölgesi’ni kapsayacak şekilde genişletilmesi amacıyla 8/11/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, ön görüşmelerinin Genel Kurulun 8 Kasım 2017 Çarşamba
günkü birleşiminde yapılmasına ilişkin önerisi (Devam)
BAŞKAN
– Milliyetçi Hareket Partisi grup önerisini oylarınıza sunuyorum: 
ÖZGÜR
ÖZEL (Manisa) – Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati:15.43
ÜÇÜNCÜ OTURUM
Açılma Saati: 16.05
BAŞKAN: Başkan Vekili Ahmet AYDIN 
KÂTİP ÜYELER: İshak GAZEL (Kütahya), Ali Haydar HAKVERDİ (Ankara)
-----0-----
BAŞKAN – Türkiye
Büyük Millet Meclisinin 19’uncu Birleşiminin Üçüncü Oturumunu açıyorum.
Milliyetçi
Hareket Partisi grup önerisinin oylamasında karar yeter sayısı bulunamamıştı. 
Şimdi öneriyi
tekrar oylarınıza sunacağım ve karar yeter sayısı arayacağım: Kabul edenler…
Kabul etmeyenler… Kâtip üyeler arasında ihtilaf olduğundan elektronik oylama
yapacağız.
Üç dakika süre
veriyorum ve süreyi başlatıyorum.
(Elektronik
cihazla oylama yapıldı) 
BAŞKAN – Karar
yeter sayısı yoktur.
Birleşime on
dakika ara veriyorum.
Kapanma Saati: 16.09
DÖRDÜNCÜ OTURUM
Açılma Saati: 16.20
BAŞKAN: Başkan Vekili Ahmet AYDIN 
KÂTİP ÜYELER: İshak GAZEL (Kütahya), Ali Haydar HAKVERDİ (Ankara)
-----0-----
BAŞKAN – Türkiye
Büyük Millet Meclisinin 19’uncu Birleşiminin Dördüncü Oturumunu açıyorum.
Milliyetçi
Hareket Partisi grup önerisinin oylamasında karar yeter sayısı bulunamamıştı. 
Şimdi öneriyi
tekrar oylarınıza sunacağım ve karar yeter sayısı arayacağım.
Oylama
elektronik cihazla yapılacaktır.
Oylama için dört
dakika süre veriyorum ve oylama işlemini başlatıyorum.
(Elektronik
cihazla oylama yapıldı) 
BAŞKAN
– Karar yeter sayısı vardır, Milliyetçi Hareket Partisinin grup önerisi
reddedilmiştir.
Sayın
milletvekilleri, sizlerden istirhamım lütfen ayrılmayın. Bakın, bir saate yakın
bir kayıp zaman oldu.
Şimdi, Halkların Demokratik Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
2.- HDP Grubunun, Bingöl Milletvekili
Hişyar Özsoy ve arkadaşları tarafından, "Malta Belgeleri” adıyla
yayımlanan belgelerin işaret ettiği finansal menfaat ilişkilerinin tüm
boyutları ile açığa çıkarılması amacıyla 7/6/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 8 Kasım 2017 Çarşamba günkü birleşiminde
yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 8/11/2017 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul
 Grup
Başkan Vekili
Öneri:
7
Haziran 2017 tarihinde Bingöl Milletvekili Sayın Hişyar Özsoy ve arkadaşları
tarafından verilen 4762 sıra numaralı "Malta Belgeleri adıyla yayımlanan
belgelerin işaret ettiği finansal menfaat ilişkilerinin tüm boyutları ile açığa
çıkarılması amacıyla" Türkiye Büyük Millet Meclisine verilmiş olan Meclis
araştırma önergesinin, diğer önergelerin önüne alınarak görüşmelerinin
08/11/2017 Çarşamba günkü birleşiminde yapılması önerilmiştir.
BAŞKAN
– Sayın Kayışoğlu, size 60’a göre söz vereceğimi söylemiştim.
Buyurun.
V.- AÇIKLAMALAR (Devam)
26.- Bursa Milletvekili Nurhayat Altaca
Kayışoğlu’nun, Bursa Milletvekili Bennur Karaburun’un yaptığı açıklamasındaki
bazı ifadelerine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Biraz
önce Bursa Milletvekilimiz, Mudanya’mızın en büyük talihsizliklerinden olan
Cumhuriyet Halk Partili Belediye Başkanı Hayri Türkyılmaz’ın yapmış olduğu
provokatif eylemlere karşı, Mudanyalı vatandaşlarımızın bu Yalıçiftlik
Mudanya’daki göletle ilgili zeytin ağacı sökülmelerini desteklediğini ve halkın
bilgisi dâhilinde gerçekleştiğini söyledi. Öncelikle şunu söyleyeyim: Mudanya
Belediye Başkanı Hayri Türkyılmaz seçildiğinden beri, AKP’den Mudanya
Belediyesi alındığından beri, bir kere, yolsuzluk, hırsızlık hiçbir şekilde
gündeme gelmedi.
İkincisi:
Bugün biraz önce köylü vatandaşlarımızdan birkaç kişi, seksen yıllık, doksan
yıllık ağaçlarının kesilmesi nedeniyle Mudanya Cumhuriyet Başsavcılığına suç
duyurusunda bulundu.
Bir
diğer konu: 600 köylü imza topladı. Zeytin ağaçlarının kesilmesiyle ilgili
hiçbir şekilde haberlerinin olmadığını ve mahsulü daha üstündeyken bu ağaçların
söküldüğünü ve devlete karşı güvenlerini yitirdiklerini söylüyorlar.
Arz
etmek istedim tekrar.
Teşekkür
ederim.
BAŞKAN
– Teşekkür ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Bingöl Milletvekili
Hişyar Özsoy ve arkadaşları tarafından, "Malta Belgeleri” adıyla
yayımlanan belgelerin işaret ettiği finansal menfaat ilişkilerinin tüm
boyutları ile açığa çıkarılması amacıyla 7/6/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 8 Kasım 2017 Çarşamba günkü birleşiminde yapılmasına
ilişkin önerisi (Devam)
BAŞKAN
– Halkların Demokratik Partisi grup önerisi üzerinde öneri sahibi olarak Mardin
Milletvekili Mithat Sancar konuşacaktır.
Sayın
Sancar, buyurun. (HDP sıralarından alkışlar) 
HDP
GRUBU ADINA MİTHAT SANCAR (Mardin) – Sayın Başkan, değerli milletvekilleri;
evet, bir süredir sızıntılardan, belgelerden konuşuluyor. Bundan önce “Panama
Belgeleri” adı altında yayımlanan bilgiler vardı. “Malta Belgeleri”
sızıntısıyla gündeme gelen finansal dünyadaki karanlık ilişkiler vardı; şüpheli,
şaibeli ilişkiler vardı. Şimdi de yine yeni bir sızıntıyla karşı karşıyayız,
“Paradise Papers” adıyla gündeme oturdu, dünya gündemine oturdu. Bizi de
ilgilendiren önemli bir boyutu var çünkü bu belgelerde Başbakan Binali
Yıldırım’ın çocuklarının, yakınlarının şirketlerinin de adı var. Onların da
Malta’da, bu “vergi cenneti” olarak adlandırılan yerde ticari faaliyetlerini
sürdürdüklerine ilişkin bilgiler var; zaten Sayın Başbakan da bunu reddetmedi.
Buradaki
sorun ne? Onu çok kısa aydınlatalım ve sonra da Hükûmete sorularımızı
yöneltelim: Bu tür durumlarda ortada iki ihtimal söz konusu olabiliyor; biri,
vergi kaçırma, diğeri de vergiden kaçma ya da vergiden kaçınma ya da bir başka
terim de kullanılıyor, vergiden sakınma. Her ikisi bir arada gerçekleşebiliyor
fakat; bu, şart değil.
Vergi
kaçırma, apaçık yasalara aykırı bir faaliyet ve bu, çeşitli yaptırımlarla zaten
cezalandırılması gereken bir davranış. Bu, yasalara aykırı fakat vergiden kaçma
ve kaçınma, mutlaka yasalara aykırı olmak zorunda değil. Vergiden kaçma, esas
itibarıyla, ahlaki ve yine ekonomi politik bir mesele olarak konuşulur. Yani,
vergiden kaçma, esas itibarıyla, ahlaken yargılanması gereken bir davranış ama
sadece ahlaki bir mesele değil, bunun sosyoekonomik, ekonomi politik sonuçları
da var.
Bu
“Paradise Belgeleri”nde gündeme gelen ilişkilerin daha çok “off-shore”
şirketler bağlamında tartışıldığını görüyoruz, çeşitli ülkelerden yüzlerce
siyasetçinin adı geçiyor. Peki, burada aslolan soruya daha önce yaptığı
açıklamayla Sayın Başbakan cevap vermiş oluyor mu? Hayır, olmuyor değerli
arkadaşlar. “Soruşturma açılsın çocuklarım hakkında, onların dokunulmazlığı
yok.” diyor. Öncelikle, tabii Türkiye'de böyle bir soruşturmayı açacak bir
savcının olup olmadığı sorusunu sorarız ama asıl soruya cevap vermesini
beklerdik Sayın Başbakanın. Acaba, bu yatırımlarla, çocuklarının Malta’daki bu
yatırımlarıyla ülkeye verdiği kayıp nedir? Daha açık soralım: Bu, ahlaki bir
davranış mıdır? Eğer bu ilişkileri Türkiye'deki şirketleri üzerinden yapsaydı
Türkiye'de ödeyecekleri vergi ne kadardı? Bunu Malta’da yaptıkları için sadece
kendilerine kalan kazanç ne kadardır? Neden Türkiye'de elde edilmiş bir kazanç
farklı adlarda şirketler kurularak Malta’da yatırıma dönüştürülüyor? Acaba o
şirketlerin faaliyetlerinin ne kadarı Türkiye’yle bağlantılı? Malta’da kurulu
şirketler Türkiye'de faaliyet yapıyorlar mı? Bütün bu sorulara tek tek açık
cevap verilmesi gerekiyor. 
Nitekim,
bugün grup başkan vekilimiz de açıkladı, evet, Başbakan Yıldırım’ın
çocuklarının şirketlerinden, Malta’daki şirketlerinden biri Türkiye'de ihale
almış, 7 milyon dolar civarında. Bu para, bu kazanç nereye gidecek, nerede
vergilendirilecek? Türkiye'deki şirketiyle yapsaydı ne kadarı Türkiye'de
vergilendirilecekti, şimdi Malta’da ne kadarını veriyor? Sürekli “yerli” ve
“millî”den söz eden bir iktidarın bu konulara tereddütsüz, açık, net cevaplar
vermesi gerekiyor. Bakın, yoksulun sırtına binip vergileri sürekli artıran bir
iktidar kendi Başbakanının çocuklarının daha az vergi ödemesine göz yumabilir mi?
Bunun hesabını vermek zorunda; yoksullara vermek zorunda, halka vermek zorunda.

Teşekkürler
efendim. (HDP sıralarından alkışlar)
BAŞKAN
– Teşekkür ediyorum.
Cumhuriyet
Halk Partisi Grubu adına, Ankara Milletvekili Bülent Kuşoğlu’nda sıra. 
Sayın
Kuşoğlu, buyurun. (CHP sıralarından alkışlar) 
CHP
GRUBU ADINA BÜLENT KUŞOĞLU (Ankara) – Sayın Başkan, değerli milletvekilleri;
hepinizi saygıyla selamlıyorum.
Halkların
Demokratik Partisinin verdiği grup önerisiyle ilgili olarak söz aldım. Bu
konuyla ilgili dünyada önemli gelişmeler oluyor biliyorsunuz, küresel
gelişmeler. Ekonomiyle ilgili sebepleri var, psikolojik sebepleri var,
sosyokültürel sebepleri var, tarihî sebepleri var bu dünyadaki küresel
değişimin, gelişimin ama çok önemli bir de teknolojik sebepleri var. Teknoloji
değişiyor, özellikle sosyal medya ve iletişim alanında çok şey değişiyor. Bu
değişiklik -işte, olayları görüyorsunuz- Suudi Arabistan’dan Lübnan’a, Amerika
Birleşik Devletleri’nden İngiltere’ye birçok terör faaliyeti, sıkıntılar,
hükûmetlerin sıkıntıları, farklı bir sıcak savaş, vekâlet savaşı da değil; çok
daha farklı bir boyutta gelişmeler ortaya koyuyor. Dolayısıyla yeni dönemi
anlayabilmemiz lazım. Yeni dönemi anlayabilmek için de bu tür araştırmaların
muhakkak yapılması lazım.
Burada,
önergede bahsedilen özellikle Amerika Birleşik Devletleri’nde yapılan
harcamalarla ilgili olarak ben de araştırma yaptım. Bakın, 2018 Yılı Merkezi
Yönetim Bütçe Kanunu Tasarısı ve Bağlı Cetveller’in E cetvelinin 10’uncu
maddesinde şöyle diyor: “Yurt dışında yürütülecek tanıtım faaliyetleri için
falan tertipte yer alan ödenek Dışişleri Bakanlığı ve Maliye Bakanlığı
tarafından müştereken tespit olunur. Özel hesaba aktarılarak kullanılır ve 4734
sayılı Kamu İhale Kanunu’ndan, 5018 sayılı Kanun’dan ve 237 sayılı Taşıt
Kanunu’ndan müstesnadır.” Dolayısıyla Dışişleri Bakanlığının harcama belgeleri
arasında da bunları bulmak mümkün değil, çok da önemli harcamalar bunlar.
Bunların tespiti için -ki bunların İhale Kanunu’ndan da müstesna olmaması
lazım. Ne anlamı var bunların İhale Kanunu’ndan müstesna olmasının ya da
5018’den müstesna olmasının?- bunların araştırılması gerekir. Yeni döneme
hazırlık olabilmesi için, yeni dönemde Türkiye'nin ayakta durabilmesi için -biraz
önce hocamın söylediği şekilde- bu konunun muhakkak araştırılması lazım. 
Biz
geçmiş dönemle ilgili bazı sıkıntıları, yolsuzlukları, soru işaretlerini
halının altına süpürürsek, bunları temizlemezsek gelecek dönemde de ayakta
duramayız. Onun için muhakkak bu işlemleri yapmamız lazım diye düşünüyoruz. Bu
konuyla ilgili olarak grubumuzun görüşü olumludur. Bu vesileyle hepinizi
saygıyla selamlıyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkür ediyorum.
Halkların
Demokratik Partisi grup önerisi üzerinde gruplar adına son söz, Adalet ve Kalkınma
Partisi Grubu adına Adana Milletvekili Mehmet Şükrü Erdinç’e ait.
Buyurun
Sayın Erdinç. (AK PARTİ sıralarından alkışlar)
AK
PARTİ GRUBU ADINA MEHMET ŞÜKRÜ ERDİNÇ (Adana) – Sayın Başkan, değerli
milletvekilleri; Halkların Demokratik Partisi Grubunun vermiş olduğu öneri
üzerine AK PARTİ Grubu adına söz almış bulunuyorum. Bu vesileyle yüce
heyetinizi saygıyla selamlıyorum.
AK
PARTİ kurulduğu ilk günde 3Y ile başladı, yolsuzlukla, yoksullukla, yasaklarla
mücadeleyle başladı ve bugün de on beş yıllık mazisine de baktığımızda aynı
kararlılıkla bu mücadelesini sürdürüyor. On beş yıllık geçmişe baktığımızda hem
hizmetler anlamında hem yatırımlar anlamında AK PARTİ yolsuzlukla yapmış olduğu
mücadele sonucu ortaya çıkan yatırımları milletimizin hizmetine sunmuştur. Bunu
bütün vatandaşlarımız bugüne kadar yaşanmış 10 seçimde de gördü ve buna
teveccüh gösterdi. Bugün de bu teveccühe karşı bir algı operasyonu oluşturma
adına bir grup önerisi verildiğine şahit oluyoruz. 
HAYDAR
AKAR (Kocaeli) – Başbakan inkâr etmedi ki ya daha. 
MEHMET
ŞÜKRÜ ERDİNÇ (Devamla) – Baktığımızda ülkemizde ne zaman güzel işler olsa veya
ülkemizin yetkililerinin bir yurt dışı seyahati –ki önemli- Sayın Başbakanın
Amerika seyahatinden önce böyle bir konunun gündeme gelmesi de açıkçası manidar.
Buradaki
hatibi dinlerken, özellikle grup önerisi sahibi hatibi dinlerken belgelerin çok
yeniymiş gibi sunulmasını şaşırarak izledim gerçekten. 2008 yılında, 2014
yılında ve bu yılın mayıs ayında gündeme gelen belgeler. Bu belgelere
baktığımızda da denizcilikle ilgili faaliyetlerin nasıl olduğunu bütün dünyada
denizcilikle uğraşanlar çok iyi bilir. Sayın Başbakanımız da dün Amerika
seyahati öncesinde bu konuyla ilgili gerekli açıklamayı yaptı. 15 Temmuzda
milletin önüne düşmüş, milleti için mücadele etmiş ve siyasi hayatı boyunca,
bugüne kadar yolsuzlukla mücadelede önder olan Başbakanımızı, bu konuda başat
aktörlerden biri olan Başbakanımızı bu tür bir algı operasyonun içerisine
çekmek siyaseten ucuz bir yaklaşımdır, bunu asla kabul etmiyoruz. Böyle bir
yaklaşım içerisinde olmak başta Sayın Başbakanımıza ve AK PARTİ’ye karşı
yapılmış bir itibar suikastıdır. 
Bu
çerçevede de, AK PARTİ’ye, Başbakanımıza ve milletimize karşı yapılmış bu
girişimin asla milletimiz nezdinde de makes bulmayacağını, milletimizin bu tür
konulara da itibar etmediğini, bu tür yaklaşımlara da itibar etmediğini
takdirlerinize sunarak AK PARTİ olarak grup önerisinin aleyhinde oy
kullanacağımızı belirtir, hepinizi saygıyla selamlarım. (AK PARTİ sıralarından
alkışlar) 
BAŞKAN
– Teşekkür ediyorum. 
ÖZGÜR
ÖZEL (Manisa) – Karar yeter sayısı…
FİLİZ
KERESTECİOĞLU DEMİR (İstanbul) – Sayın Başkan, öncelikle sataşmadan söz
istiyoruz. Ucuz bir iş olduğu, bir algı operasyonu olduğu, sanki itibar
suikastı olduğu… 
BAŞKAN
– Buyurun, kim konuşacak? 
FİLİZ
KERESTECİOĞLU DEMİR (İstanbul) – Mithat Sancar. 
MEHMET
NACİ BOSTANCI (Amasya) – Bunlar eleştiridir Sayın Başkan, eleştiri; sataşma
değil. 
BAŞKAN
- Sayın Sancar, sataşmadan iki dakika süre veriyorum. Lütfen yeni bir sataşmaya
meydan vermeyelim. 
VIII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın,
Adana Milletvekili Mehmet Şükrü Erdinç’in HDP grup önerisi üzerinde AK PARTİ
Grubu adına yaptığı konuşması sırasında Halkların Demokratik Partisine
sataşması nedeniyle konuşması 
MİTHAT
SANCAR (Mardin) – Bütün bu büyük lafları kullanmak yerine sorduğumuz sorulara
cevap vermeyi tercih etseydi Sayın Hatip, AKP Grubu adına konuşan Sayın Hatip,
gerçekten saygı duyacaktım. 
Bakın,
bu belgelerde ismi geçen siyasetçi ve devlet yöneticisiyle ilgili çeşitli
ülkelerden gelen açıklamalar var. Avrupa Birliği maliye bakanları acil
toplantıya çağrıldı. Almanya, bu konuda ne yapılması gerektiği, kendisiyle
ilgili bilgiler üzerine ne yapması gerektiğiyle ilgili derhâl bir çalışma
başlattı. 
Burada,
sizi özel olarak hedef alan bir şeyden değil, küresel sistemdeki kirli bir
ilişki sisteminden söz ediyoruz. Eğer bu ilişki sisteminde Türkiye’den bir kişi
varsa, bu kim olursa olsun, onun doyurucu açıklama yapması gerekiyor, daha önce
de hiçbir açıklama yapmadı. 
Sorularımız
nettir değerli arkadaşlar; böyle, hamasi konuşmalarla bunların üstü örtülemez.
Diyoruz ki: Soruları sorduk, arka arkaya koyduk; bu sorular kiminle ilgiliyse
cevap versin. Türkiye yargıyla ilgili bir boyutu varsa bunun önünü tıkamasın, eğer
yargıyla sonuç alınacak bir durum yoksa Meclis el koysun, hatta bana göre
Meclisin el koymasına gerek kalmadan Hükûmet bizatihi tarafsız bir komisyon
oluşturulması kararı versin, Türkiye bu ilişkileri açıklığa kavuştursun. 
Bu
tür iddiaları biz ortaya atmadık, bu iddialar bütün dünyada yayınlanıyor ve…
MEHMET
ŞÜKRÜ ERDİNÇ (Adana) – Siz taşıyorsunuz, birilerinin adına servis ediyorsunuz.
MİTHAT
SANCAR (Devamla) – Biz taşımasak dünya kör mü? Siz burada basını kapatırsınız
ama dünyayı boğamazsınız ki.
MEHMET
ŞÜKRÜ ERDİNÇ (Adana) – 2008’deki iddiaları taşıyorsunuz, 2008.
MİTHAT
SANCAR (Devamla) – Yani cevap verin bu sorulara lütfen. (HDP sıralarından
alkışlar) 
BÜLENT
TURAN (Çanakkale) – Hepsine verdi hatibimiz.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Bingöl Milletvekili
Hişyar Özsoy ve arkadaşları tarafından, "Malta Belgeleri” adıyla
yayımlanan belgelerin işaret ettiği finansal menfaat ilişkilerinin tüm
boyutları ile açığa çıkarılması amacıyla 7/6/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 8 Kasım 2017 Çarşamba günkü birleşiminde
yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler…
ÖZGÜR
ÖZEL (Manisa) – Karar yeter sayısı…
FİLİZ
KERESTECİOĞLU DEMİR (İstanbul) – Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler… 
Elektronik
oylama cihazıyla yapacağım.
Üç
dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
on dakika ara veriyorum.
Kapanma Saati: 16.46
BEŞİNCİ OTURUM
Açılma Saati: 16.58
BAŞKAN: Başkan Vekili Ahmet AYDIN 
KÂTİP ÜYELER: İshak GAZEL (Kütahya), Ali Haydar HAKVERDİ (Ankara)
-----0-----
BAŞKAN
– Türkiye Büyük Millet Meclisinin 19’uncu Birleşiminin Beşinci Oturumunu
açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım.
Oylama
elektronik cihazla yapılacaktır.
Oylama
için üç dakika süre veriyorum ve oylama işlemini başlatıyorum.
(Elektronik
cihazla oylama yapıldı) 
BAŞKAN
– Öneri kabul edilmemiştir.
Karar
yeter sayısı vardır.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel, 60’a göre söz veriyorum.
V.- AÇIKLAMALAR (Devam)
27.- Manisa Milletvekili Özgür Özel’in,
Sözcü gazetesi muhabiri Gökmen Ulu’nun tahliye edilmesine ve İç Tüzük
değişikliğiyle toplantı yeter sayısının kaldırılmasının sonuçlarına ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan. 
Biraz
önce aldığımız bir haberle, Sözcü gazetesi davasının şu anda tutuklu sanığı
durumunda bulunan Gökmen Ulu, hâkim karşısına çıktığı ilk duruşmada tahliye
edildi. Kendisiyle ilgili olarak, gazetecilik yaptığı, bütün dünyada haber
değeri taşıyan bir haberi paylaştığı için kendisine “muhbir” “terör örgütü iş
birlikçisi” “terör örgütü ajanı” gibi yakıştırmalar yapanlar, gencecik bir
insanı -küçücük evladından- aylarca haksız tutuklulukla tutanlar, bugün
mahkemede aleyhe şahitlik yapması beklenenlerin dahi Gökmen’in FETÖ’yle hiçbir
ilgisinin olmadığını ve olamayacağını söylemesiyle Gökmen’in özgürlüğüne
kavuşmasına şahit oldular ama olan gencecik bir insanın kendine, eşine ve
birkaç aylık çocuğuna oldu. Hem memnuniyetimizi hem buradaki vicdan
muhasebesini Meclisin takdirlerine sunuyoruz. 
İkinci
bir husus olarak, bir İç Tüzük değişikliği yapıldı. Gerçi, biz grup
önerilerinin birer tezkere niteliğinde olduğunu ve oylamaya tabi tezkerelerde
yoklama alınması gerektiğini biliyoruz, düşünüyoruz, savunuyoruz ve bu konuda
önümüzdeki günlerde yapılacak eş güdüm toplantısını bekliyoruz. Ama denge ve
denetim, Sayın Başkan, o kadar önemli ki 184’lük denetimi, toplantı yeter
sayısını kaldırdık, kaldırdınız, kaldırıldı -Anayasa Mahkemesindedir şu anda ve
Anayasa’ya aykırıdır- denetim ortadan kalkınca 139’luk karar sayısı
bulunamamaya başladı. Millet 550 kişiyi yolluyor; her akşam Facebook’ta, başka
sosyal medyada burayla ilgili bir görüntü paylaşılınca iktidar partisinin 20-30
kişilik hâli ve Meclisin genel hâli eleştiri konusu oluyor. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Toparlıyorum Sayın Başkanım. 
BAŞKAN
– Toparlayın lütfen. 
ÖZGÜR
ÖZEL (Manisa) – Bizi buraya oy vererek yollayanlar, üzerine yemini de ederek
başladığımız görevde hiç olmazsa 184 kişi salonda olsun ki halkın iradesi
yansısın diye bekleyen insanlar, bir operasyonla bunun ortadan kaldırıldığını
üzüntüyle izliyorlar. Bomboş bir Meclis, işlevsizleştirilmiş bir Meclis ama bu
sefer 139’u da bulamaz hâlde. 
NİHAT
ÖZTÜRK (Muğla) – 11 kişisiniz. 
ÖZGÜR
ÖZEL (Manisa) – Meclisi işletmek iktidar partisinin görevidir, bu utanç iktidar
partisine aittir. Söyleyecek sözü olan gelecek, burada oturacak; söyleyecek
sözü olan o kürsüyü kullanacak, odada oturmayacak. (AK PARTİ sıralarından
gürültüler)
NİHAT
ÖZTÜRK (Muğla) – Arkana bak!
ÖZGÜR
ÖZEL (Manisa) – Teşekkür ediyorum Sayın Başkan. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili
Gamze Akkuş İlgezdi ve arkadaşları tarafından, huzurevlerinde kalan ve
huzurevlerine yerleşmek için sıra bekleyen yaşlıların sorunlarının
araştırılması ve gerekli çözümlerin belirlenmesi amacıyla 8/11/2017 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, ön görüşmelerinin Genel Kurulun 8 Kasım 2017 Çarşamba günkü
birleşiminde yapılmasına ilişkin önerisi
BAŞKAN
– Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır. Okutup işleme alacağım ve oylarınıza sunacağım. 
Türkiye Büyük Millet Meclisi Başkanlığına
Danışma
Kurulu 08/11/2017 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Özgür Özel
 Manisa
 Grup
Başkan Vekili
Öneri:
İstanbul
Milletvekili Gamze Akkuş İlgezdi ve arkadaşları tarafından huzurevlerinde kalan
ve huzurevlerine yerleşmek için sıra bekleyen yaşlılarımızın sorunlarının
araştırılması ve gerekli çözümlerin belirlenmesi amacıyla 08/11/2017 tarihinde
Türkiye Büyük Millet Meclisi Başkanlığına verilmiş olan Meclis araştırma
önergesinin (1454 sıra no.lu) diğer önergelerin önüne alınarak görüşmelerin
08/11/2017 Çarşamba günkü birleşimde yapılması önerilmiştir. 
BAŞKAN
– Öneri üzerinde Cumhuriyet Halk Partisi Grubu adına ve öneri sahibi olarak
İstanbul Milletvekili Gamze Akkuş İlgezdi konuşacaktır. (CHP sıralarından
alkışlar)
Sayın
milletvekilleri, lütfen size verilen sürelere riayet edelim, süre uzatımında
bulunmayacağım. 
Buyurun.

CHP
GRUBU ADINA GAMZE AKKUŞ İLGEZDİ (İstanbul) – Sayın Başkan, değerli
milletvekilleri; huzurevleriyle ilgili vermiş olduğum grup önerisi hakkında söz
aldım. Meclisi saygıyla selamlıyorum. 
Bildiğiniz
üzere, Türkiye’nin nüfusu hızla yaşlanıyor. 65 yaş ve üzeri nüfusumuz 7 milyona
yaklaşmış durumda. Hâl böyle olunca yaşlı bakım hizmetinde de önem artıyor.
Dolayısıyla, konuyu bir taraftan yaşlıların, diğer taraftan yaşlananların
sorunu olarak ele almalıyız diye düşünüyorum. 
Yaşlılığa
müdahaleyi sağlığın, yaşlanma süreçlerine müdahaleyi ise sosyal politikaların
sorumluluk alanına bırakmalıyız. Kısacası, toplumumuz yaşlanırken insan onuru
ve mutluluğunu hedef alan bütüncül politikalar oluşturmak durumundayız çünkü
güvenli bir liman olduğuna inandığımız huzurevlerinin aslında birer hüzün
evleri olduğunu da unutmamalıyız. 
Bakın,
bir annemiz huzurevinden yazdığı mektupta “Dünyalara sığmayan anne yüreğim
huzursuz bir odaya hapsedildi. Ne sevmenin ne anneliğimin bir anlamı yok artık.
Çok üşüyorum. Hem parmaklarımda da can kalmamış sanki, kolay kolay ısınmıyor
eskisi gibi.” diyor. Bu bakımdan, ilk önce “Yaşlının evi kalesidir, insan
alışık olduğu çevrede yaşamalıdır.” diyen uzmanlara kulak vermeliyiz. 
Değerli
vekiller, ne yazık ki son on beş yılda huzurevlerine yerleşen yaşlı sayısı
yüzde 88 oranında arttı. Bugün Aile ve Sosyal Politikalar Bakanlığına bağlı 142
huzurevinde 13.359 kişi yaşıyor, bu rakam özeller de eklendiğinde yaklaşık 25
bini geçiyor. Görünen o ki yaşlılarımız acı tatlı hatıralarını geride bırakarak
gelecek kaygısıyla huzurevlerine yerleşiyor ancak huzurevlerinin bu talebi
karşılayamadığını da hep birlikte görüyoruz. Huzurevlerinde 453 kişiye 1 yatak
düşüyor ve o 1 yatağın boşalması için de sırada bekleyen ve dua eden tam 8.649
kişi var ve daha acısı, sıra bekleyen yaşlıların 2 binden fazlası sürekli
bakıma muhtaç. Ne yazık ki kapasite yetersizliği nedeniyle bizler onlara
“Evinizde oturun, ölümü bekleyin.” diyoruz. 
Aslında
buraya kadar anlattıklarım istenildiği takdirde kolaylıkla çözülebilecek fiziki
şeyler ancak araştırılması gereken esas yapısal sorunlar var. Değerli vekiller,
kötü muamele ve istismar iddiaları huzurevlerinde de karşımıza çıkıyor.
Hatırlayın, huzurevindeki yaşlılarımızın araba fırçasıyla yıkandıklarını gördük
hep birlikte, kir pas içinde yataklara kemerle bağlandıklarını gözyaşlarıyla
izledik. Bakın, daha geçtiğimiz günlerde alzaymırlı yaşlı bir hastaya
psikolojik şiddet uygulandığına şahit olduk. O annenin “Yapmayın.” diyen
feryadı yüreklerimizi parçalamadı mı peki? Peki, olaya karışan 3 görevlinin
işten çıkarılması yeterli mi bu sorunu çözmek için? 
Bakıma
muhtaç yaşlılarımızı her türlü denetimden uzak bu huzurevlerine gözlerimiz
arkada kalmadan emanet edebilir miyiz? Sanmıyorum zira huzurevlerine bakışımız
bir zihniyet meselesinin de dışa vurumudur, işin ehline ve liyakat sahibine
verilmemesinden kaynaklı acı bir insan hakları ihlalidir. Öte taraftan,
personel eksikliği ve mesleki yetersizlik de kötü muamelenin bir başka
nedenidir. Bakın, 35 kişiye 1 sağlık memurunun düştüğü kurumda özenli bakımdan
bahsedemeyiz. 58 yaşlıya 1 hizmetlinin düştüğü yerde “Burada kötü muamele
olmaz.” diyemeyiz. 381 kişiye 1 doktorun düştüğü bir yerde “Yaşlılarımızın
sağlığı emin ellerde.” diyemeyiz. Bunlar Aile ve Sosyal Politikalar
Bakanlığının talebim üzerine bana iletmiş olduğu gerçek rakamlar. Bu durumun
sizin vicdanlarınızı da kanatması gerektiğine inanıyorum. 
Huzurevlerinde
kalan kimi yaşlılarımızın düzeni bozduğu gerekçesiyle başka merkezlere
gönderildikleri iddiası var. Türkiye’nin sadece 61 ilinde huzurevi bulunduğu
düşünülerse bu uygulama bir sürgün değil midir? Öte yandan, bazı huzurevlerinde
kimi yurttaşlarımızın siyasi ve dinî görüşlerine göre ayrımcılığa maruz
kaldıkları ileri sürülüyor, bu sebeple bazı ücretsiz hizmetlerden
faydalanamadıkları iletiliyor. Hepsinden daha vahimi, görüştüğüm bir huzurevi
sakini burada ölen 20’ye yakın arkadaşının sadece 3’ünün cenazesinin yakınları
tarafından alındığını, kalanların kimsesizler mezarlığına gömüldüğünü ifade
etti. Bırakın dirisini, ölüsüne bile sahip çıkmayı unutacak kadar mı toplumsal
değerlerimizi kaybettik, yoksa burada ciddi bir ihmal mi var? Bu iddialara
sırtımızı dönebilir miyiz? İşte bizler tüm bunlar araştırılsın istiyoruz. 
Değerli
vekiller, unutmayalım ki gençler ne kadar geleceğimizse yaşlılar da hem
bugünümüz hem geçmişimiz, örfümüz, âdetimiz, geleneğimiz. Bakın, önemle
vurguluyorum, huzurevleri ülkenin aynasıdır, bakmayı bilene ülkenin geçmişi
kadar geleceğini de gösterir. O yüzden, bu önergeye hepinizi “evet” demeye
davet ediyorum. Unutmayalım ki Âşık Veysel’in dediği gibi iki kapılı bir handa,
kâh ağlaya kâhi güle, yetişmek için menzile, gidiyoruz hep birlikte gündüz
gece. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Öneri
üzerinde Milliyetçi Hareket Partisi Grubu adına Aydın Milletvekili Deniz
Depboylu…
Buyurun
Sayın Depboylu. (MHP sıralarından alkışlar) 
MHP
GRUBU ADINA DENİZ DEPBOYLU (Aydın) – Sayın Başkan, değerli milletvekilleri;
verilmiş olan önerge üzerinde grubumuz adına söz almış bulunmaktayım. Sözlerime
başlamadan önce Gazi Meclisi, aziz Türk milletini saygıyla selamlıyorum.
Değerli
milletvekilleri, yaşlılık zor bir dönemdir. Neden zordur? Zira, eski fizik
gücüne sahip olmayan, bazı rahatsızlıkların etkisiyle rahat olamayan, zevk ve
keyif verici bazı yaşantılarını kaybeden, verimli ve üretken bir işten mahrum
olan, her an ölüme yaklaştığını düşünen çoğu yaşlı kendisini çaresiz ve âciz
hissetmektedir. Bu duygular içindeki insana en önemli yardımsa aile ve çevrenin
desteğiyle birlikte tabii ki biraz da yaşam felsefesidir. Peki, felsefe
sorunları çözmek için yeterli midir? Maalesef değildir çünkü yaşlılarımızın
mevcut sorunları o kadar fazladır ki bu konuda devletin daha fazla desteğine,
yardım eline ihtiyaç duymaktadırlar.
Yaşlı
nüfus oranımız hızla artıyor. 2017 TÜİK verilerine göre son beş yılda yüzde
17,1 artmış yaşlı nüfusumuz. Beklenen ömürse daha fazla uzadı. Eğitimli yaşlı
nüfus oranı arttı. Eşi ölmüş yaşlı erkeklerin oranı yüzde 12,7’yken yaşlı
kadınların oranı yüzde 50,4 oldu. Çalışan yaşlı nüfusun yüzde 72,8’i tarımda
çalışıyor. Bu da ne demek? Tarımda çalışanların sosyal güvenceden mahrum
kaldığını biliyoruz, demek ki bu yaşlılarımız daha çok yardıma ihtiyaç duyuyor.
Alzaymır hastalığından ölen yaşlıların sayısı 2 kat arttı. Alzaymır için
yapılan ne var diye bakıyoruz ama maalesef bu konudaki çalışmaların çok
yetersiz olduğunu görüyoruz. Yaşlıların yüzde 42,2’si çocuklarının yanında
yaşamak istiyor. Huzurevlerinde kalmak istemelerinin bir sebebi çocuklarına yük
olmak istememeleri ve yine, yaşlılık döneminde yalnız kalmaktan çekinmeleri.
Ama en fazla da ailelerinin yanında mutlular. Ama en büyük sorunları nedir?
Yoksulluk. Zira, en düşük SSK emekli aylığı 1.485 lira, en düşük BAĞ-KUR aylığı
1.330 lira. Oysa yeni yapılan tespitlere göre, yoksulluk sınırı 4.959 lira 54
kuruş ve açlık sınırı, yine, 1.523 lira. Yani yaşlılarımızın çoğu açlık
sınırının altında yaşıyor. Ve hızla artan yaşlı nüfusumuzla birlikte, bu konuda
sorun yaşayanların, sosyal güvencesi olmayanların ya da aldığı aylıkla
geçinmekte zorluk çekenlerin sayısı da artıyor. Daha konforlu, daha
yaşanılabilir, belki de aileleriyle bir arada olmalarına olanak sağlayacak yeni
yapılanmış sitelere ihtiyaçları var. Otel hizmeti verir gibi bir kurumda
olmaları yaşlılarımız için haksızlık diye düşünüyorum.
(Mikrofon
otomatik cihaz tarafından kapatıldı)
DENİZ
DEPBOYLU (Devamla) – Daha iyi uygulamalar yapılması için de yüce Meclisimizi
göreve davet ediyorum.
Teşekkür
ediyorum. (MHP sıralarından alkışlar)
BAŞKAN
– Teşekkür ediyorum Sayın Depboylu.
Halkların
Demokratik Partisi Grubu adına Batman Milletvekili Mehmet Ali Aslan
konuşacaktır. 
Sayın
Aslan, buyurun. (HDP sıralarından alkışlar)
HDP
GRUBU ADINA MEHMET ALİ ASLAN (Batman) – Sayın Başkan, Sayın Divanı ve Sayın
Genel Kurulu saygıyla selamlıyorum. 
Öncelikle,
yaşlılarımızın, büyüklerimizin ellerinden öpüyorum ve yaşlılara, büyüklerimize
Kur’an’ın ne denli önem verdiğini bir ayetle okumak istiyorum: “Rabb’in anaya,
babaya iyi davranmanızı kesin olarak emretti. Eğer onlardan biri ya da her
ikisi senin yanında ihtiyarlık çağına ulaşırsa sakın onlara ‘Öf!’ bile deme,
onları azarlama, onlara tatlı ve güzel söz söyle.” diye buyurmuştur.
Tabii,
CHP Grubunun önerisine elbette ki “evet” diyeceğiz ama benim bireysel görüşüm
bütün huzurevlerinin kapatılması gerektiğidir. Çünkü huzurevleri huzur
vermiyor, huzursuzluk veriyor. Yani biz bunu hem medyadan görüyoruz hem orada
yaşayan, yaşatılmak zorunda kalan büyüklerimizden dinliyoruz. Hiçbir huzurevi
çocuğunun ve torununun yanında olmak kadar huzur vermez, asla veremez, bunu
hepimiz adımız gibi çok iyi biliyoruz.
Ebeveynin
çocuklarına nasıl ki bakma zorunluluğu varsa, anne ve babasına da bakma
zorunluluğu yasal olarak bence düzenlenmelidir ve biz de buna “evet” diyeceğiz.
Aslında
huzurevlerinin fazlalığı bizim toplumsal değerlerimizin ne kadar dejenere
olduğunun göstergesidir. 
Bakın,
on beş yıldır, yani 2002’den bu yana 13.548 iken huzurevlerinde kalan kişi
sayısı, şu anda 25 bini buldu, yani yüzde 88 artış vardır. Bu, ilerlemenin
değil, bu, gerilemenin bence bir göstergesidir. 
Bugün
bu başımıza gelen belalarla ilgili de bir hadisişerif okumak istiyorum. Hadiste
diyor ki: “Bereket büyüklerimizin yanındadır. Beli bükülmüş ihtiyarlar, süt
emen bebekler, otlayan hayvanlar olmasaydı belalar sel gibi üstünüze
dökülecekti.”
Evet,
bugün belalar gerçekten sel gibi üstümüze dökülüyor. Neden? Beli bükülmüş
ihtiyarlarımızın bir kısmı şu anda cezaevinde, 80 yaşındakiler, 81
yaşındakiler, süt emen bebekler şu anda cezaevinde, 700’ü aşkın bebek şu anda
cezaevinde, otlayan hayvanlarımız için de mera bırakılmadı, meralara inşaat
izni çıkarıldı, tabii ki bu belalar, maalesef, başımızdan eksik olmayacaktır.
Yine
bir hadisle bitirmek istiyorum: “Düşkünleri görüp gözetiniz. Zira, siz, ancak
düşkünleriniz sayesinde yardım görür ve rızıklanırsınız.”
Buradan,
yine büyüklerimizi, yaşlılarımızı saygıyla selamlıyorum, ellerinden öpüyorum,
dualarını bizden esirgemesinler.
Teşekkür
ediyorum. (HDP sıralarından alkışlar)
BAŞKAN
– Teşekkür ediyorum.
Gruplar
adına son söz, Adalet ve Kalkınma Partisi Grubu adına Düzce Milletvekili Ayşe
Keşir. (AK PARTİ sıralarından alkışlar)
Buyurun
Sayın Keşir.
AK
PARTİ GRUBU ADINA AYŞE KEŞİR (Düzce) – Sayın Başkan, değerli milletvekilleri;
Cumhuriyet Halk Partisinin verdiği önerge üzerine grubum adına söz almış
bulunuyorum. 
Yaşlı
sorunlarını ve üretilmesi gereken politikaları tek başına ele almanın sığ bir
bakış açısı olduğuna inanıyorum çünkü nüfus projeksiyonlarından, kadın, engelli,
çocuk ve aile politikalarından bağımsız düşünemeyiz yaşlılara ait politikaları.

Evet,
önergede de ifade edildiği üzere nüfusumuz hızla yaşlanmaktadır. 2013 yılında
nüfusumuzun yüzde 7,7’si yaşlıyken, bugün bu oran, 2016’da 8,3’tür, muhtemel
projeksiyonlarda 2023 yılı için bu rakamın 10,2 olacağı ifade edilmektedir. 
Bununla
birlikte, ortalama yaşam ömrü, 2014, 2016 verilerine göre de 78 olmuştu. Tabii,
ortalama yaşam ömrünün artmasında, kalkınmadaki, refahtaki artış, sağlık
teknolojileri ve sağlık hizmetlerine erişimdeki kolaylık gibi pek çok nedeni de
burada sayabiliriz ama şunu ifade etmem lazım -az önce de söyledim- yaşlı
sorunlarını ve politikalarını diğer sosyal politikalardan ve sosyal sorunlardan
ayrı düşünemeyiz, nüfus projeksiyonlarından ayrı bir yaşlı sorunu tanımı
yapamayız. 
Bakın,
bugün nüfus projeksiyonlarımız ne diyor? Ülke nüfusu hızla yaşlanmakta, yaşlı
nüfusumuz artmakla birlikte doğurganlık oranımız hızla düşmektedir. 2003
yılında kritik eşik olan 2,1 doğurganlık oranının ne yazık ki altına düştük,
2,08’e kadar düştük. Cumhurbaşkanımızın 3 çocuk önerisini anlamayanlar, anlamak
istemeyenler, nüfus projeksiyonlarını görmeyenlerin yaşlı politikalarıyla
ilgili söylediklerini çok samimi bulmadığımı ifade etmek istiyorum. 
Diğer
yandan, tabii, bu konuları konuşurken verilerle konuşmanın doğru olacağına
inanıyorum. Aile yapısı araştırması var elimizde, en taze, 2016 yılı verileri.
Yaşlılarımıza soruluyor bu konuda nasıl bir bakım istedikleri; yaşlılarımızın
yüzde 40’ı çocuklarının yanında olmak istiyorlar, yüzde 38’i kendi evlerinde
hizmet almak istiyorlar, sadece yüzde 7,7’si huzurevinde olmak istiyor. 
Bugün
yaşlı politikası demek sadece bakım hizmeti demek değildir. Aktif yaşlanmayı
konuşuyor artık dünya. Biz sadece bakım hizmetlerini konuşursak sığ, geri
kalmış ve çağ dışı bir politikayı konuşmuş oluruz. Bugün gündüzlü bakım
modelleri, evde bakım hizmetleri… Ki 160 bin yaşlımız bugün evde bakım
hizmetinden faydalanmaktadır. Bugün huzurevlerimizde 640 boş kapasite vardır.
Size verilen bilgiler eksik verilmiş Sayın Vekil. 
GAMZE
AKKUŞ İLGEZDİ (İstanbul) – Bakanlıktan aldım. 
AYŞE
KEŞİR (Devamla) – 640 boş kapasite vardır çünkü huzurevlerindeki bekleme
sıraları, bulunduğu şehirden başka şehre gitmek istememek ya da tek kişilik
odalarda kalmak istemekten kaynaklanan beklemelerdir ağırlıklı olarak. 2018
yılı planlamasıyla da bu kapasite tamamlanacağı için böyle bir sorunumuz
olmayacaktır. 
Bu
önergenin bütüncül olmadığını, çözümden çok uzak olduğunu ifade ederek yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Önergeyi oylarınıza sunuyorum…
ÖZGÜR
ÖZEL (Manisa) – Karar yeter sayısı istiyoruz. 
BAŞKAN
– Karar yeter sayısı arayacağım.
Kabul
edenler... Kabul etmeyenler... 
Elektronik
oylamayla yapacağım. 
Üç
dakika süre veriyorum ve süreyi başlatıyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır, öneri reddedilmiştir. 
Birleşime
on dakika ara veriyorum. 
Kapanma Saati: 17.26
ALTINCI OTURUM
Açılma Saati: 17.43
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Ali Haydar
HAKVERDİ (Ankara)
-----0-----
BAŞKAN
– Türkiye Büyük Millet Meclisinin 19’uncu Birleşiminin Altıncı Oturumunu
açıyorum.
Alınan
karar gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/884) ve İstanbul
Milletvekili Mehmet Akif Hamzaçebi'nin 6306 Sayılı “Afet Riski Altındaki
Alanların Dönüştürülmesi Hakkında Kanun", 2981 sayılı “İmar ve Gecekondu
Mevzuatına Aykırı Yapılara Uygulanacak Bazı İşlemler ve 6785 Sayılı İmar
Kanununun Bir Maddesinin Değiştirilmesi Hakkında Kanun" ve 4706 Sayılı
"Hazineye Ait Taşınmaz Malların Değerlendirilmesi ve Katma Değer Vergisi
Kanununda Değişiklik Yapılması Hakkında Kanun"da Değişiklik Yapılması
Hakkında Kanun Teklifi (2/588) ile Plan ve Bütçe Komisyonu Raporu’nun
görüşmelerine kaldığımız yerden devam edeceğiz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif Hamzaçebi'nin
6306 Sayılı "Afet Riski Altındaki Alanların Dönüştürülmesi Hakkında
Kanun", 2981 Sayılı "İmar ve Gecekondu Mevzuatına Aykırı Yapılara
Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
(2/588) ile Plan ve Bütçe Komisyonu Raporu (S. Sayısı: 502) (x)
BAŞKAN
– Komisyon? Yerinde.
Hükûmet?
Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 502
sıra sayılı Kanun Tasarısı’nın birinci bölümünde yer alan 9’uncu madde kabul
edilmişti.
Sayın
İlgezdi, 10’uncu maddeye geçmeden önce 60’a göre buyurun.
V.- AÇIKLAMALAR (Devam)
28.- İstanbul Milletvekili Gamze Akkuş
İlgezdi’nin, Düzce Milletvekili Ayşe Keşir’in CHP grup önerisi üzerinde AK
PARTİ Grubu adına yaptığı konuşmasındaki bazı ifadelerine ilişkin açıklaması
GAMZE
AKKUŞ İLGEZDİ (İstanbul) – Teşekkür ederim Sayın Başkan.
Biraz
önce hatip rakamları yanlış verdiğimi iletti. Ancak bu rakamlar, bizim
Bakanlıktan aldığımız rakamlar. Demek ki sizinle aynı tabloyla karşı karşıya
kaldık. İçimizde de belli vekillerle ilgili verdiğimiz aynı sorulara farklı
rakamlar alıyoruz; bunu belirtmek isterim.
İkincisi:
Huzurevleriyle ilgiliydi konumuz, yaşlılık politikasıyla ilgili değil. Elbette,
yaşlılık politikalarıyla ilgili biz de hemfikiriz ama bununla ilgili henüz
hazırlanmış bir politika ortaya getirilmedi, getirilirse seve seve destek
vereceğimizi belirtmek isterim.
Bir
de son olarak dedi ki: “Boş huzurevleri var, buralara gitmiyorlar.” Ancak
hatırlatırım ki uzmanların söylediği şu: “Yaşlının evi kalesidir. İnsan alışık
olduğu çevrede yaşlanmalıdır.” 
Dolayısıyla
bir kez daha bunu hatırlatmak istedim. 
Teşekkürler.

BAŞKAN
– Teşekkürler.
Sayın
Ilıcalı…
29.- Erzurum Milletvekili Mustafa
Ilıcalı’nın, Erzurum Milletvekili Kamil Aydın’ın MHP Grubu adına ve İstanbul
Milletvekili Gülay Yedekci’nin CHP Grubu adına MHP grup önerisi üzerinde
yaptıkları konuşmalarındaki bazı ifadelerine ilişkin açıklaması
MUSTAFA
ILICALI (Erzurum) – Teşekkür ederim Değerli Başkanım. 
Benim
bulunmadığım bir ortamda Erzurum’un adını geçiren Milliyetçi Hareket Partisi ve
Cumhuriyet Halk Partisi milletvekillerinin “Doğal gazda Bayburt ve Gümüşhane’de
indirim yapılmış, Erzurum’da yapılmamış.” diye bir açıklamaları olmuş. Burada
bir açıklık getireyim: Şu anda Erzurum’daki doğal gazın dağıtım bedeli 19,5
kuruş, Bayburt ve Gümüşhane’de 25 kuruş yani şu anda bile Erzurum daha ucuz.
Bir de, bilindiği gibi, bu doğal gazın fiyatı belirlenirken ilçelerdeki yatırım
bedelleri göz önüne alınıyor. Erzurum 25 bin kilometrekarelik bir coğrafya. Şu
anda merkezde, bütün ilçelerde doğal gaz var. Aşkale’ye gidiyor, Pasinler ve
Oltu’ya gidecek. Bunlar da göz önüne alındığında böyle olumsuz bir durum yok.
Erzurum milletvekilleri de konuya hâkimdir. Eğer herhangi bir indirim varsa
takip ederiz. En iyiyi de karşımızda oturan Sayın Maliye Bakanı bilir.
(Mikrofon
otomatik cihaz tarafından kapatıldı) 
MUSTAFA
ILICALI (Erzurum) - Biz geçen sene daha kalıcı bir önerge verdik Sayın
Hükûmetimize, bakanlarımıza “Aynen kömür yardımı gibi, fakir vatandaşlarımıza
doğal gaz yardımı yapalım.” diye. Biz daha büyük işlerin takipçisiyiz. 
Sağ
olun Değerli Başkan. 
BAŞKAN
– Teşekkürler.
Sayın
Kerestecioğlu…
30.- İstanbul Milletvekili Filiz
Kerestecioğlu Demir’in, HDP Eş Genel Başkanı Selahattin Demirtaş’ın yasama
faaliyetleriyle ilgili tüm gündemin tutuklu milletvekillerine iletilmesinin
sağlanması talebine Meclis Başkanının verdiği cevaba ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, Adalet Bakanlığı,
milletvekillerinin tutukluluğuyla ilgili olarak Anayasa Mahkemesine gönderdiği
görüşte “Milletvekillerinin milletvekilliğinden kaynaklı tüm hakları devam
ediyor.” ifadesini kullanmıştı. Bunun üzerine, Sayın Selahattin Demirtaş Meclis
Başkanlığına ilettiği dilekçede, yasama faaliyetleriyle ilgili tüm gündemin
tutuklu bulunan bütün milletvekillerine iletilmesinin sağlanmasını talep
etmişti. Meclis Başkanının bu talebe verdiği cevap “E-posta adresinize
gönderiliyor. Meclis internet sitesinde yayınlanıyor.” şeklindedir. Bu,
gerçekten korkunç bir cevaptır. Aynen “Sayın milletvekilleri ile sekretarya
çalışanlarının e-posta adreslerine e-mail gönderilmektedir. Bununla birlikte
bütün yasama ve denetim dokümanları www.tbmm.gov.tr
adresinden yayımlanmakta ve ilan tahtasına asılmaktadır.” demektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) – Ayrıca, gayet ciddiyetsiz bir şekilde
“Sorumluluk sahibi ve yeterli teknik bilgiye sahip bir milletvekili olarak
yasama faaliyetlerini yakinen takip ettiğiniz ilgi dilekçenizin içeriğinden
anlaşılmaktadır.” diyor. 
Şimdi,
tutukluluk milletvekili statüsünü sona erdiren bir durum değildir ve yasama
faaliyetlerine katılmak tutuklu da olsa milletvekillerinin hem hakkı hem de
anayasal görevidir. Bir Meclis Başkanının esas olarak bunu sağlaması gerekir.
Zaten Anayasa’ya aykırı olarak kaldırılan bu dokunulmazlıklara karşı çıkması
gerekirken “E-posta adresinize gönderilmiştir.” gibi bir cevap ciddiyetsizdir. 
O
makamın itibarını yeterince koruyamayan insanların o makamda bulunmaması gerekir.
Bu cevabı asla kabul etmediğimizi belirtmek isterim. 
BAŞKAN
– Makamın itibarıyla ilgili bence doğru bir yaklaşım olmamıştır. 
FİLİZ
KERESTECİOĞLU DEMİR (İstanbul) – Milletvekilinin itibarını korumayan bir Meclis
Başkanı gerçekten o makama yakışmamaktadır. 
BAŞKAN
– Meclis Başkanının bu durumda yapabileceği bir şey yok size bildirildiği gibi.

FİLİZ
KERESTECİOĞLU DEMİR (İstanbul) – Çok şey var, yapabileceği çok şey var.
ZİYA
PİR (Diyarbakır) – O zaman bu mektubu yazmasın. Bu nasıl bir mektup ya! Şu nedir?
BAŞKAN
– Sayın Usta…
31.- Samsun Milletvekili Erhan Usta’nın,
Erzurum Milletvekili Mustafa Ilıcalı’nın yaptığı açıklamasındaki bazı
ifadelerine ilişkin açıklaması
ERHAN
USTA (Samsun) – Teşekkür ederim Sayın Başkan. 
Biz,
bugün verdiğimiz grup önerisinde, kış şartlarının çok çetin geçtiği Erzurum
dâhil Doğu Anadolu Bölgesi’nde Bayburt ve Gümüşhane’de olduğu gibi doğal gaz
fiyatlarının ucuzlatılmasını talep etmiştik ve bizim bu grup önerimiz AK PARTİ
milletvekillerinin oylarıyla reddedildi. O zaman Erzurum Milletvekili Sayın
Ilıcalı Genel Kurulda yoktu zannediyorum. Biz, olsa, onların bu öneriye destek
vereceğini düşünüyorduk ancak şu andaki açıklamasından anlaşılıyor ki AKP Sayın
Erzurum Milletvekili de Erzurum’da ve kış şartlarının çok sert geçtiği o bölgede
doğal gaz fiyatlarının ucuzlatılmasından yana değilmiş. Bu tespiti yapmak
gerekiyor.
MUSTAFA
ILICALI (Erzurum) – Erzurum’da şu anda fiyat, Bayburt, Gümüşhane’den daha ucuz.

ERHAN
USTA (Samsun) – Orada hayat şartları çok zor ve hayat çok pahalı. Bakın,
dolayısıyla biz burada milletimizin bir miktar rahatlatılmasını talep ettik.
Nitekim, başka bölgelerde de yapıldı. Yoksa, fiyat seviyelerini mukayese
ettiğimizde her birinden farklı şeyler çıkar. Bu uygulamanın Doğu Anadolu
Bölgesi’nin tamamı için yapılmasını talep etmiştik. 
Teşekkür
ediyorum.
BAŞKAN
– Teşekkür ediyorum.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
(2/588) ile Plan ve Bütçe Komisyonu Raporu (S. Sayısı: 502) (Devam)
BAŞKAN
– Şimdi, 10’uncu madde üzerinde üç adet önerge vardır, önergeleri okutup işleme
alacağım ve oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 10’uncu
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Kazım Arslan Zekeriya
Temizel Kadim Durmaz
 Denizli İzmir Tokat
 Şenal Sarıhan Kemal
Zeybek Bülent Yener Bektaşoğlu
 Ankara Samsun Giresun
 Ali Özcan Mehmet
Bekaroğlu Mustafa Ali Balbay
 İstanbul İstanbul İzmir
 Mahmut Tanal
 İstanbul
MADDE
10- 6183 sayılı Kanunun 15 inci, 55 inci, 56 ncı ve 60 ıncı maddelerinde ve 58
inci maddesinin birinci ve yedinci fıkralarında yer alan “7” ifadeleri “15”
şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde söz isteyen İzmir Milletvekili Mustafa Ali Balbay.
Buyurun
Sayın Balbay. (CHP sıralarından alkışlar)
MUSTAFA
ALİ BALBAY (İzmir) – Sayın Başkan, sayın milletvekilleri; 10’uncu maddede amme
alacaklarının itiraz süresinin yedi günden on beş güne çıkarılması planlanıyor.
Görülüyor ki sekiz gün bile çok önemli, “Aman, sekiz gün daha artıralım.”
demişsiniz. Hiç düşündünüz mü, bir vergide bile, bir alacakta bile “Sekiz gün
artıralım, indirelim.” diye düşünürken insan hayatının özgürlüğünde sekiz günün
ne anlama geldiğini? Bugün Gökmen Ulu, Sözcü gazetesi muhabiri serbest
bırakıldı, yüz altmış yedi gündür tutukluydu, yüz altmış yedi gün sayın
milletvekilleri. Ve Gökmen Ulu’yu tahliye ederken yurt dışı yasağı, hiçbir şey
de konulmadan… Mediha Olgun zaten mahkeme önüne çıkmadan tahliye edilmişti.
Şimdi özgürlüğe seviniyoruz ama bu yüz altmış yedi günün hiç mi vicdani değeri
yok sizin gözünüzde? Ve yine Enis Berberoğlu’nun sayın milletvekilleri, 23 Ekim
günü istinaf mahkemesinin kararından sonra serbest bırakılması gerekiyordu. O
günden bugüne biz “Bugün serbest bırakılır.” “Yarın serbest bırakılır.” derken
yerel mahkeme hiç bakmadan topu geri gönderdi. Şimdi, burada biz Cumhuriyet
Halk Partisi milletvekilleri olarak düşündük: Acaba hangisi sarayın mahkemesi?
Yerel mahkeme mi sarayın mahkemesi, istinaf mahkemesi mi sarayın mahkemesi?
Seçmeye çalışıyoruz. Bir grup arkadaş, çoğunluk “yerel mahkeme” dedi, kalanı “Yok,
istinaf mahkemesidir.” dedi. İşte yargıyı getirdiğiniz nokta bu sayın
milletvekilleri, nokta bu. Ve şimdi Enis Berberoğlu’nun durumuna hangi
mahkemenin bakacağı ve nasıl bakacağı muamma. Bu mu sizin yargıda reform
dediğiniz tablo? 
Şimdi,
ikinci bir başka boyutu sayın milletvekilleri, yine, tutuklularda Birgün
gazetesinin yöneticisi, editör bölümünde çalışan Sayın Mahir Kanat, TKP/ML’den
gözaltına alınmış, DHKP-C’den tutuklanmış, FETÖ’den yargılanıyor, mahkemeye
çıkınca ne olacağı belli değil. Sayın milletvekilleri, bu vergide üç günün, beş
günün hesabını yaparken lütfen bu özgürlüklerin de hesabını yapın diyorum.
Yine,
tabii, bu halktan toplayacağınız paralarda üç kuruşun, beş kuruşun hesabını
yapıyorsunuz ama görüyoruz ki -birkaç gündür kamuoyunda da tartışılıyor- bizim
tarihimizde Malta sürgünleri diye bir şey vardı. 145 yurtsever, bu ülkenin 145
evladı İngilizler tarafından, sömürgeciler tarafından alınıp Malta’ya
götürülmüştü, tarihimizde böyle bir şey var. Bugün ise Malta cenneti var,
Türkiye’nin geldiği nokta bu. Ve buradan size sormak istiyorum: Gemi alırken
vergi sıfır, ÖTV sıfır, bütün vergiler sadece yüzde 1, daha üste çıkmıyor ama
bu geminin kazancını vergilendirirken Malta’yı tercih ediyorsunuz. Ben sormak
istiyorum ya: Hangi yüzle vergi düzenlemesi yapıyorsunuz siz bugün? Hangi yüzle
“Halktan alacağımız verginin şu kadarını azalttık, şu kadarını çoğalttık.”
diyorsunuz? (CHP sıralarından alkışlar) Ayıp değil mi ya, hangi yüzle? Ve şu
anda sayın milletvekilleri, bu gemicilik sektöründe sokaktaki insanın bir simit
alırken ödediği vergi yüzde 8 ama yat simidinin vergisi sıfır, geminin vergisi
sıfır. Hiç mi vicdanınız sızlamıyor? Türkiye’nin tarihinde “Malta” deyince
gerçekten bu ülkenin bağımsızlığı için mücadele eden insanlar vardı ama bugün Malta
sizin tarihinizde, bu ülkede vergi vermek istemeyen, bu ülkede vergiden kaçınan
insanların tercih ettiği yer olarak anılacak sayın milletvekilleri. Ve bugün
Sayın Başbakan, işte övünerek de anlatıyor, “Bunun yasa dışı bir yanı yok.”
diyor. Olabilir ama bu ülkeyi yönetenlerin vergiyi Türkiye’den kaçırıp yurt
dışına gittiği bir ortamda hangi yüzle halka siz “Dolarınızı çıkartın, euronuzu
çıkartın.” diyorsunuz? 
Buradan
sözüm Anadolu evlatlarına: Bir baltaya sap olmak için yıllarca uğraşacağınıza
Malta’da hesap sahibi olun. O zaman hem bu ülkede vergiden kurtulmuş olursunuz
hem de bu ülke... Tabii, babanızın da bunun için Cin Ali olması gerekiyor. Ama
ne yazık ki sayın milletvekilleri bu vergilerle, bu halktan toplamayı
düşündüğünüz vergilerin...
İLKNUR
İNCEÖZ (Aksaray) – “Cin Ali” mi diyor?
BAŞKAN
– Sayın Balbay, lütfen, konuşurken de sözlerimize dikkat edersek; teessüf
ediyorum yani.
İLKNUR
İNCEÖZ (Aksaray) – Ayıp bir şey ya, ne diyorsun ya!
METİN
GÜNDOĞDU (Ordu) – Söylediğiniz sözlere dikkat edin.
MUSTAFA
ALİ BALBAY (Devamla) – Buyurun Sayın Başkan.
BAŞKAN
– Söylediğiniz sözlere dikkat edin, lütfen.
MUSTAFA
ALİ BALBAY (Devamla) – Ben çok dikkat ederek... (AK PARTİ sıralarından
gürültüler) Zaten...
METİN
GÜNDOĞDU (Ordu) – Söylediğiniz sözlere dikkat edin, hakaret etmeyin.
İLKNUR
İNCEÖZ (Aksaray) – Kime diyorsun sen “Cin Ali” diye ya?
Kimi
kastettiğini açıklasın.
BAŞKAN
– Bakın, konuşabilirsiniz, eleştirebilirsiniz ama bu ülkenin Başbakanına bir
şekilde ismini farklı şekilde arz ederek hakaret etme hakkınız yok sizin.
HAYDAR
AKAR (Kocaeli) – “Başbakan” demedi ki ya.
MUSTAFA
ALİ BALBAY (Devamla) – Herhangi bir hakaret unsuru da yok...
(Mikrofon
otomatik cihaz tarafından kapatıldı) 
BAŞKAN
– Düzeltin, buyurun düzeltin.
Mikrofonu
açalım arkadaşlar. (AK PARTİ sıralarından “Özür dilesin.” sesleri, gürültüler)
İLKNUR
İNCEÖZ (Aksaray) – Düzeltsin, “Cin Ali” diye kimi kastettiğini söylesin.
METİN
GÜNDOĞDU (Ordu) – Özür dile, özür.
MUSTAFA
ALİ BALBAY (Devamla) – Hayır, kendisi de zaten “Bunda bir şey yok.” dedi.
Başbakan açıklamasında diyor ki sayın milletvekilleri: “Bu yasa dışı bir şey
değil.”
MEHMET
METİNER (İstanbul) – Sen ne vakit cin oldun da çarpıyorsun bizi!
MAHMUT
TANAL (İstanbul) – Sayın Başkan, vergiyi kaçıranı değil de onu eleştireni mi
ayıplıyorsunuz, böyle bir mantık olabilir mi?
MUSTAFA
ALİ BALBAY (Devamla) – Niye vergisini Türkiye’de ödemiyor Sayın Başkan?
BAŞKAN
– Buyurun, mikrofonu açtık, lütfen düzeltin Sayın Balbay.
MUSTAFA
ALİ BALBAY (Devamla) – Vergisini Türkiye’de niye ödemiyor Sayın Başkan?
BAŞKAN
– Lütfen, bakın, ismini düzeltin. Bakın “Düzelteyim.” dediniz, ben size
mikrofonu açtım; lütfen, size yakışan da odur, o düzeltmeyi yapmaktır.
MUSTAFA
ALİ BALBAY (Devamla) – Şimdi, ben... (AK PARTİ sıralarından gürültüler)
MEHMET
METİNER (İstanbul) – Ne kadar ayıp bir şey ya!
METİN
GÜNDOĞDU (Ordu) – Ayıp bir şey ya!
MUSTAFA
ALİ BALBAY (Devamla) – Sayın milletvekilleri, ben vergi sistemini eleştirirken
Anadolu evlatlarına bir çağrı yaptım, dedim ki... Siz Türkiye’de yastık
altındaki bütün doların, euronun çıkarılması için halka çağrı yapıyorsunuz ama
siz bu ülkede evlatlarınızın vergi vermesini istemiyorsunuz. Ben, Sayın
Başbakanın da açıklamasını yetersiz buluyorum. (AK PARTİ sıralarından
gürültüler)
BAŞKAN
– Sayın Başbakanımızın isminin farklı şekilde zikredilmesinin doğru olmadığını…
(Mikrofon
otomatik cihaz tarafından kapatıldı)
MUSTAFA
ALİ BALBAY (Devamla) – Tamam yani 5 aile efradı Malta’da şirket açmış olan
Sayın Başbakan Binali Yıldırım’ın yaptığı açıklamayı da getirdim. 
MEHMET
METİNER (İstanbul) – Ne çabuk cin oldun siyasette sen ya!
METİN
GÜNDOĞDU (Ordu) – Herkes şirket açabilir. 
MAHMUT
TANAL (İstanbul) – Başbakan açamaz kardeşim, örnek olacak vatandaşa. Başbakan
açamaz, vatandaşa vergide örnek olacak. 
METİN
GÜNDOĞDU (Ordu) – Başbakanın şirketi yok. 
BAŞKAN
– Tamam, buyurun. 
Sayın
Balbay, buyurun. 
Süreniz
doldu. 
İLKNUR
İNCEÖZ (Aksaray) – Sözlerini geri alsın Başkanım. 
MUSTAFA
ALİ BALBAY (İzmir) – Sayın milletvekilleri, şu anda Sayın Başbakanın ve aile
efradının bütün üyelerinin Malta’da cennet adası yaratmış olmasını ben bu
toplum adına yadırgadığımı tekrar sizlerle paylaşıyorum. Birazcık utanmanız
varsa bir düşünün! Burada halktan vergi toplamasını…
Teşekkür
ediyorum. (CHP sıralarından alkışlar) 
BAŞKAN
– Lütfen, lütfen…
Bakın,
kaba ve yaralayıcı sözler kullanmayın Sayın Balbay. 
AHMET
UZER (Gaziantep) – Utanmaz sensin ya! Bir utanmaz varsa o da sensin. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
İLKNUR
İNCEÖZ (Aksaray) – Sayın Başkan…
BAŞKAN
– Buyurun Sayın İnceöz. 
İLKNUR
İNCEÖZ (Aksaray) – Sayın Başkan, biraz evvel hatibin konuşmasına istinaden
sataşmadan söz talep ediyorum. Hangi sözleri diye sormayacaksınız. 
AHMET
UZER (Gaziantep) – Bu gruba utanmaz demeye utanmıyor musun! Terbiyesiz!
BAŞKAN
– Buyurun Sayın İnceöz. 
VIII.- SATAŞMALARA İLİŞKİN KONUŞMALAR
(Devam)
2.- Aksaray Milletvekili İlknur İnceöz’ün,
İzmir Milletvekili Mustafa Ali Balbay’ın 502 sıra sayılı Kanun Tasarısı’nın
10’uncu maddesiyle ilgili önerge üzerinde yaptığı konuşması sırasında Adalet ve
Kalkınma Partisine ve AK PARTİ Grup Başkanına sataşması nedeniyle konuşması 
İLKNUR
İNCEÖZ (Aksaray) – Sayın Başkan, değerli milletvekilleri; az evvelki konuşmayı
küllî reddettiğimi özellikle belirtmek istiyorum. Burada çıkarsınız bütün
kanunun çerçevesinde eleştirilerinizi yaparsınız ama Meclisin mehabetine uygun
bir dille bunun yapılmış olmasını gerçekten tercih ederdik. Her şeyi
söyleyebilirsiniz ama kişiselleştirerek, şahsileştirerek, hakaretvari
konuşmalara, bundan evvel söyledik… Bu ne demek? Az evvelki konuşmayı Meclisin
gerçekten ülkemizin koşullarında, dünyanın dört bir tarafından saldırının,
özellikle güneyimizde oluşturulmak istenen terör devletçiklerine karşı terörle
mücadele verdiğimiz bir ortamda…
BARIŞ
YARKADAŞ (İstanbul) – Ne ilgisi var Başkan o konuyla bu konunun?
MAHMUT
TANAL (İstanbul) – Vergi kaçırmanın ne ilgisi var?
İLKNUR
İNCEÖZ (Devamla) - Ne ilgisi olduğunu açıklayacağım.
Bakın,
bu haberler bundan önce de yapılmış ve yapılış tarihlerine baktığımızda da ne
ilgisi olduğunu çok net anlarsınız. Habere bakıyorsunuz, bu ve buna benzer
haberler 2008’de yapılmış. 
HAYDAR
AKAR (Kocaeli) – Başbakan yalanlamıyor bunu ya. Kendisi yalanlamadı ki.
“Dünyada deniz ticareti böyle olur.” dedi. Allah Allah.
İLKNUR
İNCEÖZ (Devamla) – 2014 yerel seçimlerinden önce yine yapılmış, geçtiğimiz
mayıs ayında yapılmış. Haberin yapılış şekline bakıyorsunuz, servis ediliş
şekline bakıyorsunuz...
MAHMUT
TANAL (İstanbul) – E araştıralım o zaman.
İLKNUR
İNCEÖZ (Devamla) – …nerelerden uluslararası servis edildiğine bakıyorsunuz,
fotoğrafla, oluşturulmak istenen haberin içeriğiyle bir algı oluşturmaya
çalışılıyor. 
BARIŞ
YARKADAŞ (İstanbul) – Yalan mı? Yalan mı? Yalan mı?
METİN
GÜNDOĞDU (Ordu) – Ne bağırıyorsun!
İLKNUR
İNCEÖZ (Devamla) – Dün de söyledik. Sayın Başbakanımız bu konudaki -Amerika’ya
giderken- açıklamasını net bir şekilde yaptı. 
BARIŞ
YARKADAŞ (İstanbul) – Yalan mı? Hepsi doğru. Cumhuriyet’in bütün haberleri
doğru. Onun için Cumhuriyet gazetesini kapatmak istiyorsunuz.
İLKNUR
İNCEÖZ (Devamla) – Öyle çamur attım, çamur yapıştırdım olmaz. Çamura düşse bile
çamura bulanmakla altın değerinden değer kaybetmez. 
BARIŞ
YARKADAŞ (İstanbul) – Cumhuriyet gazetesini bu yüzden kapatmak istiyorsunuz. 
İLKNUR
İNCEÖZ (Devamla) – Net bir şekilde açıklamasını yaptı. O açıklamayı tekrar
okumanızı tavsiye ediyorum.
HAYDAR
AKAR (Kocaeli) – Ben dinledim ya, reddetmiyor ki.
İLKNUR
İNCEÖZ (Devamla) – Burada gizli saklı herhangi bir şey olmadığını, 2008, 2014
ve geçtiğimiz mayıs ayında benzer haberlerin, aynı içerikli haberlerin
yapıldığını, burada bir kastı mahsusa olduğunu, burada sanki saklanmak istenen,
gizli… Yok, böyle bir şey yok. Bunun üzerinden çamur atmaya kalkmak… Çamur,
atanın eline bulaşır. Ayıp ya! (AK PARTİ sıralarından alkışlar) 
BARIŞ
YARKADAŞ (İstanbul) – Ne çamuru? Başbakan “Yapıyoruz.” diyor. Ne çamuru?
HAYDAR
AKAR (Kocaeli) – Başbakanınız kendi kabul ediyor ya!
İLKNUR
İNCEÖZ (Aksaray) – Benzer haberler geçmişte de yapıldı.
FİLİZ
KERESTECİOĞLU DEMİR (İstanbul) – Benzer değil, gerçek, gerçek. Sadece benzer
haber değil yani.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel, 60’a göre.
V.- AÇIKLAMALAR (Devam)
32.- Manisa Milletvekili Özgür Özel’in,
Aksaray Milletvekili İlknur İnceöz’ün sataşma nedeniyle yaptığı konuşmasındaki
bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, değerli milletvekilleri; öncelikle Türkiye’yi ne
duruma getirdiğimizi bir görelim. Eskiden liderlerin abartılı kuklaları Plastip
Show’larla bütün Türkiye’nin en dikkatle izlediği programlar olurdu. Bugün
siyasi hiciv diye bir şey kalmadı. 
İLKNUR
İNCEÖZ (Aksaray) – Hiciv mi bu ya?
ÖZGÜR
ÖZEL (Manisa) – Hakaret “Hırsız.” demektir. “Ahlaksız.” derseniz hakarettir ama
birisi çıkıp size şunu söylüyorsa, “Sizin şöyle şöyle hesaplarınız olacak,
babanız da Cin Ali olacak.” diyorsa burada bir hakaret yoktur, siyasi bir hiciv
vardır. Bu konudan alınıyorsanız meselenin altında bir pislik vardır. Ona
dikkat edin ilk önce.
MEHMET
METİNER (İstanbul) – Yani “Cin Kemal” mi diyelim?
ÖZGÜR
ÖZEL (Manisa) – Kimse size hakaret etmedi. 
Sonra,
diktatörlük söylemlerinden rahatsız oluyorsunuz, bu kadarcık eleştiriye bu
faşizm ayıptır yani, ayıptır! 
Teşekkür
ediyorum. (CHP sıralarından alkışlar) 
MEHMET
METİNER (İstanbul) – “Cin Kemal” mi diyelim? 
AKİF
ÇAĞATAY KILIÇ (Samsun) – Çık kürsüye, ağzına geleni say…
İLKNUR
İNCEÖZ (Aksaray) – Sayın Başkan…
BAŞKAN
– Sayın milletvekilleri, lütfen…
Buyurun
Sayın İnceöz.
33.- Aksaray Milletvekili İlknur İnceöz’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
İLKNUR
İNCEÖZ (Aksaray) – Sayın Başkanım, bu sözlere katılmadığımızı özellikle
belirtmek istiyorum. Siz çıkacaksınız orada ustaca bir kelime oyunuyla
ithamlarda bulunacaksınız…
ÖZGÜR
ÖZEL (Manisa) – Yapacak tabii.
İLKNUR
İNCEÖZ (Aksaray) – …sonra da “Buna alınmanın arkasında bir pislik var.” diyeceksiniz;
yine, benzer sözler ve ifadelerle töhmet altına bırakmaya çalışacaksınız.
AKİF
ÇAĞATAY KILIÇ (Samsun) – Hakaret et, hakaret et… Yeter ya! 
İLKNUR
İNCEÖZ (Aksaray) - Bakın, açıklamalar çok net. Üstelik, biraz evvel hatip
konuşmasında diyor ki: “Vergi kaçırma vesaire…” Vergi rekortmeni olmuş
birisinin vergi kaçırması vesairesi söz konusu olmaz ki. Elbette ki yanlış
bilgileri çıkıp burada iddia sahibinin, müddeinin, iddiasını ispat edemeyip
böyle boş konuşmalarla, bu konuşmalarla karşı tarafı ilzam etmesi gıyaplarında…
Elbette ki bunlara verilecek çok cevabımız var.
Bu
yeni bir alışkanlık değil, 17/25 Aralıkta da benzer alışkanlıklar ortaya
konuldu, daha sonra da, her fırsatta. Varsa elinde bilgisi, belgesi, yargı
orada. (CHP sıralarından gürültüler)
BARIŞ
YARKADAŞ (İstanbul) – Yargı mı bıraktı!
İLKNUR
İNCEÖZ (Aksaray) - Yargı 16 Nisan… Pakette biz yargıyı bağımsız ve tarafsız
yapalım derken bu taraftan destek gelmedi. Biz yargının bağımsız ve tarafsız
olması için iktidara geldiğimiz günden beri…
(Mikrofon
otomatik cihaz tarafından kapatıldı) 
İLKNUR
İNCEÖZ (Aksaray) - ...yargı kimsenin bahçesi olmasın diye mücadele verirken
kendileri nerelerdeydiler acaba?
MEHMET
METİNER (İstanbul) – Cin Mustafa, Meclisi ne hâle getirdin!
ÖZGÜR
ÖZEL (Manisa) – Sayın Başkan…
BAŞKAN
- Sayın Özel, kapatalım biz bunu…
BARIŞ
YARKADAŞ (İstanbul) – Belgeler ortada. 
BAŞKAN
– Ya, götür belgeleri savcılığa ver arkadaşım! Lütfen ya! Lütfen! Allah Allah!
BARIŞ
YARKADAŞ (İstanbul) – Savcı mı bıraktınız götürecek?
İLKNUR
İNCEÖZ (Aksaray) – İşinize geldi mi “Savcılık mı kaldı?”, işinize geldi mi
“Senin yargı!”
BARIŞ
YARKADAŞ (İstanbul) – Enis Berberoğlu’nun davasını bile top gibi oradan oraya
atıyorsunuz! Mahkeme mi kaldı, yargı mı kaldı, hepsini mahvettiniz!
BAŞKAN
- Sayın Yarkadaş, böyle bir usulümüz yok. Yerinize oturun… Bakın, Grup Başkan
Vekilinize söz vermişim. Oturun yerinize. Herkes istediği yerde bağırıp
çağıramaz; bu Meclisin bir intizamı, nizamı var. Ve herkes ne konuştuğunu
bilecek. İç Tüzük “Kaba ve yaralayıcı sözler sarf edilemez.” diyor. Ben bunu
söylüyorum sizlere. 
Sayın
Özel, lütfen, arkadaşınıza söylerseniz, söz vereceğim size.
Buyurun.
34.- Manisa Milletvekili Özgür Özel’in,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, birincisi: Binali Yıldırım “Böyle bir şey yok.”
demedi, “Bunlar doğru.” dedi. 
İkincisi:
“Benim çocuklarım vergi kaçırmadı.” da demedi, “Benim çocuklarım bir dönem
vergi rekortmeni oldu.” dedi. 
MEHMET
ŞÜKRÜ ERDİNÇ (Adana) – Sen yazıyı okumamışsın herhâlde Özgür; iyi oku, iyi.
ÖZGÜR
ÖZEL (Manisa) – Bir dönem vergi rekortmeni olmakla, vergi kaçırmak için vergi
cenneti ülkelerde hesap açtırmak başka şeyler.
MEHMET
ŞÜKRÜ ERDİNÇ (Adana) – İyi dinlememişsin.
ÖZGÜR
ÖZEL (Manisa) – Üçüncüsü: Diyoruz ki, biraz önce oy kullandınız, dışardaydınız,
koşup “Ret, ret…” dediğiniz iş, bu mesele araştırılsın diyen bir önergeyi
reddettiniz. Şimdi diyorsunuz ki “Araştırılsın, çıksın.” 
MEHMET
ŞÜKRÜ ERDİNÇ (Adana) – Ya, bu işlerin nasıl olduğunu çok iyi biliyorsun,
polemik yapma! Boş boş konuşma ya!
ÖZGÜR
ÖZEL (Manisa) – Parti olarak verdik, önümüzdeki günlerde bir daha oylanacak.
Genel Başkanımız her salı sizi çağıracak. Eğer kendinize güveniyorsanız, çiğ
yemediyseniz, karnınız ağrımıyorsa kurun komisyonu, bütün liderlerin, bütün
bakanların yurt dışı hesapları açıklansın. Hodri meydan! Hodri meydan! Hodri meydan,
hodri meydan, hodri meydan! (CHP sıralarından “Bravo” sesleri, alkışlar) 
İLKNUR
İNCEÖZ (Aksaray) – Er meydanını bulduğumuzda o meydana geliriz. 
BAŞKAN
– Diğer önergeyi okutuyorum. 
MUSTAFA
BALBAY (İzmir) – Sayın Başkan, ben 60’a göre söz hakkı talep ediyorum, cevap
vermek istiyorum. Yanlış söyledi Sayın Başkan, yanlış bilgi verdi benim
hakkımda. Sayın Başkan, lütfen, yerimden bir dakika söz hakkı istiyorum. 
ÖZGÜR
ÖZEL (Manisa) – Sonra bir dakika süre verin. 
BAŞKAN
– Biraz sabredin. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
(2/588) ile Plan ve Bütçe Komisyonu Raporu (S. Sayısı: 502) (Devam)
BAŞKAN – Okutuyorum önergeyi: 
Türkiye Büyük Millet Meclisi
Başkanlığına
Görüşülmekte olan 502 sıra sayılı Kanun Tasarısı’nın
10’uncu maddesinde yer alan “15” ibaresinin “10” şeklinde değiştirilmesini arz
ve teklif ederiz. 

 Filiz Kerestecioğlu Demir Ertuğrul
Kürkcü Dirayet Taşdemir
 İstanbul İzmir Ağrı

 Aycan İrmez Saadet
Becerekli
 Şırnak Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Batman Milletvekili Saadet Becerekli konuşacaktır.
Buyurun
Sayın Becerekli. (HDP sıralarından alkışlar) 
SAADET
BECEREKLİ (Batman) – Sayın Başkan, değerli milletvekilleri; Genel Kurulu
saygıyla selamlarken, hukuksuz bir biçimde tutuklanıp cezaevine konulan ve
5’inin milletvekilliği düşürülen, Türkiye’nin 3’üncü büyük partisi olan
Halkların Demokratik Partisinin Eş Başkanı ve tutuklu milletvekili
arkadaşlarımızı da selamlayarak başlamak istiyorum.
Türkiye
Büyük Millet Meclisi uzun bir süredir yasa yapma ve yürütmeyi denetleme
işlevini kaybetmiş görünüyor. “Niye?” derseniz, çünkü AKP Hükûmeti tarafından
Meclise dayatılan yasaların onay kurumu hâline gelmiştir uzun bir süredir. Bu
dayatmalar sonucu, 80 milyon insanı ilgilendiren ve tüm bakanlıkların alanına
giren birçok mesele Plan ve Bütçe Komisyonunda alelacele, yangından mal kaçırır
gibi geçirilmiş ve bir bütün olarak Türkiye’yi etkileyecek olan maddeler halkın
ihtiyaçları doğrultusunda hazırlanmadığı gibi, ilgili olan meslek odalarına,
sendikalara, sektör temsilcilerine başvurmaya gerek bile görülmeden Meclise
getirilmiştir. Neoliberal politikalar nedeniyle tüm sektörlerde özelleştirme,
taşeronlaştırma, denetsizleştirme iktidarın yasası hâline geldiği bu kısa
şeyden bile çok açık görülüyor. AKP iktidarının yürütmüş olduğu yanlış iç ve
dış politikalar sonucu vergi artışları ne yazık ki emek sömürüsü ve
güvencesizlik olarak torbada toplanmış. Mevcut duruma bakıldığında, Hükûmetin
yürütmüş olduğu politikaların toplumdaki yansıması daha çok ölüm, daha çok göç,
daha çok kadın ve çocuk istismarı, taşeronlaşma, güvencesiz çalışma, bilimden
uzaklaşma ve emek sömürüsüdür. Tabii, bütün bu olumsuzlukların işçi, emekçi ve
yoksullarda somutlaştığını da bilmek gerekiyor. 
Bizler
vergide adalet isterken, diğer yandan, basiretsiz politikalar sonucu ne yazık
ki bir süredir Türkiye’de adaletsizlikte sınır tanımayan işlevler yürürlükte.
Bir de çok iyi bir şeymiş gibi, vergilerin bir kısmının savunma sanayisine
gittiği açıklandı. Bizler onurlu ve kalıcı bir barışın tesis edilmesini talep
ederken savaşta ısrar ediliyor ve bunun faturası, her alanda barış isteyen
insanlara çıkarılıyor. 
Yaşanan
ekonomik kriz, günü kurtaran yöntemlerle, hep yoksul halkı sömürerek aşılmaya
çalışılıyor. Oysa bu kriz bu şekilde aşılmaz, bu torbayla hiç aşılamaz. Bu
torbadan çıksa çıksa yeni bir kriz çıkar ve neden olacağı sosyal, ekonomik
krizin çok büyük sorunlar doğuracağını da kesinlikle bilmek gerekiyor. 
Âdeta
“Kırk satır mı, kırk katır mı?” misali dayatılan ikilem dışında üçüncü bir yol
var aslında. O yolun önünü açmak için rant politikaları yerine, kamu yararına
politikaların eşliğinde, bilimin ve tekniğin ışığında projeler üretilmelidir.
Bugün en çok ihtiyaç duyduğumuz, bir uzlaşı kültürü ve katılımcı bir anlayışla
politikalar oluşturulmalıdır ve unutmayalım ki halkın sorunları bu torbaya
sığmayacak kadar büyüktür. 
Yaşadığımız
hiçbir toplumsal soruna çözüm olmayacak olan bu torba yasayla, aksine, sorunlar
daha büyüyecektir. Ama bir uzlaşı kültürüyle biz bu Meclise gelen yasaları daha
önce ilgili alanlarla, sendikalarla ya da işte, diğer kurumlarla görüşmüş
olsaydık, o uzlaşı kültürüyle ve bir mutabakatla Meclise getirmiş olsaydık
belki kamuoyuna, Türkiye’ye çok daha yararlı bir sonuç doğuracak yasaları bugün
Meclisten geçirmiş olacaktık. Ama ne yazık ki -görülüyor ki, sabahtan beri
görüyoruz- burada oturan AKP milletvekillerinin bu yasada, maddelerde neler
olduğunu; gerçekten, kamuoyuna, Türkiye’ye neler getirip götüreceğini çok iyi
hesap etmeden, sadece oy kullanmak için geldiklerini, koşarak içeri
girdiklerini, oylarını verdikten sonra dışarıya gittiklerini kendimiz gözledik.
Onun için Türkiye'nin, Türkiye halkının, kamuoyunun yararını gözetecek bir şey
olmadığını bilip bilmediklerinden emin değilim. Belki biliyorlardır ama yapmaları
gereken görevleri ve misyonları bu olduğu için bunu yerine getirerek tekrar
çıkıyorlar. Ama bunun ileride doğuracağı ekonomik ve sosyolojik bütün
sorunların tek sorumluluğunun yine bu AKP milletvekillerinde ve Hükûmette
olacağını tekrar belirtiyor, hepinizi saygıyla selamlıyorum. (HDP sıralarından
alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Sayın
Balbay, buyurun. 
V.- AÇIKLAMALAR (Devam)
35.- İzmir Milletvekili Mustafa Ali
Balbay’ın, Aksaray Milletvekili İlknur İnceöz’ün yaptığı açıklamasındaki bazı
ifadelerine ilişkin açıklaması
MUSTAFA
ALİ BALBAY (İzmir) – Sayın Başkan, İlknur Hanım “boş” dedi, “‘Vergi kaçırmak’
dedi.” dedi; çok yanlış bilgiler verdi benim hakkımda. Sadece yerimden en
azından söz alıp düzeltmek istedim.
Bir
defa “off-shore”un sözcük anlamını sözlükten okuyorum: “Verginin çok yüksek
olduğu ülkelerde vergi ödememek için ticari faaliyetini ülke dışında
sürdürmek.” Ben de diyorum ki: Bu ülkeyi yönetenlerin -halktan olabildiğince
çok yüksek vergi alırken, benzinin yüzde 70’i vergiyken, simidin yüzde 8’i
vergiyken- ailesinin yurt dışına, Türkiye'de vergi vermemek için Malta’ya
gitmesini yadırgadığımı, buna hakkı olmadığını vurguladım. Bunlar boş şeyler
değil, açıklamaya muhtaç şeyler. 
Asgari
ücret bu ay 1.195 lira oldu Sayın Başkan. Normalde bu yılbaşından beri belliydi
ki ekim ayında, kasım ayında bu düşecek. Bunun önlemini almazken, asgari
ücretlinin 200 lirasını dahi vergi olarak alır iken vergisini Türkiye'de
ödememek için Malta’ya gitmeyi topluma, halka havale ediyorum.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
(2/588) ile Plan ve Bütçe Komisyonu Raporu (S. Sayısı: 502) (Devam)
BAŞKAN – Madde üzerindeki son önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 502 sıra sayılı Kanun Tasarısı’nın
10’uncu maddesinde geçen “yer alan” ibaresinin “geçen” şeklinde
değiştirilmesini arz ve teklif ederiz.

 Erkan Akçay Emin Haluk Ayhan Mustafa
Kalaycı
 Manisa Denizli
 Konya
 Erhan Usta Baki Şimşek Deniz
Depboylu 
 Samsun Mersin Aydın
 Mehmet Erdoğan Erkan Haberal Arzu
Erdem
 Muğla Ankara İstanbul
 Mevlüt
Karakaya 
 Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde İstanbul Milletvekili Arzu Erdem konuşacaktır. 
Sayın
Erdem, buyurun. (MHP sıralarından alkışlar) 
ARZU
ERDEM (İstanbul) – Teşekkür ederim. 
Sayın
Başkan, değerli milletvekilleri; 502 sıra sayılı Bazı Vergi Kanunları ve Kanun
Hükmünde Kararnamelerde Değişiklik Yapılmasına Dair Kanun Tasarısı üzerine
Milliyetçi Hareket Partisi Grubum adına söz almış bulunmaktayım. Gazi Meclisi,
bizi ekranları başında izleyen Türk milletini saygıyla selamlıyorum. 
Evet,
konumuz aslında Vergi Kanunu ama ben, özellikle bugün gündemde olan ve kendi
seçim bölgemi ilgilendiren, seçim bölgemle alakalı, Türkiye Büyük Millet
Meclisindeki her bir arkadaşımın mutlaka haberdar olması gerektiğini düşündüğüm
bir konuya değinmek istiyorum. Belki, İstanbul 3’üncü bölge milletvekillerimiz
bilhassa başta olmak üzere ve diğer İstanbul milletvekillerimizin dikkatini
çekecektir. 
Ben
Ataköy’de oturuyorum ve Bakırköy’e bağlı Ataköy. Orada, otuz yıllık bir tarihî
geçmişe sahip bir spor kulübümüz vardır bizim. Bu spor kulübünde benim 2
evladım -biri 21 yaşında, biri 18 yaşında- uzun süreler farklı farklı spor
dallarında spor yaptılar. Burası şu an Cumhuriyet Halk Partisinin idaresinde
belediye olarak ve iki gün öncesinde yıkımı başlamıştır buranın. Burayla
ilgili, maalesef, bilemiyorum, birçok, hakikaten kaygı verici iddia var ve bir
türlü sebebi de açıklanmıyor. Otuz yıldan beri ruhsatlı ve o bölgenin,
özellikle çocuklarını koruyan, kollayan… Spor çünkü önemli kötü alışkanlıkların
da önüne geçen çok önemli enstrümanlardan bir tanesi, en önemli faaliyetlerden
bir tanesi. Hepimiz çocuklarımızı spora yönlendirirken özellikle Bakırköy’ün
göbeğinde olan bu tesisin bu şekilde yıkılması, bir belediye kararıyla
yıkılması kabul edilebilir bir durum değil. Bu anlamda, Bakırköylüler gerçekten
ayaklanmış durumda; şu an, iki günden beri hem emniyet güçlerimizle hem orada
yıkımı yapmak isteyen belediyenin yetkilileriyle karşı karşıya gelmekteler. 
Sayın
Bakanımız başta olmak üzere -kendisi Maliye Bakanı ama- burada oturan her bir
milletvekilimizin bu olaya bir şekilde doğru bir müdahalede bulunması
gerektiğini düşünüyorum ki orada sakıncalı bir durum ortaya çıkmasın. Bunun
çözülmesi gerekiyor. 
Konu
buradan açılmışken özellikle iki talebi de iletmek istiyorum: Boks branşında
millî sporcularımıza bir burs verilmekteydi. Bu sporcularımızın bursu 1.410
liradan 400 liraya düşürülmüştür. Bu anlamda, millî sporcularımız, özellikle B
ve C grubunda olanlar A grubuna geçmek için bu bursu hem eğitimde hem sporda
kullanıyorlar. Şunu söylüyorlar, diyorlar ki: “Evet, biz herkese sahip çıkalım.
Manevi olarak da Suriye’den gelen kardeşlerimiz de bizim için de hakikaten…
Bunlar da sporcumuz olsun, onlara da burs verilsin ama onlara 1.000 lira
verilirken millî sporcu olarak bizim bursumuzun 410 liraya düşürülmesi bizi
gerçekten çok zor durumda bırakacaktır.” Bu konunun da incelenip mutlaka
düzeltilmesi gerektiğini düşünüyorum.
Son
olarak, Türkiye Futbol Federasyonunun üçüncü ligi için deplasman, konaklama ve
yol giderleri olarak o küçücük takımlara -bunlar kız takımı, kız futbol
takımları; her bir kadının bence, özellikle kızlarımıza ve kadınlarımıza özel
bir hassasiyetinin olması gerektiğini düşünüyorum- 2.000 lira maç başı para
veriyordu. Bu parayı da Spor Bakanlığı yeni bir düzenlemeyle tamamen iptal
etmiş durumda. Bu durumda, özellikle bir takımdan bana gelen talebi iletmek
istiyorum. Ordu Rüsumat 4 kız futbol takımının koçu, hocası diyor ki: “Burada
oynayan kızlarımızın önemli bir bölümü ya yetim ya öksüz, ana babaları yok. Bu
çocuklar bu spora tutunmuş durumda ve bir kısmının hayallerinde, hedeflerinde
spor hocası olmak var, bir kısmının iyi bir kız futbolcu, kadın futbolcu olma
hayali var. 2.000 lirayla biz bunu yapabiliyorduk ama bugün itibarıyla bize
verilen bu para tamamen kesildi.” Gerekçeyi soruduğum vakit şunu söylediler
bana: “Kötüye kullanılıyor bazı yerlerde.” Ben buradan bilhassa iktidar
partisine seslenmek istiyorum, Hükûmetimize seslenmek istiyorum: Eğer bir yerde
kötüye kullanım söz konusuysa, bu kötüye kullananları tespit edip bu anlamda
gerekli cezalandırmalarda bulunup aslında böyle bir yolu mu izlemek daha doğru
veya bunu yapmak yerine aslında tüm ülkemizi kapsayan, Türk kızlarının tamamına
bir teşvik olacak olan, kız futbol takımına verilen bu 2.000 lira maç başı
parayı mı kesmek daha doğru, yanlışı önlemek adına? Bunu da ben burada oturan
her bir kadın milletvekilimizin vicdanına teslim ediyorum. Kızlarımızın sesi
oldum buradan, sizler de lütfen o duyarlılığı gösterip bununla ilgili atılması
gereken adımlarla ilgili gerekli hareketlerde bulunursanız ben sevinirim. Bu
talebi buradan dile getirdim.
Saygıyla
selamlıyorum hepinizi. (MHP sıralarından alkışlar)
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkan...
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
10’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
Sayın
Özel, buyurun.
V.- AÇIKLAMALAR (Devam)
36.- Manisa Milletvekili Özgür Özel’in,
İstanbul Milletvekili Arzu Erdem’in 502 sıra sayılı Kanun Tasarısı’nın 10’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, sayın hatip biraz önce konuşmasının başında
Bakırköy Belediyesinin yapmış olduğu bir icraatı eleştirdi. Dışarıdan bakınca
ve açıklanmaya muhtaç bu konuya açıklık getirilmezse sanki bir spor tesisi
ortadan kaldırılıyor gibi. 
Ortadan
kaldırılan yer, otuz yıldır, yapılan bir anlaşma sonucu, belediyeye ait ve imar
planında da tamamı spor alanı olarak görülen bir yerin eğlence merkezi, düğün
salonları ve modern olmayan birkaç spor tesisi olarak rant amaçlı
işletilmesiydi. Bölgede yapılan bütün halkın memnuniyet anketlerinde burayla
ilgili talepler vardı. Bunun üzerine, Belediyemiz ve Belediye Meclisi aldığı
kararla bu otuz yıllık rant alanını sonlandırdı; yerine, modern ve imar planına
uygun, tamamı spor alanı olan ve yeşil alan olan yeni bir tesis yapılıyor.
Bakırköylülerin ve civar ilçelerin, İstanbul’un kullanımına sunuluyor. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bir önceki hâline göre yapılan iş son derece doğrudur. Sayın
vekilin kötü niyetli olduğunu düşünmeyiz ancak biraz önce kürsüde kullanmış
olduğu ifadeler Bakırköy halkının talebine uygun ifadeler değildir.
Teşekkür
ediyoruz.
ARZU
ERDEM (İstanbul) – Sayın Başkan...
BAŞKAN
– Sayın Erdem, siz de yerinizden, buyurun.
37.- İstanbul Milletvekili Arzu Erdem’in,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
ARZU
ERDEM (İstanbul) – Teşekkür ederim Sayın Başkan.
Öncelikle
şunu belirtmek istiyorum: Oradaki tesisler tenis kortları, yüzme havuzu, kapalı
basketbol sahası ve açık basketbol sahaları olmak üzere geniş bir alana
yayılmış olan, 1 tane düğün salonunun olduğu bir yer. Düğün salonunun ağırlıklı
olarak kullanıldığı... Sayın Cumhuriyet Halk Partili arkadaşlar da
bileceklerdir, kendileri de orada birçok etkinliği yapmaktalar. Bakırköy’de
oturan insanlar tarafından çok büyük tepkiyle karşılanan... Burada sadece
işletme sahibi değil mesele. Bakın, ben orada otuz senedir oturuyorum. Benim 2
evladım da çok küçük ücretlerle… “Rant amaçlı” dedi ya, “Rant amaçlı
işletiliyor.” diye, orası rant amaçlı işletilen bir yer olmuş olsaydı ücretler
fahiş olurdu. 150 lira aylık ücretlerle çocuklar oraya gidiyor. Ortaya çıkacak
olan sonucu hep birlikte izleyeceğiz. Ben orada toplumsal bir yara olduğunu
düşünüyorum, bunu da buradan dile getirdim. Bu konuyla ilgili gerekli düzenleme
yapılır mı yapılmaz mı, onu da göreceğiz. 
BAŞKAN
– Teşekkürler. 
ÖZGÜR
ÖZEL (Manisa) – Çok kısa…
BAŞKAN
– Sayın Özel, tamamlayalım ya. 
Buyurun.

38.- Manisa Milletvekili Özgür Özel’in,
İstanbul Milletvekili Arzu Erdem’in yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, öncelikle şu: Tabii mesele düğün salonu,
işletmeci, otuz yıldır büyük bir rant olunca… Aslında Meclis kürsüsüne bunları
taşımamak lazım. Yeni, modern bir spor tesisi yapılacağını Belediye Başkanımız
da ifade etti, bunu buradan Cumhuriyet Halk Partisi olarak da ifade ediyoruz.
Hepimiz buradayız, eski hâlini herkes biliyor ve o rantın, otuz yıllık rantın
sonlandırıldığını hep beraber göreceğiz. Biz Cumhuriyet Halk Partisi olarak bu
taahhüdümüzü yüce Meclisin huzurunda tutanağa geçiriyoruz. Zaman kimi haklı çıkaracak,
açılış töreninde sayın vekilimle birlikte takip ederiz. 
Teşekkür
ediyorum. (CHP sıralarından alkışlar) 
ARZU
ERDEM (İstanbul) – Sayın Başkan, bir cümle, bir cümle…
BAŞKAN
– Sayın Erdem…
ARZU
ERDEM (İstanbul) – Bir cümle rica edeceğim. 
Bakırköy
Belediyesi, biz gözümüzü açtık açalı Cumhuriyet Halk Partisindedir. Otuz
seneden beri ranta teslim eden de kendileri o zaman. (MHP sıralarından
alkışlar) 
ÖZGÜR
ÖZEL (Manisa) – Hayır, ANAP’tayken, ANAP’tayken…
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
(2/588) ile Plan ve Bütçe Komisyonu Raporu (S. Sayısı: 502) (Devam)
BAŞKAN
– 11’inci madde üzerinde üç adet önerge vardır, okutup işleme alacağım,
oylarınıza sunacağım. 
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 11’inci maddesinin tasarı metninden
çıkarılmasını arz ve teklif ederiz. 
 Filiz Kerestecioğlu Demir Ertuğrul
Kürkcü Dirayet Taşdemir
 İstanbul İzmir Ağrı

 Aycan İrmez Saadet
Becerekli Mehmet Ali Aslan
 Şırnak Batman Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde söz isteyen Batman Milletvekili Mehmet Ali Aslan. (HDP
sıralarından alkışlar) 
Buyurun
Sayın Aslan. 
(CHP
ve MHP sıraları arasında karşılıklı laf atmalar)
BAŞKAN
– Sayın milletvekilleri, Sayın Aslan’ı dinliyoruz. 
MEHMET
ALİ ASLAN (Batman) – Sayın Başkan ve Sayın Genel Kurulu saygıyla selamlıyorum. 
Özellikle
7 Hazirandan bu yana izlenen yanlış iç ve dış politika sonucunda mali
disiplinden kopularak mali bir krizin eşiğine gelinmiştir, hatta içine
düşülmüştür. Hükûmetin bu yasayla ilk amacı bu krizi aşabilmek için
bulabildiği, alabildiği her yerden gelir temin etmektir. Doğal gaz, petrol,
elektrik ve ulaştırma zamlarına ilave olarak yeni kamu gelirleri yaratılmaya
çalışılmaktadır, âdeta halkın cebinde kalan son paraya da göz…
(CHP
ve MHP sıraları arasında karşılıklı laf atmalar)
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın milletvekilleri, lütfen… Bakın, hatip kürsüde, lütfen, istirham
ediyorum.
Buyurun
Sayın Aslan.
FİLİZ
KERESTECİOĞLU DEMİR (İstanbul) – Sayın Başkan, yeniden başlatırsanız… Hiçbir
şey duyamadık.
BAŞKAN
– Siz buyurun, ben…
MEHMET
ALİ ASLAN (Devamla) – Tamam, teşekkürler.
Bu
amaçla torba yasada yapılan düzenlemelerle, halkın cebinde kalan son paraya
dahi göz koyma ve sermayeyi de maalesef daha da koruma, zenginleştirme söz
konusudur. 
Yapılan
düzenlemeyle elektronik haberleşme alanında devasa kâra ve gelirlere sahip 3
büyük şirketin lehine bir düzenleme yapılarak âdeta vergi affı getirilmektedir.
Tek kalemde bu şirketlerin borçlarının silinmesi yine iktidarın sermaye
kesimlerini kayıran yaklaşımının ürünü olup buradan alınacak vergilerin affıyla
oradan elde edilmesi gereken gelirler bu sefer yoksul, emekçi halka yayılıp onlardan
tahsil edilme yoluna gidilmektedir. Zira bu düzenlemeyle yapılan, özel iletişim
vergisinin yüzde 7,5’ta sabitlenmesi internet kullanımının yüzde 50 vergi
olarak artışı demektir ve insanlar da şu anda -hepinizin malumu- telefonla
konuşmaktan ziyade interneti kullanmaktadır yani günde bir saat telefonla
görüşülüyorsa en az dört beş saat internet kullanılmaktadır. Vatandaşın cebine,
emekçinin gelirine göz koyan bir düzenleme maalesef söz konusudur. 
Vergi
adaleti, toplumsal barışı sağlamak yerine hep sermaye kesimleri korunmakta ve
yaşamın her alanında bu yozlaşma maalesef yayılmaktadır. Devletin asli geliri
vergilerdir ve sağlıklı, adil bir vergi sistemi toplumsal barış ve adaletli bir
yaşam için de elbette ki en temel dinamiklerden biridir ama dikkat edilmesi
gereken husus şudur: Vergi sisteminin adaletli olmasının biricik koşulu ödeme
gücü ilkesi olmalıdır. Yani daha da anlaşılır bir dilde izah edeyim Sayın Bakan
da buradayken: 5 bin lira geliri olan ile ayda asgari ücretle, 1.500 lirayla
geçinen birinin bence aynı vergiyi ödememesi gerekiyor. Yine aynı şekilde,
engellilere, yaşlılara, öğrencilere bu anlamda vergi indirimi sağlanması lazım.
Hatta iletişim gibi temel ihtiyaçlarda öğrencilerden, engellilerden,
yaşlılardan vergi alınmaması gerekiyor. Nasıl ki şubat ayında bir düzenlemeyle
mücevher, elmas, değerli taş, yat, tekne gibi, işte, çok parayı, çok sermayeyi
gerektiren gelirlerden ÖTV yüzde sıfıra indirilmişse, şimdi size, hepinize
soruyorum; Allah aşkına, onlar mı vergi muafiyetini hak ediyor yani pırlanta
alabilecek, yat, tekne alabilecek gücü olanlar mı hak ediyor, yoksa bir engelli
mi vergi muafiyetini hak ediyor? Yani bunu elimizi vicdanımıza koyup
cevaplandıralım. Yüzde 20 ÖTV sıfırlanıyor ama engellilerden yüzde 18’lik araç
KDV’si hâlâ tahsil edilmektedir. Yani bunun neresi adalet, bunun neresi vicdan?
Az kazanandan az, çok kazanandan çok vergi alarak toplumsal ihtiyaçların
karşılanması, bu sayede kamusal hizmet aracılığıyla toplumsal eşitsizliklerin
giderilmesi, toplumun geleceğinin güvenli bir şekilde biçimlenmesi, sağlıklı
bir büyüme elbette ki arzulanan hedeftir ancak söz konusu bu madde tam da
tersine, vergide adaletsizliği intaç ettiğinden ve derinleştirdiğinden, bu
maddenin geri çekilmesini ve yeniden düzenlenmesini biz talep ediyoruz. 
Geçen
sene de söylemiştim -Sayın Bakan yine buradaydı- yine söyleyeceğim çünkü bir
iyileştirme söz konusu olmamıştır. Bin dört yüz sene önce Hazreti Ali
buyurmuştur ki… Eskimeyen Bakanımız Müslüm Doğan da diyor ki: “Hep Hazreti
Ömer’den örnek veriyorsun, biraz da Hazreti Ali’den örnek ver.” Evet, ondan da
örnek vereceğim: “Zenginlik gurbeti vatan yapar, fakirlik ise vatanı gurbet
hâline getirir.” diye buyurmuştur. 
Malta
tartışmalarında gördük ki, evet, Malta birilerinin, zenginlerin vatanı olmuştur
ama maalesef vatanımız da bizim için gurbet hâline düşmüştür, gurbet olmuştur.
Emekçiler için yoksullar için kendi öz vatanımız gurbet hâlini almıştır. 
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – Bir dakikam var herhâlde.
BAŞKAN
– Başta verdim.
MEHMET
ALİ ASLAN (Devamla) – Öyle mi?
BAŞKAN
– Evet. 
MEHMET
ALİ ASLAN (Devamla) – Tamam, yine, son sözümü söyleyeyim. 
Sayın
Bakanımız, bu konuda iyileştirmeler yaparsanız ben size buradan teşekkür
edeceğim, özellikle engelliler ve yaşlıların vergi muafiyetiyle ilgili.
Teşekkür
ediyorum. (HDP sıralarından alkışlar) 
BAŞKAN
– Teşekkür ediyoruz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 11’inci
maddesinin aşağıdaki şekilde değiştirilmesini arz ve teklif ederiz.

 Kazım Arslan Zekeriya Temizel Kadim
Durmaz
 Denizli İzmir Tokat
 Mehmet Bekaroğlu Şenal Sarıhan Kemal
Zeybek
 İstanbul Ankara Samsun
 Ali Özcan Mahmut Tanal Bülent
Yener Bektaşoğlu
 İstanbul İstanbul Giresun
MADDE
11- 13/7/1956 tarihli ve 6802 sayılı Gider Vergileri Kanununun 39 uncu
maddesinin birinci fıkrasının (a) bendinde yer alan “%25”, (b) ve (d)
bentlerinde yer alan “%15”, (c) bendinde yer alan “%5” ibareleri “%7,5”
şeklinde, yedinci fıkrasında yer alan “Birinci fıkradaki %25 ve %15 oranlarını
ayrı ayrı veya birlikte %5’e, %5 oranını ise sıfıra kadar indirmeye ve bu
oranları kanuni oranlarına kadar artırmaya” ibaresi “Birinci fıkradaki oranları
ayrı ayrı veya birlikte sıfıra kadar indirmeye, birbuçuk katına kadar
artırmaya” şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde söz isteyen, Tokat Milletvekili Kadim Durmaz.
Buyurun
Sayın Durmaz. (CHP sıralarından alkışlar) 
KADİM
DURMAZ (Tokat) – Sayın Başkan, değerli milletvekilleri; 502 sıra sayılı Kanun
Tasarısı’nın 11’inci maddesi üzerine Cumhuriyet Halk Partisi Grubu önergesinde
söz almış bulunuyorum. Yüce Meclisi saygıyla selamlıyorum. 
Daha
önce de söyledim, gerçekten, bu torba yasayı hazırlayanlar çok büyük incelikle
çalışmışlar. Sayın Maliye Bakanımızın vatandaşından vergi alma noktasındaki
uzmanlığını kutluyorum. Vatandaştan, yoksul halklardan çaktırmadan, azar azar
vergi nasıl toplanırmış, işte bunun 21’inci asırdaki uzmanı Sayın Maliye
Bakanımız. AK PARTİ oylarıyla Komisyonda kabul edilen, daha sonra Mecliste
kabul edilen bir maddeyle büyük hissesi yabancı şirketlerin olan TELEKOM,
Turkcell, Vodafone ve Avea’nın borçlarının yaklaşık 5 milyar lirasını silmek
üzere yetki alındı, o madde de burada kabul edildi. Bu maddeyle ne oldu? Bu
maddeyle şu oldu değerli arkadaşlar. Hepinize soruyorum: Cebinizde cep
telefonları var, bir ay ödemediğiniz zaman ikinci ay konuşma şansınız var mı?
Yok. İşte, 70 milyonun üzerindeki GSM aboneleri de aynı durumda, hemen bu hattı
kapatıyorlar. İşte, beş yıldır sizlerden, bu aziz milletten tahsil ettikleri
paraları hazineye, tüyü bitmemiş yetim hakkının toplandığı, oranın bekçiliğini
de Hükûmetin yapması gereken yere yatması gereken paradan vazgeçtik. Ve bununla
ilgili o maddeye ilaveten ne yaptık? “Bu konudaki düzenlemeye yargı yolu da,
şikâyet yolu da kapalı olmak şartıyla…” Ve biz diyoruz ki: Bu ülke yönetilirken
kaynakları, o hazinenin kaynakları iyi korunmalı, Hükûmet de bunun için var. Ve
“Bu ülkede kredi kartı mağdurları var, borcunu ödeyemeyen çiftçiler var. Gelin,
bunların faizlerini silelim.” dediğimizde Hükûmet “Ülkenin kaynağa ihtiyacı
var, ülkemizin bunu yapacak bir mali durumu yok.” diyor. Arkadaşlar, bu ülkede
mali disiplin zaten yok. Hükûmet sadece gözünü “Yoksul halk yığınlarından nasıl
vergi alırım?”a, buna dikmiş durumda. 
Yine,
11’inci madde de hayatımızın vazgeçilmezi olan internet üzerine kurgulanmış bir
madde. Bu maddeyle ne oluyor? Türkiye'de yaklaşık olarak 11 milyonu sabit, 72
milyonu da mobil olan internet üzerinden insanlar bilgiye erişiyor ve bunun
üzerinden, sosyal medyada, ülkede ne oluyor bitiyor, dünyada ne oluyor bitiyor
özgürce bilgi alma hakkını kullanıyor. İşte, buna yapılacak yüzde 50 zamla
insanların özgürce bilgi edinme, bilgilenme, sosyal medya üzerinden duyarlılık
gösterme gibi yollarının önüne bir engel de Hükûmet eliyle çıkıyor. (CHP
sıralarından alkışlar) 
Ve
diyoruz ki: Bu torba yasa örtülü bir zam torbasıdır. Bundan çıkış, toplumun her
kesiminin, sivil toplumun duyarlı olup Türkiye Büyük Millet Meclisine, her
ildeki tüm milletvekillerinize, bu torba yasadaki para toplama şeklinin, vergi
toplama usul ve adabının keyfiyete dayalı hesapsız harcamaları kapatma
anlamında bir yasa olduğunu anlatmaktan geçiyor. 
Sayın
Başkan, değerli milletvekillerimiz; işte, böylece “özel iletişim vergisi”
dediğimiz, evlerdeki sabit internete ve Türkiye'deki 72 milyon cep telefonu
kullanıcılarına, yasalaştığı takdirde… Ki hemen iktidar partisi hazır bunu
kabul etmeye. Bilesiniz ki, kullandığınız internet ücretlerine yüzde 50 zam
gelecektir ve bu konuda diyoruz ki: Bu beytülmal kul hakkı, biz hakkımızı helal
etmiyoruz, hakkımızı helal etmiyoruz.
MALİYE
BAKANI NACİ AĞBAL (Bayburt) – Yapma ama ya.
KADİM
DURMAZ (Devamla) - Bu anlamda Hükûmetin, bir kez, siz değerli arkadaşlarımızın
da, değerli milletvekillerinin de… 
Bakın,
her birinizin elinde cep telefonu var, lütfen, bir kez daha düşünün ve
Cumhuriyet Halk Partisinin verdiği önergeye “evet” oylarınızla destek olup
Hükûmeti düşünmeye itelim diyorum.
Yüce
Meclisi ve aziz milletimizi saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 11’inci maddesinde geçen “(c) bendinde
yer alan “%5” ibareleri “%7,5” şeklinde,” ibaresinin madde metninden çıkarılmasını
arz ve teklif ederiz.
 Mustafa Kalaycı Emin Haluk Ayhan Erkan
Akçay
 Konya  Denizli Manisa
 Baki Şimşek Mehmet
Erdoğan Erkan Haberal
 Mersin Muğla Ankara

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde söz isteyen Denizli Milletvekili Emin Haluk Ayhan.
Buyurun
Sayın Ayhan. (MHP sıralarından alkışlar) 
EMİN
HALUK AYHAN (Denizli) – Teşekkür ediyorum Sayın Başkan.
Milliyetçi
Hareket Partisi Grubu adına verdiğimiz önerge değişikliğiyle ilgili konuşmak
için söz aldım. 
Sayın
Bakanım, bizim önergemiz iyi bir önerge, gelin buna katılın. Şimdi, arızalı
tarafı da var, sonra vazgeçeceksiniz. Bu mevcut, satın alınan ileriye yönelik
tarifeleri ne yapacaksınız? Sonra sıkıntı çıkacak. Yarın biri bir yere gider,
bir mahkemeye gider, başınıza iş açarsınız; gelin bundan vazgeçin. 
Şimdi,
bunun 11’inci maddesi hakikaten sıkıntılı bir madde. Maddeyle özel iletişim
vergisi oranlarını her bir hizmet için yüzde 7,5 olarak belirliyorsunuz. Bir
başka deyişle, cep telefonlarında yüzde 25, sabit telefonlarda yüzde 15, data
ve internet hizmetlerinde yüzde 5 özel iletişim vergisi oranını yüzde 7,5
olarak tek oranda birleştiriyorsunuz. İyi, hoş da bu mevcut, ileriye doğru
satın alınanları ne yapacaksınız? Bir. 
İkincisi:
Cep telefonundan alınan vergilerin yüzde 25’ten yüzde 7,5’e düşürülmesi olumlu
gibi gözüküyor ama kanundaki tanımıyla kablolu, kablosuz ve mobil internet
servisi sağlayıcılığı hizmetinin yüzde 5’ten 7,5’e çıkarılmasının internet
kullanımının yaygınlaştırılması hedef ve realitesiyle çeliştiğini -ne yaparız-
söyleyebiliriz. 
Şimdi,
tasarıda, gerek ekonomiye gerek bütçeye gerekse geniş toplum kesimlerine, iş
âlemine ekonomik yük doğuracak hükümler içermesine rağmen, yasal gerekleri
karşılayacak nitelikte hakikaten bir etki analiziniz yoktu Sayın Bakan.
Tasarının bütçe ve ekonomiye üç yıllık perspektif içinde etkisi üzerinde zaten
detaylı bir bilgi de yok. Komisyondaki ısrarlı talepler üzerine sizin
verdiğiniz rakamlarda, bu maddenin maliyetinin 900 milyon TL olacağı yönünde
görüş beyan ettiniz. 
Peki,
gerçekçi olmakla birlikte, bu düzenlemenin, esasen sadece bütçeye değil, vatandaşa
da yük getireceğini düşünüyor musunuz Sayın Bakanım? Esasen, bu torba kanunda,
netice itibarıyla sizin borçlanmayı delmeniz için getirdiğiniz birkaç maddeden
bir tanesi o, bir tanesi de bu üç mobil GSM şirketine sağladığınız imkânlarla
ilgili. “Buradan ne imkânı sağlıyoruz?” derseniz, ileride alabileceğiniz bir
sürü vergiyi terk etmiş oluyorsunuz.
Bakın,
bu GSM işi sakat, bütün dünyada problemli alan hâline geldi. Suudi Arabistan’da
problemli, orada problemli, burada problemli. Gelin, şu işe bir bakalım, bir
daha görüşelim. Bu maddeleri tekrar düzeltmemiz lazım diye düşünüyorum.
Şimdi,
bu torba tasarının da daha fazla borçlanma, mali disiplinden uzaklaşma, daha
fazla vergi, daha yüksek enflasyon, daha yüksek faiz, daha düşük yatırım ve
istihdam olarak tekrar topluma geri döneceğini bir bilin. 
Ekonomide
yaşanan sıkıntıların çözümüne yönelik pek çok alanda düzenleme yapma ihtiyacı
bulunabilir ancak bütün bunların geçici, tutarsız ve çelişkili torbalarda
düzenlenmesi pek hoş bir şey değil. Bundan, Maliye Bakanı olarak, eski bir
bürokrat olarak sizin de mutluluk duyduğunuzu söylemem mümkün değil, hakkınızı
yerim ama mecburiyetten. Buraya getiriyorsunuz ama orada zorluk çekiyorsunuz.
Bunu görüşüyoruz, tam görüşürken ilgili maddenin birinde bakanın biri bir
açıklama yapıyor, siz de ne yapacağınızı, “şaşırıyorsunuz” demeyeyim, ne
yapacağınızı biliyorsunuz da sıkıntıya giriyorsunuz. Kabinenin içinde herkes bu
işlere biraz önceden baksa, bunların kanun tasarısı olarak buraya gelmesine
emin ol gerek de yok, siz de biliyorsunuz bunu, yukarıda da konuşuyoruz. Siz
eski bir bürokratsınız, biz de eski bir bürokratız, bu işlerin nasıl olacağını
hepimiz biliyoruz. Niye devleti sıkıntıya sokuyoruz, milleti sıkıntıya
sokuyoruz? 
Şimdi,
bu internette -herkes kullanıyor- bu problemleri ne yapmamız lazım? Görmemiz
lazım. 
(Mikrofon
otomatik cihaz tarafından kapatıldı) 
EMİN
HALUK AYHAN (Devamla) – Komisyon çalışmalarında birçok şeyi dile getirdik ama
size dinletemedik. 
Ben
çok teşekkür ediyorum, saygılar sunuyorum. 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
11’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
ERHAN
USTA (Samsun) – Sayın Başkanım…
BAŞKAN
– Sayın Usta, buyurun.
ERHAN
USTA (Samsun) – Teşekkür ederim Sayın Başkan. 
Şimdi
önergemiz reddedildi ancak burada önemli bir husus var. 
Sayın
Bakanım, bu kısım önemli, bir dikkatinizi verebilirseniz. 
Şimdi,
bağıtlanmış paketler var. Bir GSM şirketinden 69 liraya bir paket aldık,
paketimizin içerisinde mobil telefon var, kimi paketlerde sabit telefon var,
SMS var, internet hizmeti var. Şimdi, kimi vergileri düşürüyoruz, kimi
vergileri yükseltiyoruz. Dolayısıyla bunu aldığımız paketlere nasıl yansıtacağız?
Her paketin vergi yükü farklı, her paketin kompozisyonu farklı. Bu, vatandaşa
yansıtılacak mı, yansıtılmayacak mı? Tamam, yani bizim dediğimiz düzeltme
yapılmadı ama bu maddede gelecekte karşılaşabileceğimiz bütün bu sorunları
gidermeye yönelik bir düzenleme gerekiyor bana göre. O düzenlemenin yapılması
lazım. Belki şimdi yetişmez ancak bunun içerisinde yapılması lazım. Bu vergi
indiriminin -eğer bir indirim varsa, inen kısmı da var, artan kısmı da var-
vatandaşa yansıması lazım. Benim eğer hiç internetim yoksa aldığım pakette, bu
vergi indiriminin bana ciddi ölçüde yansıması lazım. 
(Mikrofon
otomatik cihaz tarafından kapatıldı)
ERHAN
USTA (Samsun) – İnterneti çok fazla kullanıyorsam yine bu sefer fiyatı…
BAŞKAN
– Teşekkür ediyoruz, çok sağ olun. Tamam, değil mi? Meramınızı da ifade ettiniz
zaten.
ERHAN
USTA (Samsun) – Anladınız mı?
BAŞKAN
– Anladık, çok teşekkür ediyoruz.
ERHAN
USTA (Samsun) – Anlaşıldı, değil mi?
BAŞKAN
– Gayet güzel anlaşıldı, tutanaklara da geçti.
ÖZGÜR
ÖZEL (Manisa) – Sayın Bakan hiç oralı değil ama.
BAŞKAN
– Sayın Bakan da dinledi zaten.
12’nci
madde üzerinde üç adet önerge vardır. Okutup işleme alacağım, oylarınıza
sunacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 12’nci maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Kazım Arslan Zekeriya
Temizel Kadim Durmaz
 Denizli  İzmir Tokat

 Şenal Sarıhan  Kemal
Zeybek  Mehmet Bekaroğlu
 Ankara  Samsun İstanbul
 Ali Özkan  Mahmut
Tanal  Bülent Yener Bektaşoğlu
 İstanbul İstanbul Giresun

MADDE
12- 6802 sayılı Kanunun 29 uncu maddesinin birinci fıkrasının (p) bendinde yer
alan “Türkiye’de kurulu borsalarda gerçekleştirilen” ifadesi yürürlükten
kaldırılmıştır.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde söz isteyen, İstanbul Milletvekili Mahmut Tanal. 
Sayın
Tanal, buyurun. (CHP sıralarından alkışlar)
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
selamlıyorum.
Tabii,
vergi adaleti şart, ülkede adalet şart. Eğer bir ülkede adalet yoksa o ülkede
düzen olmaz, huzur olmaz, vergi tahsilatı olmaz, ucuzluk olmaz.
Bundan
hareketle, İstanbul Milletvekilimiz Sayın Enis Berberoğlu’yla ilgili verilen
mahkûmiyet kararı istinaf mahkemesi tarafından bozulmuştur yani üst mahkeme
tarafından bozulmuştur. İstinaf mahkemesi tarafından Enis Berberoğlu hakkında
verilen mahkûmiyet kararının bozulması, mahkeme kararının hukuken yasaya,
anayasalara aykırı olduğunu tescil etmiştir. Mahkeme kararının bozulması demek,
mahkûmiyetinin tüm sonuçlarıyla birlikte ortadan kaldırılması demektir.
Mahkûmiyet
kararı hangi gerekçelerden bozuldu? Üst mahkeme diyor ki; bir: “Sayın Enis
Berberoğlu’yla ilgili verdiğiniz mahkûmiyet kararını siz Can Dündar davasının
sonucunu beklemeden, o karar kesinleşmeden neden verdiniz?” 
İki:
“Siz, Enis Berberoğlu’nun hangi eylemini suç olarak kabul ettiniz? Enis
Berberoğlu’nu sorumluluk altına sokan hangi eylemi buldunuz da siz mahkûmiyet
kararını verdiniz?” diyor.
Ayrıca,
diyor ki: “Geçmişte aynı haberleri Aydınlık gazetesi haber konusu yaptı,
soruşturma açıldı, siz o dosyayı getirmeden, o dosyayı incelemeden mahkûmiyet
kararını verdiğiniz için ben senin kararını bozuyorum.” 
Bu
kararın bozulmasıyla birlikte, mahkûmiyetin tüm sonuçlarının ortadan
kaldırılması lazım. Tüm sonuçlar ortadan kaldırılmıyor ise, bu mahkûmiyet
kararı hâlen devam ediyorsa Enis Berberoğlu esaret altındadır, şu anda esir
durumdadır, hürriyeti tahdit edilmiştir. Ama mahkeme ne yapıyor? Bu karar
bozulduktan sonra mahallî mahkeme olan İstanbul 14. Ağır Ceza Mahkemesine
geliyor. Ne zaman geliyor? 23 Ekim 2017 tarihinde mahkemeye geliyor, 2 Kasım
2017 tarihine kadar İstanbul 14. Ağır Ceza Mahkemesi yeni bir dosya numarası
vermiyor, esas defterine kayıt etmiyor. 2 Kasım 2017’de kayıt ediyor, 6 Kasım
yani dört gün sonra bu dosyayı kapatıyor. Soru bir, şunu sorarlar: Mademki
dosyayı geri gönderecektiniz, 23 Ekimde bu dosya size geldi, siz, neden 2
Kasıma kadar bu dosyayı kaydetmediniz? 2 Kasımda kaydettin, cumhuriyet savcısından
gizlice mütalaayı alıyorsun, o duruşmanın avukatlarını, Enis Berberoğlu’nun
savunmasını niye almıyorsun? Ve 2 Kasımda kaydettikten sonra, 6 Kasımda da
dosyayı kapatıyorsunuz. Sanığın savunması… Son söz savunmanındır. Sayın
Bakanım, Sayın Meclis Başkan Vekilimiz; nasıl ki son söz milletvekilinin ise
açılan bir davada da son söz sanığındır. Sanığa son söz hakkı verilmeden
mahkemenin bu dosyayı açıp bu dosyayı kendiliğinden kapatmasıyla Ceza
Kanunu’nun 257’nci maddesi uyarınca görevini kötüye kullanma suçu işlenmektedir,
anayasal bir suç işlenmektedir. Burada Hâkim Savcılar Kurulunu göreve davet
ediyoruz. Burada mahkeme bu kararında ısrar edemez, bu kararında direnemez
çünkü Usul Kanunu mahkemeye böyle bir yetki vermemiştir. Geçmişte bu konuyla
ilgili Yargıtay 5. Ceza Dairesinin farklı suçlarda, farklı konularda iki tane
emsal kararı vardır. O kararlarda demiş ki: “Mahalli mahkeme istinaf
mahkemesinin kararına karşı direnemez. O davaya bakmak zorundadır.” Burada
âdeta Enis Berberoğlu’nu biz daha nasıl hukuk dışı yöntemlerle yatırabiliriz…
Bu dava hukuki değildir, bu karar hukuki değildir. Bu karar keyfî ve siyasidir.
Mevcut olan yasal düzenlemelere aykırıdır, Anayasa’ya aykırıdır.
(Mikrofon
otomatik cihaz tarafından kapatıldı) 
MAHMUT
TANAL (Devamla) – Tüm görevlileri, Hakim Savcılar Kurulunu göreve davet
ediyorum. 
Teşekkür
ediyorum, saygılarımı sunuyorum. (CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
12’nci maddesinde yer alan “(p) bendinde yer alan” ibaresinin “(p) bendindeki”
şeklinde değiştirilmesini arz ve teklif ederiz.
 Filiz Kerestecioğlu Demir  Dirayet Taşdemir
 Ertuğrul Kürkcü
 İstanbul Ağrı İzmir
 Aycan İrmez  Saadet
Becerikli 
 Şırnak Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde söz isteyen?
Sayın
Kerestecioğlu, size önce söz vereyim, sonra…
Buyurun.
V.- AÇIKLAMALAR (Devam)
39.- İstanbul Milletvekili Filiz
Kerestecioğlu Demir’in, bu ülkenin kentlerine, doğasına, tarihine ihanet
edenleri doğanın gücüne ve halka havale ettiklerine ve TTK’de direniş
yapanların para cezalarıyla tehdit edildiklerine ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, söz aldım çünkü bugün aslında -atladık-
bugün Dünya Şehircilik Günü ve OHAL ilanından hemen sonra Mecliste bütün
itirazlara rağmen AKP Hükûmeti, 6745 sayılı Kanun’la tabiata, ekolojiye çok
kalıcı zararlar verecek meşhur 80/4 maddesini yasalaştırdı ve yatırımlar
bahanesiyle ekolojik bir talanın önü açıldı. Yani bugün Hasankeyf, Sur ya da
ODTÜ ormanı, yapılan birçok şeyle, maalesef, talana uğramış durumda. Ama ne
enteresandır ki bütün bunlara rağmen bugün AKP Başkanı Erdoğan, Şehircilik
Şûrası’nda, sanki on beş yıldır ülkeyi başka birileri yönetiyormuş gibi bu
uygulamalara muhalefet ederek; yani kendi kendine muhalefet ederek “Günümüz
şehirleri insana huzur vermiyor, beton, beton, beton… Orada ruh yok, huzur
yok.” diyor.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlayayım…
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) – Şimdi, aynı şekilde, birkaç hafta önce de
“İstanbul’a ihanet ettik.” demişti Sayın Erdoğan. Gerçekten İstanbul’a,
Ankara’ya, bu ülkenin kentlerine, doğasına, tarihine on beş yıldır hiç olmadığı
kadar ihaneti kim yaptı gerçekten, bunu sormak istiyoruz. Ve ihanet edenleri de
doğaya, doğanın gücüne ve halka havale ediyoruz. Bunu ifade etmek istedim.
Sayın
Başkan, bir sözüm daha olacak çünkü şu anda elimize geldi ve aslında Genel
Kurulu da ilgilendirdiğini düşünüyorum. Eğer tamamlamama izin verirseniz bunu
da ifade etmek isterim.
BAŞKAN
– Buyurun, tamamlayın.
FİLİZ
KERESTECİOĞLU DEMİR (İstanbul) – Şimdi, Türkiye Taşkömürü Kurumu Genel
Müdürlüğü imzasıyla “tüm müesseselere” başlığıyla bir yazı gönderilmiş
madenlere. 
Şimdi,
madenlerle ilgili direniş yapan, yirmi bir saat o yer altında kalan işçilere
bir söz verildi. Ama, bu sözün dışında, şimdi kalkıp 6536 sayılı Sendikalar,
Toplu İş Sözleşmeleri Kanunu’nun grev ve lokavt konusuyla ilgili maddeleri,
cezai düzenlemeleri yazılarak bu müesseselere asılması, onların ağır para
cezalarıyla tehdit edilmeleri ve bunu yapmayanların da gerçekten işleme tabi
tutulmasına ilişkin bir yazı göndermişler. 
Şimdi,
bir taraftan bir söz verirken diğer taraftan işçileri, üstelik de hayatlarını
ortaya koyan insanları yani zaten “Ölmek istemiyoruz.” diye bunun için kalkıp
da orada direniş yapan ve bir maddeyle ilgili söz alan insanları şimdi ağır
para cezalarıyla tehdit etmek bu söze de ihanet etmektir. Bunu bütün
milletvekillerinin, Genel Kurulun ve halkımızın bilgisine sunuyorum. 
Teşekkür
ediyorum. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
(2/588) ile Plan ve Bütçe Komisyonu Raporu (S. Sayısı: 502) (Devam)
BAŞKAN
– Önerge üzerinde Adıyaman Milletvekili Behçet Yıldırım konuşacaktır. 
Sayın
Yıldırım, buyurun. (HDP sıralarından alkışlar) 
BEHÇET
YILDIRIM (Adıyaman) – Teşekkürler Başkanım. 
Sayın
Başkan, değerli milletvekili arkadaşlarım; bizleri ekranı başında seyreden
herkesi, özellikle Adıyaman halkını çünkü tütün yasasından dolayı bu hafta
Adıyaman halkı Meclise kilitlenmiş durumda… 
Ben
bu nedenle, mesleğimi ilgilendiren bir tanımla iktidara bir tanım koyacağım. Şu
anda iktidarın bir hastalığı var, bu hastalığın adı “mitomani”. Mitomani ne
demektir arkadaşlar? Mitomani, kişilerin kendi söylediği yalana inanması
hastalığıdır. Biraz sonra tütün meselesinde bu ortaya çıkacaktır. Bu tür
hastalar hatalarını örtmek için sürekli yalana başvururlar, bir süre sonra
söyledikleri yalanlara kendileri de inanmaya başlar, zaman içinde kendi
vicdanlarından uzaklaşmaya başladıkça gerçek bir varlık elde etmek amacıyla
yalan söylemeye devam ederler. Mitoman kişiler için yalan söylemek yaşamlarının
rutin davranışı hâline gelmiştir. Söylemiş oldukları yalanların ortaya çıkması
durumunda bundan herhangi bir suçluluk hissetmezler. Mitoman kişiler için yalan
söylemek olağan bir durum. 
Bugün
AKP iktidarının yaptığı da budur. İktidarını yalan ve baskı üzerine kurmuş,
devam ettirmektedir. OHAL’le, kanun hükmündeki kararnamelerle ayakta
kalmaktadır. Birkaç tane somut örnek vereceğim: Mesela “17-25 Aralıkta hiç yolsuzluk
yapılmadı, çuval çuval paralar gitmedi, ayakkabı kutularında dolar yoktu, bu
kumpastı.” dediler. Buna “Yalan.” dediler ve kendilerini buna inandırdılar.
“Çözüm sürecini iktidar bitirmedi.” dediler. Bu da koca bir yalan.
“Dokunulmazlık tüm vekilleri ilgilendiriyor, bir tek HDP’li milletvekillerini
ilgilendirmiyor.” dediler, bu da yalandı. En büyük yalan da… “Bağımsız ve
tarafsız yargı var.” dediler. “Tutuklamalar siyasi değil, yargı işi.” diyorlar,
bundan daha büyük yalan olamaz. “Referandumda hile yapılmadı.” dediler, yalan.
“15 Temmuz darbesinden Hükûmetin, sarayın haberi yoktu.” dediler, yalan.
“Darbeyi eniştesinden öğrendi.” dedi saray, bu da yalan. “FETÖ’nün siyasi ayağı
yoktur.” diyorlar, kocaman bir yalan. “MİT tırları silah taşımıyordu.” yine
yalan. “Türkiye’de basın özgürlüğü… Tutuklu gazeteci, aydın yoktur.” diyorlar,
yalan. Şimdi de Adıyaman tütünü için yalan söylüyorlar, diyorlar ki: “Adıyaman
tütününün önü açılacak, tütün üreticileri mağdur olmayacak.” Bu, koca bir
yalandır arkadaşlar. Bu koca yalana Sayın Bakan ve iktidar vekilleri de inanmış
durumda. Sonra çevrelerini, kendilerine yakın STK’ları, yandaş medyayı, tütün
platformunu bile inandırmaya çalışıyorlar. Bu konuda AKP milletvekilleri de
yanılıyor ve halkı da yanıltıyorlar.
Bizim
Adıyaman vekillerine eğer bu yasa bu torbadan bu hâliyle çıkarsa buna karşı
durmalarını öneriyorum. Sakın savunmayın bu yasayı, ileride bu halka nasıl
hesap vereceksiniz diyorum. Resmen bir algı operasyonu oluşturuluyor. Efendim,
odalar böyle istiyormuş, tütün platformu böyle istiyormuş. Bu da koca bir yalan
çünkü gidin -ben de kendim tütün üreticisiyim, üreticiyle konuştum, esnafla
konuştum- hiç kimse bu düzenlemeye, bu kooperatif mooperatif olayına taraftar
değildir. “Kooperatif” diyorlar, kooperatif eliyle de kesinlikle tütünün önü
kesilecek, çiftçi tütünü ektiğine, biçtiğine, sattığına bin pişman edilecek.
Son
zamanlarda Adıyaman medyasında, sokakta, sosyal medyada “Eğer tütün yasası
istemediğimiz şekilde çıkarsa -ki öyle çıkacak- AKP kaybeder, iktidar kaybeder.”
anlayışı hâkim. Evet, AKP kaybederse kaybetsin, birilerinin dediği gibi “AKP
kaybederse Türkiye kaybeder.” anlayışında değilim. Ben de AKP kaybederse
Türkiye kazanır diyorum.
Derdimiz
iktidardan ziyade Adıyaman’ın kaybetmemesi. Eğer tütün Adıyaman için
siyasetüstü bir durumsa Adıyaman tütününün yasaklanmasına karşı duracağız.
Adıyaman tütününün yasaklanması Adıyaman için ölüm fermanıdır. Adıyaman’ın
olmayan ekonomisinin, ticaretinin dibe vurması demektir, ırgatlığa teslim
olması demektir. Çünkü bunları nereden biliyoruz. Bu yasalardan bahsedildikten…
İki hafta önce Başbakan grup toplantısında Adıyaman tütününe övgüler
yağdırıyor, ertesi gün Türkiye genelinde bütün esnafa yönelik eş zamanlı bir
operasyon yapılıyor ve esnafın dükkânında ne kadar Adıyaman tütünü varsa el
konularak yüklü miktarda cezalar kesiliyor. Bu operasyonlar hâlâ devam
etmektedir. Bu operasyonlar bir merkezden ve bilinçli olarak yapılmaktadır. Bu
konuda Amerikan sigara firmalarıyla birlikte hareket eden Hükûmet, baskınlar ve
cezalarla Adıyaman tütününe olan talebi azaltarak Adıyaman tütününü tamamen
ortadan kaldırmak istiyor. Önce çamur medyasında yirmi dört saat yalan yanlış
haberler yaparak “Biz şöyle yaptık, böyle yaptık.” diyorlar, sonra
istediklerini yapıyorlar. 
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – Bunlar, gerçekten, halkı kandırıyorlar -zorla, istemeye
istemeye- halkı inandırıyorlar. Kendisi inanıyor, yalanlarına inandırarak
iktidarını sürdürüyor; işin özeti budur.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Yalnız,
Adıyaman milletvekillerinden, bizden de söz ettiniz Sayın Yıldırım, teşekkür
ediyorum. Bu konuda ne kadar gayret sarf ettiğimizi biliyorsunuz.
BEHÇET
YILDIRIM (Adıyaman) – Ama sizi yanıltıyorlar Sayın Başkan, yanıltıyorlar sizi. 
BAŞKAN
– Ve şu anda satışı yasak olan bir ürünü, ilk defa, tarihî bir adımla kalıcı
bir şekilde yasal zeminde çözüyoruz ve kooperatifleşme kanalıyla serbest hâle
getiriliyor inşallah.
BEHÇET
YILDIRIM (Adıyaman) – Eğer çıkmazsa oradan istifa edecek misiniz? Onun sözünü
de verin, onun sözünü de istiyorum.
BAŞKAN
– Tekrardan, bu hassasiyetlerinden dolayı ben çok teşekkür ediyorum. Tarihî bir
adım atılıyor, varsa eksiklikler o da Genel Kurul aşamasında inşallah
görüşülür, konuşulur diyorum. 
BEHÇET
YILDIRIM (Adıyaman) – Bol bol konuşacağız.
BAŞKAN
– Birleşime yirmi dakika ara veriyorum.
Kapanma Saati: 18.59
YEDİNCİ OTURUM
Açılma Saati: 19.39
BAŞKAN: Başkan Vekili Ahmet AYDIN 
KÂTİP ÜYELER: İshak GAZEL (Kütahya), Ali Haydar HAKVERDİ (Ankara)
-----0-----
BAŞKAN – Türkiye
Büyük Millet Meclisinin 19’uncu Birleşiminin Yedinci Oturumunu açıyorum.
502 sıra sayılı
Kanun Tasarısı’nın görüşmelerine devam ediyoruz. 
Komisyon ve
Hükûmet yerinde. 
12’nci madde
üzerindeki son önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 502 sıra sayılı Kanun Tasarısı’nın 12’nci maddesinde geçen “yer alan”
ibaresinin “geçen” şeklinde değiştirilmesini arz ve teklif ederiz. 
 Mustafa Kalaycı Emin Haluk
Ayhan Erkan Akçay
 Konya Denizli Manisa
 Baki Şimşek Mehmet
Erdoğan Erkan Haberal
 Mersin Muğla Ankara
 Mevlüt Karakaya
 Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde söz isteyen Adana Milletvekili Mevlüt Karakaya. 
Buyurun
Sayın Karakaya. (MHP sıralarından alkışlar) 
MEVLÜT
KARAKAYA (Adana) – Sayın Başkan, değerli milletvekilleri; 502 sıra sayılı Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 12’nci maddesinde verilen önerge üzerine
söz almış bulunuyorum. Milliyetçi Hareket Partisi Grubu adına yüce heyetinizi
saygıyla selamlıyorum.
Efendim,
aslında ilgili maddeye baktığımızda… Neyi değiştiriyor? Değiştirilen madde 6802
sayılı Gider Vergileri Kanunu’nun 29’uncu maddesi. Bu madde neyle alakalı? Bu
madde banka ve sigorta muameleleri vergisi istisnasıyla alakalı. 
Aslında
Sayın Bakan çok iyi biliyorlar, bu, banka sigorta muameleleri vergisi çok eski
bir işlem vergisi. Muamele vergisi 1956’da kabul edilmiş. Çoğu zaman da
tartışmalara konu olan bir vergiden bahsediyoruz. Banka sigorta ve muameleleri
vergisi, bir nevi bankacılıkta, sigortacılıkta, banka ve sigorta işletmelerinde
ve diğer finans şirketlerinde de kısmen katma değer vergisi uygulaması gibi…
Zaman zaman tartışmalarda bunun kaldırılarak katma değer vergisi içerisine
alınması konusunda önerilerde bulunuluyor. 
Ama
uygulamayla ilgili yanlışları bir kenara bırakacak olursak, şu andaki tasarı
üzerinde, şöyle, “Ne değişiyor?” sorusuyla bakacak olursak neyi görüyoruz?
Burada 29’uncu maddenin (p) bendinde yer alan “Türkiye’de kurulu borsalarda
gerçekleştirilen” ifadesi kaldırılıyor. Bu ifade aslında 2010 yılında buraya
konmuş idi, 2010 yılında Türkiye’de kurulu borsalarda gerçekleştirilen vadeli
işlem ve opsiyon sözleşmelerine ilişkin bu muameleler sonucu lehte alınan
paraların banka ve sigorta muameleleri vergisinden istisna olduğunu söylüyordu.
2010 yılında gelen bu uygulama “Türkiye’de kurulu borsalarda gerçekleştirilen…”
şeklindeydi. Şimdi, peki, ne oluyor? Bunu kaldırdığımız zaman tüm vadeli işlem
ve opsiyon sözleşmelerine ilişkin muameleler istisna kapsamına alınmış oluyor.
Peki, bu neden yapılıyor diye baktığımızda, tabii, her zaman olduğu gibi yasama
kalitesi eleştiriliyor ama yani gerçekten ben bunu anlamaya çalıştım böyle bir
değişikliğe neden gidildi diye. Doğru, vadeli işlemlerin birçok açıdan faydası
var. Milliyetçi Hareket Partisinin iktidarda olduğu dönemde Vadeli İşlemler
Borsası kuruluşu gerçekleşti. Bununla bağlantılı, yine, ürün borsalarına
yönelik lisanslı depoculuğun altyapısı, mevzuatı hazırlandı, vesaire. Biz bu
işlemleri özellikle vadeli işlemler borsalarının gelişmesini, buralarda yapılan
işlemlerin hacmini artıracak her türlü düzenlemenin yapılmasını geçmişte
savunduk ama şimdi, bu yasayla, değişiklikle, bu tasarıyla ne yapılmak
isteniyor anlamak mümkün değil. Bakın gerekçeye, son kısmını okuyayım, zaman
dar, gerekçede diyor ki: “Vadeli işlem ve opsiyon sözleşmeleri sonucu lehe
alınan paraların banka ve sigorta muameleleri vergisinden istisna edilmesi
amaçlanmaktadır.” Zaten böyle oluyor. Yani sebep ne? Sebep belli değil. Sebep
acaba orta vadeli programda da belirtildiği gibi uzun vadede döviz kuru riskini
elimine edecek, riskten korunma imkânlarını oluşturacak bir ortamı, iklimi
oluşturmaya yönelik bir katkı mı, bunu da anlamak mümkün değil. Dolayısıyla,
diğer yasa tasarılarında olduğu gibi maalesef bizim önümüze gelen bu tasarıdaki
madde değişikliklerinde ne amaçlanıyor, söylenmiyor. Son derece ulvi, gerekli
bir amaç da olabilir, öyle bir gerekçe de olabilir ama anlatılan şey tamamen
baştan savma yazılmış olan bir gerekçe. 
Aslında
vergiyle ilgili söylenecek şey: Vergi mevzuatının topyekûn, bütüncül bir
yaklaşımla ele alınarak yeniden kaleme alınması en doğru bir yaklaşım olacak
diyor, yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
12’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
MEHMET
NACİ BOSTANCI (Amasya) – Sayın Başkan…
BAŞKAN
– Söz vereceğim Sayın Bostancı.
VI.- OTURUM BAŞKANLARININ KONUŞMASI (Devam)
2.- Oturum Başkanı TBMM Başkan Vekili Ahmet
Aydın’ın, vefat eden 24’üncü Dönem Mersin Milletvekili Nebi Bozkurt’a Allah’tan
rahmet dilediğine ilişkin konuşması
BAŞKAN
– Sayın milletvekilleri, Adalet ve Kalkınma Partisi 24’üncü Dönem Mersin
Milletvekili, birlikte de çalışmaktan büyük bir haz duyduğumuz Sayın Nebi
Bozkurt Hocamızın, şimdi derin bir üzüntüyle, vefatının bilgisini almış
bulunuyorum. Kendisine Allah’tan rahmet diliyorum, mekânı cennet olsun.
Ailesine, Adalet ve Kalkınma Partisi camiasına, ülkemize, milletimize
başsağlığı diliyorum. Daha taze bir bilgi, bu bilgiyi sizlerle üzüntü
içerisinde paylaştım. Ruhu şad olsun diyorum.
Sayın
Bostancı, buyurun.
V.- AÇIKLAMALAR (Devam)
40.- Amasya Milletvekili Mehmet Naci
Bostancı’nın, vefat eden 24’üncü Dönem Mersin Milletvekili Nebi Bozkurt’a
Allah’tan rahmet dilediğine ilişkin açıklaması 
MEHMET
NACİ BOSTANCI (Amasya) – Sayın Başkanım teşekkürler.
Nebi
Bozkurt Hocamız uzun yıllar Marmara Üniversitesi İlahiyat Fakültesinde hocalık
yapmıştı. 24’üncü Dönem de Mersin Milletvekili olarak AK PARTİ’den milletvekili
statüsünde hizmet etti. Kendisinin vefatını derin bir üzüntüyle öğrenmiş
bulunuyoruz. Kendisini hayırla yâd ediyoruz. Arkasında bıraktığı öğrencileri,
eserleri ve aynı zamanda Mecliste bütün milletvekilleriyle kurmuş olduğu güzel
ilişkiler, onun mirası olarak elbette hatıralarımızda ve hayatın içinde
yaşamaya devam edecektir. Kendisine Allah’tan rahmet diler ve mekânı cennet
olsun derken, ailesine ve tüm milletimize de başsağlığı dileklerimizi
iletiyoruz.
Teşekkür
ediyorum.
BAŞKAN
– Sayın Usta, buyurun.
41.- Samsun Milletvekili Erhan Usta’nın,
vefat eden 24’üncü Dönem Mersin Milletvekili Nebi Bozkurt’a Allah’tan rahmet
dilediğine ilişkin açıklaması 
ERHAN
USTA (Samsun) – Teşekkür ederim Sayın Başkan.
Biz
de şimdi, 24’üncü Dönem Mersin Milletvekili Nebi Bozkurt Bey’in vefatını
öğrenmiş bulunuyoruz. Biz de kendisine Allah'tan rahmet dileriz. Adalet ve
Kalkınma Partisi camiasına, öğrencilerine ve ailesine de başsağlığı diliyorum
efendim.
BAŞKAN
– Teşekkür ediyorum.
Sayın
Kerestecioğlu...
42.- İstanbul Milletvekili Filiz
Kerestecioğlu Demir’in, vefat eden 24’üncü Dönem Mersin Milletvekili Nebi
Bozkurt’a Allah’tan rahmet dilediğine ilişkin açıklaması 
FİLİZ
KERESTECİOĞLU DEMİR (İstanbul) – Biz de aynı şekilde ailesine ve tüm
sevenlerine başsağlığı diliyoruz.
Sağ
olun.
BAŞKAN
– Sayın Özel...
43.- Manisa Milletvekili Özgür Özel’in,
vefat eden 24’üncü Dönem Mersin Milletvekili Nebi Bozkurt’a Allah’tan rahmet
dilediğine ilişkin açıklaması 
ÖZGÜR
ÖZEL (Manisa) – Sayın Başkan, ben sizin bilgilendirmenizle haberdar oldum.
Grubumuz adına da, şahsım adına da büyük bir üzüntü duyduğumuzu ifade etmek
isterim. 
24’üncü
Dönemde Nebi Hocayla birlikte çalışmıştık. Bilgi birikimiyle, hafızasıyla,
yetiştirdiği öğrencileri, ortaya koyduğu eserleriyle ve bu kürsüye o geçmiş
birikimini taşımasıyla hepimizin dikkatini çeken, hepimize örnek olan konuşmaları,
yaklaşımları olan bir büyüğümüzdü. Uçtu gitti, geriye işte bu tutanaklarda
bıraktıkları ve bu kubbe altında kendisinin arkasından hayırla yâd edilmesi,
güzel sözlerle anılması kaldı. Görevler üstlenen, siyaset yapan herkese,
görevini, Nebi Hoca gibi mahcup olmadan ve arkasından güzel sözler söylenerek
bırakmak, tamamlamak ve bu dünyadan göçüp gittiğinde de arkasında böylesine
izler bırakmak nasip etsin.
Adalet
ve Kalkınma Partisi Grubuna da başsağlığı diliyor, acılarınızı paylaşıyoruz.
BAŞKAN
– Teşekkür ediyorum.
Bir
kez daha Nebi Bozkurt Hocamıza Başkanlık Divanı olarak Allah'tan rahmet
diliyoruz, ailesine de başsağlığı diliyoruz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik Yapılması
Hakkında Kanun"da Değişiklik Yapılması Hakkında Kanun Teklifi (2/588) ile
Plan ve Bütçe Komisyonu Raporu (S. Sayısı: 502) (Devam)
BAŞKAN
– 13’üncü madde üzerinde üç adet önerge vardır, okutup işleme alacağım ve
oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 13’üncü maddesinin tasarı metninden
çıkarılmasını arz ve teklif ederiz.
Filiz Kerestecioğlu Demir Ertuğrul
Kürkcü Dirayet Taşdemir İstanbul
 İzmir Ağrı
 Aycan İrmez Saadet Becerekli Lezgin
Botan
 Şırnak Batman Van
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde söz isteyen Van Milletvekili Lezgin Botan. 
Buyurun
Sayın Botan. (HDP sıralarından alkışlar)
LEZGİN
BOTAN (Van) – Teşekkür ediyorum Sayın Başkan.
Ben
de Nebi Hocama Yüce Rabb’imden rahmetler diliyorum, ailesine sabırlar
diliyorum, kendisini sevgiyle yâd edeceğimizi belirtmek istiyorum. 
Değerli
arkadaşlar, Genel Kurulu selamlarken yine bir torba yasa karmaşasıyla karşı
karşıyayız. AKP’nin büyük bir kurnazlıkla sürekli yaptığı aynı şeylerle karşı
karşıyayız. Torba yasalar âdeta bir çorba yasa gibi; her alandan yasalar bir
torbaya doldurulur, alakalı alakasız bir sürü konuda yasalar bir araya
getirilir ve buraya bir şekilde kendi salt çoğunluğuna dayanarak önümüze
koymaya çalışılır. 
Şimdi,
değerli arkadaşlar, bu şans oyunları, gerçekten, artık neredeyse bir afyon
etkisi yaratacak şekilde gençler üzerinde bir etki yaratıyor. Gençlerimize
hayat satacağınıza, umut tacirliği yapacağınıza, gelin, gençleri nitelikli bir
şekilde eğitelim, istihdama dayalı bir eğitim geliştirelim ve gençlerimize iş,
aş olanaklarını, imkânlarını yaratalım. 
Şimdi,
bu şans oyunları artık neredeyse bu bütçenin ve savaş bütçesinin vazgeçilmez
bel kemiği veya vazgeçilmez ana kalemlerinden biri hâline gelmiş. Şans oyunları
aslında bir nevi umut tacirliğidir. Gençlerimizin, onların hayallerini aslında
çalmanın bir yoludur, bir yöntemidir. İşsizliğe itilmiş, kısa yoldan zengin
olma hayalleriyle, kısa yoldan, çalışmadan, emek vermeden sınıf atlatma ve bir
yerlere gelme aşkıyla yanıp tutuşan gençler, bir süre sonra ciddi hayal
kırıklıklarıyla ne yaptıklarını bilemez durumda ve büyük bir çaresizliğin
pençesinde çırpınıp durmaktadırlar. Dolayısıyla bu yasanın derhâl geri
çekilmesi lazım ve yeniden komisyonda detaylı bir şekilde tartışılmasıyla
birlikte…
AKP
Hükûmetinin yine bir savaş bütçesiyle karşı karşıyayız ve bu savaş bütçesiyle
vergiyi yine yoksul insanlarımızın sırtına yüklüyoruz. Savaşın en büyük, en
ağır yükünü çeken halkımızı, bu toplumu içeride ve dışarıda dayatılan
çatışmanın, derinleştirilen çatışmanın manevi olarak, ahlaki olarak, sosyal
olarak, siyasal olarak, ekonomik olarak, kültürel olarak çökertmiş olması,
sürekli bir toplumsal çöküşle karşı karşıya getirmesi yetmemiş gibi, bir de
-savaşın- vergileri artırarak bu vergi yükünü halkımızın, yoksul insanlarımızın
sırtına yüklüyoruz. 
Değerli
arkadaşlar, siz elinizi kaldırırken, bu yasayı onaylarken emekçileri, işçileri,
asgari ücretlileri, gençleri, ev kadınlarını aklınızdan çıkarmayın, çocukları,
çocuklarına mama götüremeyen insanları aklınızdan çıkarmayın. Bir eliniz
vicdanınızda olsun, sonra diğer elinizi kaldırıp kaldırmayacağınıza karar
verin. 
Diğer
bir konu değerli arkadaşlar, 25’inci, 24’üncü Dönemde burada “kürdistan” ismi
büyük harflerle Türk Dil Kurumunun kurallarına göre yazılırdı. Ben filoloji
mezunuyum değerli arkadaşlar. Bu konuda 1626 sıra sayılı bir önerge vermiştim.
Sayın İsmail Kahraman’ın bana verdiği cevap akıllara ziyan bir cevaptır:
“Kürdistan” diye bir şey yokmuş. 
E,
size soruyorum: AKP Genel Başkanı Recep Tayyip Erdoğan da mütemadiyen söyledi,
Sultan Sencer’den bugüne kadar bu isim var. Kürtler de bir ulustur, dilleri
Kürtçedir, üzerinde yaşadıkları toprak kürdistandır. Kürdistan, bir ülkenin
ismidir; tıpkı Türkmenistan, tıpkı Doğu Türkmenistan, Doğu Türkistan gibi bir
isimdir. Yani, Türkiye’nin sınırları içerisinde var veya yok. Kuzey Irak’ta
federal Kürdistan bölgesi’yle ticaret yapıyorsunuz, resmî evraklarınız var.
Yani, 25’inci Dönemde var olan bu “kürdistan” ismi şimdi niye küçük harflerle… 
Veya
stenograflara kim yetkiyi veriyor, kim bu talimatı verdi? Bir özel ismi
bozmanın… Türkçe dil kurallarını bozuyorsun, kendi diline, Türkçeye ihanet
ediyorsun. Her şeye hani “Büyükşehirlere, şu şehre, doğaya, şuraya, buraya
ihanet ettik.” diyorsunuz ya, Türkçeye de ihanet ediyorsunuz. Türkçe’nin dil
kuralları mevcuttur. Kürdistan bir coğrafya ismidir ve olması gereken dil
kurallarına göre yazılması gerekiyor. 
Bu
vesileyle, ben tekrar Genel Kurulu saygıyla selamlarken “kürdistan” isminin
Türkçe dil kurallarına göre düzgün yazılmasını ve bu torba yasayı da oylarken
tekrar ellerinizi vicdanınıza koyarak, gençleri, işsizleri düşünerek,
emekçileri düşünerek ve…
(Mikrofon
otomatik cihaz tarafından kapatıldı)
LEZGİN
BOTAN (Devamla) - …salt içeride ve dışarıda savaş politikalarının değirmenine
su taşıyacak bu torba yasayı, bu vergileri halkın sırtına yüklemeyin ve elinizi
vicdanınıza koyarak reddedin.
Genel
Kurulu saygıyla selamlıyorum.
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Buyurun
Sayın Bostancı.
V.- AÇIKLAMALAR (Devam)
44.- Amasya Milletvekili Mehmet Naci
Bostancı’nın, Van Milletvekili Lezgin Botan’ın 502 sıra sayılı Kanun
Tasarısı’nın 13’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, Meclis tutanaklarında -tırnak
içerisinde- bu kürdistan konusuna ilişkin birçok tartışma mevcut. Bu
tartışmaları tekraren başlatmak düşüncesiyle konuşmuyorum. 
Tarihte
siyasi iktidarlar hanedana, imparatorluklara aitken toprakların
adlandırılmasıyla 19’uncu yüzyıldan sonra toprakların ve ülkelerin
adlandırılması farklılaşmıştır çünkü iktidar o coğrafyada yaşayan halkın hâline
gelmiştir. Türkiye Cumhuriyeti’nde de siyasi iktidar bu ülkedeki bütün
insanlarındır. Bu ülkenin adı “Türkiye Cumhuriyeti”dir, bu ülkedeki her yer
Türkiye Cumhuriyeti’nin topraklarıdır. Bunların nasıl adlandırılacağına ilişkin
hususlar Anayasa’da da yasalarda da açıkça ifade edilmiştir.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MEHMET
NACİ BOSTANCI (Amasya) – Ayrıca belli bölgeleri bu tür etnik kimlik
adlandırması üzerinden tanımlamaya kalktığımızda şöyle bir haksızlık da yapmış
oluruz: Bu ülkede Kürtler her yerde yaşayabilirler, her yere gidebilirler, her
yerde bulunabilirler tıpkı Türklerin ve başka kimlikten insanların yaptığı
gibi. Dolayısıyla sanki belli etnisiteden gelenlerin âdeta hapishanesi anlamına
da gelebilecek bu tür adlandırmalardan kanaatimce kaçınmakta fayda vardır.
Teşekkür
ederim.
BAŞKAN
– Teşekkür ediyorum.
FİLİZ
KERESTECİOĞLU DEMİR (İstanbul) - Sayın Başkan…
BAŞKAN
– Sayın Kerestecioğlu…
LEZGİN
BOTAN (Van) - Sayın Başkan…
BAŞKAN
– Sayın Kerestecioğlu’na söz verdim.
Sayın
Botan, siz buyurun, oturun.
Buyurun.
45.- İstanbul Milletvekili Filiz
Kerestecioğlu Demir’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) – Sayın vekilimiz Türkiye Cumhuriyeti neresidir,
kim yaşar, kim yaşamaz, bununla ilgili bir tartışma yapmadı. “‘Kürdistan’ diye
bir yer vardır ama coğrafi bölge olarak vardır. Geçen dönem tutanaklarına
baktığınız zaman büyük harfle yazılan yer şimdi niye küçük harfle yazılıyor?”
dedi. Hani, Irak diye bir yer varsa, Irak’ı küçük harfle yazmıyorsanız,
Kanada’yı küçük harfle yazmıyorsanız aynı saygıyı o coğrafi bölgeye de
göstermeniz gerektiğini ifade etti. 
Bu
da tutanaklara geçsin diye ifade etmek istedim. 
BAŞKAN
– Teşekkür ediyorum. 
Diğer
önergeyi okutuyorum… 
LEZGİN
BOTAN (Van) – Sayın Başkan; sayın hatip, başkanınız da benim söylediklerimi
bağlamından kopardı. Müsaade ederseniz bir dakikayla ben burada yerimden bir
açıklama yapmak istiyorum. 
BAŞKAN
– Sayın Kerestecioğlu açıkladı, meramı anlaşıldı.
LEZGİN
BOTAN (Van) – Ama 60’a göre ben…
FİLİZ
KERESTECİOĞLU DEMİR (İstanbul) – Ama kendisi… Eksik kalmış olabilir benim
söylediğim. 
BAŞKAN
– Buyurun, yerinizden siz de söyleyin. 
46.- Van Milletvekili Lezgin Botan’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
LEZGİN
BOTAN (Van) – Teşekkür ediyorum Sayın Başkan. 
Sayın
Başkan, Türkiye Cumhuriyeti devleti, siyasi organizasyon olan devletin adıdır.
Ben bir coğrafyanın isminden söz ediyorum. Bu coğrafya ki şu an federal
Kürdistan bölgesi olan Kuzey Irak’ta mevcut ve Türkiye 1.352 tane şirketiyle
oradan para kazanıyor ve resmî olarak da bu mihver üzerinden sözleşmelerini
yapmakta. Kaldı ki 24’üncü, 25’inci Dönemde de bu “kürdistan” ismi büyük harfle
yazılırdı. Ben bir dil kuralına dikkat çekmeye çalışıyorum. Sosyolojik,
antropolojik, etnografik olarak her halkın üzerinde yaşadığı coğrafya, o halkın
ismiyle isimlenmiştir; bunu ne ben ne Sayın Başkan tayin edebilir. Kimse kendi
etnisitesini, kendi rengini, kendi dilini, kendi tenini, kendi yaşadığı
coğrafyayı tayin etmez. Ben bir realiteye dikkat çekiyorum. Burada Türkiye
Cumhuriyeti devletiyle alakalı benim söylediğim bir şey yok yani Sayın Başkan
bağlamından koparmasın. 
(Mikrofon
otomatik cihaz tarafından kapatıldı)
LEZGİN
BOTAN (Van) – Daha önce nasıl büyük harfle yazıldıysa şimdi aynı kuralın yerine
getirilmesini diliyorum. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik Yapılması
Hakkında Kanun"da Değişiklik Yapılması Hakkında Kanun Teklifi (2/588) ile
Plan ve Bütçe Komisyonu Raporu (S. Sayısı: 502) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 502 sıra sayılı “Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı”nın 13’üncü
maddesinin aşağıdaki şekilde değiştirilmesini arz ve teklif ederiz. 
Saygılarımızla.

 Zekeriya Temizel  Kadim
Durmaz  Mehmet Bekaroğlu 
 İzmir  Tokat İstanbul
 Şenal Sarıhan  Kemal
Zeybek  Bülent Yener Bektaşoğlu
 Ankara Samsun Giresun
 Mahmut Tanal  Ali
Özcan Kazım Arslan
 İstanbul İstanbul Denizli

MADDE
13- 29/4/1959 tarihli ve 7258 sayılı Futbol ve Diğer Spor Müsabakalarında Bahis
ve Şans Oyunları Düzenlenmesi Hakkında Kanunun 2 nci maddesinin üçüncü
fıkrasının (2) numaralı bendinin (ç) ve (e) alt bentleri aşağıdaki şekilde, (d)
alt bendinde yer alan "Bu fıkranın (b) ve (c) bentlerinde" ibaresi
"Bu bendin (b) ve (c) alt bentlerinde" şeklinde değiştirilmiş ve aynı
maddeye aşağıdaki fıkra ilave edilmiştir.
"ç)
Bayilerle yapılacak sözleşmelerin esasları ile bayilere verilecek komisyon ve
teşvik primi oranlarını saptamak"
"e)
Başbayi ile yapılacak sözleşmelerin esasları ile komisyon ve teşvik primi dahil
olmak üzere ihale kıstaslarını saptamak."
"Bu
maddenin üçüncü fıkrasının (2) numaralı bendinin (c) alt bendi ve (5) numaralı
bendinin (a) alt bendi ile (12) numaralı bendinde belirtilen görev ve yetkiler,
21/2/2008 tarihli ve 5738 sayılı Spor Müsabakalarına Dayalı Sabit İhtimalli ve
Müşterek Bahis Oyunlarının Özel Hukuk Tüzel Kişilerine Yaptırılması Hakkında
Kanunun 3 üncü maddesi kapsamında Teşkilat Başkanlığınca kısmen veya tamamen
özel hukuk tüzel kişilerine devredilebilir veya mal ve hizmet satın alma yoluna
gidilebilir."
MEHMET
NACİ BOSTANCI (Amasya) – Sayın Başkanım…
BAŞKAN
– Buyurun.
V.- AÇIKLAMALAR (Devam)
47.- Amasya Milletvekili Mehmet Naci
Bostancı’nın, kalp krizi geçiren Giresun Milletvekili Bülent Yener
Bektaşoğlu’na geçmiş olsun dileğinde bulunduğuna ilişkin açıklaması
MEHMET
NACİ BOSTANCI (Amasya) – Önergede imzası olan Cumhuriyet Halk Partisinin
Giresun Milletvekili Sayın Bülent Bektaşoğlu dün bir kalp ameliyatı geçirdi,
şimdi hastanede. Kendisine geçmiş olsun dileklerimizi buradan iletiyoruz.
ÖZGÜR
ÖZEL (Manisa) – Teşekkür ederiz.
VI.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ahmet
Aydın’ın, kalp krizi geçiren Giresun Milletvekili Bülent Yener Bektaşoğlu’na
geçmiş olsun dileğinde bulunduğuna ilişkin konuşması
BAŞKAN
– Evet, biz de geçmiş olsun dileklerimizi iletelim, Allah’tan şifa diliyoruz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı Yapılara
Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
(2/588) ile Plan ve Bütçe Komisyonu Raporu (S. Sayısı: 502) (Devam)
BAŞKAN
– Sayın Komisyon, katılıyor musunuz önergeye?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde söz isteyen İstanbul Milletvekili Mehmet Bekaroğlu.
Sayın
Bekaroğlu, buyurun. (CHP sıralarından alkışlar)
MEHMET
BEKAROĞLU (İstanbul) – Teşekkür ediyorum Sayın Başkan.
Ben
de sözlerime vefat eden milletvekilimiz Nebi Bozkurt’a rahmet dileyerek
başlıyorum.
Bu
torba yasanın 13’üncü ve 14’üncü maddesi kumarla ilgili arkadaşlar. 13’üncü
maddede şans oyunlarında bayilikler yeniden dağıtılacak, yeni insanlara
birtakım imkânlar sağlanacak. 14’üncü maddede de bu şans oyunlarındaki veraset
ve intikal vergisi yüzde 10’dan, 20’ye çıkarılıyor.
Değerli
arkadaşlarım, kumar dedim de, milletvekilimiz Sayın Haydar Akar, KİT
Komisyonunda AKP’li arkadaşlara “Şu şans oyunlarını, kumarı tamamen
yasaklayalım; var mısınız böyle bir kanun teklifi vermeye?” deyince
susmuşlardı. Onu da hatırlatmak isterim.
Değerli
arkadaşlarım, Adalet ve Kalkınma Partisi döneminde bu şans oyunlarının -kumar
yani bunlar- sayıları da cirosu da toplanan vergiler de kat kat katlandı.
Hâlbuki çok duyarlı bir ekipsiniz siz bu konularla ilgili, helal-haram diye bir
ölçünüz var, helal sertifikasıyla ilgili, akreditasyonuyla ilgili yasalar filan
getirdiniz ama böyle paralar, vergiler söz konusu olunca bunları enteresan bir
şekilde unutuyorsunuz. Tek yaptığınız şey, çok muhterem bir hocanın oğlunu o
kurumlardan birinin başına atadınız bir dönem, şimdi orada duruyor mu
bilmiyorum.
Değerli
arkadaşlarım, Adalet ve Kalkınma Partisi iktidara geldiği zaman bu şans
oyunlarından Millî Piyango vardı, Toto filan vardı herhâlde, şimdi sayısını…
Millî Piyango, Spor Toto, Sayısal Loto, Şans Topu, Süper Loto, On Numara, İddaa
filan böyle gidiyor. Yani gerçekten rakamlara baktığınız zaman da müthiş
rakamlar var ortada değerli arkadaşlarım. 2003’te sadece Millî Piyango
üzerinden yılda 580 milyon TL kamuya gelirken, şimdi 1 milyar 300 milyon TL’yi
bulmuş; oynanan kupon sayısı ve satılan bilet sayısı 10 milyardan 45 milyara
çıkmış, ciroyu tam şey yapamıyoruz ama sizin döneminizde herhâlde 60-70 milyar
ciro elde edilmiş ve buradan da dünya kadar vergi toplanmış.
Değerli
arkadaşlarım, siz çok ilginç bir ekipsiniz, geçen sefer de söyledim yani sizin
gibi bir siyasi ekip Türkiye’de değil, dünyada hiçbir yerde gelmedi. Siz, on
beş senelik iktidarınız boyunca bozmadığınız, ellemediğiniz, değiştirmediğiniz,
bükmediğiniz bir kavram, bir olay, bir değer bırakmadınız; her şeyi ama her
şeyi bozdunuz. Bunu yaparken de sürekli olarak işte, bir medeniyet iddiası,
Müslümanlık, İslam, bunun üzerinden dolanıp geliyorsunuz. Sanki her şeyi böyle
bir şeye dönüştürüyorsunuz ama nasıl değerli arkadaşlarım? Yani kumar duruyor.
Duruyor değil mi? Niye duruyor? Çünkü para getiriyor. Peki, haram değil mi?
Haram. Bir itirazınız var mı? Yok.
Şimdi,
bu Spor Toto bayiliklerinin, bu şans oyunları bayiliklerinin el değiştirmesi
için de bunu yandaşa dağıtmanın bir aracı olarak da çok rahat bir şekilde
kullanıyorsunuz. Gerçekten hayret ediyorum ben size. Bu ekip, herhâlde tarihe,
değerlerimize, özellikle de İslam’a en çok zarar veren ekip olarak geçecek. Ya
kardeşim, yapacağınız bir şey yoksa bari bunun üzerinde konuşmayın, bırakın bir
tarafta kalsın. Siz, sadece bunları değil, işte, muhafazakârlıktan liberalliğe,
demokratlığa, ne varsa bütün kavramları, oluşmuş olan bütün değerleri bozdunuz.

Siz
bir iktidar makinesisiniz değerli arkadaşlarım. Makyavel var ya Makyavel, bu
dönemde yaşasaydı Adalet ve Kalkınma Partisi üzerinden bir kitap yazardı: “Bir
iktidar makinesi nasıl olur?” Bir iktidar makinesi bütün değerleri nasıl
kullanır, nasıl eğer, nasıl büker, siz bunun örneğisiniz ve tarihe geçtiniz
değerli arkadaşlarım. 
Bu
Müslümanlıkla ilgili filan da çok şeyler söylüyorsunuz, bir daha tekrar
ediyorum: Sizin döneminizde bu dinin değerlerine, kurallarına, kavramlarına,
helaline haramına verilen zarar hiçbir dönem verilmemiştir diyor, hepinizi
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 13’üncü maddesi (ç) ve (e) bendlerinde
geçen “tespit etmek” ibaresinin “belirlemek” şeklinde değiştirilmesini arz ve
teklif ederiz.
 Mustafa Kalaycı Emin Haluk
Ayhan Erkan Akçay
 Konya Denizli Manisa
 Mehmet Erdoğan  Baki
Şimşek Erkan Haberal
 Muğla Mersin Ankara
 Saffet Sancaklı
 Kocaeli
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkan.
BAŞKAN
– Önerge üzerinde söz isteyen Kocaeli Milletvekili Saffet Sancaklı. (MHP
sıralarından alkışlar)
Buyurun
Sayın Sancaklı.
SAFFET
SANCAKLI (Kocaeli) – Sayın Başkan, değerli milletvekilleri; görüşmekte
olduğumuz kanun tasarısıyla, Futbol ve Diğer Spor Müsabakalarında Bahis ve Şans
Oyunları Düzenlenmesi Hakkında Kanun’un yanı sıra birçok yasada değişiklikler
söz konusudur.
Getirilen
değişikliklerin başında ise bayilik ve başbayiliklerin kura usulüyle dağıtım
konusu gelmektedir. Ancak maddeye ilişkin görüşmeler sırasında ilgili kurumun
temsilcisi kura çekiminin hangi koşullarda gerçekleşeceğine, kuraya hangi
firmaların hangi şartlarda katılabileceğine yönelik hiçbir açıklamada
bulunmamıştır. Keza bahis ve şans oyunlarının kullanım hakkını alacak, başbayi
olacak firmanın çekilişlerinin mutlak suretle noter önünde yapılması
zorunluluğu getirilmesini talep etmemize rağmen bu zorunluluk maddeye
eklenmemiştir. Düzenleme, başbayi firmaların bayi çekilişlerinin mutlak suretle
noter huzurunda yapılmasını zorunlu hâle getirmelidir. 
İkinci
konu, milletvekili olduğum Kocaeli’nin Gebze ilçesinde Hürriyet ve Yavuzselim
Mahallesi var. Daha önce sayın vekillerimiz de dile getirdi burada, otuz beş
yıllık tapu problemleri var. Gebze Belediye Başkanı bu tapu problemini bir
türlü çözmüyor. Geçen sene ramazanda Sayın Başbakanımız da Gebze ilçesine
iftara geldiğinde onu başka bir meydana götürüp iftar yaptırmak istediler.
Sayın Başbakanın da bu konudan haberi vardı, o mahallede iftar yaptı ve tapu
sözünü verdi, otuz beş yıllık tapu sözünü. Ülkenin Başbakanı ramazan günü tapu
sözünü veriyor ama Gebze Belediye Başkanı Adnan Köşker bunu dinlemiyor ve
tapularını vermiyor. Buradan bizim isteğimiz bir an önce belediye tarafından bu
tapuların ivedilikle halledilip verilmesi, gelir seviyesi düşük olan bu
vatandaşlarımıza arsa bedelleri değil, piyasa rayiç bedeli değil, emlak rayiç
bedeli üzerinden bu tapuların verilmesi, çok acil bir şekilde. Sayın
Başbakanımıza da buradan bir kez daha sesleniyorum: Sizin verdiğiniz sözü Gebze
Belediye Başkanı tutmuyor, haberiniz olsun. 
Üçüncü
bir konu var, bu beden eğitimi yüksekokulu öğrencileri. Bu okulları
bitiriyorlar ve bu gençlerimiz geleceğimizi hazırlayabilecek kapasitede,
kariyerde insanlar olarak maalesef iş bulamıyorlar ve gençliğimize hizmet
edemiyorlar. Şu anda sayıları 45-50 bin civarında. Bunlara yüksekokul bitirttik
-beden eğitimi yüksek okulu- ama şu anda iş vermiyoruz, 45-50 bin öğretmen şu
anda kapalı spor salonlarında “Bir yerde iş bulabilir miyiz?” veya “Başka
birisi bize bir iş verebilir mi?” diye bekliyorlar. Onun için, birkaç cümle de
onlarla ilgili söylemek istiyorum. 
Beden
eğitimi ve spor yüksek okullarında (BESYO) sporun bilimini okumuş, spor yöneticiliği,
antrenörlük ve rekreasyon bölümlerinde uzmanlaşmış, Gençlik ve Spor
Bakanlığında istihdam bekleyen, ülke sporuna vizyon katacak vatansever
gençlerdir bu arkadaşlarımız. 45-50 bin civarında olan BESYO mezunu kendi
uzmanlık alanında işini yapamıyor, başka işlerde çalışmak zorunda bırakılıyor.
Hâlbuki,
bazı istatistikleri söyleyeyim size: 81 ilde 81 spor il müdürlüğü ve 800 tane
ilçe spor müdürlüğü var ancak hiçbirisinde spor yöneticisi ve antrenörler
yeterli sayıda yok. Gençlik ve Spor Bakanlığına bağlı il ve ilçe spor
müdürlüklerine bağlı toplam kadın sporcu sayısı 1 milyon 600 bin, erkek sporcu
sayısı 3 milyon 870 bin iken bu sporcuları olimpiyat seviyesine ulaştıracak,
sportif eğitim verecek uzman antrenörler maalesef orada yeterli sayıda yoklar.
Aynı şekilde, yine Spor Bakanlığına bağlı 267 gençlik merkezi faaliyet
gösteriyor. Bu gençlik merkezlerinin de 821 bin erkek, 876 bin kadın üyesi var
ancak bu üyelere sportif etkinlik yaptıracak yeterli sayıda antrenör ve sportif
eğitim verecek uzman yok. Yine Gençlik ve Spor Bakanlığımızın 23 şehirde 25
yeni stadyum ve olimpiyatlara adaylık yolunda inşa ettiği bu tesislerde görev
yapacak bir tane BESYO’lu kardeşimiz yok. 2002 yılından beri 650 spor tesisi
yapılmış. Bu tesislerin 500’ü 2016 yılında faaliyete girmiş ancak yine de bu
yapılan tesislerde bir tane bile BESYO mezunu yok. 
Anlatacağım
şu arkadaşlar: Bundan önceki Spor Bakanımız Çağatay Bey de bir televizyon
programında bu kardeşlerimize söz verdi “Kadro açılacak.” diye. Maalesef kadro
açılmadı. Bizim bu arkadaşlarımız uzman, yetişmiş, sağlam kafalı, sağlam
vücutlu hem antrenörler hem spor yöneticilerimiz. Lütfen bu konuya da buradan
bir kez daha dikkat çekelim, bunların sorunlarına da eğilelim.
Hepinize
teşekkür ediyorum, saygılar sunuyorum. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
13’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
ÖZGÜR
ÖZEL (Manisa) – Sayın Başkanım, kısa bir…
BAŞKAN
– Sayın Özel, çok kısa, buyurun.
V.- AÇIKLAMALAR (Devam)
48.- Manisa Milletvekili Özgür Özel’in,
Giresun Milletvekili Bülent Yener Bektaşoğlu’yla ilgili iyi dileklere teşekkür
ettiğine ve ağır ceza mahkemesi başkanlarının istinaf mahkemelerini şikâyeti
konusunda bilgi almak istediğine ilişkin açıklaması
ÖZGÜR
ÖZEL (Manisa) – Hem Sayın Naci Bostancı’nın Sayın Bektaşoğlu’yla ilgili iyi
dileklerine teşekkür ediyoruz hem de bir açıklama gereği de doğuyor.
Biliyorsunuz, geçen hafta görüşmeler başlamış, birinci bölümün görüşmeleri
yapıldığında ilk bölümle ilgili önergeler verilmişti tarafınıza ve o önergeler
verilirken grubumuzun en devamlı milletvekillerinden birisi olan Bülent Yener
Bektaşoğlu burada, bu sıralardaydı ve önergeyi imzalamıştı. O görüşmelerden
sonra hafta sonu geçirdiği kalp krizi rahatsızlığı sonucunda baypas ameliyatı
oldu. Bugün önergelerde adının geçiyor oluşu, tamamen, birinci bölümün
görüşmelerinin geçen hafta onun varlığında olmasındandır. 
Sayın
Başkan, bir de Hükûmetten ve iktidar partisi grubundan bir talebimiz olacak. 
Bugün
Anadolu Ajansının abonelerine “Ağır ceza başkanlarının istinaf şikâyeti” diye
servis ettiği bir haberde ağır ceza mahkemelerinin 1’den… 
(Mikrofon
otomatik cihaz tarafından kapatıldı) 
BAŞKAN
– Toparlayın lütfen. 
ÖZGÜR
ÖZEL (Manisa) – 1’den 25’e kadar ağır ceza mahkemeleri ile 1. ve 2. Çocuk Ağır
Ceza Mahkemesi Başkanlarının imzasıyla geçen sene 14 Aralık 2016’da başlayan ve
yapılan bir toplantıda tutulan tutanaklarla HSYK’ya, Adalet Bakanlığına başvurularda
bulunulduğunu ve istinaf mahkemelerinin kendi kararlarını sürekli bozduklarını,
bunu kabul edilemez bulduklarını, istinafın kararlarının görevi kötüye kullanma
sınırında olduğunu ifade eden bir başvuruları olduğu, Anadolu Ajansı tarafından
servis edildi. “Usule ve yasaya uygun olmayan yargılamalar” “CMK’nın ruhuna
aykırı kararlar” gibi tanımlamalar da var. 
Tabii,
bu ağır bir kriz, bir adalet sistemi krizi. Bu yetki karmaşası da değil. Bir
üst mahkemeye kafa tutmanın ötesinde, bu kanunu çıkaran Meclise, millî iradeye
karşı bir… 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum, son birkaç kelime. 
BAŞKAN
– Tamamlayın lütfen. 
ÖZGÜR
ÖZEL (Manisa) – Sadece bir üst mahkemeyi şikâyet etmenin dışında, tutanaktaki
ifadelere de bakılırsa… Örneğin “Biz ki terör örgütü davalarına bakıyoruz
-terör örgütlerini de sayıyor tek tek- bunlar bu kararları bozarak…” diyerek de
bir ima yapıyorlar. 
Şimdi,
kanuna aykırı, Anayasa’ya aykırı, kuvvetler ayrılığına aykırı. Meclise bir kafa
tutma var çünkü istinaf kararına direnememeyi Meclis çıkardı. Bu konuda bu ağır
yargı krizini öyle hafife alamayız, almamak gerekir, kimse almasın. Biz, Adalet
Bakanı Sayın Abdulhamit Gül’ün, iktidar partisi ve Hükûmet tarafından talebimiz
iletilerek ve bilgilendirilerek, yarın görüşmeler başladığında, bugüne kadar bu
başvuruya ne işlem yapıldı, imza sahiplerine ne işlem yapıldı, Adalet
Bakanlığının eski ve yeni bürokrasisinin tutum ve davranışları bu konuda ne
durumdadır, Meclisi konuyla ilgili bilgilendirmesini önemle bekliyoruz.
Teşekkür
ediyorum.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
(2/588) ile Plan ve Bütçe Komisyonu Raporu (S. Sayısı: 502) (Devam)
BAŞKAN
– Evet, 14’üncü madde üzerinde üç adet önerge vardır, okutup işleme alacağım ve
oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 14’üncü maddesinin tasarı metninden
çıkarılmasını arz ve teklif ederiz.
 
 Filiz Kerestecioğlu Demir  Aycan İrmez Ertuğrul
Kürkcü
 İstanbul  Şırnak İzmir
 Dirayet Taşdemir Saadet
Becerikli İbrahim Ayhan
 Ağrı Batman Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde söz isteyen Şanlıurfa Milletvekili İbrahim Ayhan.
Buyurun
Sayın Ayhan. (HDP sıralarından alkışlar)
İBRAHİM
AYHAN (Şanlıurfa) – Sayın Başkan, değerli arkadaşlar; ben de sözlerime
başlamadan önce, bugün vefat eden Nebi Bozkurt Vekilimize Allah’tan rahmet,
yakınlarına da başsağlığı diliyorum.
Şimdi,
değerli arkadaşlar, şu anda benim üzerinde konuştuğum mevcut madde, özellikle
çekilişle kazanılan ikramiyelerden alınan intikal vergisinin yüzde 10’dan yüzde
20’ye çıkarılmasıyla ilgilidir yani şans oyunlarındaki vergi oranının
artırılmasıdır. Bu, aslında başlı başına şans oyunlarını, kumarı ve benzeri
mekanizmaları gündemimize almaya ve bunları tartışmaya yetebilecek bir şeydir.
Bu şans oyunları, adı masumlaştırılarak, kendisi insanın doğal bir ihtiyacı,
doğal bir etkinliği olması gerekirken, tamamen kapitalist bir mantıkla,
sömürgeci ve sömürücü bir mantıkla ticarileştirilmiş bir alandır. Dolayısıyla
biz bu alanı eğer tartışacak olursak çok ciddi eleştiriler getirmek lazım, çok
ciddi değerlendirmeler yapmak lazım. Bugün AKP iktidarı, temsil ettiği siyasal
anlayış ve zihniyet gereği kapitalizme karşı olduğunu, kumara karşı olduğunu,
faize karşı olduğunu, harama karşı olduğunu, sömürüye karşı olduğunu iddia
etmesine rağmen, bu gibi alanlardan rant elde etmede, para kazanmada ve bu
alanların vergilendirilmesinde de koşar adımlarla en önde yer almaktadır.
Dolayısıyla bu büyük bir çelişki yani biz bir yandan kapitalizmin tüm
toplumsallığımızı ortadan kaldırdığını, toplumsal değerlerimizi parçalayarak
âdeta toplumu ortadan kaldırdığını ortaya koyacağız, diğer taraftan da kapitalizmin
kendi kendini var edecek mekanizmalara yönelik adımlar atacağız. Bu asla kabul
edilecek bir şey değildir ve bunun bütün toplum tarafından da bilinmesi
gerekiyor. Bugün kapitalizmin fetişleştirdiği, kapitalizmin kendisini
tanrısallaştırdığı temel nesne paradır. Her şey para üzerine kurulmuş, her şey
para üzerine inşa edilmiş ve bu para mekanizmaları üzerinden bir toplumsallığı
hedef alan devasa, korkutucu, vahşi bir sistemle karşı karşıyayız. Kapitalizm,
acımasızlığıyla aslında bütün toplumsal yapılarımızı, sadece Türkiye’de değil,
dünyada hâkim olan bütün ilişkileri hedeflemiş durumdadır. Bugün Türkiye’deki
mevcut uygulamalar da bu kapitalist mantığın, kapitalist zihniyetin bir parçası
olarak gerçekleşmektedir. 
Şimdi,
“şans oyunu” dediğiniz şey yani oyunun kendisi aslında çok masum bir şey.
Bakın, oyunun kendisi. Hepimiz çocukluğumuzdan, hepimiz mevcut hatıralarımızdan
hatırlarız, oyun eğlendirme amaçlı yapılır, oyun toplumsallığımızı,
sosyalliğimizi geliştirmek amaçlı yapılır. Şans dediğiniz şey nedir? İnsanın
fıtratından gelen, doğasından gelen bir şeydir. Şansla oyunu yan yana getiriyor
ve bunu ticarileştiriyor ve bununla da yetinmiyor, insanları buna bağımlı hâle
getiriyorsunuz. Bugün hem fizyolojik olarak yani bedensel olarak hem de
psikolojik olarak bunun müthiş derecede bağımlısı olan hastalıklı insanlar
ülkemizde her gün artmaktadır. Şans oyunlarından dolayı, İddaa’dan, Loto’dan,
bilmem ganyandan... Biraz önce Bekaroğlu hoca saydı, 10’a yakın oyun çeşidi
var. Yani bu kadar oyunlaştırılmış bir şeyin, insani değerlerin bu kadar
ticarileştiği bir alanda sizin vergileri artırmanız bir marifet değildir, bir
acziyettir aslında, paraya teslim olmaktır. Bunu böyle görmek lazım. Paranın
hükümranlığına, paranın iktidarına teslim olmaktır. Bu tamamen kapitalistçe bir
yaklaşımdır. Dolayısıyla adınız ne olursa olsun, sıfatlarınız ne olursa olsun
bu sıfatlarınıza uygun bir tutum, bir yaşam tarzı ortaya koymuyorsanız siz
bununla anılmazsınız. Yani kapitalizmin cenderesine girmişseniz, her şeyinizi
kapitalizme göre inşa ediyorsanız siz bir kapitalistsiniz; siz paraya teslim
olmuş, parayla yaşamaya çalışan insanlarsınız. Dolayısıyla bunu ortaya koymak
gerekiyor. Bugün biz kapitalizme karşı nasıl mücadele edeceğiz, kapitalizmi
nasıl ortadan kaldıracağız? Öncelikli olarak topluma dönmekle, öncelikli olarak
birtakım yargılardan, birtakım hesaplardan ve birtakım oyunlardan kurtularak
bunu yapmak durumundayız. 
Biraz
önce arkadaşlar da ifade etti, işte bir kürdistan tartışması yürütülüyor. Yani
nedir Allah aşkına? Bir kürdistan tartışmasını bu kadar iktidar alanı hâline
getirmek, bu kadar egemenlikçi bir alan hâlinde tartışmak neyin ifadesidir? Tam
da bu kapitalizmin oyununa gelmektir, tam da bu kapitalistliktir, iktidar
oyununun bir parçası olmaktır. Dolayısıyla bu şans oyunlarında vergiyi artırmak
da buna hizmet etmekten başka bir anlam ifade etmemektedir. 
Ben
bütün arkadaşların toplumumuzun bugünü ile yarınını da tehdit eden bu tür
yaklaşımlardan, bu tür pratiklerden, o adımlardan uzak durmasını öneriyorum. 
Tekrardan
hepinizi saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
Tezcan, buyurun.
V.- AÇIKLAMALAR (Devam)
49.- Mersin Milletvekili Yılmaz Tezcan’ın,
vefat eden 24’üncü Dönem Mersin Milletvekili Nebi Bozkurt’a Allah’tan rahmet
dilediğine ilişkin açıklaması 
YILMAZ
TEZCAN (Mersin) – Teşekkür ediyorum Sayın Başkan. 
Değerli
milletvekili arkadaşlarım, 24’üncü Dönem Milletvekilimiz, Mersin
Milletvekilimiz Profesör Doktor Nebi Bozkurt Hocamız vefat etti. Defin
işlemleri ve cenaze işlemleriyle ilgili uğraşıyorduk, onun için biraz geç
açıklama yaptık. Allah rahmet eylesin diyorum. Camiamızın başı sağ olsun. 
Yarın
Mersin Erdemli’de öğle namazını müteakip cenaze namazı kılınacak. Tekrar
başımız sağ olsun diyorum. Allah rahmet eylesin. 
BAŞKAN
– Başsağlığı diliyoruz sizlere biz de. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik Yapılması
Hakkında Kanun"da Değişiklik Yapılması Hakkında Kanun Teklifi (2/588) ile
Plan ve Bütçe Komisyonu Raporu (S. Sayısı: 502) (Devam)
BAŞKAN
- Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 14’üncü
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Kazım Arslan Zekeriya
Temizel Kadim Durmaz
 Denizli İzmir Tokat
 Şenal Sarıhan Kemal
Zeybek Bülent Yener Bektaşoğlu
 Ankara Samsun Giresun
 Ali Özcan Mehmet
Bekaroğlu Mahmut Tanal
 İstanbul İstanbul İstanbul
 Haydar Akar
 Kocaeli
MADDE
14- 8/6/1959 tarihli ve 7338 sayılı Veraset ve İntikal Vergisi Kanununun 16 ncı
maddesinin dördüncü fıkrasında yer alan “%10” ibaresi “%15” olarak
değiştirilmiştir. 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Kocaeli Milletvekili Haydar Akar konuşacaktır.
Sayın
Akar, buyurun. (CHP sıralarından alkışlar)
Yoğun
bir teveccüh var Sayın Akar.
HAYDAR
AKAR (Kocaeli) – Teşekkür ederim Sayın Başkan.
Sayın
milletvekilleri, 14’üncü madde hakkında konuşacağım. Evet, şans ve talih
oyunlarında verginin yüzde 10’dan yüzde 20’ye çıkarılması… Biz de yüzde 15’e
düşürülmesini söylüyoruz. Aslında, şans oyunlarındaki bu verginin yüzde 10’dan
yüzde 20’ye çıkarılması demek, biletini bile alırken vergilendirdiğiniz şans
oyunu vergisi, artı gelir vergisi, artı KDV olarak ödeyen vatandaşın ayrıca
vergilendirilmesi demek. 
Bir
başka boyutu da bu oranı yükselttiğiniz zaman piyasada oynanan yasa dışı bahis
olayının cirosunu biraz daha artırmış olursunuz, hatta, ona hizmet etmiş
olursunuz. Bakan da biliyor, üç dört aydır yasa dışı bahis konusunda önerilerim
vardı, bir mesafe katedildiğine şahit olamadım. Onu ayrı bir maddede
konuşacağım, tek tek de anlatacağım ayrıca ne yapılması gerektiğini. 
Hocam,
geçen hafta helal ile haramı konuşurken buradan da herkese bir laf
yetiştiriyordunuz. Şimdi size soruyorum: Bu verginin artırılması helal midir,
haram mıdır ya da devletin şans oyunu oynatması helal midir, haram mıdır? Geçen
hafta elinizi kaldırdınız helal sertifikasyonu için, bugün ne yapacaksınız
merak ediyorum. 
MALİYE
BAKANI NACİ AĞBAL (Bayburt) – Sizin görüşünüz ne? 
HAYDAR
AKAR (Devamla) – Şimdi başka bir şeyden bahsetmek istiyorum Sayın Bakan.
MALİYE
BAKANI NACİ AĞBAL (Bayburt) – Sizin bir görüşünüz var mı?
HAYDAR
AKAR (Devamla) – Sayın Bakan, onu da anlatırım ama anlatmak istediğim şey çok
daha önemli. 
Bakın,
milletin gırtlağına çökmüşsünüz, son kuruşuna kadar almaya çalışıyorsunuz. Bir
arabayı nasıl satın alır normal bir vatandaş? Bakan gibi yıllarca devlet
memurluğu yapıp devlet arabalarıyla gezenden bahsetmiyorum. Normalde bayiye
gidip araba satın almak isteyen vatandaş ne yapar? Ya kredi alır ya evin
arsasından bir kısmını satar ya da birikimlerini değerlendirir araba alır,
değil mi? Bakan diyor ki: “40 bin ila 70 bin arasındaki araç sahiplerine çok
fazla vergi bindirmiyoruz.” Bunu anlayabiliyor muyuz? Yani “40 bin ila 70 bin
arasında bayide satışa hazır aracın fiyatına çok fazla vergi bindirmiyoruz.”
diyor. Şimdi ben sizin şöyle bir hafızanızı yoklamak istiyorum: Beraber bir
bayiye gidiyoruz, fiyatı 42 bin TL olan bir otomobili almak istiyoruz. Bu 42
bin TL’lik otomobilin içerisinde üreticinin ürettiğinden kazancı var, kârı var,
bayi kârı var. Sonra başlıyor, vatandaşın karşısına devlet dikiliyor: “Ey… Gel,
seni yolacağım ben. Bak yakaladım seni, artık araba alacaksın, arabaya
bineceksin. Önce senden bir ÖTV alacağım.” diyor. Ne kadar ÖTV? Rakamını hemen
söyleyeyim, 21 bin TL, yarıya yakını ÖTV 42 bin TL’lik araç için. Oldu mu 63 bin
lira? Bitmedi. “Vergini aldım ama bir de KDV var. Anapara artı ÖTV, buradan da
KDV alacağım senden.” diyor, vergiyi de vergilendiriyor. Biraz evvel bir
arkadaşım dedi ki: “Maliye Bakanı bu milletin cebindeki parayı alma konusunda
gerçekten uzman.” Ne diyor burada? Bir de KDV ekliyor üzerine, 11.340 lira da
KDV alıyor. Oldu mu araç size 74.340 lira? Bitti mi? Bitmedi. Unuttunuz değil
mi bunları araç alırken? Bitmedi değil mi? Bir de motorlu taşıtlar vergisi.
Hani “yüzde 40” deyip de sonra kahramanlar gibi çıkıp “Bunu yüzde 15’e, 25’e
düşürdük.” diyorlar ya, o biniyor üzerine, 796 lira birinci taksit, ikinci
taksitle beraber toplam 1.592 lira. Yetmedi, bitmedi daha. 152 lira trafik
tescil. Bitti mi? Yok. 280 lira trafik tescilin hizmet bedeli, bir de bunu alıyor.
Oldu mu size 75.568 lira? O üreticinin 42 bin liraya bayiye teslim ettiği
aracın üzerinden toplamda 34 bin TL’yi devlet alıyor. Üretici kazanmıyor
burada. Ne yapıyor? Devlet üreticinin bütün emeğini sömürüyor.
Damga
Vergisi Kanunu’nu getirdi buraya Sayın Maliye Bakanı, damga pulu oranlarını
düşürdü “Damga pulu alınmayacak, üretim artacak, yatırım artacak.” dedi. Yapma
ya! Yatırım artar mı damga puluyla? İşte bu hâle getirdiniz memleketi. 
Bitmedi,
bitmedi, trafik sigortası geliyor arkadan, zorunlu trafik sigortası. Minimum
444 lira trafik sigortası, maksimum 2.000 lira tavan. 
ÖMER
FETHİ GÜRER (Niğde) – En az 700, 400 ne demek?
HAYDAR
AKAR (Devamla) – Şimdi, yüzde 2 kurumlar vergisini artırdınız ya, oradan da
millete bir kazık geliyor trafik sigortasından, kaskodan. Oradan da geliyor, 34
bin lirayı… Böylece vatandaşa arabayı veriyor. Seviniyorsunuz değil mi? Ama
arabaya benzin koymak lazım, mazot koymak lazım.
ÖMER
FETHİ GÜRER (Niğde) – Bir de kasko var.
HAYDAR
AKAR (Devamla) – 100 liralık benzin koyuyorsunuz arabaya, 60 lirasını yine
Maliye Bakanına ödüyorsunuz. 100 liranın 60 lirasını Maliye Bakanına
ödüyorsunuz. Yetmedi, bu araba yoldan geçecek, köprüden geçecek, yaptığınız
tünelden geçecek, değil mi? Geçecek değil mi? 
ÖZGÜR
ÖZEL (Manisa) – Geçecek.
HAYDAR
AKAR (Devamla) – Ayrıca bir de oraya ödüyorsunuz.
Size
hayırlı olsun arabanız diyor sevgiler, saygılar sunuyorum. (CHP sıralarından
alkışlar)
BARIŞ
YARKADAŞ (İstanbul) – Soygun var, soygun.
MAHMUT
TANAL (İstanbul) – Malta’da bunlar ucuz.
BAŞKAN
– Bütün paralar Maliye Bakanına gittiğine göre Sayın Bakan cevap verecek. 
Buyurun
Sayın Bakan.
V.- AÇIKLAMALAR (Devam)
50.- Maliye Bakanı Naci Ağbal’ın, Kocaeli
Milletvekili Haydar Akar’ın 502 sıra sayılı Kanun Tasarısı’nın 14’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MALİYE
BAKANI NACİ AĞBAL (Bayburt) – Sadece Genel Kurulu bilgilendirmek amacıyla
paylaşmak isterim. 
Geçen
sene ardı ardına iki pakette özellikle üretimi, yatırımı, istihdamı ve ihracatı
desteklemek amacıyla sadece damga vergisinde, harçta değil, katma değer
vergisinde, kurumlar vergisinde, gelir vergisinde ve birçok başka vergi ve
kamusal yükümlülüklerde sanayiye yönelik önemli indirimler yaptık, bundan
otomotiv sektörü de yararlandı. 
Ayrıca
yine ifade edeyim ki bu senenin başında otomotiv sektörüyle ilgili, sektörün
beklentisi piyasanın yüzde 5 daralacağı şeklindeydi. Sayın vekilimiz böyle çok
güzel güzel anlattı ama piyasa şu anda beklentilerden daha fazla büyüdü. Yani
yüzde 5 daralacak denilen otomotiv piyasası şu anda onuncu ayın sonunda yüzde
1’e yakın büyüdü ve özellikle de ekim ayında satışlar arttı. Bu bizi memnun
ediyor, hem yurt içi satışlar artıyor hem ihracat artıyor, Türkiye’nin
büyümesine otomotiv sektörü çok önemli katkılar sağlıyor. 
HAYDAR
AKAR (Kocaeli) – Kaç tane vergi var otomotivde Sayın Bakan, onu söyleyin?
MALİYE
BAKANI NACİ AĞBAL (Bayburt) – Burada tabii, değerli vekilimizin belirttiği
bütün konularla ilgili düzenlemeleri de… Toplam bakımından bakacak olursak,
vergi sistemi içerisinde topladığımız bu paraların yüzde 90’ı nereye gidiyor?
Yatırıma, üretime, hastaneye, sağlığa, eğitime gidiyor. 
HAYDAR
AKAR (Kocaeli) – Hangi yatırıma gidiyor, hangi üretime gidiyor Sayın Bakan?
MALİYE
BAKANI NACİ AĞBAL (Bayburt) – 2002 yılında bütün bu vergiler vardı. Bakın, 2002
yılında bütün bu vergiler vardı, topladığınız 100 liranın 43 lirası nereye
gidiyordu? Faize. Şimdi topladığımız paranın yüzde 90’ı nereye gidiyor? 
ÖMER
FETHİ GÜRER (Niğde) – Yurt dışına.
MALİYE
BAKANI NACİ AĞBAL (Bayburt) – Vatandaşa hizmet olarak gidiyor, sağlıkta,
eğitimde, yatırımda. 
BARIŞ
YARKADAŞ (İstanbul) – Malta’ya, Malta’ya.
MALİYE
BAKANI NACİ AĞBAL (Bayburt) – Aradaki fark bu. Vatandaştan topladığımız vergiyi
vatandaşa hizmet olarak dağıtabilen bir iktidar var. İnşallah bunu önümüzdeki
yıllarda daha da geliştireceğiz. 
Teşekkür
ediyorum bu fırsatı bana verdiğiniz için. 
BARIŞ
YARKADAŞ (İstanbul) – Başbakanın oğulları vergi ödemiyor, ne vergisinden
bahsediyorsunuz, hangi yatırımdan bahsediyorsunuz?
BAŞKAN
– Teşekkürler. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
(2/588) ile Plan ve Bütçe Komisyonu Raporu (S. Sayısı: 502) (Devam)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Sayın İsen, söz vereceğimi söylemiştim, buyurun.
V.- AÇIKLAMALAR (Devam)
51.- Sakarya Milletvekili Mustafa İsen’in,
Paris’te yapılan UNESCO Genel Kurulunda Türkiye’nin yürütme kuruluna
seçildiğine ilişkin açıklaması
MUSTAFA İSEN (Sakarya) – Ben bir bilgiyi paylaşmak
istiyorum. 
Paris’te UNESCO Genel Kurulu yapılıyor bugün. Türkiye Yürütme
Kuruluna aday oldu ve Almanya’yı geride bırakarak Yürütme Kuruluna seçildi. Bu
güzel haberi paylaşmak istedim arkadaşlarımla. 
Arz ediyorum. (AK PARTİ sıralarından alkışlar) 
BAŞKAN – Tebrik ediyoruz, hayırlı olsun.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
(2/588) ile Plan ve Bütçe Komisyonu Raporu (S. Sayısı: 502) (Devam)
BAŞKAN – 14’üncü madde üzerindeki son önergeyi okutup
işleme alıyorum.
Türkiye Büyük Millet Meclisi
Başkanlığına
Görüşülmekte olan 502 sıra sayılı Kanun Tasarısı’nın
14’üncü maddesinde geçen “yer alan” ifadesinin “geçen” şeklinde
değiştirilmesini arz ve teklif ederiz.
 Mustafa Kalaycı Emin Haluk Ayhan Erkan
Akçay
 Konya Denizli Manisa
 Baki Şimşek Mehmet
Erdoğan Erkan Haberal
 Mersin Muğla Ankara
 Erhan Usta
 Samsun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde Samsun Milletvekili Erhan Usta konuşacaktır. 
Buyurun
Sayın Usta. (MHP sıralarından alkışlar) 
ERHAN
USTA (Samsun) – Teşekkür ederim Sayın Başkan.
Sayın
Başkan, değerli milletvekilleri; öncelikle Genel Kurulu saygıyla selamlarım.
502 sıra sayılı Kanun Tasarısı’nın 14’üncü maddesi üzerinde MHP Grubu adına
konuşacağım. 
Biliyorsunuz
pazartesi günü Standard and Poor’s “Kırılgan 5’li” tanımını değiştirdi. Burada
ben aslında bu konuyla ilgili bir değerlendirme yapmak istiyorum. Dünya
küreselleşiyor. Yani daha doğrusu -zaten aynı anlama geliyor da- alışverişin
çok arttığı bir dünyada yaşıyoruz. Dolayısıyla uluslararası kuruluşlar da
ülkelere ilişkin değerlendirmeler yapıyor sürekli. Bunların verilere dayalı değerlendirmeler
olması elbette gerekir ve bu çerçevede olduğunu biliyoruz. Zaman zaman bunların
objektif olup olmadığı konusu tartışma konusu olmuştur. Bu itirazlar, teknik
itiraz da olmuştur ancak piyasaların bu değerlendirmelere önemli ölçüde itibar
ettiğini elbette hepimiz biliyoruz. 
Burada,
tabii, şu dürüstlüğü yapmamız lazım: Bu uluslararası kuruluşlar bizimle ilgili
iyi şeyler söylediği zaman bunlarla övünüp, hoşumuza gitmeyen işleri söylediği
zaman da “Bunlar ön yargılıdır.” diye değerlendirme yapmanın aslında ülkemize
bir faydası yok.
Şimdi,
bu “Kırılgan 5’li” tanımı 2013 yılında Amerika Birleşik Devletleri Merkez
Bankasının parasal sıkılaştırmaya başlamasından sonra 2013 yılı Ağustos ayında
Morgan Stanley tarafından ilk olarak yapıldı. Geçen hafta da benim buna ilişkin
bir değerlendirmem olmuştu, 2 Kasım tarihinde bir kısım “tweet”lerim olmuştu.
Burada, biz de, 7 göstergesi açısından baktığımızda Türkiye'nin –özellikle
bunlar borç yapısı, cari açığa ilişkin yani finansman ihtiyacına ilişkin göstergelerdi-
aslında bu Kırılgan 5’li içerisinde negatif şekilde ayrıştığının tespitini
yapmıştık. Yani 7 göstergenin 4’ünde Türkiye, 5 ülke içerisinde -ki bu ülkeler
Brezilya, Endonezya, Hindistan, Güney Afrika ve Türkiye- en kötü ülke, sonuncu
yani, 3 göstergede de sondan 2’nci. 
Şimdi,
bu pazartesi günü yeni Kırılgan 5’li tanımında -maalesef, üzülerek ifade etmek
gerekir ki- bizim dışımızdaki ülkelerin tamamı Kırılgan 5’li olmaktan
çıkartılıyor, çıkıyor, sadece biz kalıyoruz, onun yanı sıra başka ülkeler ekleniyor.
Oraya Arjantin, Katar, Mısır, Pakistan ekleniyor. 
Şimdi,
aslında, iki Kırılgan 5’li tanımını birbiriyle mukayese ettiğimizde -bununla
ilgili bugün güzel bir çalışma da çıktı, Merkez Bankasından Zafer Yükseler
Bey’in kısa bir notu var ancak güzel ve değerli bir çalışma- belli
tutarsızlıklar olduğunu da görüyoruz. Fakat tutarsızlık olmakla birlikte yine
kırılganlık göstergeleri açısından baktığımızda, bu yeni 5’li içerisinde
durumumuzun iyi olmadığını, maalesef, ifade etmem gerekiyor. 
Şimdi,
bu göstergeler açısından baktığımızda… Aslında bu 2002 konusunu söylemeyecektim
ama, Sayın Bakan, şimdi hiç ilgisi yokken bana göre bir 2002 göndermesi yaptı.
O zaman birkaç 2002 göndermesi de biz yapalım, Sayın Bakan, müsaadenizle. Fakat
bunun Türkiye’ye bir faydası yok, onu söyleyeyim. Yani sizin yaptığınız
değerlendirmenin de bir faydası yok, şu anda benim söyleyeceğimin de bir
faydası yok çünkü hakikaten ekonomi kırılgan ve bu kırılganlığın giderilmesi
için tedbir almak gerekiyor. Varsayalım ki 2002’ye göre iyisiniz, yani ama
bugün eğer bizim ülkemizde sürekli… 13,62 bugün faiz, kur her gün en ufuk bir
şeyde tedirginleşiyor ve yukarı doğru gidiyor, firmaların pozisyon açığı 211
milyar dolar, 400 milyar doların üzerinde uluslararası yatırım pozisyonumuzda
bir açıklık var, 130 milyar dolardan alınan dış borç stoku 432 milyar dolara
getirilmiş. Şimdi, böyle bir ülkede 2002’ye göre… Bana göre iyi değil
-kırılganlık göstergeleri açısından- onu ben geçen haftaki “tweet”imde de
söyledim, Türkiye 2002’den daha kötü durumda ama bunun bir faydası yok. Bakın,
bu değerlendirmeleri lütfen yapmayalım. Şimdi, yeni göstergeler açısından
baktığımızda -bunların detaylarını buradan söylemeye imkân yok ama isteyenler
benim sosyal medyadaki hesabıma bakabilirler- birçok göstergede 2002’ye göre
Türkiye daha kötü. Bırakın Kırılgan 5’li içerisinde en sonuncu olduğunu,
kendimizi mukayese ettiğimizde 2002’ye göre daha kötüyüz. 
Şimdi,
tutarsız ve nesnel olmadığını ben de dün attığım “tweet”lerle söyledim, bu yeni
“Kırılgan 5’li” tanımının. Ancak, burada da, bakın tekrar ikaz ediyorum, bu
ülkeler içerisinde de yine durumumuz iyi değil. Onun için ne yapmamız lazım?
Hep söylediğimiz şey şu: Yani bakın, gelin reform yapalım birçok alanda,
ekonomiyi konuştuğumuz için ekonomiye ilişkin konuları söylüyorum. Vergiyle
ilgili reform ihtiyacımız var, harcamalarla ilgili reform ihtiyacımız var, iş
gücü piyasasıyla ilgili reform ihtiyacımız var. Üretimle ilgili, teknoloji
yapısıyla ilgili üretimin ve ihracatın ciddi reform ihtiyaçları var. Bunların
üzerine eğilmemiz lazım. Bunları yapmadığımız sürece Türkiye bu kırılganlıktan
kurtulamayacaktır. Bakın, kurun her artışı -211 milyar dolar- finansman açığı
olan firmalar üzerine ciddi yük getiriyor. Gelecek, bu bizim kambiyo zararları
nedeniyle kurumlar vergimizi de vuracak, hane halkına ciddi sıkıntılar
getirecek. O yüzden reform ihtiyacı vardır, hep beraber reform yapalım.
Milliyetçi Hareket Partisi olarak getirilen her reform teklifini desteklemeye
hazır olduğumuzu ifade etmek isterim. 
Teşekkür
ederim. (MHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
14’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
15’inci
madde üzerinde üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 15’inci maddesinin tasarı metninden
çıkarılmasını arz ve teklif ederiz.
Filiz Kerestecioğlu Demir  Ertuğrul
Kürkcü Dirayet Taşdemir İstanbul
 İzmir Ağrı
 Aycan İrmez Saadet
Becerekli  Şırnak Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde İstanbul Milletvekili Garo Paylan konuşacaktır.
Buyurun
Sayın Paylan. (HDP sıralarından alkışlar)
GARO
PAYLAN (İstanbul) – Sayın Başkan, değerli milletvekilleri; hepinizi saygıyla
selamlıyorum.
Aynı
zamanda, aramızdan fiziken aldığınız eş genel başkanlarımı,
milletvekillerimizi, belediye başkanlarımızı ve bütün siyasi tutsakları
saygıyla selamlıyorum.
Değerli
arkadaşlar, ülkemizde ciddi bir vergi adaletsizliği var. Maalesef gelire ve
servete göre vergi almıyoruz. Kira gelirleri de önemli bir konu ve yıllardır
devletimiz çok ciddi bir hata yapıyor. Bu hatayla ilgili bu madde bir iyileşme
öngörüyor ama yeterli değil, bunu anlatmaya çalışacağım.
Şimdi,
yüz binlerce vatandaşımız evlerini, iş yerlerini kiraya veriyorlar ve kira
geliri elde ediyorlar. Diyor ki devletimiz: “Bunun yüzde 25’ini bakım onarım,
sigorta gibi giderlerle geri düşebilirsin.” Şimdi, iki örnek vereyim: Diyelim
ki İstanbul Sultangazi’de İbrahim amca dükkânını kiraya verdi, bin liraya 100
metrekare dükkânını kiraya verdi, bin lira kira geliri elde edecek. Yılda ne
yapar? 12 bin lira. Devletimiz diyor ki: “Bunun yüzde 25’ini götürü gider
olarak düşebilirsin.” Ne yapar? 3 bin lirayı düşebilirsin. Belki o İbrahim
amca, o 3 bin liradan daha fazla sigorta gideri, bakım onarım gideri yapmış
olabilir ama “3 bin lirasını düşebilirsin.” diyor. Ciddi bir adaletsizlik.
Baktığımızda,
diyelim ki Bağdat Caddesi’nde veya bir AVM’deki bir dükkân, yine 100 metrekare
olsun, o da kiraya verdi aylık 100 bin liraya, yılda yapar 1 milyon 200 bin
lira. Devletimiz diyor ki: “Bunun da yüzde 25’ini götürü gideri olarak
düşebilirsin.” Ne yapar yılda? “300 bin lirayı götürü gider düşeceksin.” diyor.
Ya, bir dükkâna bir insan 300 bin lira gider yapabilir mi? Sigortasından olsun,
bakımından, onarımından “Ama bunu düşebilirsin.” diyor. Ne oluyor? O zengin
kişi, çok gelir elde eden kişi 300 bin lirayı düşüyor ama 300 bin liralık bir
gider yapmıyor. 
Mevcut
uygulamada diyoruz ki: Bunu yüzde 15’e düşüreceğiz. Ama bakın, adaletsizlik
giderilmiyor. Sultangazi’deki İbrahim amca 1.800 lira düşebiliyor yalnızca. Ama
o, AVM’de veya Bağdat Caddesi’nde dükkânı olan kişi, 180 bin lirayı bir kalemde
vergisinden düşüyor. Hak mı bu, adalet mi arkadaşlar? 
Biz
Sayın Bakana dedik ki bu konuda: “Ya, Sayın Bakan, niye götürü gider var?
İnsanlar gider yapıyorsa faturasını alsın, vergisinden düşsün, belge toplasın.
Yüzde 15’i sıfırlayalım.” Sayın Bakan, başka bir şeyi sıfırlamaya benzemez.
“Yüzde 15’i sıfırlayın götürü gider anlamında.” dedik ama maalesef, Sayın Bakan
“Öyle olmaz. Yüzde 15 düşeceğiz.” 
Bakın,
arkadaşlar, bu tip götürü uygulamalar, zengini daha zengin, yoksulu daha yoksul
yapar ve sonra siz o paraları Panama’daki o vergi cennetlerinde, Malta’daki
vergi cennetlerinde görürsünüz sayın arkadaşlar. 
O
anlamda, Gelir Vergisi Kanunu’nu da yapısal bir reform olarak düzenlemeliyiz;
servete ve gelire göre bu vergileri alabilmeliyiz. Maalesef, vergi adaleti
olmayan bir ülkede yaşıyoruz. Bu da zengini daha zengin, yoksulu daha yoksul yapıyor.

Hükûmetiniz
rant vergisi vadetmişti -Mehmet Şimşek- üç yıl önce, yapmadınız; gelir vergisi
reformu vadetmişti, yapmadınız; kurumlar vergisi reforma vadetmişti,
yapmadınız. Neden vergi alıyor Sayın Maliye Bakanı? Bir paket sigara alan
vatandaştan, zenginden de yoksuldan da aynı vergiyi alıyor, bir depo benzinde
en yoksulundan da en zengininden de aynı vergiyi alıyor ama mevzubahis servet
olunca, gelir olunca bununla orantılı vergiler almıyor ve vergi adaletsizliği,
arkadaşlar, katlanarak yürüyor. 
Eğer
siz buna “hak” diyorsanız, ellerinizi kaldırın, oyu verin; “hak değil”
diyorsanız önergemize destek verin arkadaşlar.
Hepinize
saygılar sunarım. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
Çamak, buyurun.
V.- AÇIKLAMALAR (Devam)
52.- Mersin Milletvekili Hüseyin Çamak’ın,
vefat eden 24’üncü Dönem Mersin Milletvekili Nebi Bozkurt’a Allah’tan rahmet
dilediğine ilişkin açıklaması 
HÜSEYİN
ÇAMAK (Mersin) – Teşekkür ederim Sayın Başkan.
24’üncü
Dönem Mersin Milletvekili Sayın Nebi Bozkurt’un Hakk’ın rahmetine kavuşması
nedeniyle yakınlarına, sevenlerine ve bütün Mersinlilere başsağlığı diliyorum.
Allah rahmet eylesin.
Teşekkür
ederim. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884) ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
(2/588) ile Plan ve Bütçe Komisyonu Raporu (S. Sayısı: 502) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı "Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı”nın 15'nci maddesinin
aşağıdaki şekilde değiştirilmesini arz ve teklif ederiz.
Saygılarımızla.

 Bülent Yener Bektaşoğlu Zekeriya
Temizel Kadim Durmaz
 Giresun İzmir Tokat
 Şenal Sarıhan Kemal
Zeybek Kazım Arslan
 Ankara Samsun Denizli
 Ali Özcan Mahmut
Tanal Mehmet Bekaroğlu
 İstanbul İstanbul İstanbul
 Sibel
Özdemir
 İstanbul
Madde
15 – 31/12/1960 tarihli ve 193 sayılı Gelir Vergisi Kanunu’nun 74’üncü
maddesinin (3)’üncü fıkrasında yer alan “yüzde 25’ini” ibaresi “yüzde 20’sini”
şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde İstanbul Milletvekili Sibel Özdemir konuşacaktır.
Buyurun.
(CHP sıralarından alkışlar)
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; 502 sıra sayılı Kanun Tasarısı’nın 15’inci
maddesi üzerine söz aldım. Yüce heyetinizi saygıyla selamlıyorum.
Değerli
milletvekilleri, görüşmekte olduğumuz bu torba yasanın Plan ve Bütçe
Komisyonunda görüşmeleri esnasında Gelir Vergisi Kanunu’nda değişiklik yapan
birçok maddesinde yeniden düzenlemeler yapıldığını gördük. Bu durum çok önemli
değişiklikler yapan yasaların alelacele, çok iyi hazırlanmadan düzenlendiğini
bir kez daha ortaya koymuştur. Bugün geldiğimiz noktada Adalet ve Kalkınma
Partisi Hükûmeti maalesef bu torba yasa geleneğinden vazgeçmedi ve bugün
birbirinden bağımsız onlarca farklı düzenlemeyi bir torba içinde ele almak
zorunda kalıyoruz. Torba yasayla çıkarılan yasalar da kısa bir süre sonra
yeniden değişiklik yapılmak üzere maalesef tekrar karşımıza çıkıyor. 
Değerli
milletvekilleri, benim şu anda üzerinde konuştuğum 15’inci maddeyle 193 sayılı
Gelir Vergisi Kanunu’nun 74’üncü maddesinde değişiklik yapılıyor. Bu maddede
yapılan değişiklikle kira gelirlerinin vergilendirilmesinde götürü gider
oranının yüzde 25’ten yüzde 15’e düşürülmesi düzenlenmiştir. Gayrimenkul
sermaye yani kira geliri olanlardan götürü gider yöntemini seçenler, elde ettikleri
kira gelirinin yüzde 25’ini giderlerine karşılık olarak vergi matrahından
indirebiliyorlardı; bu değişikle, bu maddeyle bu oran yüzde 15’e indirilmek
isteniyor. Örneğin, şu anda 10 bin liralık kira geliri olan bir vatandaşımız
bunun 2.500 lirasını vergi matrahından indirip 7.500 Türk lirasının vergisini
ödüyordu ama bugünden itibaren -bu madde eğer kabul edilirse- gider indirimi
yüzde 15’e indirildiğinde 1.500 Türk lirasını götürü gider indirimi olarak
matrahtan düşüp 8.500 liranın vergisini ödemek zorunda kalacak; bu durumda,
kira geliri elde eden vatandaşlarımızın ödeyeceği vergi matrahı artmış olacak. 
Komisyon
aşamasında, Komisyon üyesi milletvekillerimizin, vatandaşımıza adaletsiz bir
vergi yüküyle karşılaşmamaları için sermaye iratları beyanında kira hasılatı
arttıkça götürü gider oranının kademeli olarak düşürülmesi önerisi maalesef
Adalet ve Kalkınma Partisi tarafından reddedilmiştir. Dolayısıyla, Hükûmet bu
değişiklikle ek gelir elde etmek için vatandaşa bir vergi yükü daha yüklemiş
oluyor.
Evet,
değerli milletvekilleri, Plan ve Bütçe Komisyonu görüşmelerini bugüne kadar
takip ettiğim kadarıyla, Hükûmetin 2017 yılına ilişkin ne büyüme ne enflasyon
ne işsizlikte ilgili hedeflerinin tutmadığını görüyoruz. Hedefleri tutmayan
Hükûmetin ekonomik anlamda geriye gidişin önüne geçmek için torba yasalarla ek
vergi yüklerini karşımıza getirdiğini görmekteyiz. Gıda, sağlık, ulaşım, konut
gibi vatandaşımızı doğrudan etkileyen alanlarda yapılan zamlar da had safhaya
ulaştı, işte, enflasyonun son dokuz yılın rekorunu kırması gibi. 2017 yılının
sonunda enflasyonun çift haneli seviyeye ulaşacağı bugün kesinleşmiş gözüküyor.

Resmî
verilere göre işsizlik yüzde 10,7’ye yükseldi; her 4 gençten 1’i işsiz. İşte,
açlık sınırı ve yoksulluk sınırıyla yükselen ve yoksullaşan halkımız.
Türkiye'de yaklaşık 16 milyon vatandaşımız açlık sınırı altında, 48 milyon
vatandaşımız yoksulluk sınırı altında yaşama tutunmak durumunda. Hükûmet,
vatandaşın yastık altındaki ve evlerindeki 3-5 kuruş dövizini piyasaya sürmesi
çağrısında bulunuyor ve bununla da tasarruf yaptığını düşünüyor. İşçiye zorunlu
bireysel emeklilik sistemiyle, gerçekten asgari ücretliden, açlık sınırının
altında yaşam mücadelesi veren vatandaşlarımızdan, Hükûmet, zorunlu birikim
yolunu kendisine kaynak sağlayarak tasarruf yapmaya çalışıyor. Ancak değerli
milletvekilleri, ülkemizin içinde bulunduğu sorunlardan kurtulmanın çözümü,
torba yasalarla getirdiğiniz kısa vadeli geçici çözümler ve vergi artışları
değil. İhtiyacımız olan ekonomik kalkınmanın ve üretime dayalı büyümenin yolu,
nitelikli ve çağdaş eğitim politikalarından ve nitelikli insan kaynağından
geçmektedir. Ancak on beş yıldır ülkemizi tek başına yöneten ve eğitim
sistemini tek başına yönlendirme yetkisine ve sorumluluğuna sahip olan Adalet
ve Kalkınma Partisi hükûmetleri, maalesef, sürekli değişen bakanlar ve sürekli
değişen eğitim sistemiyle; tek övünç kaynakları artan derslik, öğretmen sayısı,
bütçe artışının ötesinde niteliğe geçemiyor. 
Evet,
sonuç olarak, ekonomi ve eğitim başta olmak üzere, vatandaşımızın sorunlarına
çare üretemeyen, çare üretmediği gibi yeni sorunlar üreten, halkımızın refah
düzeyini düşüren, yoksullaştıran bu Hükûmete vatandaşlarımızın ilk seçimde
tepkisini göstereceğine inanıyorum. 
Yüce
heyeti saygıyla selamlıyorum. (CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Madde
üzerindeki son önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 15’inci maddesinde geçen “yer alan”
ifadesinin “geçen” şeklinde değiştirilmesini arz ve teklif ederiz. 
 Mustafa Kalaycı Emin Haluk
Ayhan Erkan Akçay
 Konya Denizli Manisa
 Baki Şimşek Mehmet
Erdoğan Erkan Haberal
 Mersin Muğla Ankara
 Mustafa
Mit
 Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Ankara Milletvekili Mustafa Mit konuşacaktır. (MHP
sıralarından alkışlar) 
Buyurun
Sayın Mit.
MUSTAFA
MİT (Ankara) – Sayın Başkan, değerli milletvekilleri; 502 sıra sayılı Bazı
Vergi Kanunları ile Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 15’inci maddesi hakkında Milliyetçi Hareket
Partisi Grubu adına söz almış bulunmaktayım. Genel Kurulu saygıyla
selamlıyorum. 
Değerli
milletvekilleri, işçi, memur, emekli, asgari ücretli, küçük esnaf, sanatkâr ve
çiftçilerimiz normal standartların altındaki hayatlarını devam ettirme
çabasındadır. İşsizlik oranı sosyal hayatımızı parçalayacak hâle gelmiştir.
Toplamda yüzde 11, üniversite mezunlarını da ilave ettiğinizde yüzde 25
oranında olan işsizlik toplumu çürütmektedir. Bu rakamların daha yüksek
olduğunu herkes çevresine baktığında daha net görecektir. 
Maliye
Bakanı yüksek devlet harcamalarını karşılamak için para toplamak zorunda.
Kalkınma Bakanlığı sitesinde ve Maliye Bakanlığının verilerindeki gayrisafi
yurt içi hasıla hesabına göre, 2002 yılında gayrisafi yurt içi hasılanın yüzde
31’ini alırken, 2016 yılında bu oran yüzde 41’e yükselmiştir. Devlet, vatandaş
aleyhine yüzde 10 daha fazla pay alır hâle gelmiştir. Buna rağmen devlet, 2017
yılı kanuni borçlanma limitini aştığı için, bu tasarıyla, 1.1.2017’den geçerli
olmak üzere 37 milyar lira ilave borçlanma yetkisi isteyerek gayrikanuni
durumunu geriye dönük olarak ortadan kaldırmak istemektedir. 
Değerli
milletvekilleri, 2003 ile 2016 arasındaki on dört yılda ekonomimiz 500 milyar
dolar cari açık vermiştir. Bunun anlamı, üretmeden tüketmek, kendi üreticimiz
yerine yabancı üreticiyi desteklemektir. Tasarruf oranındaki ve üretimdeki
düşüklük bilinmesine rağmen, cari açığa neden olan bu sorunlara karşı bu tasarı
da hiçbir tedbir getirmemektedir. 
2017
enflasyonu 2008 yılından beri en yüksek seviyede; TÜFE 11,90, ÜFE ise 17,28
olarak gerçekleşmiştir. Eylül ayında açıklanan orta vadeli planda 2017
enflasyon oranı yüzde 9,5 ile 2018 için ortalama 3,73 lira olan dolar kuru daha
bugünden geri kalmıştır. Dolar kurundaki artış hiç vakit geçirmeden mazota,
benzine yansımış, dolardaki artışla gelen zam çiftçinin, nakliyecinin, esnafın
maliyetlerine de yansıyacaktır. 
Ekonomide
geçen hafta enteresan gelişmeler olmuştu, bir taraftan dolar yükselirken diğer
taraftan borsa ve altın da yükselmeye devam etmişti. 
Son
üç yıldır ekonomideki güven endeksi sürekli gerilemektedir. Eskiden yere göğe
sığdıramayan bir kredi derecelendirme kuruluşu ekonomimizdeki gelişmeyi
negatife çevirmiştir. 
Ocak
2017’de Merkez Bankasının fonlama faizi yüzde 8,28 iken şimdi bu oran yüzde
11,96’ya çıkmıştır. 
Ekonomi
yüzde 5,5 büyürken işsizlik de büyümektedir. Bu, istikrarlı, güçlü bir
ekonomide asla normal değildir. 
Eylül
2017’de Bankacılık Düzenleme ve Denetleme Kurulunun verilerine göre 634 milyar
lira işletme, 385 milyar lira da tüketici kredisi kullanılmıştır yani
ticaretimiz ve geçimimiz borca dayalı hâle gelmiştir. 
Mevcut
ekonomik modelin ekonomiyi sadece faiz, kur, borsa parametreleriyle ölçmeye
çalışması, üretimi, istihdamı ihmal etmesi ekonomik problemin yanında derin
sosyal problemler de eklemiştir. 
İleri
teknolojili ürünlerdeki ihracatımız yüzde 6-7 aralığından son dönemde yüzde
3-3,5 aralığına gerilemiştir. 
Tasarının
15’inci maddesiyle, kira gelirlerinde kazancın tespitinde götürü usul tercih
edildiğinde uygulanan yüzde 25’lik gider yazma oranı yüzde 15’e düşürülmek
suretiyle gerçek gider yöntemi teşvik edilerek belge düzenleme katkısı
sağlanmaya çalışılmaktadır diyor, Genel Kurulu saygıyla selamlıyorum. (MHP sıralarından
alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
15’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
16’ncı
madde üzerinde üç adet önerge vardır, okutup işleme alacağım ve oylarınıza
sunacağım. 
Türkiye Büyük Millet Meclisi
Başkanlığına
Görüşülmekte
olan 502 sıra sayılı Kanun Tasarısı’nın 16’ncı maddesinin tasarı metninden
çıkarılmasını arz ve teklif ederiz. 
 Filiz Kerestecioğlu Demir  Dirayet
Taşdemir  Ertuğrul Kürkcü 
 İstanbul Ağrı
 İzmir
 Aycan İrmez Saadet
Becerikli  Ayşe Acar Başaran 
 Şırnak Batman Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Batman Milletvekili Ayşe Acar Başaran konuşacaktır. 
Buyurun
Sayın Acar Başaran. (HDP sıralarından alkışlar)
AYŞE
ACAR BAŞARAN (Batman) – Sayın Başkan, değerli milletvekilleri; evet, yine bir
torba yasa var karşımızda. Gerçekten çok uğraşmışsınız. Oku oku bitiremedim ben
içindeki kanunları. Şurada bence beş dakika madde üzerinde konuşmak için çok az
bu kanun açısından. Yani, bu kanunun ne olduğunu anlatmak bile, sadece
içerisindeki kanunları saymak bile beş dakikadan daha fazla sürüyor ama tabii,
biz alıştık. Torba yasaların içerisine dolduruyorsunuz, dolduruyorsunuz. Ya, bu
şekilde de “Bir şekilde ne kadar iktidarımızı yürütebiliriz...” Torbalarla
yürütüyoruz. Vallahi arkadaşlar, torba da kurtarmıyor, bin tane torba da
getirseniz kurtarmayacak. Vallahi size söyleyeyim, çuval da kurtarmayacak çünkü
mızrak artık çuvala sığmıyor, bu çok net göstergesi. Çünkü sizin bir eliniz
halkın cebinde ama o halkın cebi de delik; cepleri delik, cepken delik. Siz
halka bakıyorsunuz, halk size bakıyor. Aynen şu anda mevcut Türkiye’nin
içerisindeki durum bu. 
AYŞE
SULA KÖSEOĞLU (Trabzon) – Siz de çok güzel demagoji yapıyorsunuz. 
AYŞE
ACAR BAŞARAN (Devamla) – E, anlarsanız. 
Ve
şunu da söyleyeyim: Demagoji yapıyorum da farkındaysanız şu anda en fazla oy
aldığınız kitle istatistiksel olarak da yoksul kesim. Bence biraz da siz de
onları düşünün. Birazcık demagojilerden hissedip anlamaya çalışın. 
AYŞE
SULA KÖSEOĞLU (Trabzon) – Yoksul kesimi koruyoruz ki oy veriyorlar. Yoksul
kesimi korumasak oy vermezler. 
AYŞE
ACAR BAŞARAN (Devamla) – Değerli arkadaşlar, bu kadar vergi geliyor. Her şeye
vergi… Hatta şöyle yapıyorsunuz bir de: Önce “Yüzde 40” diyorsunuz, sonra aman
Allah’ım, bir şekilde müjdelerle o vergiyi indiriyorsunuz yani bir şekilde
ölümü gösterip halkı sıtmaya razı ediyorsunuz. Her şeyden vergi, her şeye zam
ama bu zamlar haberlere bile yansımıyor; düzenleme şeklinde, işte, düzeltme
şeklinde yansıyor, zam olarak bile yansımıyor. Ben 1990’lı yıllarda çocuktum
ama en azından medya çıkıp çok rahat bir şekilde iktidarı eleştirebiliyordu,
hükûmeti eleştirebiliyordu, “Zam var.” diyebiliyordu; ülkede “Zam var.” bile
diyemiyoruz. Ama her yer zam. Benzine zam, ekmeğe zam, her şeye zam. Bir gidin,
halk ne yaşıyor biraz görün. Halkın hepsinin sizin gibi Malta’da, yurt dışında,
orada, burada çocuklarının şirketleri yok. Halkın sizin gibi, sizin
çocuklarınız gibi gemicikleri de yok.
AYŞE
SULA KÖSEOĞLU (Trabzon) – Kayyum atanan belediyelerde nasıl soyduğunuz belli
oldu, belli oldu, ne gibi soygunlar yaptığınız kayıtlarda belli.
AYŞE
ACAR BAŞARAN (Devamla) – Halk üç kuruş parayla çocuklarını okullara göndermeye
çalışıyor, düzgün bir gelecek yaşatmaya çalışıyor ama o çocuklardan mesela
Batmanlı bir genç -bugün bir haber okudum- öğretmen olmuş ama atanamamış, kuru
yemişçilik yapıyor, bu da sizin ayıbınızdır. 
AYŞE
SULA KÖSEOĞLU (Trabzon) – Yönettiğiniz belediyelerde ne yaptığınız belli.
AYŞE
ACAR BAŞARAN (Devamla) – Her gün o üniversite mezunları atanamadığı için
intihar ediyor, doktoru intihar ediyor, öğretmeni intihar ediyor, hemşiresi
intihar ediyor. Siz hiç düşündünüz mü bu insanlar bu travmayı niye yaşıyorlar?
Çünkü insanlar bu ülkede artık aç, aç. Peki, niye bu kadar vergi var, bu
vergilerle ne oluyor? Eğitim mi daha iyi bir noktaya geliyor? Her gün eğitim
sistemini değiştiriyoruz. Bütün alfabenin harflerini bir araya koydunuz,
sıraladınız, sıralamadığınız harf kalmadı eğitim sisteminde, her harfi
denediniz, sonuç aynı, sıfır, şu anda dünyada yine eğitim konusunda en geri
ülkelerden biriyiz.
Ha,
bu arada, sistemin değişikliğinin bir de çok büyük bir zararı olmuş, onu da
belirtelim. 100 milyon kitap çöp olmuş, 2 milyar TL zarardaymışız. Bu da eğitim
sisteminin bize getirdiği.
Peki,
biz bu kadar vergiyi niye ödüyoruz bunlara vermiyorsak, sağlığa vermiyorsak,
eğitime vermiyorsak, toplumun kalkınmasına vermiyorsak? Savaşa veriyoruz. Her
gün garip bir şekilde sürekli birileriyle savaş hâlindeyiz. Bir gün kalkıyoruz
ki Rus uçağı düşürülmüş, Rusya’yla savaş hâlindeyiz. Rusya domates satın
almıyor bizden, yalvar yakar domates satın alması için uğraşıyoruz, domates
satın alınca da bunu müjde olarak halka ilan ediyoruz. Bir gün geliyor Irak’a
savaş açıyoruz, Irak’la savaşıyoruz, üç gün sonra geliyor bakıyoruz ki petrole
ihtiyacımız var, ticaret iflas etmiş, vay efendim “Kardeşim İbadi” diye
koşuyoruz İbadi’nin kollarına. İşte, siz bu istikrarsız politikalarınızın tek
faturasını halka çıkartıyorsunuz sonra her defasında gidip bu halktan tekrar oy
istiyorsunuz, “Bizi iktidara getirin.” diyorsunuz. Değerli arkadaşlar, halk
uyanıyor artık, farkına varın. 
Bakın,
otomobildeki o cam filmi meselesi bile bir gelir elde etme aracınız oldu. Önce
cam filmini “Tamam, takabilirsiniz.” dediniz, sonra o cam filmleri
söktürüyorsunuz, insanlara ceza yağdırıyorsunuz. Artık nereden, nasıl para
kazanacağınızı; nereden, nasıl halkı sömüreceğinizi; o vatandaşın delik
cebinden 5 kuruşu hani düşmüşse bir yerlere, nasıl oradan alabileceğinizi
şaşırdınız. Bence vazgeçin artık. Biraz da o halkla empati yapın, onların
yaşadıklarını anlamaya çalışın. Dediğim gibi, onlar burada bizim oturduğumuz
gibi ceylan derisi koltuklarda oturmuyorlar, sefalet içindeler ve bu Meclisten
bir çözüm bekliyorlar diyorum.
Teşekkür
ederim. (HDP sıralarından alkışlar) 
BAŞKAN
– Teşekkür ediyorum.
ÖZGÜR
ÖZEL (Manisa) – Karar yeter sayısı…
FİLİZ
KERESTECİOĞLU DEMİR (İstanbul) – Karar yeter sayısı…
BAŞKAN
– Önergeyi oylarınıza sunacağım ve karar yeter sayısı arayacağım: Kabul
edenler… Kabul etmeyenler…
Karar
yeter sayısı yoktur, birleşime on dakika ara veriyorum. 
Kapanma Saati: 21.01
SEKİZİNCİ OTURUM
Açılma Saati: 21.18
BAŞKAN: Başkan Vekili Ahmet AYDIN 
KÂTİP ÜYELER: İshak GAZEL (Kütahya), Ali Haydar HAKVERDİ (Ankara)
-----0-----
BAŞKAN
– Türkiye Büyük Millet Meclisinin 19’uncu Birleşiminin Sekizinci Oturumunu
açıyorum.
502
sıra sayılı Kanun Tasarısı’nın 16’ncı maddesi üzerinde Batman Milletvekili Ayşe
Acar Başaran ve arkadaşları tarafından verilen önergenin oylamasında karar
yeter sayısı bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım: Kabul
edenler… Kabul etmeyenler… 
ÖZGÜR
ÖZEL (Manisa) – Yok, yok. (AK PARTİ sıralarından “Var, var.” sesleri)
Elektronik, elektronik…
BAŞKAN
– Elektronik cihazla yapacağız oylamamızı. 
Oylama
için üç dakika süre veriyorum ve oylama işlemini başlatıyorum.
(Elektronik
cihazla oylama yapıldı) 
BAŞKAN
– Karar yeter sayısı yoktur. 
Birleşime
on dakika ara veriyorum.
Kapanma Saati: 21.21
DOKUZUNCU OTURUM
Açılma Saati: 21.38
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Ali Haydar HAKVERDİ (Ankara)
-----0-----
BAŞKAN
– Türkiye Büyük Millet Meclisinin 19’uncu Birleşiminin Dokuzuncu Oturumunu
açıyorum.
502
sıra sayılı Kanun Tasarısı’nın 16’ncı maddesi üzerinde Batman Milletvekili Ayşe
Acar Başaran ve arkadaşları tarafından verilen önergenin ikinci oylamasında da
karar yeter sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım. 
Oylama
elektronik oylama cihazıyla yapılacaktır. 
Oylama
için üç dakika süre veriyorum ve oylama işlemini başlatıyorum.
(Elektronik
cihazla oylama yapıldı) 
BAŞKAN
– Karar yeter sayısı vardır, önerge kabul edilmemiştir.
502
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
16’ncı
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 16’ncı maddesinde geçen “2017 yılı
eylül, ekim, kasım, aralık aylarına ilişkin” ibaresinin tasarıdan çıkarılmasını
arz ve teklif ederiz.

 Mustafa Kalaycı Emin Haluk Ayhan Erhan
Akçay
 Konya Denizli Manisa
 Baki Şimşek Mehmet Erdoğan Erkan
Haberal
 Mersin Muğla Ankara
 Fahrettin Oğuz
Tor
 Kahramanmaraş
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkan.
BAŞKAN
– Önerge üzerinde Kahramanmaraş Milletvekili Fahrettin Oğuz Tor konuşacaktır. 
Buyurun
Sayın Tor. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 502 sıra
sayılı Kanun Tasarısı’nın 16’ncı maddesi üzerinde Milliyetçi Hareket Partisi
adına söz almış bulunuyorum. Bu vesileyle sizleri ve bizleri izleyen değerli
vatandaşlarımıza selam ve saygılarımı sunuyorum. 
Bildiğiniz
üzere 2016 yılında asgari ücrette yapılan artışla 2017 Ocak ayında bekâr ve
çocuksuz asgari ücretlinin eline net 1.404 lira ücret geçmektedir. 2017 Eylül,
Ekim, Kasım ve Aralık itibarıyla bazı ücretlilerin net eline geçen miktar artan
vergi oranı sebebiyle 1.404 liranın altına düşmüştür. Bekâr ve çocuksuz asgari
ücretlinin eline Eylül 2017’de 29 lira, Ekim, Kasım ve Aralık aylarında da
75’er lira olmak üzere toplam 256 lira daha az ücret ödenmiştir.
İleride
de ifade edeceğim üzere, yıllık enflasyonun asgari ücret artışının iki katı
oranına ulaştığını birlikte düşündüğümüzde zaten zar zor geçinen asgari ücretli
2017 yılında fevkalade güç durumda kalmıştır. Bu sebeple tasarının 16’ncı
maddesiyle ücretlilerin 2017 yılı Eylül, Ekim, Kasım ve Aralık aylarındaki
ücretlerindeki düşüşün net asgari ücret düzeyine telafi edilmesini olumlu
karşılıyoruz. Düzenlemeyi olumlu karşılamakla birlikte yeterli olmadığını da belirtmek
isterim. 
Değerli
milletvekilleri, 2016 yılında asgari ücretlinin eline net 1.300 lira
geçmekteydi. 2017 yılında bu miktar 1.404 liraya yükselmiştir. 2016 yılından
2017 yılına ücret artışı yüzde 8’dir. Bir ayda ekim ayı enflasyonu yüzde 1,7,
on aylık enflasyon 11,6, Ekim 2016’ya göre on iki aylık enflasyon yüzde
17,2’dir, on iki aylık ortalamalara göre ise 14,4’tür. Gerçekleşen dört
enflasyon oranı fiyat artışlarının kasım ve aralıkta da devam edeceğini
göstermektedir. Vatandaş motorine, benzine yapılan günübirlik zamları takip
edemez hâle gelmiştir. Bu durumda yıl sonunda on iki aylık enflasyonun yüzde
14-15 aralığında gerçekleşmesi kuvvetle muhtemeldir. Bu tasarıyla yapılacak
zamlarla fiyat artışları gelecekte daha da yüksek oranlara ulaşacaktır. 2017
yılı yıllık enflasyonunun yüzde 14-15 oranında, belki de daha fazla oranda gerçekleşeceği
dikkate alındığındaücretli kesime, özellikle asgari ücretliye
haksızlık yapıldığı açık seçiktir. Ücretlinin 2017 yılında gerçekleşen resmî
enflasyon rakamlarına göre en az yüzde 7 alacağı vardır. Siz
gerçekleşecek enflasyonu doğru tahmin edememenin cezasını, asgari ücretliye
çektiriyorsunuz.
Kısaca
şunu söylemek istiyorum: Asgari ücretli kardeşimize Hükûmetin 2017 yılında her
ay için en az net 100 TL enflasyon borcu vardır. Siz asgari ücretlinin düşen
ücretini Ocak 2017'de yani bundan on ay önce aldığı miktara telafi etmekle
borcunuzu ödemiş olamazsınız. Asgari ücretliye borcunuzu ödemenin yolu telafi
ücretine ilave olarak aylık net 100 TL enflasyon farkı vermektir; hakkaniyet
bunu gerektirir. 
Adalet
ve Kalkınma Partisi seçim beyannamesinde çalışma barışını, çalışma hayatında
hakkaniyeti ve insan onuruna yakışır çalışma ortamlarını tesis etme sözü
verdi, taşeron işçilere kadro sözü verdi; oylarını aldınız, iktidar oldunuz.
Gelinen noktada ise kaşıkla verdiğinizi kepçeyle alıyorsunuz. Bu, hakkaniyetli
bir yaklaşım değildir.
Bakınız,
burada birçok konuşmacı arkadaşımız dile getirdi, getirdiğiniz bu tasarıyla bir
taraftan vatandaşa yeni vergi yükleri getiriyorsunuz, diğer taraftan da 3
telefon firmasının 4,5 milyar lira vergisini, 1 milyar liraya düşürerek 3,5
milyar lirasını affediyorsunuz. Bu 3 firma, dünyanın en zengin uluslararası
firmalarıdır. Bunun adını atalarımız “Zengine şapur şupur fakire, asgari
ücretliye, emekliye gelince Yarabbi şükür.” koymuş. Uluslararası trilyonluk
firmalara 3 milyar, 3,5 milyar menfaat sağlıyorsunuz, ücretliye 75 lira.
Hakkaniyet bunun neresindedir? Bu, asgari ücretliyi, emekliyi üzecektir; bu,
kamu vicdanını yaralayacaktır. 2 milyon asgari ücretliye 100 TL net enflasyon
zammı verseniz, toplamda 200 milyon lira eder. Telefon firmalarının
affedeceğiniz 3,5 milyar liralık vergi affının yaklaşık yirmide 1’idir.
Netice
olarak, asgari ücretlinin ücretinin telafi edilmesi doğru bir yaklaşımdır ama
yeterli değildir. Asgari ücretteki artışın yıllık enflasyonun çok altında
kalması nedeniyle ücretlerinin satın alma gücündeki azalmanın da telafi
edilmesi gerektiğini belirtiyor, yüce heyetinizi saygılarımla selamlıyorum.
(MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
16’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
17’nci
madde üzerinde bir adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 17’nci maddesinde geçen “bunları idare
edenler” ifadesinin “idarecileri” şeklinde değiştirilmesini arz ve teklif
ederiz. 
 Mustafa Kalaycı Emin Haluk
Ayhan Erkan Akçay
 Konya  Denizli Manisa
 Baki Şimşek Mehmet
Erdoğan Erkan Haberal 
 Mersin Muğla Ankara
 Ahmet Selim Yurdakul
 Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Sayın Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde söz isteyen Antalya Milletvekili Ahmet Selim Yurdakul.
Buyurun
Sayın Yurdakul. (MHP sıralarından alkışlar)
AHMET
SELİM YURDAKUL (Antalya) – Sayın Başkan, saygıdeğer milletvekilleri; 502 sıra
sayılı Kanun Tasarısı’nın 17’nci maddesi hakkında konuşmak üzere Milliyetçi
Hareket Partisi adına söz aldım. 
Muhterem
vatandaşlar, tebligatlarla ilgili mevcut mevzuattaki birtakım eksiklikler ve
boşluklar nedeniyle vatandaşlarımız ciddi sorunlar yaşamaktadır. Afaki
bildirimlerle, muhatabın kendisine tebliğ edilmediği hâlde tebliğ edilmiş gibi
görünen bildirimler nedeniyle vatandaşlar yaşadıkları maddi ve manevi
sıkıntıları bizlere de sık sık iletiyorlar ve bu soruna bir çözüm getirmemizi
talep ediyorlar. 
17’nci
maddedeki değişiklikle tebligatların en doğru ve hızlı biçimde muhataplarına
ulaşmasını sağlayacak bir düzenleme hayata geçecektir. İşte bu düzenlemeyle
tebligatların zamanında sahibine ulaştırılamamasından dolayı vatandaşlarımızın
yaşadıkları maddi ve manevi zararlar büyük oranda azalacak ve hakları
korunacaktır. Bu nedenle düzenlemeyi destekliyoruz. 
Muhterem
vatandaşlar, ülkelerde uygulanan vergi politikaları hem vatandaşların huzuru ve
mutluluğu hem de ülke ekonomilerinin başarısı için önemlidir. Ülkemizde adil
bir vergi sistemi olmadığı için sizin aklınızdan ne geçiyorsa benim aklımdan da
o geçiyor. 
Bizler
Milliyetçi Hareket Partisi olarak yalnızca güçlüleri daha da güçlü kılmayı amaç
edinenlerin her zaman karşısında olduk. Türk milletinin girişimcilik azmini ve
ruhunu yıkan vergi politikalarının karşısında yer aldık. Bundan sonra da
ekonomiyi ve kamu maliyesini yalnızca gariplerin sırtına yüklemek isteyen politikaların
karşısında yer alacağız. Seçim beyannamelerimizde de kazanç esaslı adil vergi
politikalarımızı vatandaşlarımıza sunduk. 
Bugün
mercimek, saman, et ithal eden bir ülke hâline geldik. Ülkemizin çiftçisinin,
zanaatkârının, esnafının yani alın terini bu topraklara döken her bir
kardeşimizin terinin karşılığını hakkıyla alabilmesi için Milliyetçi Hareket
Partisi olarak birçok politika ve öneriler sunduk. 
Adil
ve iyi niyetli idare edilen bir Türkiye hayalimiz var. Vatandaşlarımızı
dinleyerek, onların önüne set kurmaya değil, önlerindeki setleri aşmalarına
nasıl yardım ederiz diye Milliyetçi Hareket Partisi olarak ekonomi
uzmanlarımızla gece-gündüz çalışıyoruz. Biliyoruz ki ülkemiz ancak mutlu,
huzurlu ve müreffeh vatandaşlarla gelişir, korunur ve biliyoruz ki bunu yapmak
mümkün. 
Çiftçimiz
1.500 metre yükseklikteki 5 dönüm tarlasını zirai üretim için kullanmak
istiyorsa o çiftçinin ucuz bir akaryakıta ve ucuz bir arazi taşıtına ihtiyacı
var. Mevcut tarıma uygun alanları şuursuzca yok etmek yerine, ülkemizde tarıma
uygun bütün alanları kullanmak, hatta tarıma elverişsiz olan alanları bile
elverişli hâle getirip ekonomiye kazandıracak insan gücümüz var. Tek
ihtiyacımız olan, millî şuur ve ruhtur. Bu ruh çiftçinin, zanaatkârın hâlinden
anlayacak derinlikte olmalıdır. Örneğin, Antalya’da Elmalı’da, Korkuteli’nde
arazi aracına veya traktörüne vergisiz yakıt alabilen çiftçimiz önce kendi
topraklarını işleyecektir. Baktı ki topraktan para kazanıyor, bir sonraki sezon
hazineden toprak kiralayacaktır. Böylelikle, tarım ve hayvancılık gelişecek,
daha ucuz diye dünyanın bir ucundan saman, mercimek ve et ithal edilmeyecektir.
Biliyorsunuz, Millî Mücadele kahramanlarımız yalnızca cephelerde savaşmadı;
onlar, toptan harap olmuş, yıkılmış bir vatanı ve ekonomiyi ayağa kaldırdılar.
Onların kıt kanaat imkânlarla Türk milletine yıllarca hizmet etsin diye meydana
getirdikleri fabrikaları hepimiz biliyoruz. Daha önce yaptık, yine yaparız;
vatan bizim, toprak bizim, zafer bizim.
Hepinizi
sevgi ve saygılarımla selamlıyorum. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
17’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
18’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Birleşime
iki dakika ara veriyorum. 
Kapanma Saati: 21.54
ONUNCU OTURUM
Açılma Saati: 21.55
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Ali Haydar HAKVERDİ (Ankara)
-----0-----
BAŞKAN
– Türkiye Büyük Millet Meclisinin 19’uncu Birleşiminin Onuncu Oturumunu
açıyorum.
502
sıra sayılı Kanun Tasarısı’nın görüşmelerine devam ediyoruz.
Komisyon? Yok.
Ertelenmiştir.
2’nci sırada
bulunan 457 sıra sayılı Kanun Tasarısı ile Dışişleri Komisyonu Raporu’nun
görüşmelerine başlıyoruz.
2.- AB-EFTA
Ortak Transit Ortak Komitesinin 20 Mayıs 1987 Tarihli Ortak Transit Rejimine
İlişkin Sözleşmeyi Değiştiren 28/04/2016 Tarihli ve 1/2016 Sayılı Kararının
Onaylanmasının Uygun Bulunduğuna Dair Kanun Tasarısı (1/745) ve Dışişleri
Komisyonu Raporu (S. Sayısı: 457) 
BAŞKAN
- Komisyon? Yok.
Ertelenmiştir.
Gündemimizde
başka bir konu bulunmadığından, alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için 9
Kasım 2017 Perşembe günü saat 14.00’te toplanmak üzere birleşimi kapatıyor,
hayırlı geceler diliyorum. 
Kapanma Saati: 21.56




(x) Bu bölümde hatip tarafından Türkçe
olmayan kelimeler ifade edildi.


(x) 502 S. Sayılı Basmayazı 2/11/2017
tarihli 17’nci Birleşim Tutanağı’na eklidir.




