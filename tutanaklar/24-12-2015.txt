



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 19’uncu
Birleşim
 24
Aralık 2015 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Kars Milletvekili Yusuf Selahattin
Beyribey’in, Sarıkamış şehitlerine ilişkin gündem dışı konuşması
2.- İstanbul Milletvekili Yakup Akkaya’nın,
Türkiye Büyük Millet Meclisi Başkanlığı idari teşkilatında çalışmakta olan kamu
görevlilerine yönelik sendikal baskı yapıldığı iddialarına ilişkin gündem dışı
konuşması
3.- İstanbul Milletvekili Filiz
Kerestecioğlu’nun, hasta tutsakların yaşadığı sorunlara ilişkin gündem dışı
konuşması
IV.- AÇIKLAMALAR
1.- Ankara Milletvekili Levent Gök’ün,
İsmet İnönü’nün 42’nci ölüm yıl dönümüne ilişkin açıklaması
2.- İzmir Milletvekili Oktay Vural’ın,
Meclis Kanunlar ve Kararlar Dairesi Başkanının 17-25 Aralık süreciyle ilgili
verilen Meclis araştırması önergesiyle ilgili görüşlerini ifade ettiği için
görevden alınmasının yanlış olduğuna ilişkin açıklaması
3.- Diyarbakır Milletvekili İdris
Baluken’in, Rusya Dışişleri Bakanıyla görüşmesi nedeniyle HDP Eş Genel
Başkanını açıktan hedef gösteren açıklamaları yapan Cumhurbaşkanı ve Başbakan
başta olmak üzere AKP’li yetkilileri ve bu hedefleştirici manşetleri atan
medyayı şiddetle kınadığına ve Hükûmetin sokağa çıkma yasaklarını derhâl
kaldırması gerektiğine ilişkin açıklaması
4.- Ankara Milletvekili Levent Gök’ün,
Meclis Başkanının MHP grubunun 17-25 Aralık süreciyle ilgili Meclis araştırması
önergesini iade etmesinin yanlış bir tutum olduğuna ve bu konuda görüşünü ifade
eden Meclis Kanunlar ve Kararlar Dairesi Başkanının görevden alınmasını
kınadığına ilişkin açıklaması
5.- Aksaray Milletvekili İlknur İnceöz’ün,
Mardin’in Dargeçit ilçesinde AK PARTİ İlçe Başkanının bir yakınının evine
yapılan saldırıda hayatını kaybedenler ile terörle mücadele ederken şehit
olanlara Allah’tan rahmet dilediğine, sokağa çıkma yasaklarıyla ilgili alınan
kararların doğru olduğuna, Diyarbakır Milletvekili İdris Baluken ile Ankara
Milletvekili Levent Gök’ün yaptıkları açıklamalarındaki bazı ifadelerine
ilişkin açıklaması
6.- Ankara Milletvekili Levent Gök’ün,
yolsuzluk olaylarının nedenlerinin ve sonuçlarının araştırılması amacıyla
verilen önergelerin Meclis Başkanlığınca reddedilmesinin nedeninin izah
edilmesi gerektiğine ve Ankara Milletvekili Ahmet Gündoğdu’nun sataşma
nedeniyle yaptığı konuşması ile Diyarbakır Milletvekili İdris Baluken’in
yaptığı açıklamasındaki bazı ifadelerine ilişkin açıklaması
7.- Amasya Milletvekili Mehmet Naci
Bostancı’nın, İzmir Milletvekili Oktay Vural ile Diyarbakır Milletvekili İdris
Baluken’in yaptıkları açıklamalarındaki bazı ifadelerine ilişkin açıklaması
8.- Diyarbakır Milletvekili İdris
Baluken’in, Aksaray Milletvekili İlknur İnceöz ile Amasya Milletvekili Mehmet
Naci Bostancı’nın yaptıkları açıklamalarındaki bazı ifadelerine ilişkin
açıklaması
9.- İzmir Milletvekili Oktay Vural’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
10.- Başbakan Yardımcısı Yıldırım Tuğrul
Türkeş’in, Diyarbakır Milletvekili İdris Baluken ile Ankara Milletvekili Levent
Gök’ün yaptıkları açıklamalarındaki bazı ifadelerine ilişkin açıklaması
11.- Diyarbakır Milletvekili İdris
Baluken’in, Başbakan Yardımcısı Yıldırım Tuğrul Türkeş’in yaptığı
açıklamasındaki bazı ifadelerine ilişkin açıklaması
12.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
13.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
14.- Ankara Milletvekili Levent Gök’ün,
Başbakan Yardımcısı Yıldırım Tuğrul Türkeş ile Amasya Milletvekili Mehmet Naci
Bostancı’nın yaptıkları açıklamalarındaki bazı ifadelerine ilişkin açıklaması
15.- Başbakan Yardımcısı Yıldırım Tuğrul
Türkeş’in, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
16.- İzmir Milletvekili Oktay Vural’ın,
Meclis Başkanının parti taassubuyla değil hukuk ve vicdan çerçevesinde karar
vermesi gerektiğine ilişkin açıklaması
17.- Mersin Milletvekili Aytuğ Atıcı’nın,
İsmet İnönü’nün 42’nci ölüm yıl dönümüne ve Mersin’de elektrik dağıtım
işlerinin özelleştirilmesinden sonra yatırımların aksamasının vatandaşı mağdur
ettiğine ilişkin açıklaması
18.- Balıkesir Milletvekili Ahmet Akın’ın,
İsmet İnönü’nün 42’nci ölüm yıl dönümüne ve Balıkesir’de meydana gelen iş
kazalarına ilişkin açıklaması
19.- Bursa Milletvekili Nurhayat Altaca
Kayışoğlu’nun, İsmet İnönü’nün 42’nci ölüm yıl dönümüne ve eğitim kurumlarının
gerici kuşatmalarla baskı altına alınmasını kınadığına ilişkin açıklaması
20.- Mardin Milletvekili Erol Dora’nın,
TBMM Başkan Vekili Pervin Buldan’a görevinde başarılar dilediğine ve Doğu ve
Güneydoğu Anadolu Bölgelerindeki terör olayları nedeniyle çocukların hayatını
kaybetmesine ilişkin açıklaması
21.- Niğde Milletvekili Ömer Fethi
Gürer’in, İsmet İnönü’nün 42’nci ölüm yıl dönümüne, halkın geçim sıkıntısı içinde
olduğuna ve Maliye Bakanının çizdiği tablonun halkın gerçekleriyle
örtüşmediğine ilişkin açıklaması
22.- Isparta Milletvekili Nuri Okutan’ın,
mülki idare amirlerinin maaşlarının hâkim ve savcı maaşlarıyla eşitlenmesini
beklediklerine ilişkin açıklaması
23.- Eskişehir Milletvekili Cemal Okan
Yüksel’in, Eskişehir’in Gündoğdu Mahallesi’nde kentsel dönüşümle ilgili yaşanan
sorunlara ilişkin açıklaması
24.- Ankara Milletvekili Şenal Sarıhan’ın,
İsmet İnönü’nün 42’nci ölüm yıl dönümüne ve Adalet Bakanının tutuklu
gazetecilerle ilgili bazı ifadelerine ilişkin açıklaması
25.- Samsun Milletvekili Kemal Zeybek’in,
İsmet İnönü’nün 42’nci ölüm yıl dönümüne ve Samsun’da ihtiyaç sahibi
vatandaşlara yapılan sosyal yardımların adil yapılmadığına ilişkin açıklaması
26.- Kocaeli Milletvekili Fatma Kaplan
Hürriyet’in, İsmet İnönü’nün 42’nci ölüm yıl dönümüne ve Kocaeli’nin Kartepe
ilçesinde bulunan Köseköy Gençlik Eğitim ve Rehabilitasyon Merkezinde ortaya
çıkan işkence görüntülerine ilişkin açıklaması
27.- İstanbul Milletvekili Selina Doğan’ın,
İsmet İnönü’nün 42’nci ölüm yıl dönümüne ve Noel Bayramı’nı kutladığına ilişkin
açıklaması
28.- Konya Milletvekili Mustafa Hüsnü
Bozkurt’un, uygulanan politikaların doğruluğunun alınan oy oranına bağlı
olmadığına ilişkin açıklaması
29.- İstanbul Milletvekili Sibel
Özdemir’in, İsmet İnönü’nün 42’nci ölüm yıl dönümüne ve İstanbul’un Avcılar
ilçesinin Ambarlı Mahallesi’nin bir bölümü için alınan afete maruz bölge kararı
nedeniyle vatandaşların mağdur olduğuna ilişkin açıklaması
30.- Muğla Milletvekili Nurettin Demir’in,
İsmet İnönü’nün 42’nci ölüm yıl dönümüne, Millî Eğitim Bakanlığının şube müdürü
atamalarının iptaliyle ilgili Danıştay kararlarına uymadığına ve turizm
sektörünün ihracat teşviklerinden yararlanamadığına ilişkin açıklaması
31.- Denizli Milletvekili Melike
Basmacı’nın, 17-25 Aralık yolsuzluk ve rüşvetle mücadele haftasını kutladığına
ve SSK ile BAĞ-KUR emeklilerine seyyanen verilen zammın neden memur emeklilerine
verilmediğini öğrenmek istediğine ilişkin açıklaması
32.- Kocaeli Milletvekili Tahsin Tarhan’ın,
İsmet İnönü’nün 42’nci ölüm yıl dönümüne, Gebze-İzmit metro hattı ihalesi ile
Gebze-İzmit ek tren seferlerinin durumunu öğrenmek istediğine ilişkin
açıklaması
33.- Adana Milletvekili Seyfettin
Yılmaz’ın, 17-25 Aralık sürecinin gündeme gelmemesi yönünde antidemokratik bir
uygulama olduğuna ilişkin açıklaması
34.- Amasya Milletvekili Mustafa Tuncer’in,
İsmet İnönü’nün 42’nci ölüm yıl dönümüne ve Amasya İl Sağlık Müdürlüğünün
sağlık meslek liselerinden stajyer öğrenci kabul etmediğine ilişkin açıklaması
35.- Denizli Milletvekili Kazım Arslan’ın,
İsmet İnönü’nün 42’nci ölüm yıl dönümüne ve Pamukkale Üniversitesi Mühendislik
Fakültesinin eski binasının TÜRGEV’e verildiği ve Denizli Lisesinin Denizli
Büyükşehir Belediyesine devredildiği iddialarının doğru olup olmadığını
öğrenmek istediğine ilişkin açıklaması
36.- Mersin Milletvekili Serdal
Kuyucuoğlu’nun, İsmet İnönü’nün 42’nci ölüm yıl dönümüne ve Doğu ve Güneydoğu
Anadolu Bölgelerinde yaşanan terör olaylarına ilişkin açıklaması
37.- Afyonkarahisar Milletvekili Mehmet
Parsak’ın, Meclis Başkanının MHP grup önerisini reddetmesini kınadığına ilişkin
açıklaması
38.- Antalya Milletvekili Mustafa
Akaydın’ın, İsmet İnönü’nün 42’nci ölüm yıl dönümüne ve Amerikalı gazeteci
Seymour Hersh’in Suriye’de sarin gazı kullanımında Türkiye’nin de katkısı
olduğuna dair iddialarına Hükûmetin cevap vermeyi düşünüp düşünmediğini
öğrenmek istediğine ilişkin açıklaması
39.- Uşak Milletvekili Özkan Yalım’ın,
çiftçi ile esnaf emeklilerinin maaşlarına zam yapılıp yapılmayacağını öğrenmek
istediğine ve İsmet İnönü’nün 42’nci ölüm yıl dönümüne ilişkin açıklaması
40.- İzmir Milletvekili Oktay Vural’ın,
Meclis Başkanının, 17-25 Aralık süreciyle ilgili verdikleri bir Meclis
araştırması önergesinin gerekçesinde yer alan hususları Anayasa’nın 138’inci ve
Meclis İçtüzüğü’nün 67’nci maddeleri uyarınca “kaba ve yaralayıcı sözler”
olarak değerlendirip iade etmesinin yanlış bir uygulama olduğuna ilişkin
açıklaması
41.- Amasya Milletvekili Mehmet Naci
Bostancı’nın, Meclis Başkanının Meclis İçtüzüğü’nün 67’nci maddesi çerçevesinde
iade ettiği grup önerilerinin Danışma Kurulundan geçmeksizin tekrar
getirilemeyeceğine ve Başkan Vekilinin bu konuda herhangi bir takdir yetkisinin
bulunmadığına ilişkin açıklaması
42.- Diyarbakır Milletvekili İdris
Baluken’in, Meclis Başkanının, muhalefet partilerinin grup önerilerini AKP
Grubunun temel duruşu üzerinden değerlendirmesinin son derece vahim bir durum
olduğuna ilişkin açıklaması
43.- Ankara Milletvekili Levent Gök’ün,
Meclisin denetim görevinin kısıtlanamayacağına ve CHP Grubu olarak verdikleri
önergenin görüşülmesinde ısrarcı olduklarına ilişkin açıklaması
44.- Kırıkkale Milletvekili Ramazan Can’ın,
Meclis Başkanının geri gönderdiği önergelerin, Meclis İçtüzüğü’nün 19’uncu
maddesi devreye girmeden tekrar gündeme alınamayacağına ilişkin açıklaması
45.- Çorum Milletvekili Lütfiye İlksen
Ceritoğlu Kurt’un, Adana Milletvekili Seyfettin Yılmaz’ın usul görüşmesi
üzerinde yaptığı konuşmasındaki bazı ifadelerine ilişkin açıklaması
46.- Adana Milletvekili Seyfettin
Yılmaz’ın, Çorum Milletvekili Lütfiye İlksen Ceritoğlu Kurt’un yaptığı
açıklamasındaki bazı ifadelerine ilişkin açıklaması
47.- Ankara Milletvekili Levent Gök’ün,
Rize Milletvekili Osman Aşkın Bak’ın sataşma nedeniyle yaptığı konuşmasındaki
bazı ifadelerine ilişkin açıklaması
48.- Denizli Milletvekili Kazım Arslan’ın,
17-25 Aralık sürecinin tekrar araştırılmasında fayda olduğuna ilişkin
açıklaması
49.- Kırıkkale Milletvekili Ramazan Can’ın,
Meclis Başkanının tutumunun usul görüşmesine konu edilmesinin doğru olmadığına
ilişkin açıklaması
50.- Osmaniye Milletvekili Ruhi Ersoy’un,
her türlü haksızlık ve hukuksuzluk karşısında halkı arkasına alarak hakikatleri
gizlemenin sağlıklı olmadığına ilişkin açıklaması
51.- Afyonkarahisar Milletvekili Mehmet
Parsak’ın, AK PARTİ’li milletvekillerinin 17-25 Aralık sürecini darbe girişimi
olarak nitelendirdiklerine ve bununla ilgili savların araştırılması gerektiğine
ilişkin açıklaması
52.- İzmir Milletvekili Oktay Vural’ın,
Afyonkarahisar Milletvekili Ali Özkaya’nın MHP grup önerisi üzerinde yaptığı
konuşmasındaki bazı ifadelerine ilişkin açıklaması
53.- Ankara Milletvekili Levent Gök’ün,
17-25 Aralığın darbe ya da montaj olup olmadığı konusundaki AKP iddialarının
tartışılması gerektiğine ve bu bakımdan MHP grup önergesini desteklediklerine
ilişkin açıklaması
54.- Amasya Milletvekili Mehmet Naci
Bostancı’nın, muhalefet partileri milletvekillerinin, dile getirdikleri
görüşlerin mutlak surette kabul edilmesi gerektiğini ve kendi yargılarının
doğru olduğunu âdeta bağırıp çağırarak kabul ettirmek gibi bir garabetin içine
girdiklerine ilişkin açıklaması
55.- Çanakkale Milletvekili Bülent Öz’ün,
İsmet İnönü’nün 42’nci ölüm yıl dönümüne ve Türkiye’nin hukuk devleti olduğunu
söyleyenlerin yargıdan kaçmaması gerektiğine ilişkin açıklaması
56.- Kayseri Milletvekili İsmail Tamer’in,
TBMM Başkan Vekili Pervin Buldan’a görevinde başarılar dilediğine, Noel
Bayramı’nı kutladığına ve Kayseri Milletvekili Çetin Arık’ın MHP grup önerisi
üzerinde yaptığı konuşmasındaki bazı ifadelerine ilişkin açıklaması
57.- Erzurum Milletvekili Kamil Aydın’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
58.- Diyarbakır Milletvekili İdris
Baluken’in, AKP milletvekillerinin, 17-25 Aralık süreciyle ilgili sağlıklı bir
soruşturma yürütülmesini sağlamak yönünde oy kullanmalarını dilediğine ilişkin
açıklaması
59.- Malatya Milletvekili Nurettin
Yaşar’ın, Hristiyan yurttaşların Noel Bayramı’nı kutladığına ilişkin açıklaması
60.- Mersin Milletvekili Aytuğ Atıcı’nın,
siyasi partilerin kendi aralarındaki kavgaları çocuklara yansıtmaması
gerektiğine ilişkin açıklaması
61.- İstanbul Milletvekili Aykut
Erdoğdu’nun, Türkiye’nin, özellikle bankacılık işlemlerinin yurt dışı kaynaklı
bir siber saldırı altında olduğuna yönelik bilgilerle ilgili Hükûmetten bilgi
almak istediğine ilişkin açıklaması
62.- Amasya Milletvekili Mehmet Naci
Bostancı’nın, Aydın Milletvekili Bülent Tezcan’ın CHP grup önerisi üzerinde
yaptığı konuşmasındaki bazı ifadelerine ilişkin açıklaması
63.- İzmir Milletvekili Oktay Vural’ın,
İzmir Milletvekili Hamza Dağ’ın CHP grup önerisi üzerinde yaptığı
konuşmasındaki bazı ifadelerine ilişkin açıklaması
64.- Amasya Milletvekili Mehmet Naci
Bostancı’nın, İstanbul Milletvekili Aykut Erdoğdu’nun sataşma nedeniyle yaptığı
konuşmasındaki bazı ifadelerine ilişkin açıklaması
65.- İzmir Milletvekili Oktay Vural’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
66.- Mersin Milletvekili Yılmaz Tezcan’ın,
Ankara Milletvekili Levent Gök’ün sataşma nedeniyle yaptığı konuşması
sırasındaki bazı ifadelerine ilişkin açıklaması
67.- İstanbul Milletvekili Yakup
Akkaya’nın, İzmir Milletvekili Hamza Dağ’ın CHP grup önerisi üzerinde yaptığı
konuşmasındaki bazı ifadelerine ilişkin açıklaması
68.- Ordu Milletvekili Oktay Çanak’ın,
Afyonkarahisar Milletvekili Mehmet Parsak’ın sataşma nedeniyle yaptığı
konuşmasındaki bazı ifadelerine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, bir yetkilinin, herhangi bir siyasi partinin grup önerisine
ilişkin görüşlerini ifade etmesi nedeniyle görevden alınmasını doğru
bulmadığına ilişkin konuşması
2.- Oturum Başkanı TBMM Başkan Vekili
Pervin Buldan’ın, Başkanlık Divanı olarak ülkemizde yaşayan hiçbir insanın
dininden, dilinden, ırkından ve cinsiyetinden kaynaklı aşağılanmasını, rencide
edilmesini ve bundan kaynaklı nefret söylemlerini tasvip etmediklerine ilişkin
konuşması
3.- Oturum Başkanı TBMM Başkan Vekili
Pervin Buldan’ın, hiçbir grubun ve milletvekilinin iradesinin
gasbedilemeyeceğine ve Meclis Başkanının iade ettiği CHP ve MHP grup
önerilerini işleme alacağına ilişkin konuşması
4.- Oturum Başkanı TBMM Başkan Vekili
Pervin Buldan’ın, Başkanlık Divanı olarak Hristiyan âleminin Noel Bayramı’nı
kutladıklarına ilişkin konuşması

VI.- SATAŞMALARA İLİŞKİN KONUŞMALAR
1.- Ankara Milletvekili Ahmet Gündoğdu’nun,
İstanbul Milletvekili Yakup Akkaya’nın yaptığı gündem dışı konuşması sırasında
şahsına sataşması nedeniyle konuşması
2.- Aksaray Milletvekili İlknur İnceöz’ün,
Adana Milletvekili Seyfettin Yılmaz’ın usul görüşmesi üzerinde yaptığı
konuşması sırasında şahsına sataşması nedeniyle konuşması
3.- Rize Milletvekili Osman Aşkın Bak’ın,
Adana Milletvekili Seyfettin Yılmaz’ın yaptığı açıklaması sırasında şahsına
sataşması nedeniyle konuşması
4.- Adana Milletvekili Seyfettin Yılmaz’ın,
Rize Milletvekili Osman Aşkın Bak’ın sataşma nedeniyle yaptığı konuşması
sırasında şahsına sataşması nedeniyle konuşması
5.- Ankara Milletvekili Sırrı Süreyya
Önder’in, Sinop Milletvekili Nazım Maviş’in HDP grup önerisinde yaptığı
konuşması sırasında Halkların Demokratik Partisine sataşması nedeniyle
konuşması
6.- Diyarbakır Milletvekili İdris
Baluken’in, Trabzon Milletvekili Ayşe Sula Köseoğlu’nun HDP grup önerisi
üzerinde yaptığı konuşması sırasında HDP Grubuna sataşması nedeniyle konuşması
7.- Malatya Milletvekili Nurettin Yaşar’ın,
Aydın Milletvekili Bülent Tezcan’ın CHP grup önerisi üzerinde yaptığı konuşması
sırasında şahsına sataşması nedeniyle konuşması
8.- İstanbul Milletvekili Aykut
Erdoğdu’nun, İzmir Milletvekili Hamza Dağ’ın CHP grup önerisi üzerinde yaptığı
konuşması sırasında Cumhuriyet Halk Partisine sataşması nedeniyle konuşması
9.- Ankara Milletvekili Levent Gök’ün, Amasya
Milletvekili Mehmet Naci Bostancı’nın yaptığı açıklaması sırasında CHP Grubuna
sataşması nedeniyle konuşması
10.- Diyarbakır Milletvekili Çağlar
Demirel’in, İstanbul Milletvekili Aykut Erdoğdu ile Ankara Milletvekili Levent
Gök’ün sataşma nedeniyle yaptıkları konuşmaları sırasında Halkların Demokratik
Partisine sataşmaları nedeniyle konuşması
11.- Adana Milletvekili Seyfettin
Yılmaz’ın, İstanbul Milletvekili Aykut Erdoğdu ile Ankara Milletvekili Levent
Gök’ün sataşma nedeniyle yaptıkları konuşmaları sırasında MHP Grubuna
sataşmaları nedeniyle konuşması
12.- Amasya Milletvekili Mehmet Naci
Bostancı’nın, Ankara Milletvekili Levent Gök’ün sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
13.- Ankara Milletvekili Levent Gök’ün,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
14.- Afyonkarahisar Milletvekili Mehmet
Parsak’ın, Ordu Milletvekili Oktay Çanak’ın 11 sıra sayılı Kanun Tasarısı’nın
5’inci maddesi üzerinde şahsı adına yaptığı konuşması sırasında Milliyetçi Hareket
Partisine sataşması nedeniyle konuşması

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- CHP Grubu adına, Grup Başkan Vekilleri
Ankara Milletvekili Levent Gök, İstanbul Milletvekili Engin Altay ile Manisa
Milletvekili Özgür Özel’in, siyasi iktidarın basın ve ifade özgürlüğünü ortadan
kaldıran uygulamaları ile yayın yasaklarının halkın haber alma özgürlüğüne ve
demokrasimize olan etkilerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/35)
2.- Bilecik Milletvekili Yaşar Tüzün ve 46
milletvekilinin, silikozis hastalığına yol açan silikanın kullanıldığı ve
silikoz gelişme riski olan sektörlerdeki çalışma koşullarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/36)
3.- Manisa Milletvekili Erkan Akçay ve 19
milletvekilinin, engelli vatandaşların sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/37)
VIII.- USUL HAKKINDA GÖRÜŞMELER
1.- Meclis Başkanının Meclis araştırması
önergelerini iade tasarrufunun İç Tüzük hükümlerine uygun olup olmadığı
hakkında
2.- Oturum Başkanı TBMM Başkan Vekili
Pervin Buldan’ın, Meclis Başkanının iade ettiği Meclis araştırması
önergelerinin gündeme alınması yönündeki tutumunun İç Tüzük hükümlerine uygun
olup olmadığı hakkında

IX.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili İzmir
Milletvekili Oktay Vural tarafından, son yıllarda, özellikle de 17-25 Aralık
sürecinde ülke gündeminden hiç düşmeyen rüşvet ve yolsuzlukların, bunların
sosyal, hukuki ve ekonomik boyutlarının araştırılarak yasal önlemler dâhil
olmak üzere, rüşvet ve yolsuzlukların önlenmesi amacıyla 24/12/2015 tarihinde;
17/12/2015 tarihinde TBMM Başkanı tarafından Anayasa’nın 138’inci ve TBMM
İçtüzüğü’nün 67’nci maddeleri kapsamında görüldüğünden iade edilmiş olan Meclis
araştırması önergesiyle aynı eksendeki, 17-25 Aralık Meclis soruşturması
raporunun görüşmeleri ile kamuoyunda “darbe”, “montaj”, “kumpas”, “algı
operasyonu”, “tezgâh” gibi 17-25 Aralık yolsuzluk ve rüşvet soruşturmasının
karşı savı olarak ortaya atılan iddiaların araştırılması amacıyla 17/12/2015
tarihinde ve 24/12/2015 tarihli, 615 sayılı ve 13885 TBMM genel evrak numaralı
Meclis araştırması açılmasına ilişkin Türkiye Büyük Millet Meclisi Başkanlığına
verilmiş olan Meclis araştırması önergelerinin; Genel Kurulun, 24 Aralık 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
2.- HDP Grubunun, İstanbul Milletvekili
Filiz Kerestecioğlu ve arkadaşları tarafından, Türkiye’de çatışma sürecinde
yaşanan çocuk ölümlerinin ve çocukların bu süreçte gördükleri zararın tespit
edilmesi ve giderilmesi yönünde gerekli çalışmaların yapılması amacıyla
22/12/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun, 24 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
3.- CHP Grubunun, Aydın Milletvekili Bülent
Tezcan ve 23 milletvekili tarafından, ülkemizdeki yolsuzluk olaylarının
nedenleri ve sonuçları ile gelir dağılımında yarattığı etkilerin, toplumsal
yaşamımızda yarattığı yozlaşma ile toplum psikolojisine getirdiği
olumsuzlukların, toplumda yarattığı umutsuzluğun, adalet sistemine olan güvene
etkilerinin incelenmesi ve alınması gereken önlemlerin belirlenmesi amacıyla
24/12/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun, 24 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi

X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ile Plan ve Bütçe
Komisyonu Raporu (1/318) (S. Sayısı: 11)
2.- Türkiye Cumhuriyeti Hükümeti ile Gabon
Cumhuriyeti Hükümeti Arasında Savunma Sanayi İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Millî Savunma
Komisyonu ve Dışişleri Komisyonu Raporları (1/304) (S. Sayısı: 3)
24 Aralık 2015 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Pervin BULDAN
KÂTİP ÜYELER
: Sema KIRCI (Balıkesir), Mustafa AÇIKGÖZ (Nevşehir)
------0-----
BAŞKAN
– Türkiye Büyük Millet Meclisinin 19’uncu Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Sarıkamış şehitleri hakkında söz isteyen Kars Milletvekili Sayın
Yusuf Selahattin Beyribey’e aittir.
Buyurunuz
Sayın Beyribey. (AK PARTİ sıralarından alkışlar)
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Kars Milletvekili Yusuf Selahattin Beyribey’in,
Sarıkamış şehitlerine ilişkin gündem dışı konuşması
YUSUF
SELAHATTİN BEYRİBEY (Kars) – Sayın Başkan, değerli milletvekilleri; Sarıkamış
Harekâtı’nın 101’inci yıl dönümü münasebetiyle kaybetmiş olduğumuz 90 bin vatan
evladını anmak üzere söz almış bulunmaktayım. Bugün tarihimizin en dramatik
savaşlarından birini anma günüdür. Sarıkamış Harekâtı’nın 101’inci yılında
sizlerle birlikte geçmişi bir kez daha anıyoruz. 
Kahraman
bir milletin evlatlarıyız. Bizim kahramanlıklarımız aynı zamanda zaferlerle birlikte
acılarla da yaşanmıştır. Yemen’de kavurucu sıcaklıklarda, Çanakkale’de mermi
sağanağında, Sarıkamış’ta dondurucu soğukta nice acılar gizlidir. Bu bize
tarihimizi, medeniyetimizi, en önemlisi de sarsılmaz kardeşliğimizi anlatıyor.
Sarıkamış için hüzünlüyüz çünkü bu topraklar binlerce evladımızın yattığı
yerdir. Bu evlatlarımız yani şehitlerimiz sadece kardan kefende yatıyordu.
Baharla birlikte karlar eriyince, o zaman şehitlerimiz ortaya çıktı, tıpkı
kardelen çiçekleri gibi. Sarıkamış, onun için kardelen şehitlerinin yurdudur.
Yaşanan ağır kış şartlarına rağmen, Türk askerinin ortaya koymuş olduğu
cesareti, mukavemeti, dirayeti ve kahramanlığı göstermesi bakımından Sarıkamış
Harekâtı çok önemli bir olaydır.
O
günden bugüne döndüğümüz zaman, bugün de ülkemizin savunmasını zor şartlar
altında kahramanca yerine getiren Mehmetçik’imiz, şanlı mücadelesinden almış
olduğu ilhamla bugün de vatan mücadelesini, müdafaasını ve topraklarımızın
bütünlüğü savaşını başarıyla yürütmektedir. Bu harekâtın kuşkusuz askerî
açıdan, teknik açıdan birçok yanlışları vardır. Yokluk içinde Allahuekber
Dağlarını aşmaya çalışan çarıksız körpe fidanların hikâyesi sinemizi
yakmaktadır. Bir efsanenin ayakta kalma ve yaşamak için verdiği mücadelenin
haykırışıdır. Yokluk içinde karlı dağları, zemherinin kavurucu soğuğunu aşmaya
çalışan ayakkabısız, paltosuz Anadolu çocukları olan Mehmetçik, her zamanki
gibi cesaret ve kararlılığıyla üzerine düşeni yerine getirmiş ve aldığı emirle
yola koyulmuştur, sorumluluğunun farkındadır. İşte vatan bu azmin, bu
kararlılığın, bu imkânsızlıklara rağmen ortaya çıkan yüksek şuurun neticesinde
aziz şehitlerimizin mirası olarak bizlere kalmıştır. Bu şehitler, kimimizin
dedesi, kimimizin büyük dedesi. O zamanın yiğitlerine bir ülke borçluyuz biz.
Bu yiğitler, vatan müdafaası için bile bile komutanlarının emirlerine itaat
etmişler. Onlar olmasaydı belki de bu topraklarda şimdi biz yaşıyor
olmayacaktık. Osmanlı İmparatorluğu’nun son evlatları, hayatta kalarak değil,
ölerek zafer kazanmayı tercih etmişlerdir. 
Sarıkamış’ta
yapılmak istenen şey Anadolu’nun Türk İslam coğrafyasını yok etme savunmasıdır.
Sarıkamış Harekâtı sonrası hemen “Nasıl olsa Osmanlı büyük ordusunu kaybetti.”
diye İngilizler Çanakkale çıkarmasını yapmışlar ve hatta Ruslar o dönemde 1915
sonrası Osmanlı tebaası olan Ermenileri kullanarak isyanlar çıkarttırmışlardır
ve Sarıkamış Harekâtı’yla orada da yaşayanlara büyük acılar yaşatmışlardır.
Bugün dahi sınırlarımızda dün oynanan oyunlar devam etmekte, Ruslar dâhil
birçok ülke Anadolu’daki boy, fikir ve ırkları kullanarak ülkemizin 1915’lerde
yaşadığı acıları tekrar bizlere yaşatmak istemişlerdir. Gaflet ve dalalet
içinde olanların Sarıkamış Harekâtı’nı iyi anlamalarını ve görmelerini tavsiye
ederim. 
Sayın
milletvekilleri, Sarıkamış Harekâtı sonrası birçok olay sansür edilmiş, daha
sonraki yıllarda halkla paylaşılmamıştır ancak 2002 AK PARTİ iktidarıyla
Sarıkamış Harekâtı’yla ilgili alanlara ihya ve yapılanmalar başlamış, özellikle
Sayın Cumhurbaşkanımız Recep Tayyip Erdoğan’ın himayelerinde o günden bugüne
kadar inşa ve ihya işlemleri yapılmış ve yapılmaya devam etmektedir.
Sarıkamış’taki şehitlerimizi unutmamalıyız, onların anısını yaşatacak her türlü
gayreti göstermeliyiz. Bizlerin geleceğimizin mimarı gençlere de geçmişimizi
iyi anlatmamız lazım. Yapacağımız ikinci şey, bu şehrin hikâyelerini
çocuklarımıza anlatmamız lazım. Bu fedakârlıkları, cesareti, ulvi davranışları
en iyi şekilde çocuklarımıza aktarmamız gerekmektedir. 
(Mikrofon
otomatik cihaz tarafından kapatıldı) 
YUSUF
SELAHATTİN BEYRİBEY (Devamla) - Bunun için bunu bir yenilgi olarak değil, vatan
uğruna kendini feda eden evlatlarımızın hikâyesi olarak anlatmalıyız. 
Sarıkamış
Harekâtı’nın 101’inci yılında tüm şehitlerimizi rahmetle anıyor, hepsinin
önünde saygıyla eğiliyorum, hürmetle eğiliyorum ve onların yakınlarına
saygılarımı sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Beyribey.
Gündem
dışı ikinci söz, Türkiye Büyük Millet Meclisi Başkanlığı idari teşkilatında
çalışmakta olan kamu görevlilerine yönelik sendikal baskı yapıldığı iddiaları
hakkında söz isteyen İstanbul Milletvekili Sayın Yakup Akkaya’ya aittir. 
Buyurunuz
Sayın Akkaya. 
Süreniz
beş dakikadır. (CHP sıralarından alkışlar)
2.- İstanbul Milletvekili Yakup Akkaya’nın,
Türkiye Büyük Millet Meclisi Başkanlığı idari teşkilatında çalışmakta olan kamu
görevlilerine yönelik sendikal baskı yapıldığı iddialarına ilişkin gündem dışı
konuşması
YAKUP
AKKAYA (İstanbul) – Sayın Başkanım, teşekkür ediyorum. 
Öncelikle,
yeni görevinizde başarılar diliyorum.
Sayın
milletvekilleri, hepinizi saygıyla selamlıyorum. 
Hepinizin
bildiği üzere, Türkiye Büyük Millet Meclisinin 24’üncü Döneminde 4688 sayılı
Kamu Görevlileri Sendikaları ve Toplu Sözleşme Kanunu’nda önemli değişiklikler
yapılmıştı. Bu kanunda yapılan bazı değişikliklerin Anayasa’ya aykırı olduğunu
biz o kanun çıkarken Cumhuriyet Halk Partisi olarak bu kürsüden defalarca dile
getirmiştik ama ne yazık ki bizi dinlememiştiniz o zaman. Bütün uyarılarımıza
rağmen, evrensel ilkelere, Anayasa’ya aykırı olarak yasallaşmıştı bu kanun. 
Sayın
milletvekilleri, bir devlet kendi anayasasında tanınan hak ve özgürlüklere önce
kendisi saygı göstermelidir. Anayasa’mızın 51’inci maddesi bu ülkede çalışan
herkese örgütlenme hakkı ve özgürlüğü tanımıştır. Buna rağmen, 4688 sayılı Yasa
ile hâkimlere, savcılara, polislere, gardiyanlara, Millî Savunma Bakanlığında
çalışanlar ile Türkiye Büyük Millet Meclisi çatısı altında çalışan kamu
emekçilerine bu hak verilmemişti. Bunun anlamı neydi? Bu emekçilerin özlük
hakları ve maaşlarıyla ilgili konularda toplu hâlde söz hakları ellerinden
alınmıştı. Yapılan bu yanlış 20 Ekim 2015 tarihinde yayımlanan Anayasa
Mahkemesi kararıyla son buldu. Bu tarihten itibaren, Türkiye Büyük Millet
Meclisi çatısı altında çalışmakta olan kamu çalışanları 4688 sayılı Kanun
çerçevesinde kurulmuş bulunan sendikalara üye olmaya başladıkları andan
itibaren onlara baskı gelmeye başladı. Bunlar bize gelen iddialar. Bu Meclis
çatısı altında çalışan emekçilerin bizim milletvekillerimize, idari
amirlerimize yapmış olduğu şikâyetlerde böyle bir baskının yattığı iddia
edilmektedir. Bu iddiada da adı geçen Ankara Milletvekilimiz Sayın Ahmet
Gündoğdu ile Genel Sekreterlikte amir ve şef olarak görev yapan bürokratların
Mecliste çalışan kamu emekçilerine BÜRO MEMUR Sendikasına üye olmaya
zorlandığı, bu konuda baskı yapıldığı, mobbing uygulandığı iddiası vardır.
Değerli
milletvekilleri, bildiğiniz üzere Uluslararası Çalışma Örgütünün 87 ve 98
sayılı sözleşmeleri ile Anayasa’mızın 51 ve 90’ıncı maddeleri “Çalışanlar
istedikleri sendikalara üye olmaya ya da üyelikten ayrılmaya zorlanamaz.”
derler. Yine, Türk Ceza Kanunu’nun 118’inci maddesinin birinci fıkrasında da
sendikal faaliyetlerin engellenmesine yönelik cezai yaptırımlar işaret
edilmiştir.
Sayın
Başkan, idare amirlerinin görevi bellidir. İdare amirleri herhangi bir
sendikanın örgütlenme görevlileri değildir. Türkiye Büyük Millet Meclisi
İçtüzüğü’nün 17’nci maddesine göre Meclis Başkanına bağlıdır. Söz konusu bu
milletvekilimizin bu davranış ve işlemleri Anayasa’mıza ve kanunlarımıza -eğer
böyle bir iddia doğruysa- açık bir aykırılık taşımaktadır. Yazılı soru
önergesiyle bu durumu tarafınıza sordum, bu kürsüden bir kez daha soruyorum: Bu
konuda ne tür adımlar atacaksınız?
Sayın
Başkan, bu yüce Meclisi temsil yetkisi size verilmiş -Sayın Başkan Vekili
olarak… Tabii ben Sayın Meclis Başkanımıza hitaben bunları söylüyorum Sayın
Başkan- kutsal ve onurlu bir görevdir. Bu Meclisin çatısı altında çalışan kamu
emekçilerine baskı yapıp hormonlu sendikaları büyütmeye gayret edenlere imkân tanımak
yerine, yıllardır burada çalışan ve birikmiş birçok sorunu olan Meclis
emekçilerinin özlük haklarını koruyup geliştirmeye yönelik adımlar atmamız
gerekir. Gelin, Meclis dâhil Türkiye’de bütün kamu dairelerinde çalışan
4/C’lileri, gelin, Mecliste ve kamuda çalışan taşeronları kadrolu yapalım. Bu
utançtan ülke olarak ve bu Meclis olarak kurtulalım. 
Bu
ülkede çalışan işçiler işten ayrıldıklarında kıdem tazminatına, işsizlik
sigortasına hak kazanıyorlar, memurlar emekli olduklarında emekli ikramiyesine
hak kazanıyorlar ama Mecliste görevleri sona eren, dışarıdan atanan personele
hiçbir hak tanımamak reva mıdır? Gelin, Meclis çatısı altında çalışan personeli
baskı altına almak yerine gerçek sorunlarını çözelim. Gelin, asgari ücreti
sefalet ücreti olmaktan çıkaralım. Herkesin, insan onuruna yakışır çalışma
koşullarına sahip olmasını ve bir ücret almasını hep birlikte sağlayalım.
Değerli
milletvekilleri, Türkiye’de 5 milyon asgari ücretli vardır. Bugün geldiğimiz
noktada asgari ücret sefalet ücretine dönüşmüştür. Önerilen 1.300 TL net ücret
yeterli değildir. 
(Mikrofon
otomatik cihaz tarafından kapatıldı) 
YAKUP
AKKAYA (Devamla) - TÜİK bile Asgari Ücret Tespit Komisyonuna asgari ücretin
1.599 TL olmasını önermiştir. Bir kamu kuruluşunun Asgari Ücret Tespit Komisyonuna
önerdiği rakam 1.599 TL’dir. Cumhuriyet Halk Partisi de, hatırlarsınız, 7
Haziran öncesi 1.500 TL net olarak söylemişti. Yani Cumhuriyet Halk Partisinin
nasıl bir asgari ücret tespiti yaptığı, ayakları yere basan bir tespit olduğu
görülmektedir. 
Şunu
şurada ifade etmek istiyorum, Hükûmetin önerdiği 1.300 TL asgari ücret, bizim
önerdiğimiz 1.500 TL asgari ücretten maliyeti daha fazladır, 1.500 TL net
asgari ücretin maliyeti daha düşüktür. Gelin, bu konuda, çalışanların
haklarını, hukuklarını bu Mecliste koruyalım.
Hepinizi
bir kez daha saygı ve sevgiyle selamlıyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederiz Sayın Akkaya.
Buyurunuz.
AHMET
GÜNDOĞDU (Ankara) – Sayın Başkanım, hatip özellikle ismimi kastederek bir
sataşmada bulunduğu için söz istiyorum 69’uncu maddeye göre.
BAŞKAN
– Sayın Milletvekili, gündem dışı konuşmalar bittikten sonra sisteme girerseniz
yerinizden size söz verebilirim.
AHMET
GÜNDOĞDU (Ankara) – Neden şimdi değil?
BAŞKAN
– Gündem dışı üçüncü söz, hasta tutsakların yaşadığı sorunlar hakkında söz
isteyen İstanbul Milletvekili Sayın Filiz Kerestecioğlu’na aittir.
Buyurunuz
Sayın Kerestecioğlu.
Süreniz
beş dakikadır. (HDP sıralarından alkışlar) 
3.- İstanbul Milletvekili Filiz
Kerestecioğlu’nun, hasta tutsakların yaşadığı sorunlara ilişkin gündem dışı
konuşması
FİLİZ
KERESTECİOĞLU (İstanbul) – Teşekkürler Sayın Başkan.
Değerli
milletvekilleri, Birleşmiş Milletler kişi özgürlükleri ve siyasal haklar
uluslararası sözleşmesi, Avrupa cezalandırma kuralları gibi uluslararası
sözleşmeler tutuklu ve hükümlülerin insan onuruna yakışır bir şekilde muamele
görmelerini güvence altına almaktadır. Oysa, İnsan Hakları Derneği, İnsan
Hakları Vakfı gibi derneklerle pek çok uluslararası sivil toplum örgütü
Türkiye’de özellikle hasta tutuklu ve hükümlülere yönelik uygulamaların söz
konusu şartlarla uyuşmadığının, Avrupa İnsan Hakları Bildirgesi’nin yaşama
hakkı ve işkenceden koruma hakkının ihlal edildiğinin, kötü muameleyle
işkencenin hapishanelerde normalleştiğinin altını çizmektedir. Avrupa İnsan
Hakları Mahkemesi, Türkiye’yi cezaevlerinde insani olmayan koşullarla ilgili
birçok davada kınamış ve mahkûm etmiştir. Ancak, hâlen sağlık koşulları
nedeniyle tahliye edilmesi gereken pek çok mahpus cezaevlerinde tutulmaktadır
maalesef. Bugün itibarıyla İnsan Hakları Derneğinin verilerine göre,
arkadaşlar, cezaevlerinde 300’ü ağır, toplam 757 hasta mahpus bulunmaktadır.
2013 yılı Ocak ayında Ceza ve Güvenlik Tedbirlerinin İnfazı Hakkında Kanun’la
yapılan değişiklikle birlikte hasta mahpusların cezalarının infazının
ertelenmesi toplum güvenliği için tehlikeli olmama koşuluna bağlanmıştır.
Ayrıca infazın sağlık nedenleriyle ertelenmesi kararı da Adli Tıbba
bırakılmıştır. Bu nedenle de bu son değişikliklerle Adli Tıp Kurumu ile cumhuriyet
başsavcılıklarının verdikleri siyasi kararlarla maalesef siyasi mahkûmların
cezalarının ertelenmesi de daha da güçleşmiştir. 
İnsan
Hakları Derneğinin 2014 yılı Aralık ayında yayımladığı rapora göre, hasta
mahpuslar arasında pek çok kanser hastası bulunuyor. Bağışıklık sisteminin
tecrit koşullarında zayıflaması kanserin daha fazla ilerlemesine neden oluyor
ve bu nedenle sadece kanser hastaları değil, aynı zamanda kötü beslenme,
yeterince spor yapamama, stres, solunum sıkıntıları, bağışıklık problemlerine
de yol açıyor, kalp krizi, kalp yetmezliği gibi diğer hastalıklar da görülüyor
mahpuslar arasında. Ve bunların aslında hapishane revirinde tedavi olanağı
bulunmuyor ancak buna rağmen çoğunlukla sevk talepleri reddediliyor ve kabul
edilen talepler de çoğu zaman fiziki koşullar, nakil koşulları gerekçe
gösterilerek yerine getirilmiyor, erteleniyor. Ancak, hastalar ölüm sınırına
geldiklerinde cezaları erteleniyor. Örneğin Antalya L Tipi Kapalı Cezaevinde
bulunan, Öğrenci Gençlik Sendikası, GENÇ-SEN -Türkiye’nin ilk gençlik
sendikası- üyesi Hüseyin Yıldırım’a mikrobik nedenlerden kaynaklandığı söylenen
kısmi felç teşhisi konduğu ve kısmi felcin gün geçtikçe ilerlediği bilgisi
tarafımıza ulaştı ancak maalesef Hüseyin Yıldırım’ın da nakli ve tedavi
koşulları, hastaneye sevk işlemleri başlatılmadı. Benzer biçimde, Van M Tipi
Cezaevinde 19 hasta tutuklu ve hükümlünün aynı koğuşa konulduğu, sözlü taciz,
hakaret ve baskı uygulandığı ve sürekli hücre cezası uygulandığı da tarafımıza
iletildi. Bilindiği üzere arkadaşlar, 19 Aralık, F tipi cezaevlerinin tecrit
koşullarını protesto eden 30 mahpusun katledilmesi anısına “Cezaevlerinde İnsan
Hakları İçin Mücadele ve Dayanışma Günü” olarak anılmaktadır. Maalesef,
mahpuslar bugün hâlâ aynı şartlara karşı mücadele durumundadırlar. Bildiğiniz
gibi Türkiye’de uzun tutukluluk zaten başlı başına bir cezalandırmadır.
Örneğin, İlhan Çomak hayatının yarısını cezaevinde geçirmekte ama hâlâ tutuklu
olarak yargılanmaktadır.
Arkadaşlar, mahkûm olan kişi zaten bir
cezayı çekmektedir ama cezaevi koşulları ikinci bir cezalandırma hâline
getirildiği zaman bunun her türlü insan hakkına aykırı olduğunu söylememiz
gerekir. Hasta hakları, cezaevinde olanlar için daha da özenle uygulanması
gereken haklardır ve Avrupa Konseyinin tavsiye kararıyla da yasal
düzenlemelerle güvence altına alınması gereken haklardır.
(Mikrofon otomatik cihaz tarafından
kapatıldı) 
FİLİZ KERESTECİOĞLU (Devamla) –
Tamamlıyorum. Sadece bir dakika bile olmayacak bir söz verebilir misiniz acaba?
BAŞKAN – Bir dakika, toparlamanız için
Sayın Kerestecioğlu.
FİLİZ KERESTECİOĞLU (Devamla) – Evet,
hasta hakları cezaevinde olanlar için daha özenle uygulanmalıdır, vurguladığım
gibi. Bu, partilere bakmaksızın yani politik eğilimlerden bağımsız olarak,
gerçekten her siyasi partinin özenle ele alması gereken bir şeydir. İlla siyasi
tutuklu olması da gerekmez, adli tutuklular da vardır bunların içerisinde. Bu
sebeplerle, Türkiye’de hasta tutuklu ve hükümlülerin koşullarının araştırılması
ve tahliye şartlarının uluslararası standartlarla uyumlu hâle getirilmesi için
yapılacak değişikliklerin belirlenmesi amacıyla Meclis araştırması açılması da
gerçekten elzem olan bir durumdur. 
Saygıyla
selamlıyorum. (HDP sıralarından alkışlar) 
BAŞKAN
– Teşekkür ederiz Sayın Kerestecioğlu. 
Değerli
milletvekilleri, gündeme geçmeden önce sisteme giren sayın milletvekillerine
yerlerinden birer dakika söz vereceğim. Fakat, grup başkan vekillerinin de söz
talepleri var, öncelikle sayın grup başkan vekillerine söz vereceğim. 
İlk
sisteme giren Sayın Gök, buyurunuz. 
IV.- AÇIKLAMALAR
1.- Ankara Milletvekili Levent Gök’ün,
İsmet İnönü’nün 42’nci ölüm yıl dönümüne ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, cumhuriyetimizin 2’nci Cumhurbaşkanı ve Cumhuriyet Halk Partisinin 2’nci
Genel Başkanı merhum İsmet İnönü 25 Aralık 1973 tarihinde hayata gözlerini
yumdu. İsmet İnönü, Mustafa Kemal Atatürk’le birlikte Türkiye’nin ulusal
Kurtuluş Savaşı’nı gerçekleştiren en önde gelen simalardan biri olmasının
yanında, Türk siyasetinde de tek partiden çok partiye geçişin mimarı olarak
siyaset gündemimizde olağanüstü önemli bir yer elde etmiştir. Garp Cephesi
Komutanı sıfatıyla da anılan İsmet Paşa’nın, İsmet İnönü’nün yarın Anıtkabir’de
anma törenlerini hep birlikte gerçekleştireceğiz. Gazi Mustafa Kemal Atatürk’ün
yakın çalışma arkadaşları İsmet İnönü’nün Lozan Antlaşması mimarı olduğunu ve
birçok defa Başbakanlık görevi üstlendiğini de hepimiz biliyoruz. İstiklal
madalyası sahibi, asker ve siyasetçi, devlet adamı İsmet İnönü’yü ölüm yıl dönümünde
rahmetle, minnetle ve saygıyla anıyorum. 
Teşekkür
ederim. 
BAŞKAN
– Teşekkür ederiz Sayın Gök. 
Sayın
Vural…
2.- İzmir Milletvekili Oktay Vural’ın,
Meclis Kanunlar ve Kararlar Dairesi Başkanının 17-25 Aralık süreciyle ilgili
verilen Meclis araştırması önergesiyle ilgili görüşlerini ifade ettiği için
görevden alınmasının yanlış olduğuna ilişkin açıklaması
OKTAY
VURAL (İzmir) – Teşekkür ediyorum.
Aslında
biraz sonra tabii bu konuda büyük bir tartışmaya gireceğimiz açık ama özellikle
Adalet ve Kalkınma Partisi Grubu milletvekili arkadaşlarımızın da dinlemesini,
diğer partilerin de bunu dinlemesini istirham ediyorum.
Değerli
milletvekilleri, bizler daha geçen hafta, 17-25 Aralık süreciyle ilgili bir
araştırma önergesi verdik, bu araştırma önergemizi Meclis Başkanı “yolsuzluk”
ifadeleri, “hâkim ve savcıların sürülmesi” ifadeleri yer aldığı için kaba ve
yaralayıcı sözle, Anayasa’nın 138’inci maddelerine yargı yetkisini kullanmayla
ilgili iddiadan dolayı iade etti; onun üzerine bir tartışma oldu.
Şimdi,
buradaki bütün kamu görevlileri, herkes, hiç kimse bunların siyasi görüşlerini
bilmez ama Milliyetçi Hareket Partisinin verdiği bu önergeyi iade ederken,
Kanunlar Kararlardaki tecrübeli bir müdürün, bir kimsenin ne olduğunu bile
bilmediğimiz, hepimizin karşı karşıya kaldığı ve onun uzmanlığına saygı
gösterdiğimiz birisi “Bunun iade edilmesi doğru değildir, bu gerekçeleri
sağlamıyor.” dediği için görevden alınıyor. Bu nasıl bir zulümdür ya? Buradaki
bir arkadaşın bizim önergemiz ya da sizin önergenizle ilgili bir görüş ifade
ettiği için görevden alınması vicdana sığar mı? Bu nasıl vicdansızlıktır? Ali
kıran baş kesen misin sen? Benim grubumun önergesi üzerinde hukuki olarak İç
Tüzük ve Anayasa uyarınca görüşünü ifade ediyor; bu görüşünü ifade ettiği için
görevden alıyor ya! Ne olacak, kavaslardan bir şey istediğimiz zaman getirdiği
zaman da onları da mı görevden alacaksın? Benim bir önergemden dolayı bir
insanın geleceğinden alıkonulması vicdanımı yaraladı be! Böyle bir rezalet olur
mu arkadaşlar? Bununla ilgili Adalet ve Kalkınma Partisi dâhil olmak üzere
içeride yaptığımız birçok şeyde zaman zaman bu görevliler farklı görüşler ifade
edebiliyor. Biz de kızabiliyoruz. Gittik mi birilerine, “Bunu görevden al.”
dedik mi? Ama bu kadar insafsızlık olmaz ya! Yazıklar olsun! Bütün milletime
şikâyet ediyorum. Ben şimdi bir önerge getirdim, burada bulunan Kanunlar ve
Kararlarda oturan insanlar Anayasa ve İç Tüzük uyarınca kendi uzmanlıklarıyla
mı görüş ifade edecekler yoksa iktidar ve muhalefet denklemi açısından mı
meseleye bakacaklar? Böyle Parlamento yürütülmez, böyle Parlamento yönetilmez. 
O
bakımdan, Kanunlar ve Kararlarda yetişen herkes… İtirazımız olabilir, bütün
bunları söyleyebiliriz ama biz, onların hukuk ve İç Tüzük çerçevesinde, Meclis
teamülleri çerçevesinde görüşlerini ifade etme özgürlüğüne ve uzmanlığa sahip
olduklarına inanmak istiyoruz. 
Şimdi
gazetelere de düştü, ne olacak? Kime güveneceğiz? Neymiş? Efendim, işte “Bu
süre içerisinde hâkim ve savcılar…Bu, yargı yetkisine müdahale…” Bunun neresi
müdahale? “Yolsuzluk batağına saplanmıştır… Kaba ve yara…” Onu koluna 800
milyarlık saati takan, milyon dolarlık rüşvetleri alan bakanlara söyleyeceksin
sen. Ama gerçekten vicdanım sızladı ya, bir insanın bu kadar yıldır emekle
geldiği bir noktadan sırf “MHP’nin önergesinin geri gönderilmesi İç Tüzük ve
Anayasa çerçevesinde uygun değildir.” diyerek objektif görüşünü ifade etti diye
birisi alıyorsa biz hangi önergeyi vereceğiz ya da bizim önergemiz üzerinde
hangi kamu görevlisi, objektif mahiyette, bulunduğu makamın saygınlığını ve
uzmanlığını dikkate alarak görüş ifade edebilecek ve bunu dün Sayın Başkana
ilettim, yanlış olduğunu ifade ettim, haksızlık olduğunu ifade ettim. Sayın
Başkanla yaptığımız görüşmenin detayını burada açıklamak istemiyorum, ama
değerli milletvekilleri, bu insanlar bizimle beraber uzman olmadı, bizim
dönemimizde olmadı. Şimdi kime el atarsak… Berbere gitsek berberi de mi
alacaksınız görevden? Ne yapacaksınız ya? Ne yapacaksınız Sayın Kahraman?
Birlik Vakfı Başkanı olarak adaletten bahsediyorsun, bahsettin, biliyoruz ama
bugün elinize gücü geçirdiğiniz zaman o insanı acımasızca kullanmak, ya bu
kadar… 
Bunların
hepsi gelip geçici ya. Burada kavas olan arkadaşların hepsinin kadroya
alınmasıyla ilgili bütün gruplar dedik ki: “Alalım.” Bizimle ilgili değil ya
“Burada bize hizmet ediyorlar, kadirşinas olalım, kıymetlerini bilelim,
sorunlarını çözelim.” dedik. Ama Milliyetçi Hareket Partisinin bir önergesinin
İç Tüzük çerçevesinde iade edilmesiyle ilgili görüşünü ifade etti diye
müdürlükten alınıyor ve siyasi amaçlı bu yaklaşım tarzı, Türkiye Büyük Millet
Meclisinin Kanunlar ve Kararların uzmanlığına ve parlamenter demokrasinin ve
Türkiye Büyük Millet Meclisinin itibarına bir darbedir. 
Biraz
sonra tekrar bu konu gündeme gelecek, yine bir araştırma önergemiz, bugün
verdiğimiz araştırma, birazdan bunu da tartışacağız, bu da iade ediliyor; “AKP
hükûmetlerinde rüşvet ve yolsuzluk batağına saplandığına ilişkin ifadeler, kaba
ve yaralayıcı…” Arkadaşlar “iddialar” diyoruz. O bakımdan, yani bilmiyorum,
hukuk, hakkaniyet, liyakat, ehliyet nerede olacak ama ben bunu vicdansızca bir
girişim olarak nitelendiriyorum ve Milliyetçi Hareket Partisi Grubuna yapılmış
bir hakaret, bir yok sayma olayı olarak da değerlendirdiğimi ifade etmek
istiyorum. 
Bunun
için bundan sonra Kanunlar Kararlarda olan hiç kimse, Milliyetçi Hareket Partisi
Grubuna gelmesin, aman, ne olur ne olmaz! Bilgi istedik, araştırma müdürleri,
sakın ola ki bizim taleplerimize cevap vermeyin, olur ya “Olur mu canım, ne
diye bunlara mı çalışıyorsun sen?” diye sizi görevden alabilirler arkadaşlar.
Bizim yüzümüzden ekmeğinizden olmayın, çoluk çocuğunuza götürdüğünüz rızıktan
olmayın. Kavas arkadaşlar, sizler de, biz kendi işimizi yaparız, ne olur ne
olmaz… Olur ya Sakarya Valisini getirirler kavas olarak yaparlar, öyle
yaparlar. 
Teşekkür
ederim. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, bir yetkilinin, herhangi bir siyasi partinin grup önerisine
ilişkin görüşlerini ifade etmesi nedeniyle görevden alınmasını doğru
bulmadığına ilişkin konuşması
BAŞKAN
– Değerli milletvekilleri, Sayın Vural’ın ifade ettiği iddialar, gerçekten
önemli iddialar. Dolayısıyla, ben de, herhangi bir siyasi partinin ya da bir
grubun grup önerisinden kaynaklı, bir yetkilinin buna ilişkin görüşlerini ifade
etmesinden kaynaklı görevden alınmasını doğru bulmadığımı ifade etmek
istiyorum. Umarım, en kısa zamanda bu sıkıntı giderilir ve Sayın Meclis
Başkanımız bu konuda gerekli açıklamaları yapar diye ifade ediyorum. 
Sayın
Baluken, buyurunuz. 
IV.- AÇIKLAMALAR (Devam)
3.- Diyarbakır Milletvekili İdris
Baluken’in, Rusya Dışişleri Bakanıyla görüşmesi nedeniyle HDP Eş Genel
Başkanını açıktan hedef gösteren açıklamaları yapan Cumhurbaşkanı ve Başbakan
başta olmak üzere AKP’li yetkilileri ve bu hedefleştirici manşetleri atan
medyayı şiddetle kınadığına ve Hükûmetin sokağa çıkma yasaklarını derhâl
kaldırması gerektiğine ilişkin açıklaması
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; hepinizi saygıyla selamlıyorum. 
Sayın
Başkan, uzun süredir Cumhurbaşkanı ve Başbakanın öncülük ettiği, bütün AKP’li
yetkililerin de bir koro şeklinde katıldığı partimizi hedef gösterme, partimizi
lince tabi tutma, partimiz üzerinde bir psikolojik savaş yürütme kampanyası,
maalesef, bütün pervasızlığıyla devam ediyor. Özellikle Cumhurbaşkanı ve
Başbakandan talimat alan çamur medyasının bugünkü kâğıt parçalarında eş
başkanlarımızı açıktan hedef gösteren manşetler atılmıştır. Eş Genel
Başkanımızın Rusya Dışişleri Bakanıyla yapmış olduğu bir diplomatik görüşmeyi
“İhanetin Fotoğrafı”, “Öz İhanet” ve “Hain” şeklinde kamuoyuna yansıtan, bu
manşetleri atanları ve onlara bu manşetleri attıranları buradan şiddetle ve
nefretle kınıyoruz. “Bugüne kadar hangi ülkeyle sorun yaşadıysak HDP onlarla görüşüyor.”
diyenler, bu manşetlerin asıl sorumlularıdır.
Biz
bu cümleyi kullananlara, başta Başbakan olmak üzere, şunu hatırlatıyoruz: Sizin
sorun yaşamadığınız herhangi bir ülke mi kaldı? HDP yapacağı diplomatik
görüşmeyi, AKP’nin yaptığı ihanet sayılabilecek dış politika yanlışları
üzerinden mi şekillendirecek? Bizim dış politikayla, iç politikayla ilgili
belirlediğimiz parti ilkelerimiz, parti programımız ve planladığımız parti
çalışmalarımız var. Bunları hiç kimsenin tehdidine, hiç kimsenin linç girişimlerine
boyun eğmeden yerine getirmeye devam edeceğiz. Yaptığımız bütün diplomatik
görüşmelerde, AKP’nin yapmış olduğu çılgınlıkların, maceraperest, yanlış
politikaların ülkemizi getirmiş olduğu savaşın eşiğinden kurtarmayla ilgili,
parti olarak duyarlı çabamızı bugüne kadar hep gösterdik, bundan sonra da
göstermeye devam edeceğiz. 
Nitekim,
Rusya temaslarıyla ilgili de Sayın Eş Genel Başkanımız yapmış olduğu
açıklamada, Türkiye’nin Rus savaş uçağını düşürmesinden sonra yaşanan
diplomatik, siyasi ve ekonomik krizin çözülmesi adına kendi görüşlerini ifade
ettiğini, bu konuda gerilimin bir an önce düşmesi gerektiğini, iki ülke
ilişkilerinin bir an önce normalleşmesi gerektiğini açık bir şekilde ifade
etmiştir. Bu ülkeye ihanet etmenin bu ülkenin geldiği tehlikeden dolayı o
tehlikeleri bertaraf etmeyi de içeren birtakım diplomatik görüşmeleri yürütmek
değil, IŞİD, El Kaide, El Nusra benzeri örgütlerle iş tutmak ve ülkeyi bölgesel
bir savaşın içerisine çeken dış politikalarda ısrar etmek olduğunu buradan bir
kez daha ifade etmek istiyoruz. 
Biz,
tekrar, gerek bu açıklamaları yapan Başbakan ve Cumhurbaşkanı başta olmak üzere
AKP’li yetkilileri gerekse de bu hedefleştirici manşeti atan çamur medyasının
kâğıt parçalarını bir kez daha şiddetle kınıyoruz. 
Öte
yandan, bölgede hukuksuz, yasa dışı bir şekilde uygulanan sokağa çıkma
yasaklarıyla anayasal suç işlenmeye devam ediliyor. Bu anayasal suç, maalesef,
uygulanan devlet terörüyle, sivil yerleşim alanlarında katliam girişimleriyle
insanlığa karşı bir suç işleme boyutunu çoktan aşmış durumdadır. 
Günlerdir
bütün girişimlerimize rağmen, Silopi’de katledilmiş olan onlarca yurttaşımızın
cenazesi sokaklardan alınmıyor, ailelerin cenazeleri definlerine izin
verilmiyor. Sivil toplum örgütlerinin, orada bulunan vekillerimizin, belediye
eş başkanlarımızın o cenazeleri hastaneye taşımalarına, morga kaldırmalarına
izin verilmiyor. 
7
çocuklu bir annenin cenazesi tam bir haftadır kapısının önünde bekliyor. Bugün
yine çocukları bize ulaşıp bu insanlık ayıbının bir an önce kaldırılmasıyla
ilgili tekrar temaslar yürütmemiz gerektiğini ifade ettiler. Bir haftadır
görüşmeler yapmamıza rağmen 7 çocuklu bir ananın cenazesini çocuklarının gözü
önünde kendi kapısının önünde bekleten zihniyeti buradan lanetliyoruz. 
Her
ülke, her devlet bir savaş konsepti geliştirebilir ama savaşın da bir ahlakı,
bir hukuku vardır. Gerek insanlık tarihinin bugüne kadarki gelenekleri,
yerleşmiş olan kültürel değerleri gerekse bütün devletleri bağlayan
uluslararası sözleşmeler, bu konuda bir savaş ahlakına ve savaş hukukuna riayet
etme noktasında bütün hükûmetleri ve bütün devletleri bağlar. Siz insanları
katlettikten sonra cenazelerini haftalar boyu sokakta bırakarak savaş hukukunu
ve savaş ahlakını da çiğniyor, uluslararası sözleşmeleri, deyim yerindeyse,
ayaklar altına alıyorsunuz. AKP, sadece katliamlarla değil, bu cenazeye
uyguladıkları politikalarla da açık bir şekilde şu anda insanlığa karşı suç
işliyor. 
Aynı
şekilde Sur’da yaşamını yitiren 3 yurttaşın cenazesi tam üç gündür sokak
ortasında, maalesef çürümeye yüz tutacak şekilde orada teşhir ediliyor. Üç
gündür yürüttüğümüz görüşmelere rağmen o cenazeler alınmıyor. Sur’da bugün
sokağa çıkma yasağının ve buna paralel uygulanan devlet terörünün 23’üncü günü,
Dargeçit’te 14’üncü günü, Silopi’de, Cizre’de 11’inci günü. Hâlâ bizi arayanlar
yanı başlarına düşen havan toplarının, tank atışlarının tehdidi altında
olduklarını, orada büyük bir katliamın an meselesi olduğunu ifade ediyorlar. 
Biz
buradan AKP yetkililerine ve Hükûmet yetkililerine çağrıda bulunuyoruz: Bu
hukuksuz, yasa dışı, anayasal suç olan sokağa çıkma yasaklarını derhâl
kaldırmaları gerekir. Halka yönelik, ordu eliyle başlatmış oldukları bu katliam
konseptini bir an önce geri çevirmeleri gerekir. Hele hele savaş suçu,
insanlığa karşı suç olarak addettiğimiz, bu cenazelere karşı yapılan insanlık
dışı vahşeti de bir an önce kaldırmaları gerekir diyorum. 
Genel
Kurulu saygıyla selamlıyorum.
BAŞKAN
– Teşekkür ederiz Sayın Baluken. 
AHMET
GÜNDOĞDU (Ankara) – Sayın Başkan, söz istemiştim. Direkt ismim zikredilerek
sataşma yapıldı. Kürsüden söz istiyorum. 
BAŞKAN
– Söz vereceğim size, grup başkan vekilleri bitsin.
Sayın
Gök, bir kez daha girmişsiniz sisteme.
Buyurunuz.
4.- Ankara Milletvekili Levent Gök’ün,
Meclis Başkanının MHP grubunun 17-25 Aralık süreciyle ilgili Meclis araştırması
önergesini iade etmesinin yanlış bir tutum olduğuna ve bu konuda görüşünü ifade
eden Meclis Kanunlar ve Kararlar Dairesi Başkanının görevden alınmasını
kınadığına ilişkin açıklaması
LEVENT
GÖK (Ankara) – Teşekkür ederim Sayın Başkan. 
Şimdi,
Sayın Meclis Başkanının, Cumhuriyet Halk Partisi Grubunun bugün vermiş olduğu
Türkiye'deki yolsuzluk olaylarının nedenleri ve sonuçları ile gelir dağılımında
yarattığı etkileri, toplumsal yaşamımızda yarattığı yozlaşma ile toplum
psikolojisine getirdiği olumsuzlukları, toplumda yarattığı umutsuzluğu, adalet
sistemine olan güvene etkilerinin incelenmesi ve alınması gereken önlemlerin
belirlenmesi amacıyla vermiş olduğu araştırma önergesini reddettiği ve
gerekçesinin sunulduğu bir süreç içerisindeyiz.
Cumhuriyet
Halk Partisinin de bu şekilde tıpkı Milliyetçi Hareket Partisi Grubunun vermiş
olduğu gibi, yolsuzlukların nedenleri ve bunun çözüme kavuşturulması amacıyla
vermiş olduğu önergenin reddedildiği tarafımıza şu anda yazıyla bildirilmiştir.
Tabii, gerek İç Tüzük’e gerekse yasalarımıza baktığımızda Cumhuriyet Halk
Partisinin grup önergesinde herhangi bir şahsı hedef almayan, Türkiye'deki
genel yolsuzluk olaylarını araştırmak üzere verdiği bu önergeden Sayın Meclis
Başkanının neden rahatsız olduğunu bilmek hakkımızdır. Yani “yolsuzluk” deyince
acaba niçin tüyler diken diken oluyor? “Yolsuzluk” deyince acaba saklanılacak
bir şeyler mi var? Nedir? Bu yolsuzluk, Türkiye'nin genelinde yapılan bir
yolsuzluk. Elbette iktidar partisinin mensupları yaptıysa onlar da çıksınlar
yargı önünde aklansınlar, biz bunu da istiyoruz ama bir Meclis araştırma
önergesinin yolsuzluklar gibi Türkiye'nin kanını emen bir konuda, kaynaklarını
kurutan bir konuda biz bunu tartışamazsak geçici bütçeyi niçin yapıyoruz, Gelir
Vergisi Kanunu’ndaki değişiklikleri niçin yapıyoruz? Yani bu yolsuzluklar
tartışılamazsa zaten bu kanunların yapılma gerekçeleri de ortadan kalkar. 
Bu
nedenle Sayın Meclis Başkanının almış olduğu bu tutum, çok yanlış bir tutumdur.
Bu tutum, bu Parlamentoyu kilitler. Parlamento bu tablo çerçevesinde çalışamaz
hâle gelir. Eğer bir iktidar denetlenemezse ve yolsuzluklar, yapılan
yanlışlıklar söylenemezse bu Parlamento çalışamaz, bu Parlamentoya Parlamento
denmez. 
Öncelikle
önceki haftalar içerisinde MHP Grubunun önergesinde kendi görüşünü ifade
ettiğinden dolayı görevden alınan Kanunlar dairesindeki arkadaşımıza yapılan
olayı da şiddetle kınıyorum. Burası, AKP’nin seçtirdiği Meclis Başkanının
çiftliği değildir, burası bir kamu kuruluşudur. Orada elbette çelişkili
görüşler ortaya çıkabilir, herkes farklı görüşlerini söyleyebilir. Bu görüşler
ortaya çıktı diye, bir kamu görevlisinin görevinden el çektirilmesi, bu
Parlamentoya, bu Meclis Başkanına yakışır mı? Yani, bu tartışmaların
zenginliğini artırmak yerine yolsuzluğu öngören bir önergenin işleme
alınabileceğine dair bir düşünceyi paylaşan bir kamu görevlisine el çektirmek,
işte, zaten kamunun da ne hâle geldiğinin tipik bir göstergesidir. Yani,
yolsuzlukları yapanlar dışarıda, yolsuzlukları yapanları yakalayanların, onlar
üzerinde suç isnat edenlerin tutuklu olduğu bir Türkiye’deyiz. 
Şimdi, yargı kararlarından bahsediliyor,
yargının etkilenmemesinden. Peki, Sayın Cumhurbaşkanı, Sayın Başbakan her gün
televizyonlarda Can Dündar’ı, Erdem Gül’ü daha mahkemeye çıkmadan
eleştirmiyorlar mı? Bir milletvekilimize yönelik linç kampanyasında,
Cumhurbaşkanı, ortada başlatılmış bir soruşturma varken her gün
televizyonlarda, radyolarda, muhtarlar karşısında, sivil toplum karşısında
milletvekilimizi linç etmiyor mu? O zaman kimse niçin ses çıkarmıyor “Daha
henüz yargı kararıyla bağlanmış ortada bir suç yoktur.” diye? Niçin arkadaşımız
linç edilirken bu Meclis Başkanı bir tek laf etmiyor? Ayıptır, yazıktır,
günahtır. Türkiye böyle yönetilemez. Grubumuzun verdiği bu önerge, burada bugün
görüşülecektir. Biz bunu temin edeceğiz burada bugün. Yolsuzlukların
tartışılmasına kim karşı, kim yana onlar bugün görülecektir. 
Biz ne söylediğimizi biliyoruz, biz ciddi
bir partiyiz. Türkiye’nin kaynaklarını çürüten… Yolsuzlukların Mecliste görüşüleceği
yer işte bu kürsüdür. Biz bu kürsüde bugün bu hakkımızın kullanılacağının
bilinmesini istiyoruz ve Meclis Başkanının da bu tutumu karşısında o tutumunun
yanında yer alan herkesin de bugün ibretle seyredileceği bir gün olacağını
biliyorum ama 17-25 Aralık gibi “yolsuzluk haftası” ilan ettiğimiz bir haftada
yolsuzlukları tartışmazsak biz de görevimizi yapmamış oluruz. Bu nedenle bizim
bu önergemizi bugün Meclis Başkanının iade etme yazısını biz yok hükmünde
sayıyoruz ve gerekli geldiği zamanki tartışmaların da Türkiye’deki
yolsuzlukların iktidar partisi tarafından hangi amaçla örtbas edilmek
istendiğinin de tartışılacağı bir platform olacağını belirtiyor, hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Gök.
Buyurunuz, size kürsüden, sataşmadan iki
dakika söz vereyim. (AK PARTİ sıralarından alkışlar)
VI.- SATAŞMALARA İLİŞKİN KONUŞMALAR
1.- Ankara Milletvekili Ahmet Gündoğdu’nun,
İstanbul Milletvekili Yakup Akkaya’nın yaptığı gündem dışı konuşması sırasında
şahsına sataşması nedeniyle konuşması
AHMET GÜNDOĞDU (Ankara) – Değerli Başkan,
değerli arkadaşlarım; Cumhuriyet Halk Partili arkadaşımız, “sendikal baskı”
cümleleri içerisinde doğrudan ismimi zikrettiği için söz istedim. 4688 sayılı
Yasa, 2001 yılında Anasol-M Hükûmeti tarafından toplu görüşmeli çıkarılmıştır.
O güne kadar MEMUR-SEN, KAMU-SEN, KESK, 100 binlerce üyeleri olmasına rağmen
çıkarılan mecburi bir sendika formuyla geçmiş üyelikler sıfırlanmış ve sekiz ay
içerisinde 300 binleri, 200 binleri bulan yeni sendikacılık türleri
geliştirilmiştir. Daha sonra, MEMUR-SEN olarak, o gün Genel Başkan olarak bizim
ısrarlı talebimiz ve bugünkü partimin de sıcak yaklaşımıyla toplu sözleşme
hakkı verilmiştir. Evet, bu örgütlenmenin önünü açmada önemli bir adımdır.
Sivil
memurlar, Meclis çalışanlarının keşke yasa yoluyla örgütlülüğünün önü
açılsaydı, bu, bir eksiklikti ama bugün yargı, bu konuda kararını vermiştir,
önü açılmıştır. Mecliste 3.200 çalışan var. Keşke sayın vekil bir çayımı
içseydi, bir “alo” deseydi. Sendika üyeliklerini aldığım 140 BÜRO MEMUR-SEN
üyesi var MEMUR-SEN’e bağlı, 210 da bağımsız Sivil Memurlar Sendikası var. 210
üyeyi kaydeden bu sendika için kim baskı yaptı diye sormayacağım çünkü
memurlara baskı yapılmasını iddia etmek, aynı zamanda memurların
aşağılanmasıdır. 3.200 çalışan var, buradan çağrıda bulunuyorum, özgür
iradeleriyle tamamının örgütlü olmasından AK PARTİ olarak zevk duyarız.
Meclise
girdiğim günden beri “barış, barış, barış” burada çok zikrediliyor. Değerli
arkadaşlarım, barışı zikretmek için önce terör örgütlerine mesafeli olmamız
lazım.
(Mikrofon
otomatik cihaz tarafından kapatıldı)
AHMET
GÜNDOĞDU (Devamla) - Gelin, 4 siyasi parti, PKK ve IŞİD başta olmak üzere bütün
terör örgütlerini lanetleyelim ve barışa yeni bir start verelim diyorum. 
Hepinize
teşekkür ediyorum. (AK PARTİ sıralarından alkışlar) 
LEVENT
GÖK (Ankara) – Sayın Başkan…
İLKNUR
İNCEÖZ (Aksaray) – Sayın Başkanım…
BAŞKAN
– Buyurunuz Sayın Gök. 
İLKNUR
İNCEÖZ (Aksaray) – Sayın Başkan, benim de söz talebim vardı yalnız.
MEHMET
NACİ BOSTANCI (Amasya) – Sayın Başkan, grup başkan vekili söz istiyor. 
BAŞKAN
– Özür dilerim. 
Sayın
Gök, sisteme girmiş, ben görmedim. 
LEVENT
GÖK (Ankara) – Tabii, tabii, buyurun. 
BAŞKAN
– Buyurunuz Sayın İnceöz. 
İLKNUR
İNCEÖZ (Aksaray) – Ben de görmediğinizi düşünüyorum. 
IV.- AÇIKLAMALAR (Devam)
5.- Aksaray Milletvekili İlknur İnceöz’ün,
Mardin’in Dargeçit ilçesinde AK PARTİ İlçe Başkanının bir yakınının evine
yapılan saldırıda hayatını kaybedenler ile terörle mücadele ederken şehit
olanlara Allah’tan rahmet dilediğine, sokağa çıkma yasaklarıyla ilgili alınan
kararların doğru olduğuna, Diyarbakır Milletvekili İdris Baluken ile Ankara
Milletvekili Levent Gök’ün yaptıkları açıklamalarındaki bazı ifadelerine
ilişkin açıklaması
İLKNUR
İNCEÖZ (Aksaray) – Sayın Başkanım, teşekkür ediyorum. 
Öncelikle,
dün akşam Mardin Dargeçit’te ilçe başkanımızın yakınının evi tarandı.
Özellikle, ben, hayatını kaybeden vatandaşlarımıza -ki biri 65 yaşında, 1 kızı,
2 de ağır yaralı var- Allah’tan rahmet diliyorum. Bu, terör örgütünün açıkça
bir saldırısıydı. Terör faaliyeti nedeniyle hayatını kaybetti. Evlerinde akşam
saatinde otururken, belki uyurken, hiç beklenmedik bir şekilde bir saldırıya
maruz kaldı. 
Ben,
bugüne kadar terörle mücadelede hayatını kaybeden, gerek sivil vatandaşlarımız
gerek polis gerek asker, canlarını cansiparane bir şekilde vatan korunmasında
ortaya koyan tüm şehitlerimize de Allah’tan rahmet diliyorum. 
Şimdi,
buradan şuraya geçmek istiyorum: Günlerdir Meclisimizde konuşuluyor ve bir
kamuoyu algısı oluşturulmaya çalışılıyor “Belli ilçelerde neden sokağa çıkma
yasağı uygulanıyor?” diye. İşte “Neden sokağa çıkma yasağı uygulanıyor?”un en
güzel cevabı. Ne yazık ki yaşanmasını arzu etmezdim, ne yazık ki bu konuyu
burada dile getirmek istemezdim ama masum, savunmasız, bir akşam vaktinde
evinde hayatını geçiren sivillere yapılan, terör örgütünün, PKK terör örgütünün
yaptığı katliam açıkça göstermektedir ki buralarda, özellikle orada bulunan
sivil vatandaşlarımızı da terörle mücadelede kendine kalkan yapanlara karşı
sokağa çıkma yasağı tedbirlerinin alınmasının, orada terörle mücadele
edilmesinin, orada her bir vatandaşımızın dükkânlarını açacak, terör örgütünün
tehdidinden arındıracak şekilde, tıpkı diğer yerlerde olduğu gibi, 78 milyon
vatandaşımızın kendini birinci sınıf vatandaş hissedeceği şekilde güvenlik
tedbirlerinin alınacağı, hak ve özgürlüklerini, kazanımlarını kullanacağı
şekilde bir ortam tesis edilene kadar da sokağa çıkma yasağının ne kadar doğru
bir karar olduğunu bugün bu saldırılarla beraber tekrar görüyoruz. 
Buradaki
alınan kararların, alınan tedbirlerin tek bir amacı vardır: Terörle
mücadeledir. Bu sürenin bugün belki 10 gün olması, 8 gün olması, 7 gün olması,
zamana göre uzatılmasının bir tek sebebi vardır: Orada sivil can kayıplarını en
aza indirgemek. Çok ciddi, hassas, teknik ve bir tek vatandaşımızın burnunun
kanamayacağı şekilde bu operasyonları gerçekleştirmek istedikleri için de gerek
polis gerekse asker burada tedbirli bir şekilde operasyonları sürdürmektedir.
Ben buradan onlara da kolaylıklar diliyorum. Sivil vatandaşımızın üzerindeki
terör tehdidi kaldırılana kadar, oradaki vatandaşımız da diğer yerlerdeki,
bölgelerdeki vatandaşlarımız gibi, bugüne kadar kazanımlarını sonuna kadar
kullanana kadar da bu mücadelemiz, haklı mücadelemiz, Türkiye Cumhuriyeti
devleti Hükûmetinin mücadelesi sonuna kadar da kararlılıkla sürdürülecektir.
Bununla
beraber, özellikle bütün bu anlatımların içerisinde “savaş” kelimesi. Bakın,
savaş, iki devlet arasında yapılır. Hâlbuki burada bir devlet ve devlet
içerisinde devlete, devletin vatandaşına karşı yapılan bir terör saldırısı
vardır. Bunu özellikle düzeltiyorum, bu savaş terminolojisine karşıyız. “AK
PARTİ’nin uyguladığı savaş hükûmeti…” Hayır. AK PARTİ'nin uyguladığı bir
politika vardır ki 780 bin kilometrekare vatan topraklarını korumak ve 78
milyon vatandaşımızın can ve mal güvenliğini temin etmek için sürdürülen
terörle mücadeledir. Bu, içeride de aynen devam edecektir, ta ki terör
örgütleri silahlarını bırakana kadar, her bir vatandaşımızın vatan toprağının
her bir karışında kendini güvende hissedene kadar da bu mücadele sonuna kadar
sürecektir.
Bununla
beraber, şöyle bir eleştiri yapıldı: Sayın Başbakanımızın, Sayın
Cumhurbaşkanımızın, işte “HDP'ye dönük eleştirileri vardır, HDP hedef
gösterilmektedir.” Bakın, sabahtan akşama kadar, günlerce -siyasetin
doğasındandır bu eleştiriler de, burada kürsüye çıkan hatiplerimiz de aynı şeyi
söylüyor- nasıl biz eleştirilere katlanıyorsak sizin de yüzde 10 oy almış ve
bugün Parlamentoda temsil kabiliyetinde olan bir parti olarak elbette ki bu
eleştirileriniz olacaktır. Sizin de nasıl bizim bu anlamda eleştirilere
katlanma, tahammül gösterme, hakareti bir kenara bırakıyorum, bunu müstesna
tutarak… Varsa sizin de aynı şekilde, diğer partilerin de, bu eleştirilir. Bu
eleştirilerin “Hedef gösteriliyor.” şeklinde burada söylenmesinin de doğru
olmadığı kanaatindeyim. Seçilmiş, milletimizin iradesinin yansımış, tüm
sorunların çözüm yeri olarak Parlamentonun adres gösterildiği yerde hiçbir
parti hedef gösterilmez. Bunun bu şekilde çarpıtılarak söylenmesini doğru
bulmadığımı özellikle belirtmek istiyorum.
Yine,
17 ve 25 Aralık olayları, gündeme getiriliyor, bundan sonra da getirilecektir.
Bunun üzerine çok konuşmalar oldu, Meclis Soruşturma Komisyonu kararını verdi.
Buradan açık ve net söylüyoruz: 17 ve 25 Aralık olayları da bundan önceki darbe
girişimleri neyse, seçilmiş Hükûmete karşı yapılmış bir darbe girişimiydi. O
güne kadar birbirinden bağımsız dosyalar bekletiliyor, birbiriyle illiyet bağı
olmayan dosyalar bekletiliyor, soruşturmanın gizliliği ihlal ediliyor,
birbiriyle bağımsız olan dosyalar, ayrı zamanlarda tekemmül etmiş, gerçekleşmiş
olaylar, birbiriyle bağlantılıymış ve yolsuzluk varmışçasına gösterilmek
suretiyle bir anda düğmeye basılıyor ki bugün görüyoruz ifadelerde yargılama
süreci devam etmekte. Aslında seçimlere yakın bir tarihte yapılacakken deşifre
olmaları nedeniyle bu tarihleri tercih ettikleri açıkça yürütülen soruşturmada
verilen ifadeler de değerlendirildiğinde net bir şekilde gösteriyor. 
Bütün
bunları bir kenara bırakıyorum, bu soruşturma sırasında özellikle polis
fezlekelerine baktığımızda daha ifadeler alınmadan “dönemin Başbakanı”
ifadesinin yer alıyor olması bile bu hazırlıkların çok daha önce kurgulu,
planlı bir şekilde 4 ayrı bağımsız olayın birbiriyle illiyet bağı varmışçasına
gösterilmek suretiyle sadece bunlar bile… Sadece polis fezlekelerindeki
ifadelerin bile alınmadan yer alıyor olması, “dönemin Başbakanı” ifadesi…
“Dönemin Başbakanı” kime denir? “Dönemin Başbakanı” aslında milletimizin iradesiyle
seçilmiş, kurulmuş bir Hükûmetin Başbakanına karşı yapılan darbe girişimi
neticesinde Hükûmetten el çektirilmesiyle beraber ancak darbe görmüş bir
Hükûmetin Başbakanına kullanılacak bir ifadedir. İşte bunlar mevcutken, hâlâ
bunun 17 ve 25 Aralık olaylarının bir yolsuzluk olayı olduğunun söylenmesi,
açık ve net söylüyorum, 17-25 Aralık olayları bir darbe girişimidir ve o
dönemde, bugün milletimizin oyuyla seçilmiş Sayın Cumhurbaşkanımızın dik
duruşu…
AYTUĞ
ATICI (Mersin) – Bu darbe girişimi… Ergenekon’un savcısı değil miydi
Başbakanınız?
İLKNUR
İNCEÖZ (Aksaray) – …milletimizin millî iradesi, milletimize dönüp bunu
anlatmamız vesaire olmasaydı, o günkü dik duruş olmasaydı, geçmiş dönemlerdeki
gibi durulmuş olsaydı emin olun ki darbe girişimi netice bulurdu. (AK PARTİ
sıralarından alkışlar) İşte o dik duruşumuzun ve milletimizin sahip çıkması,
kendi geleceğine sahip çıkması…
UĞUR
BAYRAKTUTAN (Artvin) – Paraları sıfırladınız mı?
İLKNUR
İNCEÖZ (Aksaray) – …17 ve 25 Aralık olaylarını sonuçsuz bırakmıştır ve 30 Mart
seçimleri de bunun vizesidir. 
AYTUĞ
ATICI (Mersin) – Yediler mi, yemediler mi?
UĞUR
BAYRAKTUTAN (Artvin) – Babacığım, paraları sıfırlayın!
MEHMET
ERDOĞAN (Muğla) – Saat kaç, saat?
İLKNUR
İNCEÖZ (Aksaray) – Bununla beraber, özellikle dış politikada ihanet
suçlamalarını kabul etmediğimizi özellikle belirtmek istiyorum. Yani Rus uçağı
gelecek, bizim bölgede çok ciddi hava sahası ihlali yapacak, burası zor bir
coğrafya, özellikle Suriye’deki olayları düşündüğümüzde, savaş alanı, işte
orada bir savaş olduğunu düşündüğümüzde, bunun üzerinden geçen bir uçağın, hava
sahamızı ihlal etmesi, ikazlara rağmen ihlal etmesi düşünüldüğünde elbette ki
buna karşı cevapsız kalınamaz. Bütün bunlardan Rusya’yla olan ilişkiler, diğer
taraftan olan ilişkilerle beraber dış politikamızı ihanetle suçlamak aslında
ihaneti ortaya koyuyor. Bunu reddettiğimizi de özellikle belirtmek istiyorum.
Dış politikada, bugün zor bir coğrafyadayız ve ne gerekiyorsa ona uygun bir
şekilde politika uygulamaktayız. 
Sayın
Başkan, çok teşekkür ediyorum. Bu suçlamaları, ihanet dolu suçlamaları topyekûn
reddettiğimizi de özellikle belirtmek istiyorum. (AK PARTİ sıralarından
alkışlar) 
BAŞKAN
– Sayın Gök, buyurunuz.
6.- Ankara Milletvekili Levent Gök’ün,
yolsuzluk olaylarının nedenlerinin ve sonuçlarının araştırılması amacıyla
verilen önergelerin Meclis Başkanlığınca reddedilmesinin nedeninin izah
edilmesi gerektiğine ve Ankara Milletvekili Ahmet Gündoğdu’nun sataşma
nedeniyle yaptığı konuşması ile Diyarbakır Milletvekili İdris Baluken’in yaptığı
açıklamasındaki bazı ifadelerine ilişkin açıklaması
LEVENT
GÖK (Ankara) – Sayın Başkan, teşekkür ederim tekrar. 
Tabii,
biz, grup önerisi verdiğimizde ülkemizdeki kimsenin adından bahsetmeden,
ülkemizdeki yolsuzluk olaylarının nedenleri ve sonuçlarıyla ilgili bir önerge
verdik. Şimdi böyle bir önergenin Meclis Başkanlığı tarafından reddedilmesinin
bir kere ciddi bir izahı gerekir. Neden rahatsız olunmuştur? Yani o zaman biz
bir başka hafta rüşvetle ilgili ya da bir başka konuda verdiğimiz zaman o da mı
reddedilecektir? Yani Türkiye’nin önemli, yaşamsal konularıdır bunlar. Bunlar
tartışılacaktır Sayın Başkan. Yeri geldiğinde bu tartışmayı sizinle beraber
Meclisimizin içerisinde yapacağız. 
Şimdi,
yargı önüne çıkarak aklanmasını biz herkesin dileriz. Kimsenin peşinen suçlu
ilan edilmesinden yana değiliz bizim hukuk devleti anlayışımızda ama bir
yargılama yapılacaktır ve yargılamada da herkes, varsa deliller çerçevesinde,
ya mahkûm olacaktır ya beraat edecektir. 
Keşke
bu süreç, zamanında, arzu edilen gibi işlese idi, bu tartışmalar bugün daha az
yapılıyor olabilecekti ama yapılmadığı için, süreçlerin önü kapatıldığı için bu
tartışma bugün de yapılır, yarın da yapılır, öbür yıl da yapılır, ondan sonraki
yıllar da yapılır. Bundan kaçış ve kurtuluş yoktur. Tek, yegâne makam, bunların
yargılanması, eski bakanların yargılanması ve Yüce Divanda hesap vermeleridir.
Çıkacaklar ondan sonra kamuoyuna “Bak, kardeşim, ben yargılandım, elimde
mahkemenin beraat kararı var.” diyecek ve kamusal vicdan tatmin olacaktır.
Kamusal vicdanı tatmin etmeyen her türlü örtbas olayı, ileriki yıllara çok daha
ağır sorunlar taşır. Bundan kaçınmak gerekir.
Sayın
Başkan, az önce Yakup Akkaya Milletvekilimize cevap veren sayın konuşmacı, bu
Sivil Memurlar Sendikasına Meclis içerisindeki üye memurların BÜRO-SEN
sendikasına geçişinde baskı olduğu yolundaki yorumunun memurlar açısından
aşağılayıcı olduğu yönünde bir dil kullandı. Bu dili tamamen reddediyoruz. Biz,
Sivil Memurlar Sendikasının ve çalışanların içinde bulunduğu durumu çok
yakından biliyoruz. Bundan sonra da takip edeceğiz. Ama bu konu gündeme geldiği
andan itibaren, bundan sonra her sendika arasındaki geçişlerin de tarafımızdan
dikkatlice takip edileceğini, memurlar üzerinde kurulacak her türlü baskının da
burada dile getirileceğini belirtmek isterim.
Son
bir konu Sayın Başkanım. Ben, HDP Grup Başkan Vekili Sayın Baluken ifade ettiği
zaman inanamadım, tekrar kendisine sordum. Silopi ilçesinde, aşağı yukarı altı
yedi gün önce beni arayan vatandaşlarımız, 2 yurttaşın hayatını kaybettiğini, 1
yurttaşın da yaralı olduğunu ancak ambulans getirilemediğini, kaymakama
ulaşılamadığını, hiçbir yere ulaşılamadığını ifade ederek beni canhıraş
feryatlarla aradılar. 
Ben
de Silopi Kaymakamını aradım, toplantıdaydı. Bana dönmedi daha sonra o
kaymakam. Şırnak Kaymakamını aradım, o da toplantıdaydı. Ama Özel Kalem Müdürü
döndü. Kendisine teşekkür ederim. Kendisine Silopi ilçesinde, adres de vererek,
hatırladığım kadarıyla Nur Mahallesi, Cumhuriyet Caddesi’nde -aklımda kalanı
söylüyorum- 2 ölü, 1 de yaralı olduğunu, buradaki yaralının ve ölülerin
alınması gerektiği konusunda bir çaba göstermelerini kendilerine ifade ettim.
Ama, daha bir hafta geçmesine rağmen Silopi sokaklarında eğer bir cansız beden
yatıyorsa bu çok vahim bir tablodur. Yani, bir kere, böyle bir tablonun, hem
dinsel yönden hem ahlaki yönden hem kamusal alan yönünden savunulacak bir yanı
yoktur. Yani, işte, bu yüzden biz Cumhuriyet Halk Partisi olarak, bu tabloları
bildiğimiz ve gördüğümüz için bu kürsüden herkese bir çağrıda bulunduk. Gelin, bu
yangının söndürülmesinde, PKK dâhil, her türlü terörün önlenmesine Meclis
olarak bir el atalım, yangını söndürelim; yangının söndürüleceği adres
burasıdır, meşru zeminlerde bu konuyu tartışalım dediğimizde AKP
milletvekilleri bizimle neredeyse alay eder pozisyonda konuşmalar sarf ettiler.

Bunların
hepsi yanlıştır değerli arkadaşlar. Bir kez daha, hepinizi soğukkanlı olmaya,
serinkanlı olmaya… Ve Türkiye’yi yakan bu konuda Meclisimizin bir ortak
çalışmayı sürdürmesinin önemini tekrar hatırlatıyorum. Burada yapacağımız
çalışmalarla, hem Türkiye’ye moral olmalıyız hem de bu yangını bir an önce
söndürmeliyiz. Çünkü Türkiye’de şu anda 200 bin kişi göç etti, 200 bin kişi.
Avrupa ülkeleri, Türkiye’den giden Suriyeli sayısı 150 bin olunca kapıları
kapattılar “Biz bu sayıyı taşıyamayız.” diye. Bizim kendi Türkiye’mizde
Suriyeli vatandaşların yanında bir de kendi vatandaşlarımız -200 bin kişi gibi
büyük bir rakam- bir başka yerlere göç ediyor. 
E,
bunlar konuşulmayacak mı bu Mecliste? Konuşulsun istiyoruz. Yani ne yapalım da
konuşulsun? Konuşulmazsa bin dört yüz yıllık bir Ulu Cami’de cuma namazı
kılınamaz duruma gelirsiniz. Bin dört yüz yılda ilk defa… “Ezan sesi dinmez.”
diyenlere, kulaklarına söylüyorum, ezan sesini dindirdiniz Ulu Cami’de tam bin
dört yüz yıl sonra. Sonra Kurşunlu Cami… Tam altı yüz yıllık cami yanar, bir
kova su dökemez hâle gelirsiniz. Canım cami, o kültürel mirasımız yok olur.
Bunları
görüyoruz. Türkiye'nin yok olmasına, değerlerin yok olmasına seyirci mi
kalacağız? Herkesi uyarıyorum, herkes aklını başına almalıdır. Soğukkanlı bir
şekilde bu konu konusunda, terör konusunda neler yapılacağı konusunda biz
Cumhuriyet Halk Partisi olarak taşın altına elimizi sokmaya hazırız. Bunu
ısrarla ve defalarca vurguluyoruz, vurguluyoruz, vurgulayacağız, herkes
anlayana kadar.
Teşekkür
ederim.
BAŞKAN
– Değerli milletvekilleri…
MEHMET
NACİ BOSTANCI (Amasya) – Sayın Başkanım…
İDRİS
BALUKEN (Diyarbakır) – Sayın Başkan, biz de girmiştik sisteme ama…
BAŞKAN
– Buyurunuz Sayın Bostancı.
7.- Amasya Milletvekili Mehmet Naci
Bostancı’nın, İzmir Milletvekili Oktay Vural ile Diyarbakır Milletvekili İdris
Baluken’in yaptıkları açıklamalarındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
İdarenin
yapmış olduğu eylem ve işlemlere karşı yargı yolu açıktır. Eğer Mecliste bir
kişi haksız alındığını düşünüyorsa yargıya müracaat etmesi gerekir. Meclis
yargı yeri değildir. 
OKTAY
VURAL (İzmir) – Yazıklar olsun be!
TAHSİN
TARHAN (Kocaeli) – Yargı kararı işte, Yüce Divana gitsin.
MEHMET
NACİ BOSTANCI (Amasya) – Burada şahsi, subjektif, siyasi değerlendirmeler
olabilir, kim yaparsa yapsın ama yargı sonuçta bu idari işlemin doğru olup
olmadığına karar verir. Sonuçta, bu uzmanı getiren ve götüren aynı meşru
otoritedir. Buna dikkat etmek gerekir. Eğer arkadaş bir haksızlık olduğunu
düşünüyorsa lütfen yargıya müracaat etsin. 
OKTAY
VURAL (İzmir) – Meclis Başkanı dikkat edecek. Ali kıran baş kesen değil!
SEYFETTİN
YILMAZ (Adana) – 4 bakan da yargıya gitsin Naci Bey, 4 bakan da yargıya gitsin.

MEHMET
NACİ BOSTANCI (Amasya) – Sayın Vural… 
OKTAY
VURAL (İzmir) – Al görevden, “Yargıya git.” Böyle bir şey olabilir mi ya!
MEHMET
NACİ BOSTANCI (Amasya) – Sayın Vural, siz hukuku bilirsiniz. Arkadaş gitsin
müracaat etsin, haksızlık olduğunu düşünüyorsa. 
AYTUĞ
ATICI (Mersin) – Hadi, yargıya güvenmiyor…
OKTAY
VURAL (İzmir) – Sen git ona söyle. Ben siyasi olarak soruyorum bunu. 
MEHMET
NACİ BOSTANCI (Amasya) – Evet, siyasi. Ben de onu dedim zaten. 
OKTAY
VURAL (İzmir) – Siyasi yapıyorsunuz.
MEHMET
NACİ BOSTANCI (Amasya) – Sizin konuşmanız siyasi Sayın Vural. 
OKTAY
VURAL (İzmir) – Evet, siyasi olacak tabii. 
MEHMET
NACİ BOSTANCI (Amasya) – Evet. 
OKTAY
VURAL (İzmir) – Seninki filmatik mi?
MEHMET
NACİ BOSTANCI (Amasya) – İkincisi: Bu 17-25 Aralık meselesi sürekli
köpürtülmeye çalışılıyor. Burada…
LEVENT
GÖK (Ankara) – Köpürecek tabii.
AYTUĞ
ATICI (Mersin) – O köpürmüş zaten, kendisi köpürüyor onun.
MUSTAFA
AKAYDIN (Antalya) – O da yargıya gitsin.
MEHMET
NACİ BOSTANCI (Amasya) – Bakın, arkadan da sesler geliyor. 
OKTAY
VURAL (İzmir) – Siz de yargıya gitseydiniz. Niye yargıyı engellediniz 17-25’te?
MEHMET
NACİ BOSTANCI (Amasya) – Şimdi, AK PARTİ’li bazı vekil ve bakanlardan alıntı
yapmayı da seviyor arkadaşlar, Şehircilik Bakanımızdan alıntı yapıyorlar. Böyle
keyfî alıntı yapmak yerine AK PARTİ’den başka konuşanlardan da alıntı
yapabilirler. Eğer AK PARTİ’deki sözcüleri de kanıt göstererek bu olaya ilişkin
gerçek bir sonuca ulaşmak istiyorlarsa biraz önce İlknur Hanım 17-25 Aralık
davasının aslında ne olduğuna ilişkin bir değerlendirme yaptı, ümit ederim
oradan da bir alıntı yaparlar, eğer mesele AK PARTİ’den alıntı yapmaksa. Mesele
şu: Bu işler hukuk zemininde oluyor. Burada köpürtülmeye çalışılan, siyasal
değerlendirmelerdir. CHP’li arkadaşlar veya diğer partideki arkadaşlar
diyorlar: “İlla da bizim değerlendirmemiz doğrudur, bu insanlar suçludur.
Aklanmaları lazım.” Efendim, bu insanlara ilişkin mahkemeler gereken işi
yapmışlar. İş Meclise gelmiş, Mecliste bir soruşturma komisyonu kurulmuş…
LEVENT
GÖK (Ankara) – Meclis görevini yapmamış.
MEHMET
NACİ BOSTANCI (Amasya) – …çalışmış, bütün partiler işin içinde olmuş ve
komisyon Yüce Divana göndermeye gerek duymamış. Karar veren Meclis, Meclis.
AYTUĞ
ATICI (Mersin) – Meclis değil, AKP Grubu.
MEHMET
NACİ BOSTANCI (Amasya) – Yani Meclisin iradesi üzerine, acaba arkadaşlar kendi
iradelerini mi koymak istiyorlar? Şunu mu demek istiyorlar: “Her ne kadar bu
yüce Meclis böyle bir karar verdiyse de, bu yüce Meclis yanlış karar vermiştir.
Esasen bizim görüşümüz doğrultusunda bir karar vermesi gerekirdi.” Kusura
bakmasınlar, Meclis onların görüşleri doğrultusunda karar vermek mecburiyetinde
değil. Bunu belirteyim.
Üçüncüsü:
Şimdi, biraz önce Sayın Baluken’i dinlerken daha önce de çeşitli kereler
söylenmiş, hep aynı iz üzerinden gitmiş klişe ifadeler dinliyoruz doğuda,
güneydoğuda yaşanan olaylara ilişkin. Bunların cevapları da buradan veriliyor.
Eminim, HDP’li arkadaşlar da buradaki CHP’li ve MHP’li arkadaşlar da bu ülkede
hiç kimsenin burnu kanasın istemezler; devlet de istemez, hiçbir devlet
istemez, bir kişi ölsün istemez, teröristler dâhil. Çünkü sonuçta o insanlar da
bu ülkenin içinden çıkıyorlar. Onlarla mücadele ederken devletin elbette ki
adil bir şekilde bu mücadeleyi sürdürmesi önemlidir. 
Diler
ve temenni ederiz ki… Hem sivil vatandaşları korumak hem de o sivil
vatandaşların arkasına geçerek güvenlik güçlerine ateş açan, terörist
faaliyetlerde bulunanları adaletin karşısına çıkarmak için devlet çok
ihtimamlı, çok dikkatli bir mücadele sürdürüyor ama kolay bir iş değil. Buraya
gelip böyle çeşitli anekdotlar anlatmak, 3 tane fotoğraf göstermek oradaki
gerçekliği anlatmaz. Oraya ilişkin sayısız fotoğraf var, sayısız olay var,
sayısız anekdot var. Biz hakikati arıyorsak bunların hepsini bir araya
getirdiğimizde hakikate ulaşırız. Hangi devlet, sokakta yatacak ceset ve buna
rıza gösterecek? Böyle bir şey olabilir mi?
AYTUĞ
ATICI (Mersin) – Oluyor işte, oluyor.
MEHMET
NACİ BOSTANCI (Amasya) – Bu, kusura bakmayın, ya bilgisizlikten
kaynaklanıyordur ki öyle olmasını temenni ederim ya da kışkırtıcılıktır ki öyle
olmasını temenni etmem.
İDRİS
BALUKEN (Diyarbakır) – Ya, ne diyorsunuz? Bir haftadır cenaze yerde ya! Cenaze
bir haftadır yerde!
MEHMET
NACİ BOSTANCI (Amasya) – Şunu da belirteyim: Bakın, Sayın Baluken burada “AK
PARTİ’nin hainliğe varan dış politikaları” diye çok talihsiz bir laf etti.
Sayın Baluken unutmasın, o koltukta bu milletin yüzde 10,7’lik takdiriyle
oturuyor, meşru bir partinin temsilcisi olarak. Yüzde 50 oy almış bir siyasi
partiye, onun dış politikasına böyle ölçüsüz, böyle “hain” falan gibi laflarla
konuşulursa insanı demokrasi çarpar, başkaları da çarpar. İnsan çarpılır,
çarpılır! (AK PARTİ sıralarından alkışlar)
İDRİS
BALUKEN (Diyarbakır) – Sen onu Cumhurbaşkanına söyle!
MEHMET
NACİ BOSTANCI (Amasya) – O yüzden, dikkatli konuşmak ve sadece mesele AK
PARTİ’yi değil, o AK PARTİ’ye oy vermiş, gönül vermiş milyonları da incitmeyen
bir dil kullanmaya özen göstermek Sayın Baluken’in de görevidir.
Saygılar.
(AK PARTİ sıralarından alkışlar) 
BAŞKAN
– Sayın Baluken, buyurunuz.
8.- Diyarbakır Milletvekili İdris
Baluken’in, Aksaray Milletvekili İlknur İnceöz ile Amasya Milletvekili Mehmet
Naci Bostancı’nın yaptıkları açıklamalarındaki bazı ifadelerine ilişkin
açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, buradan görüşlerimizi ifade ederken yaşanan vahşet tablosunun daha iyi
anlaşılması için de oradaki gerçeklikleri bir anekdot şeklinde
milletvekillerinin bilgisine sunuyoruz. Bugüne kadar kürsüden gerek göstermiş
olduğumuz resimler gerekse de söylemde buradan ifade etmiş olduğumuz olayların
tamamı, Silopi’de, Cizre’de, Nusaybin’de, Dargeçit’te, Sur’da yaşanan
gerçekliklerdir. Burada oturup da hakikatleri çarpıtmakla bizi suçlayanlar,
daha bu yangın tablosu başladığı günden bugüne kadar bir kez Sur’a, Cizre’ye,
Nusaybin’e, Silopi’ye gitmeyen insanlardır. Tek bir kere o bölgeye adımını
atmayıp, gelip buradan hamaset söylemleriyle gerçeği ters yüz etmek, en hafif
tabiriyle, iyi niyetli bir girişim değildir. 
Biz
ne söylediğimizi iyi biliyoruz, bütün söylediklerimizin arkasındayız. “Orada
bir savaş yaşanıyor.” derken, o savaşın bu ülkeyi götürdüğü felakete karşı bir
ön alma çabası, bu ülkedeki halkların demokratik geleceğine dair duymuş
olduğumuz kaygıyı ifade etmenin gayretiyle dile getiriyoruz. 
Şimdi,
AKP’li yetkililer “Orada bir savaş yok.” diyorlar. Nedir peki yaşanan şey? 
HARUN
KARACA (İstanbul) – Savaş yok, teröristler var.
MİHRİMAH
BELMA SATIR (İstanbul) – Terörle mücadele, vatan hainleriyle mücadele var.
İDRİS
BALUKEN (Diyarbakır) – 7 Hazirandan beri sadece 350 sivil yurttaş yaşamını
yitirmiş, 350 sivil yurttaş. Polis, asker, gerilla kayıplarını kattığınız
zaman, binlerce insanın yaşamını yitirdiği bir durum var. Şu anda, bu saatte,
Sur’da, Dargeçit’te, Cizre’de sivil halkın bulunduğu yerleşim alanları
tanklarla, havan toplarıyla dövülüyor. Cenazelerle ilgili durumdan bahsettik.
Evet, orada yaşanan, bildiğimiz anlamda hukuku olan, ahlakı olan bir savaş
değil. Belki de bu toprakların görmüş olduğu en ahlaksız ve en hukuksuz savaş
yürütülüyor ve bizzat o savaşın yürütücüsü de AKP Hükûmetinin kendisidir. 
Sayın
Başkan, darbe ve savaş konseptleri iki makineyle çalışır; bir ölüm makinesi,
bir de yalan makinesi. Yalan makinesi her zaman ölüm makinesinden daha çok
çalışacak ki, o darbe ve savaş konseptini yürütenler kendi politikalarını
sürdürebilsinler.
HARUN
KARACA (İstanbul) – Karşımızda duruyor.
İDRİS
BALUKEN (Diyarbakır) – Burada AKP grup başkan vekilinin dile getirmiş olduğu
Dargeçit’teki 2 sivil yurttaşı kimin katlettiğini de çok iyi biliyoruz. Faili
malum olan on binlerce cinayetin altında imzası olan o karanlık güçlerin,
Dargeçit’te, dün yine, daha önce yaptıkları gibi yeni bir provokasyon dalgası
yaratmak üzere o sivilleri katlettiğini çok iyi biliyoruz. O 2 yurttaşı katleden
bu karanlık güçleri, bu paramiliter kontra güçleri buradan kınıyoruz. Bu konuda
bizim söylediklerimize itibar etmiyorsanız, iki gün önce, sizin seçim iş
birliği yaptığınız HÜDAPAR’ın yapmış olduğu açıklamalara bakın. O karanlık
güçlerin, paramiliter çetelerin oradaki halkı karşı karşıya getirmek üzere yeni
provokasyonlar peşinde olduğunu, HÜDAPAR’ın yapmış olduğu açıklamaları
incelerlerse çok rahat bir şekilde görürler. 
Burada,
ifade ettiğimizden çok daha vahim bir tablo var. Bakın, bir cenaze üzerinden ben
ifade ettim, orada yaşanan bir başka hakikati anekdot olarak Genel Kurulun
bilgisine sunayım. Bir hafta önce Dargeçit’te abdest almaya giderken güvenlik
güçlerinin açmış olduğu ateşle kolunu kaybeden Sacide Gezginci, tam bir
haftadır Dicle Üniversitesi Tıp Fakültesinde yatıyor, kolunu kaybetti. Sacide
Gezginci’nin 8 aylık bir bebeği var ve anne sütü alıyor, anne sütüyle
besleniyor. Tam bir haftadır bu konuda yürüttüğümüz bütün görüşmelere rağmen,
anne sütü alan bir bebeğin yaşam hakkına bile saygı duymayacak şekilde,
Dargeçit’ten Diyarbakır’a götürülmesine izin verilmiyor. Öyle buradan, gelip
birtakım sahte söylemlerle kamuoyunu falan aldatmaya çalışmasınlar. Gitsinler
Sur’a, Dargeçit’e, Nusaybin’e, Cizre’ye, oradaki halkla konuşup, ondan sonra
gelip burada hakikatle ilgili söyledikleri şeyler varsa o şekilde Genel Kurulu
bilgilendirsinler. 
Biz
-daha önce de söylemiştim- on kere düşünüp bir kere konuşuruz. AKP’nin dış
politikalarıyla ilgili ihanet söylemlerini kullanırken, Cumhurbaşkanının ve
Başbakanın, AKP’li yetkililerin ve onların talimatlandırıp manşetler attırdığı
çamur medyasının yapmış olduğu hedefleştirici psikolojik kampanyaya dikkat
çektim ben. Başbakan, Cumhurbaşkanı, emrindeki çamur medya eğer bizim
yürüttüğümüz diplomatik görüşmeleri ihanetle suçlarlarsa, biz bu ülkenin
geleceğine ihanet olan dış politikalarını da aynen o şekilde tanımlamaya devam
ederiz. Siyasi nezaketin, diplomatik nezaketin ne olduğunu çok iyi biliyoruz. Bize
karşı bu şekilde saldırgan tutum devam ettiği sürece, biz onların yürütmüş
olduğu ve ülkemizi hızla felaketin eşiğine getiren bu politikalarla ilgili
onların düzeyiyle cevap vermeye de devam edeceğiz. 
Ayrıca Sayın Naci Bostancı son derece
açık bir şekilde beni de tehdit etti, “Demokrasi ve başkaları çarpar.” dedi.
MEHMET NACİ BOSTANCI (Amasya) – Halk,
halk, Sayın Baluken. 
İDRİS BALUKEN (Diyarbakır) – Buradan
Sayın Bostancı’ya hatırlatayım, böyle tehditlere pabuç bırakacak insanlar
değiliz.
HASAN BASRİ KURT (Samsun) – Çarpıtmayın
lütfen ya.
İDRİS BALUKEN (Diyarbakır) – Biz bu
mücadeleye girerken kefenimizi koltuğumuzun altına almış, yola çıkmış, bedel
ödemiş insanlarız.(AK PARTİ sıralarından gürültüler) Bu Meclisin kapısında her
birimizin cenazesi sallansa bile asla kendi doğrularımızdan taviz vermeyiz,
ilkelerimizden geri adım atmayız, tehditlere boyun eğmeyiz. Eğer maksadın açık
bir şekilde bizi tehdit etmekse elinizden geleni ardınıza koymayın diyorum; az
olandan az, çok olandan çok gider diyorum. 
Teşekkür ederim.
AHMET HAMDİ ÇAMLI (İstanbul) – Yürü, kim
tutar seni be!
İDRİS BALUKEN (Diyarbakır) – Sen
tutarsın. Bir tutmaya çalış bakayım.
AHMET HAMDİ ÇAMLI (İstanbul) – Kabadayıya
bak, kabadayıya bak! Az olandan az, çok olandan çok ha!
İDRİS BALUKEN (Diyarbakır) – İndir o
elini, elini indir.
AHMET HAMDİ ÇAMLI (İstanbul) – Lafa bak
be! Git mahalleye de kabadayılık yap, Mehmet bekliyor seni orada. 
İDRİS BALUKEN (Diyarbakır) – Gel dışarıda
konuş, gel dışarıda konuş.
AHMET HAMDİ ÇAMLI (İstanbul) – Git,
Mehmet bekliyor seni, Mehmet! Mehmet orada, Mehmet.
AHMET YILDIRIM (Muş) – Bak hele, bir
tarzına bak sen önce.
AHMET HAMDİ ÇAMLI (İstanbul) – Az olandan
az, çok olandan çok! 
İDRİS BALUKEN (Diyarbakır) – Otur yerine!
BAŞKAN – Sayın milletvekilleri, lütfen
karşılıklı konuşmayalım.
BAŞBAKAN YARDIMCISI YILDIRIM TUĞRUL
TÜRKEŞ (Ankara) – Sayın Başkan…
BAŞKAN – Sayın Vural daha önce girdi
sisteme. 
Sayın Vural, buyurun.
9.- İzmir Milletvekili Oktay Vural’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
OKTAY VURAL (İzmir) – Teşekkür ederim. 
Ben gerçekten bizim verdiğimiz, bir
partinin verdiği önerge hakkında yapılacak işlemle ilgili bir kamu görevlisinin
görüşünü ifade ettiği için görevden alınması muamelesini içime sindiremedim,
vicdanıma sindiremedim ya. Ama anlaşılan o ki siz vicdanınıza, idrakinize
sindirmişsiniz. 
MEHMET NACİ BOSTANCI (Amasya) – Öyle bir
şey yok, hukuka gitsin diyoruz.
OKTAY VURAL (İzmir) – Ben hukuki meseleyi
açmadım ki, burası mahkeme mi ki hukuki meseleyi açayım? Ama ben, vicdanınız
varsa ona seslendim. Ama anlaşılıyor ki maalesef o yok; “Yargıya gitsin.” Keşke
bu sözü… 17-25 Aralıkta soruşturmaya tabi olanlara da niye yargıya gitsin
demediniz de…
MEHMET NACİ BOSTANCI (Amasya) – Oldu,
oldu, yargı oldu.
OKTAY VURAL (İzmir) - …hâkim ve savcı
ayarlamaya devam ettiniz, ha? Niye kaçtınız? Hadi…(MHP sıralarından alkışlar)
MEHMET NACİ BOSTANCI (Amasya) – Yargı
oldu, oldu; sizin haberiniz yok. 
MUSTAFA AKAYDIN (Antalya) – Yüce Divana
niye gitmediniz?
OKTAY
VURAL (İzmir) - Onun için, burada hukuki olarak kim yapar kim yapmaz ama böyle
bir işlemin yapılmasına hiç olmazsa vicdani…
AYTUĞ
ATICI (Mersin) – Ahlaki…
OKTAY
VURAL (İzmir) - …ahlaki…
AYTUĞ
ATICI (Mersin) – Bravo!
OKTAY
VURAL (İzmir) - …bir davranış açısından ilişkilendirilmiş olmasına ilişkin bir
zerre itirazınız olsaydı. Ama Milliyetçi Hareket Partisine bir grup önerisini
bu şekilde dile getiren bir kimseye Sayın Meclis Başkanının yaptığı işlem ile
AKP Grubunun yaptığı açıklama örtüştüğüne göre bu konuda Milliyetçi Hareket
Partisine yönelik bu hasmane tutumun kökeninin nereden kaynaklandığı konusunu
da aziz vatandaşlarımızın idrakine havale ediyorum. 
MEHMET
NACİ BOSTANCI (Amasya) – Öyle bir şey yok Sayın Vural. 
OKTAY
VURAL (İzmir) - Bu düşmanlıklarla bir yere varılmaz. 
MEHMET
NACİ BOSTANCI (Amasya) – Yok, öyle bir şey yok.
BAŞKAN
– Sayın Bakan söz istiyor.
Buyurunuz
Sayın Bakan. [MHP sıralarından alkışlar(!)]
SEYFETTİN
YILMAZ (Adana) – Bravo(!) Bravo Tuğrul’a(!) Tırları da bir anlat, tırlarda ne
vardı? Onu da söylesene Sayın Tuğrul Bey.
10.- Başbakan Yardımcısı Yıldırım Tuğrul
Türkeş’in, Diyarbakır Milletvekili İdris Baluken ile Ankara Milletvekili Levent
Gök’ün yaptıkları açıklamalarındaki bazı ifadelerine ilişkin açıklaması
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Onu inşallah yaparız. Onu çok
merak ediyorsunuz. 
SEYFETTİN
YILMAZ (Adana) – Çok merak ediyoruz. Bir de şu ayakları kırma vardı ya,
ayakları kırma.
BAŞBAKAN
YARDIMCISI YILDIRIM TUĞRUL TÜRKEŞ (Devamla) -Hiçbirinizin bu konuyu bilmemiş
olmanızdan da üzüntü duyduğumu ifade etmeliyim. 
SEYFETTİN
YILMAZ (Adana) – O ayakları kırmadan da bahset bir, milliyetçiliği ayaklarının
altına alanların ayağını kırdınız ya.
BAŞBAKAN
YARDIMCISI YILDIRIM TUĞRUL TÜRKEŞ (Devamla) -Yani hiçbiriniz bilmiyorsunuz
demek ki bu konuları. 
SEYFETTİN
YILMAZ (Adana) – Bir de ayakları kırmadan bahset.
BAŞBAKAN
YARDIMCISI YILDIRIM TUĞRUL TÜRKEŞ (Devamla) -Evet, Sayın Başkan, öncelikle bu
yeni dönemde Başkanlığınız hayırlı olsun. 
Şimdi,
az önce bu güneydoğuda, daha önce de benim söz alıp kısa bilgi verdiğim terörle
mücadeleyle alakalı bugün yapılan çalışmalarda her iki siyasi partinin grup
başkan vekilleri cenazelerin ortada kaldığını ve bunun bir vahim durum olduğunu
söylüyorlar. Haklılar, biz de buna katılıyoruz. Cenazeyi oradan kaldırmak ve
hasta nakli, oradaki belediyelerin görev kapsamındadır. 
İDRİS
BALUKEN (Diyarbakır) – Silopi Belediyesinin işgal edildiğini de söyleyin.
BAŞBAKAN
YARDIMCISI YILDIRIM TUĞRUL TÜRKEŞ (Devamla) - Bu belediyelerin hangi partiye
ait olduğunu ve bunun niye yapılmadığının araştırılması gerekir.
İDRİS
BALUKEN (Diyarbakır) - Şu anda Silopi Belediyesinin karargâh olduğunu da
söyleyin.
AYTUĞ
ATICI (Mersin) – Sokağa çıkma yasağını ben mi ilan ettim?
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Oradaki güvenlik güçleri ve
onlara destek vermeye çalışan diğer devlet kurumları o cenazeleri de almak,
yaralıları da, evinde rahatsızlananları da almak için üstün bir performans
göstermektedir. 
AYTUĞ
ATICI (Mersin) – Efendim, o, Sağlık Bakanlığının görevi, belediyenin görevi
değil.
BAŞBAKAN
YARDIMCISI YILDIRIM TUĞRUL TÜRKEŞ (Devamla) - Ancak, maalesef, hem ambulanslara
hem de cenaze araçlarına dahi ateş edilmektedir terör örgütünce. 
AYTUĞ
ATICI (Mersin) – Sayın Bakan, hastaları Sağlık Bakanlığı alır, belediye almaz.
İDRİS
BALUKEN (Diyarbakır) – Belediye almaz, evet.
HASAN
BASRİ KURT (Samsun) – Ambulansları kim kurşunluyor, onu da söyleyin.
İDRİS
BALUKEN (Diyarbakır) – Silopi Belediyesi polis karargâhı olmuş arkadaşlar, yüz
defa söyledik.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Terör örgütü ambulanslara ateş
ediyor, cenaze araçlarına dahi ateş ediyorlar ve kendi cenaze araçlarını ve
ambulanslarını da kullanmıyorlar. Ben bunu ifade etmek istedim.
Saygılar
sunuyorum. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
MEHMET
NACİ BOSTANCI (Amasya) – Sayın Başkan…
İDRİS
BALUKEN (Diyarbakır) – Sayın Başkan, tutanaklara geçmesi açısından ifade
edeyim.
BAŞKAN
– Buyurunuz Sayın Baluken.
11.- Diyarbakır Milletvekili İdris
Baluken’in, Başbakan Yardımcısı Yıldırım Tuğrul Türkeş’in yaptığı
açıklamasındaki bazı ifadelerine ilişkin açıklaması
İDRİS
BALUKEN (Diyarbakır) – Yani, sayın Hükûmet yetkilisi geçen gün de bu konuda bir
bilgilendirme yaptığını ifade etti ama geçen gün bir Nasrettin Hoca fıkrası
anlattı bize, onun dışında bir bilgilendirme duymadık. Bugün de yine yaşanan
hukuksuzluklarla ilgili, işlenen anayasal suçla ilgili herhangi bir şey
duymadık. Sadece bu cenazelerle ilgili yetkinin, hastaları almayla ilgili
yetkinin belediyelere ait olduğunu söylemek suretiyle zaten yanlış bilgi vermiş
oldu. Oradaki Silopi Belediyesinin bir haftadır güvenlik güçleri tarafından bir
karargâh hâline getirildiğini ve dolayısıyla belediyenin
işlevsizleştirildiğini, bu konuda İçişleri Bakanlığı nezdinde yapmış olduğumuz
bütün girişimlere rağmen de herhangi bir gelişmenin yaşanmadığını kürsüden
ifade etmedi. Kayıtlara geçsin diye ifade ediyorum. 
Sebebi
ne olursa olsun, oradaki mevcut durum ne olursa olsun orada yerde yatan
cenazeleri kaldırmak Hükûmetin ve devletin sorumluluğundadır. Hiçbir gerekçe,
bir hafta boyunca sokak ortasında cenazenin çürümeye yüz tutmasını
gerekçelendiremez diyorum. 
RAMAZAN
CAN (Kırıkkale) – Belediye ne iş yapıyor?
İDRİS
BALUKEN (Diyarbakır) – Tutanaklara geçmesi açısından ifade ettim.
BAŞKAN
– Tutanaklara geçmiştir.
Buyurunuz
Sayın Bostancı.
12.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Biraz
önceki değerlendirmemden Sayın Baluken “Acaba bir tehdit algısı mı çıkartmam
gerekir?” şeklinde şartlı bir cümleyle sonra malum sözleri söyledi. 
İDRİS
BALUKEN (Diyarbakır) – Açık tehdit.
MEHMET
NACİ BOSTANCI (Amasya) – Sayın Baluken zeki bir insan. Esasen, sözlerimin ne
anlama geldiğini anlamak için çok zekâya da gerek yok. Ben partilerin aldıkları
oy oranlarından bahsettim, bizim burada neye dayanarak konuştuğumuzdan
bahsettim, partilerin ilgili tabanlarına, millete değerlendirmeler yaparken
saygı göstermek gerektiğinden bahsettim. “Demokrasi çarpar, başkaları da
çarpar.” dedim, doğru. Bu çarpılma siyasette muhakkak, seçilememek, başarısız
olmak şeklinde olur, başka türlü olmaz, benim de başka bir kastım olmaz. 
İDRİS
BALUKEN (Diyarbakır) – Açık bir tehdit olarak algıladık, açık tehdit
ediyorsunuz.
MEHMET
NACİ BOSTANCI (Amasya) – Kesinlikle burada hiçbir biçimde tehdit yoktur.
İDRİS
BALUKEN (Diyarbakır) – “Başkaları” ne oluyor? “Demokrasi çarpar.” tamam da
“Başkaları çarpar.” ne oluyor?
MEHMET
NACİ BOSTANCI (Amasya) – Ancak, Sayın Baluken’in şartlı bir cümleyle de olsa,
burada sanki bir tehdit varmış gibi peşinden söylediği sözler, “Azdan az gider,
çoktan çok gider.”, bunlar çok talihsiz sözlerdir. Ve ben de şunu anlamak
isterim: Sayın Baluken burada siyasi konuşmaları dinlerken acaba kulak
hassasiyeti buradan nasıl ben bir tehdit algısı çıkartırım da şartlı bir
cümleyle de olsa mukabil bir tehditte bulunurum şeklinde mi çalışıyor diye
kendisine sormak isterim.
İDRİS
BALUKEN (Diyarbakır) – Sayın Başkan, burada açıklama yapmaya ihtiyaç var.
BAŞKAN
– Buyurunuz Sayın Baluken.
13.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
İDRİS
BALUKEN (Diyarbakır) – Sayın Başkan, ben daha önce de ifade ettim. Sayın
Bostancı’nın hâlâ bir üniversite hocası edasıyla “academia”da öğrencilerine
ders verir bir pozisyonda bu Meclisi ve milletvekillerini terbiye etme
arayışından bir kere vazgeçmesi gerekiyor. Kendisinin bütün milletvekilleriyle
eşit konumda olduğunu, yaptığı konuşmalarla da, ortaya koyduğu siyasi duruşla
da diğer milletvekillerinden hiçbir farkı olmadığını daha önce de ifade
etmiştim, bugün de ifade ediyorum. Burada milletvekillerinin zekâ seviyesini
ölçecek bir yetkinlikte, etkinlikte olmadığını da ifade edeyim. Ben bir hekim
olarak Sayın Bostancı’nın zekâ ölçüsünü ölçme gibi bir yanlışa, bir
cüretsizliğe girmezken Sayın Bostancı’nın bir siyaset bilimcisi olarak buraya
gelip bizim zekâmızla ilgili değerlendirmelerde bulunması onun şu anda
meseleleri ele aldığı düzeyle ilgili bütün Genel Kurula bir bilgi veriyor. 
Biz her söylenenin ne anlama geldiğini
çok iyi biliyoruz. Orada yapmış olduğu değerlendirmelerden sonra bize yönelik
söylemiş olduğu “Demokrasi çarpar, başkaları da çarpar.” sözü tutanaklar da
incelenirse net olarak görülecektir. Zaten bu tartışmanın bugün
gündemleşmesinin sebebi, uzun süredir parti yetkililerinin, Başbakanın,
Cumhurbaşkanının ve emirlerindeki çamur medyasının “Başkaları da çarpar.”
üzerinden bize yöneltmiş olduğu bu psikolojik linç kampanyasıdır, hedefleştirme
kampanyasıdır. Biz bugüne kadar bu “Başkaları da çarpar.” sözünden dolayı
onlarca kez yaşam hakkımızı tamamen yitirecek şekilde saldırılara maruz kaldık,
suikastlara maruz kaldık.
AHMET HAMDİ ÇAMLI (İstanbul) – Azdan az,
çoktan çok!
İDRİS BALUKEN (Diyarbakır) – Sokak
ortasında üzerimize ateş açıldı, bu partinin Genel Merkezi yakıldı, 400’den
fazla yerde seçim büroları ve seçim çalışmalarına linç saldırıları yapıldı.
Eğer ifade ettiği şey, “Başkaları da çarpar.” üzerinden ifade ettiği şey, daha
önce bize suikast olarak geri dönen, fiilî saldırı olarak geri dönen, sokak
ortası infaz girişimi olarak geri dönen, Genel Merkezimize saldırı olarak geri
dönen linç güruhuysa ona yönelik olarak korkmayacağımızı ve ona karşı olan
tavrımızı ifade etmek üzere o cümleleri kullandım, yoksa benim herhangi bir
tehdit kastım yoktur.
Teşekkür ederim.
MEHMET NACİ BOSTANCI (Amasya) – Onların
hiçbirisini onaylamayız Sayın Baluken, hiçbirisini onaylamayız.
İDRİS BALUKEN (Diyarbakır) – “Başkaları
da çarpar.” dediğin odur senin. 
MEHMET NACİ BOSTANCI (Amasya) – Hiçbir
gayrimeşru işi onaylamayız.
BAŞKAN – Sayın Gök, buyurunuz…
OSMAN AŞKIN BAK (Rize) – Millet sandığa
gömer, sandığa.
İDRİS BALUKEN (Diyarbakır) – Sandığa
nasıl gömüldüğünüzü gördük biz.
LEVENT GÖK (Ankara) – Sayın Başkan…
OSMAN AŞKIN BAK (Rize) – Sandığa kim
gömüldü?
İDRİS BALUKEN (Diyarbakır) – Sandıktan
darbeyle çıktınız, bakın.
OSMAN AŞKIN BAK (Rize) – Tamam, kim
gömüldü?
İDRİS BALUKEN (Diyarbakır) – Sandıktan,
gömülünce darbeyle çıktınız, savaşla çıktınız.
OSMAN AŞKIN BAK (Rize) – 11 seçimdir
sandığa gömülüyorsunuz.
BAŞKAN – Sayın milletvekilleri, Sayın
Gök’e söz verdik.
Buyurunuz Sayın Gök.
OSMAN AŞKIN BAK (Rize) – Ona millet karar
veriyor; burada oturmana da millet karar veriyor, gitmene de millet karar
veriyor.
14.- Ankara Milletvekili Levent Gök’ün,
Başbakan Yardımcısı Yıldırım Tuğrul Türkeş ile Amasya Milletvekili Mehmet Naci
Bostancı’nın yaptıkları açıklamalarındaki bazı ifadelerine ilişkin açıklaması
LEVENT
GÖK (Ankara) – Sayın Başkan, az önce burada dile getirdiğimiz konuda, Sayın
Bakanın yaptığı açıklamayla, Türkiye Cumhuriyeti tarihinde ilk defa, AKP
Hükûmeti döneminde bir cenazenin tam bir haftadır sokakta kaldığının resmî
olarak teyit edildiği bir bilgi verildi.
Gerçekten,
vahim bir tablo. Yani gerçekten, durum bu şekilde devam ediyorsa, bir cenaze
bir hafta sokakta kalıyor ve bu duruma seyirci kalınabiliyorsa bu kimin suçudur
Allah aşkına? Bu ülkeyi on üç yıldır kim yönetiyor? Şimdi, bunlar konuşulmasın
mı? Bir dinî görevin dahi yerine getirilemediği, bir cenazenin toprağa
verilemediği, ailesinin pencereden bakıp bir cansız cesedi seyrettiği bir tablo
bir normal tablo mudur?
RAMAZAN
CAN (Kırıkkale) – Değildir ama cenaze niye orada? 
LEVENT
GÖK (Ankara) - Bu, ne denli dehşet verici bir tablo! Türkiye'nin geldiği
noktaya bakın. On üç yıldır kim getirdi bu ülkeyi, Türkiye’yi bu hâle? 
RAMAZAN
CAN (Kırıkkale) – Ama cenaze niye orada? Biraz da ondan bahsedin. 
FİLİZ
KERESTECİOĞLU (İstanbul) – Biz de onu soruyoruz.
LEVENT
GÖK (Ankara) - Yani bugün, AKP sıralarına bakıyoruz, terörle mücadele… Elbette,
devlet terörle mücadele edecektir. On üç yıldır bu ülkeyi siz yönetiyorsunuz,
siz! Kim bu hâle getirdi? Kim teröre mahkûm etti bu Türkiye’yi. Bunlar
konuşulmasın mı Mecliste?
Sağduyuyla
konuşalım diyoruz, saldırıyorlar. Cenaze konuşulmayacak, yolsuzluk
konuşulmayacak, AKP için her şey güllük gülistanlık, öyle mi? Bir sokağa çıkın
bakalım. 
AKP
Grup Başkan Vekili Sayın Bostancı -az önce Sayın Vural da ifade etti- bir kamu
görevlisi görevden alınınca ona “Mahkemeye git.” diyor ama cumhuriyet
tarihinin, 4 bakanın istifa ettiği ve özellikle, bir bakanın istifa ederken de
“Sen ne söylediysen ben onu yaptım.” dediği bir anda, bir ortamda, onlara o
yolu kapatan Meclis iradesini gösteriyor, AKP iradesini gösteriyor. Böyle bir
tablo olabilir mi? Başkası olunca mahkemeye git, AKP’li olunca Mecliste akla.
Meclis aklama, paklama yeri mi? Tam tersine, Meclis, her türlü şaibenin
giderileceği bir yer, yargının önünün açılacağı bir yer, yargının önünün
kapatılacağı bir yer değil. Meclis, hiçbir zaman bir kişinin mahkûmiyeti ya da
suçsuzluğu konusunda karar veremez. O konuda karar verecek merci yargıdır.
AKP’liler bunu da yaşattılar bize. Bu nedenle, sözlerini büyük bir üzüntüyle karşıladığımı
ifade ediyorum Sayın Başkan.
Teşekkür
ederim.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Sayın Başkan, izin verir misiniz,
buradan bir açıklama yapmak istiyorum.
BAŞKAN
– Buyurunuz Sayın Bakan, yerinizden lütfen, açayım mikrofonu.
Buyurunuz.
15.- Başbakan Yardımcısı Yıldırım Tuğrul
Türkeş’in, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Sayın Başkan, çok teşekkür ederim.
Ben
buradaki konuşmalarda herhangi bir hususu teyit etmiş değilim, sadece kayıtlara
girmesi bakımından… Ancak geçen sefer de Sayın Baluken’in atıfta bulunduğu,
güneydoğuda terörle mücadele eden güvenlik güçlerinin karşılaştığı olaylar ve
orada yaşananlarla ilgili Genel Kurula bilgi verdim. Müşahhas ve münhasır
olarak atıfta bulunulan konuyla ilgili herhangi bir teyidim veyahut reddim
bulunmamaktadır.
Teşekkür
ederim.
OKTAY
VURAL (İzmir) – Sayın Başkan…
BAŞKAN
– Sayın Vural, buyurunuz.
16.- İzmir Milletvekili Oktay Vural’ın,
Meclis Başkanının parti taassubuyla değil hukuk ve vicdan çerçevesinde karar
vermesi gerektiğine ilişkin açıklaması
OKTAY
VURAL (İzmir) – Teşekkür ederim Sayın Başkan.
Biz,
Türkiye Büyük Millet Meclisi Başkanından Türkiye Büyük Millet Meclisini temsil
etmesini ve Anayasa ve İç Tüzük çerçevesinde kendisine verilen görevleri
yapmasını istiyoruz. Dolayısıyla hepimiz, hep beraber, birlikte “Bizim
başkanımız” diyebilmeliyiz. O bakımdan, Sayın Meclis Başkanı bu
alışkanlıklardan vazgeçmeli, bir parti taassubuyla değil, parti tercihiyle
değil, hukuk, vicdan çerçevesinde karar vermelidir.
Sayın
Meclis Başkanının birçok zirvelerde irtibatları olacaktır dolayısıyla Meclisin
mehabetini ve saygınlığını korumak durumunda. Sayın Cumhurbaşkanına Meclis
Başkanlık Divanı üyeleriyle gittiği bir ortamda milletvekillerinin binasının
sıkıntılı olduğunu -milletvekillerinin binaya girmek için sıkıntıları var-
işlevsel olmadığını ifade ediyor. 
Şimdi,
Cumhurbaşkanlığı makamı milletvekillerinin binasının konuşulacağı yer değildir.
Milletvekillerinin ihtiyacı varsa, irade bizim olur, Cumhurbaşkanından medet mi
umacak yani yasama? Bu nasıl bir anlayıştır? O bakımdan, Türkiye Büyük Millet
Meclisinin saygınlığını korumak zorundasınız. Buradaki milletvekilleri burada
istediği şekilde, istediği iradeyle aziz Türk milleti adına egemenliğini
kullanır, bütçeyi yapan da bu millettir, bu kaynakları veren de milletimizdir.
Gidip orada, Cumhurbaşkanı makamında milletvekillerinin binasıyla ilgili konuyu
kullanmasına yani gerçekten, Türkiye Büyük Millet Meclisinin saygınlığı
açısından mahal yoktur. Kaldı ki Cumhurbaşkanı da “Bu konular Başkanlık
Divanında konuşulacak konulardır.” diye de ifadede bulunuyor. Onun için, Sayın
Meclis Başkanının, Türkiye Büyük Millet Meclisinin egemenliğin yegâne temsil
yeri olduğunun, Türk milletinin egemenliğini kullanan yegâne yer olduğunun,
millî iradenin tecelli ettiği yegâne yer olduğunun idrakinde olarak makamlarla
görüşmelerde bulunması ve bu çerçevede de üslubunu buna göre ayarlaması
gerektiğini bu vesileyle ifade etmek istiyorum.
BAŞKAN
– Sayın grup başkan vekilleri bitirdiyse artık sayın vekillere söz vereceğim.
Şimdi
şu anda sisteme giren sayın milletvekillerinin isimlerini okuyorum: Sayın
Atıcı, Sayın Akın, Sayın Kayışoğlu, Sayın Dora, Sayın Gürer, Sayın Okutan,
Sayın Yüksel, Sayın Sarıhan, Sayın Zeybek, Sayın Akyıldız, Sayın Hürriyet,
Sayın Doğan, Sayın Bozkurt, Sayın Özdemir, Sayın Demir, Sayın Basmacı ve Sayın
Tarhan.
Buyurunuz
Sayın Atıcı.
17.- Mersin Milletvekili Aytuğ Atıcı’nın,
İsmet İnönü’nün 42’nci ölüm yıl dönümüne ve Mersin’de elektrik dağıtım
işlerinin özelleştirilmesinden sonra yatırımların aksamasının vatandaşı mağdur
ettiğine ilişkin açıklaması
AYTUĞ
ATICI (Mersin) – Teşekkür ederim Sayın Başkan. 
Öncelikle,
Genel Başkanımız ve Cumhurbaşkanımız İsmet İnönü’yü rahmet ve saygıyla
anıyorum.
Mersin’de
elektrik dağıtım işinin özelleştirilmesinden sonra yatırımların aksaması
vatandaşları ciddi şekilde mağdur etmiştir.
Değerli
arkadaşlar, Anamur’da muz üreticilerinin, yaşanan elektrik kesintisinden sonra
don oluşması nedeniyle, bir yıllık emeği, alın teri yok olmaktadır. Bu konuda
herhangi bir önlemin alınmaması yıllardır şaşırtıcıdır. Örneğin, Erdemli
Hüsametli köyünde trafo yetersizliğinden dolayı elektrikli eşyaların büyük bir
kısmı kullanılamaz hâldedir. Benzer şekilde Mersin’in Tarsus, Çamlıyayla,
Akdeniz, Mezitli, Yenişehir, Toroslar, Silifke, Mut, Gülnar, Aydıncık ve
Bozyazı ilçelerinde de elektrik kesintileri yaşanmakta ve halk çileden
çıkmaktadır. AKP Hükûmeti ülkemizi yönetememektedir. Derhâl bu soruna çözüm
bulunmalıdır. 
BAŞKAN
– Sayın Akın.
18.- Balıkesir Milletvekili Ahmet Akın’ın,
İsmet İnönü’nün 42’nci ölüm yıl dönümüne ve Balıkesir’de meydana gelen iş
kazalarına ilişkin açıklaması
AHMET
AKIN (Balıkesir) – Sayın Başkan, teşekkür ederim.
“Bir
memlekette namuslu insanlar da en az namussuzlar kadar cesur olmadıkça o
memleket için kurtuluş yoktur.” sözüyle bugünlerde de yol göstericiliğini
sürdüren 2’nci Cumhurbaşkanımız İsmet İnönü’yü saygı ve özlemle anıyorum.
Sayın
Başkan, Balıkesir’den son günlerde ardı ardına üzücü haberler alıyoruz. Dün,
yine Gönen ilçemizin Havutça Mahallesi’nde bir iş kazası meydana geldi.
Yapılması planlanan rüzgâr enerji santrali için konulan hız sensörlerinde
meydana gelen iş kazasında 1 işçimiz hayatını kaybetti, 1 işçimiz de yaralandı.
Hayatını kaybeden işçimize Allah’tan rahmet, yaralı kardeşimize de acil şifalar
diliyorum.
Hiçbir
ölümden, hiçbir iş kazasından ders çıkartamıyoruz, gerekli önlemleri almıyoruz.
Bu kadar ciddi boyutlara ulaşan ölümlü iş kazaları fıtrata havale edilerek
geçiştirilemez. İş kazalarının bu derece yüksek boyutlara gelmesinin ardındaki
temel nedenin kuralsız, güvencesiz, sendikasız ve kayıtsız çalışma olduğunu
biliyoruz.
(Mikrofon
otomatik cihaz tarafından kapatıldı) 
BAŞKAN
– Sayın Kayışoğlu.
19.- Bursa Milletvekili Nurhayat Altaca
Kayışoğlu’nun, İsmet İnönü’nün 42’nci ölüm yıl dönümüne ve eğitim kurumlarının
gerici kuşatmalarla baskı altına alınmasını kınadığına ilişkin açıklaması
NURHAYAT
ALTACA KAYIŞOĞLU (Bursa) – Teşekkür ederim Sayın Başkan. 
Ben
de partimizin Genel Başkanı, Cumhurbaşkanımız, Başbakanımız İsmet İnönü’yü
42’nci ölüm yıl dönümünde saygıyla, minnetle anıyorum.
Bugünlerde
ülkemizin önemli üniversitelerinde ve birçok okulda gerici provokasyonlar
yapıldığı görülmektedir. Din üzerinden mağduriyet edebiyatı yapılarak, ODTÜ’de,
yine Hacettepe’de solcu öğrencilere tehditler ve palalı saldırılar
gerçekleştirilmiştir. İstanbul Erkek Lisesinde objektif değerlendirme
yapılmadan, benzer nedenlerle öğretmen Seyit Işık sürgün edilmiştir.
Bilim
yuvası olması gereken eğitim kurumlarımızın gerici kuşatmalarla baskı altına
alınmasını kınıyoruz.
Teşekkürler.
BAŞKAN
– Sayın Dora.
20.- Mardin Milletvekili Erol Dora’nın,
TBMM Başkan Vekili Pervin Buldan’a görevinde başarılar dilediğine ve Doğu ve
Güneydoğu Anadolu Bölgelerindeki terör olayları nedeniyle çocukların hayatını
kaybetmesine ilişkin açıklaması
EROL
DORA (Mardin) – Teşekkür ediyorum Sayın Başkan.
Ben
de bu yeni görevinizde başarılar diliyorum.
Ben
de bu süreçte özellikle bölgede devam eden ve yaklaşık, şimdiye kadar 57
çocuğun hayatını kaybetmiş olduğu olaylardan biraz bahsetmek istiyorum. 
Biraz
önce sayın grup başkan vekilimizin de ifade ettikleri gibi, Dargeçit’te
gerçekten travmatik bir durum yaşanmaktadır. Biraz önce de bahsetti, kendim de
bu konuyla çok ilgilendim. Düşünün, bir annenin kolu kopmuş, şu anda
Diyarbakır’da; 8 aylık bebeği anne sütünden de mahrum bir şekilde, hâlâ
Dargeçit’ten Diyarbakır’a götürülememiştir. Kendim de valilikten istirham etmiş
olmama karşın, henüz bu konuda bir gelişme olmamıştır. Herkesi bu anlamda
empati yapmaya çağırıyorum. Acaba, bu bizim çocuğumuz olsaydı biz neler
düşünecektik?
Şuradan
da vurgulamak istiyorum: Bu tür sorunlarımızı şiddetle ve savaş konseptiyle
çözümleyebileceğimizi zannetmiyorum. 
(Mikrofon
otomatik cihaz tarafından kapatıldı) 
EROL
DORA (Mardin) – Bir an önce yine çözüm sürecine dönülmesini bir kez daha
buradan vurgulamak istiyorum.
Teşekkür
ediyorum. 
BAŞKAN
– Sayın Gürer…
21.- Niğde Milletvekili Ömer Fethi
Gürer’in, İsmet İnönü’nün 42’nci ölüm yıl dönümüne, halkın geçim sıkıntısı
içinde olduğuna ve Maliye Bakanının çizdiği tablonun halkın gerçekleriyle
örtüşmediğine ilişkin açıklaması
ÖMER
FETHİ GÜRER (Niğde) – Cumhuriyetimizin 2’nci Cumhurbaşkanı, Genel Başkanımız
İsmet İnönü’yü saygıyla anıyorum.
Sayın
Başkan, Niğde Çiftehan’dan, BAĞ-KUR’dan yetim aylığı alan Hatice Hanım “Verilen
maaşla geçinemiyoruz.” diye yazmış. Niğde’den emekli öğretmen Hasan Bey “‘Maaşlara
zam yapacağız.’ dediklerinde piyasada her şeye zam geldi, ay sonunu
getiremiyoruz.” diyor. Çiftçi arıyor “Patates depoda kaldı. Elmanın, fasulyenin
hâli ne olacak?” diye soruyor. Esnaf siftahsız dükkân kapatıyoruz diye
dertleniyor. Niğde’de icra dairesi 1 iken 2 oldu, 3’üncüsü yolda deniyor.
Taşeron işçimiz “Ailece çalışıyoruz, geçinemiyoruz, açız Vekilim.” diye
kapımıza geliyor. Yeşil kart alanların sayısı neredeyse nüfusun yarısı. Her gün
onlarca kişi “iş” diye ya geliyor ya arıyor. “Ne iş verirseniz çalışırım.”
diyen üniversite diplomalılar var. Ana baba iş bulmak için kapı kapı geziyor,
öğrenciler burs arayışında. Kısacası, kime “Hâlin ne?” derseniz bir dokun bin
ah işit durumunda, herkesin derdi, sorunu var. Durumu iyi olanlar ranttan
beslenen, haksız kazançla geçinen ve sırtını iktidara dayayanlar. Maliye
Bakanının çizdiği tablo halkın gerçekleriyle örtüşmüyor…
(Mikrofon
otomatik cihaz tarafından kapatıldı)
BAŞKAN
– Sayın Okutan…
22.- Isparta Milletvekili Nuri Okutan’ın,
mülki idare amirlerinin maaşlarının hâkim ve savcı maaşlarıyla eşitlenmesini
beklediklerine ilişkin açıklaması
NURİ
OKUTAN (Isparta) – Teşekkür ederim Sayın Başkan.
Bilindiği
üzere, kaymakamlar ilçelerinde yürütmenin başı olarak hem devletin temsilcisi
hem de hükûmet programlarının yürütücüsüdür. Bu yüzden, Cumhuriyet Dönemi’nde
ilçede yürütmenin temsilcisi olan kaymakamlar ile yargının temsilcisi olan
hâkim ve savcılar arasında özlük hakları bakımından hep bir denge
gözetilmiştir. Ancak, Büyükşehir Belediyesi Kanunu’ndaki değişiklikler ve
Köylere Hizmet Götürme Birliğinin kapatılmasıyla birlikte kaymakamlar aleyhine
bu denge bozulmuştur. Mesela 2016 yılında birinci sınıf yargı mensupları 10.157
lira alacaktır, birinci sınıf kaymakamlar da 6.900 lira alacaktır. Mesleğe
giren bir yargı mensubu 5.638 lira alacaktır, yeni mesleğe giren bir kaymakam
da 3.800 lira alacaktır. 
(Mikrofon
otomatik cihaz tarafından kapatıldı) 
NURİ
OKUTAN (Isparta) - Yeni bir hazırlığın yapıldığı bu dönemde, birinci sınıf
mülki idare amirlerinin maaşlarının birinci sınıf hâkim ve savcılara, diğer
mülki idare amirlerinin maaşlarının ise derece, kademe, kıdem yılı itibarıyla
dengesi olan hâkim ve savcılara eşitlenmesinin sağlanması idare amirlerinin
büyük beklentisidir. Hükûmetin bu beklentiyi dikkate almasını diliyoruz.
Teşekkür
ediyorum.
BAŞKAN
– Sayın Yüksel…
23.- Eskişehir Milletvekili Cemal Okan
Yüksel’in, Eskişehir’in Gündoğdu Mahallesi’nde kentsel dönüşümle ilgili yaşanan
sorunlara ilişkin açıklaması
CEMAL
OKAN YÜKSEL (Eskişehir) – Sayın Başkan, Eskişehir Gündoğdu Mahallesi’nde afet
alanı, kentsel dönüşüm gibi sorunların yanı sıra, Hükûmetin yerel yönetimlere
danışmadan yapmış olduğu ve şehri bıçak gibi ikiye bölen çevre yolu düzenlemesi
dünyanın az yerinde görülebilen bir keşmekeşe neden olmaktadır. Çevre yolundan
Gündoğdu Mahallesi’ne bir giriş olmadığı için vatandaşlar 4 kilometre gidip, U
dönüşü yapıp, 4 kilometre geri dönüp evlerine gidebilmektedir.
Ayrıca,
7 Aralık 2015 günü, 77 yaşındaki Ümmühan Gör adlı teyzemiz, çevre yolu üzerinde
direkt mahalleye bağlanan bir üst geçit olmadığından, karşıdan karşıya geçerken
araba çarpması sonucu feci şekilde can vermiştir. Bu konuyla ilgili, tekrar
ölümcül kazaların yaşanmaması adına, Hükûmetin ne yapmayı planladığını ve çevre
yolundaki üst geçitlere yürüyen merdiven şeklinde bir düzenleme yapıp
yapmayacağını merak etmekteyim. 
BAŞKAN
– Sayın Sarıhan…
24.- Ankara Milletvekili Şenal Sarıhan’ın,
İsmet İnönü’nün 42’nci ölüm yıl dönümüne ve Adalet Bakanının tutuklu
gazetecilerle ilgili bazı ifadelerine ilişkin açıklaması
ŞENAL
SARIHAN (Ankara) – Değerli Başkan, halkımızın emperyalizme karşı verdiği
muazzam mücadelenin önderlerinden olan Sayın İnönü’yü saygıyla anıyorum.
Sizinle
paylaşmak istediğim düşünce şudur: Sayın Adalet Bakanı dün adliye binasını
ziyaret ettiler. Adliyede kendilerine yöneltilen, gazetecilerin tutuklu
yargılanmalarına ilişkin soruya verdikleri yanıtta “Hiçbir gazeteci yazdığı
haber sebebiyle cezaevinde değildir.” dediler. Bu söz, daha önce Zekeriya Öz
tarafından da ifade edilmiş bir sözdü. Acaba, gazeteciler yazdıkları haberler
nedeniyle değil de sokakta attıkları kurşunlar nedeniyle mi yargılanıyorlar?
Bunu sormak istedim. 
Teşekkür
ederim. 
BAŞKAN
– Sayın Zeybek…
25.- Samsun Milletvekili Kemal Zeybek’in,
İsmet İnönü’nün 42’nci ölüm yıl dönümüne ve Samsun’da ihtiyaç sahibi
vatandaşlara yapılan sosyal yardımların adil yapılmadığına ilişkin açıklaması
KEMAL
ZEYBEK (Samsun) – Kurtuluş Savaşı’nda cephede komutanlık yapmış, cesur asker,
komutan ve 2’nci Cumhurbaşkanımız İsmet İnönü’nün ölüm yıl dönümünde kendisini
özlem ve rahmetle anıyorum. 
Samsun
merkez ve ilçelerinde yaşamını zor koşullarda geçiren ve ekonomik olarak
ihtiyaç sahibi olan yurttaşlarımıza yardımlar adil yapılmamaktadır. Yapılan
yardımların verilmesini doğru buluyoruz. Yardımların ihtiyaç sahibi
vatandaşlarımıza verilirken siyaseten taraflı davranıldığı, ilçelerde sosyal
yardımlaşma vakıflarının AKP örgütlerinin talepleriyle hareket ettiği,
yardımlarda haktan yana olunmadığı, tarafsızlık ilkesini unutulduğu, eşit
davranılmadığı bir gerçektir. Sosyal yardımlarda eşitlik ve tarafsızlık
ilkeleri ile ahlaki değerlerimize yakışır ve yaraşır bir şekilde davranılmasını
istiyoruz. Tüm yurttaşlarımız adına istek ve taleplerimizdir. 
Saygılarımla.

BAŞKAN
– Sayın Akyıldız… Yok. 
Sayın
Hürriyet… 
26.- Kocaeli Milletvekili Fatma Kaplan
Hürriyet’in, İsmet İnönü’nün 42’nci ölüm yıl dönümüne ve Kocaeli’nin Kartepe
ilçesinde bulunan Köseköy Gençlik Eğitim ve Rehabilitasyon Merkezinde ortaya
çıkan işkence görüntülerine ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Öncelikle,
Lozan kahramanı 2’nci Cumhurbaşkanımız İsmet İnönü’yü ölümünün yıl dönümünde
minnet ve rahmetle anarak sözlerime başlamak istiyorum. 
Kocaeli
ili Kartepe ilçesi sınırları içerisinde faaliyet gösteren Köseköy Gençlik
Eğitim ve Rehabilitasyon Merkezinde geçtiğimiz hafta ortaya çıkan işkence
görüntüleri maalesef, Türkiye’de ne ilk olmuş ne de son olacağa benziyor. Bu
tür olaylar değişik yıllarda defalarca yaşanmıştır ve bu tür olaylar
yaşandıktan sonra, yine aynı şeyler gündeme geliyor. Buralarda istihdam edilen,
bakım hizmetiyle ilgilenen görevlilerin özel hizmet alım ihaleleriyle
belirlendiği ve bu ihalelerle şirketlerden alınan kadrolarla bu işlerin
yürütüldüğü, istihdam edildiği ortadadır. Ama maalesef, Türkiye'de bulunan
yüzlerce engelli rehabilitasyon merkezi, bakımevi ve çocuk yuvalarında istihdam
edilen personelin niteliğinin özel hizmet alım ihaleleriyle belirlenmesinin
yaşanan şiddet olaylarının önüne geçmeyeceği de aşikârdır.
Teşekkür
ediyorum.
BAŞKAN
– Sayın Doğan…
27.- İstanbul Milletvekili Selina Doğan’ın,
İsmet İnönü’nün 42’nci ölüm yıl dönümüne ve Noel Bayramı’nı kutladığına ilişkin
açıklaması
SELİNA
DOĞAN (İstanbul) – Sayın Başkan, ben de tüm grubumuz gibi, öncelikle Sayın
İsmet İnönü’yü anarak sözlerime başlıyorum.
Ben
Noel vesilesiyle söz aldım. Bugün, biliyorsunuz, ülkemizde ve dünyada
Hristiyanların büyük bir bölümü Noel Bayramı’nı kutlayacaklar İsa Mesih’in
doğum günü olan. Ancak, bırakın inançlarını yaşamak, insanların, binlerce
insanın evlerine hapsedildiği, inançlarından ve dinlerinden ötürü katledildikleri,
yerlerinden, yurtlarından edildikleri bir dönemde buruk bir şekilde
kutlayacağız biz Noel Bayramı’nı. Ve yine maalesef, ülkemizde çocuklara hediye
vermesiyle ünlü bir Aziz olan Noel Baba’nın şişme Noel Baba bıçaklama
eylemleriyle hedef alındığı, yine kaç Hristiyan’ın Kurban Bayramı’nda kesilen
bir danaya eşit olduğunun tartışıldığı, sorgulandığı, nefret eylemlerine sahne
olduğunu görüyoruz ülkemizin. Sizden öncelikle bu nefret söylemlerini
kınamanızı talep ediyorum ve ülkemizde tüm farklı dinlerin kendi bayramlarını
özgürce kutlamayı varsayacakları günler umuduyla Noel Bayramı’nı kutluyorum.
BAŞKAN
– Sayın Bozkurt…
28.- Konya Milletvekili Mustafa Hüsnü
Bozkurt’un, uygulanan politikaların doğruluğunun alınan oy oranına bağlı
olmadığına ilişkin açıklaması
MUSTAFA
HÜSNÜ BOZKURT (Konya) – Sayın Başkan, bugün herhâlde talihsiz konuşmalar günü.
Alınan oy oranına göre politikaların doğruluğu çok da doğru bir tespit değil.
Eğer öyle olsaydı, herhâlde dünyanın en doğru politikalarını uygulayan
politikacılar Saddam olurdu, Mübarek olurdu, Kaddafi olurdu, ülkemizde de
herhâlde yüzde 92 oyla seçilen Kenan Evren olurdu. Dün Başika’ya gönderdiği
askerini ertesi gün “Çekmeyeceğim.” deyip de çekenler, bir gün Rusya’nın, bir
gün Amerika’nın, bir gün Irak’ın tehditlerine boyun eğenler bugün anmakla şeref
duyduğumuz İsmet İnönü’nün hayatına dönüp bakmalı ve biraz olsun ders
almalıdırlar.
Teşekkür
ediyorum.
BAŞKAN
– Sayın Özdemir…
29.- İstanbul Milletvekili Sibel
Özdemir’in, İsmet İnönü’nün 42’nci ölüm yıl dönümüne ve İstanbul’un Avcılar
ilçesinin Ambarlı Mahallesi’nin bir bölümü için alınan afete maruz bölge kararı
nedeniyle vatandaşların mağdur olduğuna ilişkin açıklaması
SİBEL
ÖZDEMİR (İstanbul) – Sayın Başkan, bugün, bu yüce Meclis sıralarında ve bu
makamlarda görev yapma imkânının yolunu açan özgür, bağımsız ve cumhuriyet
değerleri ile birey olarak yaşamamızı güvence altına alan bu devletin
kurucuları, başta Mustafa Kemal Atatürk’ü ve ölüm yıl dönümünde Sayın Genel
Başkanımız İsmet İnönü’yü saygıyla anıyorum.
1999
depremi sonrası Bayındırlık ve İskân Bakanlığı önerisiyle, İstanbul Avcılar
Ambarlı Mahallesi’nin bir bölümü için 2005 yılında Bakanlar Kurulu kararınca
afete maruz bölge kararı alınmıştır. İstanbul Büyükşehir Belediyesi tarafından
tehlike oluşturan yapıların yıkımı işlemleri başlamıştır. Bölgede mağduriyet
yaşayan vatandaşlarımızın tahliye işlemleri gerçekleştirilirken yaşadıkları
mağduriyetin giderilmesi, ailelerin kendi emek ve birikimleriyle edinmiş
oldukları mülklerinin karşılığının sağlanması konusunda hak kaybına
uğramamalarıyla ilgili Çevre ve Şehircilik Bakanlığını göreve çağırıyorum. Bu
bölgede yaşayan ve bizden çözüm bekleyen vatandaşlarımıza sesleniyorum:
Cumhuriyet Halk Partili…
(Mikrofon
otomatik cihaz tarafından kapatıldı) 
SİBEL
ÖZDEMİR (İstanbul) – …Avcılar Belediyesi sınırları içinde yer alan bu bölge
belediyemizin sorumluluğunu aşmaktadır. Sorunun çözümünde Çevre ve Şehircilik
Bakanlığının müdahalesi gerekmektedir.
BAŞKAN
– Sayın Demir…
30.- Muğla Milletvekili Nurettin Demir’in,
İsmet İnönü’nün 42’nci ölüm yıl dönümüne, Millî Eğitim Bakanlığının şube müdürü
atamalarının iptaliyle ilgili Danıştay kararlarına uymadığına ve turizm
sektörünün ihracat teşviklerinden yararlanamadığına ilişkin açıklaması
NURETTİN
DEMİR (Muğla) – Teşekkür ederim Sayın Başkan.
Mustafa
Kemal Atatürk’ün silah arkadaşı, önderimiz, liderimiz İsmet İnönü’yü saygı,
sevgi ve rahmetle anarım.
Sayın
Bostancı “Yargı yolu açık, hukuki yollar var.” diyor, biraz önce öyle söyledi.
Bunu inanarak mı söyledi? Endişeliyim. Danıştay, Millî Eğitim Bakanlığının
1.709 şube müdürü atamasını iptal etti. Hükûmet ve Millî Eğitim Bakanı bu iptal
kararlarını maalesef uygulamıyor ve mağdurların haklarını iade etmiyor. Buna ne
söyleyecek, ben merak ediyorum. 
56
sektörü beraberinde besleyen ve yılda 35 milyar dolar döviz getiren turizm
sektörümüz ihracat teşviklerinden yararlanamamaktadır. Ekonomik zorlukları
yaşamakta olan turizm sektörümüzün ihracat teşviklerinden yararlanması için… 
(Mikrofon
otomatik cihaz tarafından kapatıldı)
BAŞKAN
– Sayın Basmacı…
31.- Denizli Milletvekili Melike
Basmacı’nın, 17-25 Aralık yolsuzluk ve rüşvetle mücadele haftasını kutladığına
ve SSK ile BAĞ-KUR emeklilerine seyyanen verilen zammın neden memur
emeklilerine verilmediğini öğrenmek istediğine ilişkin açıklaması
MELİKE
BASMACI (Denizli) – Sayın Başkan, devlet başkanlığını onurla yürüten Sayın
İnönü’nün “İktidarda kalmak değil, itibarda kalmak önemlidir.” sözünü
hatırlatarak 17-25 Aralık haftamızı kutluyorum.
Soruma
geçiyorum: 2016 Ocak ayından itibaren uygulanacak olan tasarı metnine göre, SSK
ve BAĞ-KUR emeklilerine 100 TL seyyanen zam artışı yasalaşmıştır. Buna göre,
seçim beyannamenizde “tüm emekliler” denmesine rağmen, memur emeklileri niçin
seyyanen zam alamamıştır?
Teşekkür ediyorum.
BAŞKAN – Sayın Tarhan…
32.- Kocaeli Milletvekili Tahsin Tarhan’ın,
İsmet İnönü’nün 42’nci ölüm yıl dönümüne, Gebze-İzmit metro hattı ihalesi ile
Gebze-İzmit ek tren seferlerinin durumunu öğrenmek istediğine ilişkin
açıklaması
TAHSİN TARHAN (Kocaeli) – Sayın Başkan,
2’nci Cumhurbaşkanımız, Başbakanımız İsmet İnönü’yü rahmetle anıyorum.
Birinci sorum: İstanbul Anadolu Yakası
metro projesinin devamı olan Gebze-İzmit hattı ihalesi yapılacak mı?
İkinci sorum: Neden Ankara-İstanbul hızlı
tren saatleri arasında Gebze-İzmit arası ek tren seferleri uygulanmıyor?
BAŞKAN – Sayın Gündoğdu… Yok.
Sayın Yılmaz…
33.- Adana Milletvekili Seyfettin
Yılmaz’ın, 17-25 Aralık sürecinin gündeme gelmemesi yönünde antidemokratik bir
uygulama olduğuna ilişkin açıklaması
SEYFETTİN YILMAZ (Adana) – Teşekkür
ediyorum Sayın Başkan.
Tabii, başta Meclis Başkanı olmak üzere,
biraz önce Danışma Kurulu toplantısında kesin bir karar alınmış, bir talimat
var gibi, 17-25 Aralığın gündeme gelmemesi noktasında ortak bir tavır var.
Orada bir antidemokratik uygulamayı gördük. Ama, biz şunu ifade etmek
istiyoruz: Bu ülkede başta Adalet ve Kalkınma Partisine oy veren Anadolu’nun
mazlum Müslüman Türk milleti açlıkla, yoklukla, imkânsızlıklarla çocuğunu gelin
etmenin, evine ekmek götürmenin derdinde mücadele ederken eğer bu ülkede
birileri kamunun ve devletin malını soymuşsa, beş yıldızlı otellerde,
saraylarda, kırmızı halıların üzerinde devletin imkânlarını hiç ederek ve
soyarak yaşıyorsa bunların hesabını sormak zorundayız.
BAŞKAN – Sayın Tuncer…
34.- Amasya Milletvekili Mustafa Tuncer’in,
İsmet İnönü’nün 42’nci ölüm yıl dönümüne ve Amasya İl Sağlık Müdürlüğünün
sağlık meslek liselerinden stajyer öğrenci kabul etmediğine ilişkin açıklaması
MUSTAFA TUNCER (Amasya) – Sayın Başkan,
öncelikle laik ve çağdaş Türkiye Cumhuriyeti’nin temel kurucularından olan
İsmet İnönü’yü sevgi, özlem ve rahmetle anıyorum. 
Sağlık meslek lisesinde öğretim gören
öğrencilerin haftada iki gün staj yapması ve bu stajı devlet hastanelerinde
yapması gerekiyor. Amasya İl Sağlık Müdürlüğü bu eğitim döneminde “Stajyerlere staj
ücreti ödeyemiyoruz.” diyerek stajyer öğrenci kabul etmiyor ve yüzlerce öğrenci
staj yapamıyor, sınıflarda boş boş oturuyorlar. Staj yapmadan, uygulamalı
eğitim almadan yetişen sağlıkçılardan sağlık beklemek mümkün değildir.
Bakanlığın staj işini bir an önce çözmesini bekliyor, saygılar sunuyorum. 
BAŞKAN
– Sayın Arslan...
35.- Denizli Milletvekili Kazım Arslan’ın,
İsmet İnönü’nün 42’nci ölüm yıl dönümüne ve Pamukkale Üniversitesi Mühendislik
Fakültesinin eski binasının TÜRGEV’e verildiği ve Denizli Lisesinin Denizli
Büyükşehir Belediyesine devredildiği iddialarının doğru olup olmadığını
öğrenmek istediğine ilişkin açıklaması
KAZIM
ARSLAN (Denizli) – Sayın Başkan, öncelikle, Lozan kahramanı merhum İsmet
İnönü’nün ölüm yıl dönümünde kendisini sevgiyle saygıyla minnetle anıyorum. 
İki
sorum var; birincisi: Pamukkale Üniversitesi Mühendislik Fakültesinin eski
yerinin -yüksekokulların konuşlandığı alanın- binasıyla birlikte TÜRGEV’e
verildiği veya verileceği söylenmektedir. Bu iddia doğru mudur? Doğruysa neden
verilmiştir?
İki:
Denizli Lisesinin (Koca Mektep) Denizli Büyükşehir Belediyesine devredildiği
söylenmektedir. Bu devir yapılmışsa neden yapılmıştır? Devir yapıldıysa bu
eğitim yuvasını, bu güzel eseri eğitim yuvası olmaktan çıkarmak doğru mudur?
Teşekkür
ederim.
BAŞKAN
– Sayın Kuyucuoğlu...
36.- Mersin Milletvekili Serdal
Kuyucuoğlu’nun, İsmet İnönü’nün 42’nci ölüm yıl dönümüne ve Doğu ve Güneydoğu
Anadolu Bölgelerinde yaşanan terör olaylarına ilişkin açıklaması
SERDAL
KUYUCUOĞLU (Mersin) – Sayın Başkan, önce, Türkiye Cumhuriyeti’nin
kurucularından sevgili İsmet İnönü’yü rahmetle minnetle anıyorum. 
Doğu
ve Güneydoğu Anadolu’da devam eden çatışma ortamı, ilan edilen sokağa çıkma
yasakları insanları canından bezdirmiş, birçok insanımız, asker ve polisimiz
canından olmuştur. Bölgede sosyal ve ticari hayat durmuştur, can ve mal
güvenliği kalmamıştır, insanlar yaşadıkları kentleri terk etmektedir, 200 bin
civarında insanımız göçmen durumuna düşmüştür. Ülkemizin bir bölgesinde yangın
varken diğer bölgelerde huzur beklenemez. Bu nedenle soruyorum: Evlerini,
barklarını, iş yerlerini terk eden, göçmen durumuna düşen insanlarımız için
Hükûmetimiz ne gibi destekler vermekte ve önlemler almaktadır?
İki:
Birçok asker, polis ve devlet görevlimiz PKK’nın elinde bulunmaktadır. Bu
insanlarımızın kurtarılması için ne gibi girişimler yapılmaktadır? 
Teşekkür
ederim. 
BAŞKAN
– Sayın Parsak...
37.- Afyonkarahisar Milletvekili Mehmet
Parsak’ın, Meclis Başkanının MHP grup önerisini reddetmesini kınadığına ilişkin
açıklaması
MEHMET
PARSAK (Afyonkarahisar) – Teşekkür ediyorum Sayın Başkan.
Türkiye
Büyük Millet Meclisi Başkanının grup önerimizi reddetmiş olmasını esefle
kınıyor ve bu çerçevede üç öneride bulunuyorum.
Birincisi:
Bundan sonra muhalefet partilerinin araştırma önergelerini de Sayın Meclis
Başkanı hazırlayıp muhalefet partilerine versin yahut ikinci olarak, Türk Dil
Kurumuna bir yazı yazılsın “yolsuzluk” kelimesinin Türkçe Sözlük’ten
çıkarılması istensin yahut da “y”, “o”, “l”, “s”, “u”, “z”, “l”, “u”, “k”
harfleri Türk alfabesinden çıkarılsın.
Teşekkür
ediyorum. 
BAŞKAN
– Sayın Ahmet Yıldırım… Yok.
Sayın
Akaydın…
38.- Antalya Milletvekili Mustafa
Akaydın’ın, İsmet İnönü’nün 42’nci ölüm yıl dönümüne ve Amerikalı gazeteci
Seymour Hersh’in Suriye’de sarin gazı kullanımında Türkiye’nin de katkısı
olduğuna dair iddialarına Hükûmetin cevap vermeyi düşünüp düşünmediğini
öğrenmek istediğine ilişkin açıklaması
MUSTAFA
AKAYDIN (Antalya) – Sayın Başkan, değerli milletvekilleri; ben de “Garp Cephesi
Komutanı” unvanlı 2’nci Genel Başkanımız, aynı zamanda Lozan ve demokrasi
kahramanı Sayın İsmet İnönü’yü saygılarımla ve rahmetle anmak istiyorum. 
Benim
sorum Sayın Dışişleri Bakanına: Kamuoyunda -şu anda da takip edildiği üzere-
2013 yılında Suriye’de sarin gazı kullanımında Türkiye'nin de katkısı olduğuna
dair Amerikalı araştırmacı, gazeteci Seymour Hersh’in çok ciddi iddiaları var
Amerikan basınında yer alan. Buna Türk Hükûmeti adına cevap vermeyi düşünmekte
midir Sayın Dışişleri Bakanı?
Teşekkür
ediyorum. 
BAŞKAN
– Sayın Yalım…
39.- Uşak Milletvekili Özkan Yalım’ın,
çiftçi ile esnaf emeklilerinin maaşlarına zam yapılıp yapılmayacağını öğrenmek
istediğine ve İsmet İnönü’nün 42’nci ölüm yıl dönümüne ilişkin açıklaması
ÖZKAN
YALIM (Uşak) – Teşekkür ederim Başkanım.
Şimdi,
7 Haziran öncesi Cumhuriyet Halk Partisinin halkımıza verdiği vaatlerden dolayı
Adalet ve Kalkınma Partisi yani AKP de artık, Ocak 2016’da asgari ücreti bin
TL’den yüzde 30’luk artışla 1.300 TL’ye getiriyor, iyi bir gelişme ancak bunun
yanında, en düşük ücreti alan emeklilerimizden olan çiftçi ve esnaf
emeklilerimiz ayda 800-900 TL almaktadır. Bunların da aynı statüyle,
maaşlarının 1.300 TL olacağı veya zam alıp almayacağı konusunda bilgiye
ihtiyacımız var. Bu konuda gerekli işlemlerin yapılmasını rica ediyorum.
Teşekkür
ediyorum. 
Aynı
zamanda, 2’nci Cumhurbaşkanımız İsmet İnönü’yü de özlemle anıyorum. 
Teşekkürler.

BAŞKAN
– Teşekkür ederiz sayın milletvekilleri.
V.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Pervin Buldan’ın, Başkanlık Divanı olarak ülkemizde yaşayan hiçbir insanın
dininden, dilinden, ırkından ve cinsiyetinden kaynaklı aşağılanmasını, rencide
edilmesini ve bundan kaynaklı nefret söylemlerini tasvip etmediklerine ilişkin
konuşması
BAŞKAN
– Değerli milletvekilleri, yerinden konuşma yapan sayın milletvekillerinden
Sayın Selina Doğan’ın özellikle Divanımızdan nefret söylemine ilişkin bir
kınama yapma talebi vardı. Dolayısıyla, bu talebe ilişkin ben de görüşlerimi
ifade etmek istiyorum. Sayın Doğan çıktı fakat kendisi muhtemelen duyacaktır. 
Biz
ülkemizde yaşayan hiçbir insanımızın dininden, dilinden, ırkından ve
cinsiyetinden kaynaklı hor görülmesini, aşağılanmasını ve rencide edilmesini,
bundan kaynaklı nefret söylemlerinin gelişmesini asla ve asla tasvip etmiyoruz.
Dolayısıyla, böyle bir söylem karşısında bizim tutumumuz ve davranışımız açık
ve nettir. Bunun bilinmesini istiyorum.
Teşekkür
ediyorum.
Değerli
milletvekilleri, birleşime on beş dakika ara veriyorum.
Kapanma Saati: 16.01
İKİNCİ OTURUM
Açılma Saati: 16.23
BAŞKAN: Başkan Vekili Pervin BULDAN
KÂTİP ÜYELER : Sema KIRCI (Balıkesir), Fehmi KÜPÇÜ
(Bolu)
------0-----
BAŞKAN
– Sayın milletvekilleri, Türkiye Büyük Millet Meclisinin 19’uncu Birleşiminin
İkinci Oturumunu açıyorum.
Gündeme
geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- CHP Grubu adına, Grup Başkan Vekilleri
Ankara Milletvekili Levent Gök, İstanbul Milletvekili Engin Altay ile Manisa
Milletvekili Özgür Özel’in, siyasi iktidarın basın ve ifade özgürlüğünü ortadan
kaldıran uygulamaları ile yayın yasaklarının halkın haber alma özgürlüğüne ve
demokrasimize olan etkilerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/35)
Türkiye Büyük Millet Meclisi Başkanlığına
Siyasi
iktidarın, basın ve ifade özgürlüğünü ortadan kaldıran uygulamaları ile yayın
yasaklarının halkın haber alma özgürlüğüne ve demokrasimize olan etkilerinin
araştırılarak alınması gereken önlemlerin belirlenmesi amacıyla Anayasa’nın
98'inci, TBMM İçtüzüğü’nün 104'üncü ve 105'inci maddeleri uyarınca Meclis
araştırması açıImasını arz ederiz.
 Levent
Gök Engin Altay Özgür
Özel
 Ankara İstanbul Manisa
 CHP
Grubu Başkan Vekili CHP Grubu Başkan Vekili CHP
Grubu Başkan Vekili
Gerekçe:
Türkiye'de
basın ve ifade özgürlüğüne yönelik olarak öteden beri devam eden baskılar son
aylarda şiddetini giderek artırmaktadır. Gazeteciler, sadece mesleklerini
yaptıkları için, yazdıkları haberler yüzünden soruşturmalara tabi tutulmakta,
gözaltına alınmakta ve tutuklanmakta, hatta cezalandırılmaktadırlar.
Gazeteciler
açık açık tehdit edilmekte, boyun eğmeyenler sokaklarda saldırıya uğramaktadır.
Hükûmeti ve Cumhurbaşkanını eleştirmek bir yana, açık açık övmeyen gazeteciler
bile ağır baskı altında tutulmaktadır. Medya patronları Hükûmetin ve
Cumhurbaşkanının açık baskısıyla birçok çalışanını işinden atmaktadır.
Gazete
ve televizyon binalarına taşlı, sopalı saldırılar düzenlenmekte, saldırıları
yapanlar cezasız kalmaktadır. Gazete, dergi ve televizyon binaları kolluk
güçleri tarafından basılmakta, basılı yayınların dağıtımı engellenmekte,
televizyon ekranları karartılmaktadır.
TMSF
tarafından el konulduktan sonra iktidara yandaş sermaye sahiplerine devredilen
medya kuruluşları, kamu şirketlerinden aktarılan kaynaklar ve kamudan ihale
alan müteahhitlerin oluşturduğu havuzlarda toplanan paralarla beslenerek
iktidarın sesi hâline getirilmektedir.
Medya
kuruluşlarına sudan bahanelerle iktidara yakın isimler kayyum olarak atanarak
el konulmakta, bağımsız basın kuruluşları el konulma tehdidi altında
tutulmaktadır. El konulan gazete ve televizyonların yayın politikaları 180
derece değiştirilmektedir. İktidar destekçisi hâline getirilen bu kuruluşlarda
çalışan emekçiler, yasal hakları gasbedilerek ve zor kullanılarak işlerinden
atılmaktadırlar.
Gazeteciler
görevleri sırasında kolluk kuvvetlerinin fiilî engellemesiyle karşılaşmakta,
nedensiz yere gözaltına alınmaktadırlar.
İktidar,
sistemli olarak yürüttüğü baskı ve sindirme politikasıyla halkın haber alma
hakkını engellemektedir. Bunun en somut örneği Cumhuriyet Gazetesi Genel Yayın
Yönetmeni Can Dündar ile Ankara Temsilcisi Erdem Gül'ün MİT tırlarıyla ilgili
haberler yüzünden idarenin sorumsuz kanadı tarafından suçlu ilan edilmesi ve
hedef gösterilmesidir. Geride kalan dönemde onlarca gazeteci gazetecilik
faaliyetleri yüzünden tutuklanmış, cezaevlerinde tutulmuştur. Onlarca gazeteci
yazdığı haber ve yorum nedeniyle casusluk, terör örgütü üyeliği, terör örgütüne
yardım gibi gülünç iddialarla yüzlerce yıllık hapis cezası istemiyle
yargılanmış ve yargılanmaktadır. Dünya Türkiye'yi "hapiste en fazla
gazeteci bulunan ülke" gibi kötü bir ünle tanımaktadır. 
İktidar,
yargıyı ve kolluk kuvvetlerini baskınlar, aramalar, soruşturmalar, davalar ve
hukuksuz kararlarla basın özgürlüğünü yok etmek için saldırganca
kullanmaktadır.
Türkiye'yi
sarsan bütün önemli olaylara yayın yasağı getirilmesi de halkın haber alma
özgürlüğünü zedelemektedir. Bu uygulamalar gerçeklerin karartılması ve halkın
gözünden kaçırılmasına zemin oluşturmaktadır.
Gelinen
bu noktada Türkiye'de evrensel anlamda bir basın özgürlüğünden söz etmek mümkün
değildir. İktidar, baskıcı bir anlayışla gücünü kullanarak basın ve ifade
özgürlüğünün yanı sıra kuvvetler ayrılığını da fiilen ortadan kaldırmıştır.
Anayasa ve tarafı olduğumuz uluslararası sözleşmelerin hükümlerinin açıkça
çiğnendiği bir süreçten geçilmektedir.
Basın
özgürlüğünün olmadığı sistemlerin adı “diktatörlük”tür. Tarihte görülmüştür ki
insanlığa karşı işlediği suçları gizlemek isteyen iktidarlar basına karşı
baskıcı bir tutum izlemiştir. Uluslararası meslek örgütlerinin yaptığı
açıklamalar siyasi iktidarın uluslararası normlardan giderek uzaklaştığını ve
otoriter eğilimlere evrildiğini ortaya koymaktadır.
Özgür
ve bağımsız basın demokrasinin temelini oluşturur. Basının bağımsızlığını ve
özgürlüğünü yok etmek demokrasiyi yok etmektir. İktidar demokrasimizin geleceği
açısından tehlikeli bir yola girmiştir. TBMM'nin bu gidişe “Dur.” demesi
gerekmektedir.
Yukarıda
belirtilen gerekçelerle yüce Meclisimizin, acilen, son derece önemli bu konuyu
ele alması büyük önem taşımaktadır.
2.- Bilecik Milletvekili Yaşar Tüzün ve 46
milletvekilinin, silikozis hastalığına yol açan silikanın kullanıldığı ve
silikoz gelişme riski olan sektörlerdeki çalışma koşullarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/36)
30/11/2015
Türkiye Büyük Millet Meclisi Başkanlığına
Kamuoyunun
gündemine kot taşlama hastalığı olarak giren silikozis, tedavisi olmayan ancak
önlenebilen bir hastalık olarak değerlendirilmektedir. Kot kumlama
atölyelerinde kullanılması yasaklanmasına karşın, başta seramik olmak üzere,
madencilik ve diğer sektörlerde kullanılması nedeniyle çok sayıda işçi bu
ölümcül hastalığa yakalanma tehdidi altında çalışmaktadır. Hastalığa yol açan
silikanın kullanıldığı ve silikoz gelişme riski olan sektörlerde çalışma
koşullarının araştırılması, iş güvenliği açısından alınacak önlemlerin tespit
edilmesi amacıyla Anayasa’nın 98, TBMM İçtüzüğü’nün 104 ve 105'inci maddeleri
gereğince Meclis araştırması açılmasını arz ve teklif ederiz.
Saygılarımızla.

1) Yaşar Tüzün  (Bilecik)

2) Lale Karabıyık  (Bursa)
3) Bülent Yener Bektaşoğlu  (Giresun)
4) Mustafa Hüsnü Bozkurt  (Konya)
5) Vecdi Gündoğdu  (Kırklareli)
6) Ali Yiğit  (İzmir)
7) Tahsin Tarhan  (Kocaeli)
8) Fatma Kaplan Hürriyet (Kocaeli)
9) Elif Doğan Türkmen  (Adana)
10) Burcu Köksal  (Afyonkarahisar)
11) Çetin Arık  (Kayseri)
12) Hüseyin Çamak  (Mersin)
13) Aydın Uslupehlivan (Adana)
14) Erkan Aydın  (Bursa)
15) Mehmet Göker  (Burdur)
16) Akif Ekici  (Gaziantep)
17) Mehmet Gökdağ  (Gaziantep)
18) Ömer Süha Aldan  (Muğla)
19) Mehmet Tüm   (Balıkesir)
20) Ali Akyıldız  (Sivas)
21) İrfan Bakır  (Isparta)
22) Erdin Bircan  (Edirne)
23) Bülent Kuşoğlu   (Ankara)
24) Bihlun Tamaylıgil (İstanbul)
25) Hilmi Yarayıcı  (Hatay)
26) Seyit Torun  (Ordu)
27) Okan Gaytancıoğlu  (Edirne)
28) Didem Engin  (İstanbul)
29) Murat Bakan  (İzmir)
30) Utku Çakırözer  (Eskişehir)
31) Gülay Yedekci  (İstanbul)
32) Zülfikar İnönü Tümer   (Adana)
33) Cemal Okan Yüksel  (Eskişehir)
34) Şerafettin Turpcu  (Zonguldak)
35) Ünal Demirtaş  (Zonguldak)
36 Aytuğ Atıcı  (Mersin)
37) Atila Sertel  (İzmir)
38) Candan Yüceer  (Tekirdağ)
39) Barış Yarkadaş  (İstanbul)
40) Selina Doğan  (İstanbul)
41) Sibel Özdemir  (İstanbul)
42) Ahmet Akın (Balıkesir)
43) Uğur Bayraktutan (Artvin)
44) Ömer Fethi Gürer  (Niğde)

45) İbrahim Özdiş  (Adana)
46) Emre Köprülü  (Tekirdağ)

47) Engin Özkoç  (Sakarya)

Gerekçe: 
Silikozis, silika tozlarının solunması
sonucu akciğerlerde kalıcı ve ilerleyebilen hasara yol açan bir meslek
hastalığıdır. Merdiven altı tabir edilen yasa dışı “kot taşlama” atölyelerinde
ilkel koşullarda çalışan çok sayıda işçinin maruz kaldığı silikozis
hastalığının kaynağı kumlamadır. Sanayide ağartma, yıpratma, boya kavlatma,
çapak alma gibi amaçlarla kullanılan kumlamanın çok çeşitli yöntemleri olmakla
beraber ülkemizde silika içeriği yüksek ve ucuz olan deniz kumu
kullanılmaktadır.
Hastalık
yüzünden çok sayıda işçinin yaşamını yitirmesiyle kamuoyunda yükselen tepkiler
üzerine Sağlık Bakanlığının Nisan 2009'da yayınladığı bir genelgeyle, her türlü
kot giysi ve kumaşlara uygulanan püskürtme işleminde kum (silis tozu) veya
silika kristalleri içeren herhangi bir madde kullanılması yasaklanmıştır.
Sağlık
Bakanlığının bu sınırlı yasak kararına karşın kazma, delme, tünel açma işlemleri;
taş ocakları ve madenler (kömür, altın, kalay, demir, bakır, nikel, gümüş,
granit, tungsten, uranyum vb.) silikoz açısından riskli iş kollarıdır. Gemi
yapımında çeliğin boyaya hazırlanması; mücevher kesme, işleme, cilalama
işlemleri; kurşun kalem yapımı; cam, kristal, tuğla imalatı; dökümhanelerde
döküm kalıptan çıkarıldıktan sonra temizleme, perdahlama, çapak giderme,
cilalama işlemleri, diş protezi yapımı gibi sektörlerde çalışanlar da silikozis
riski kapsamındadır.
Bilecik,
Bozüyük ve Söğüt’te faaliyet gösteren seramik ve mermer fabrikalarında çalışan
işçiler de silikozis tehlikesiyle karşı karşıyadır.
Her
iş kolunda silikoz görülme riski aynı değildir. Silika maddesinin kapalı,
havalandırma koşullarının kötü olduğu ortamlarda kullanılması riski artırmaktadır.
Hastalığın
solunum sistemini bozup klinik belirtileri ortaya çıkarması yirmi otuz yıl gibi
uzun bir çalışma süresini gerektirmektedir. Fakat tozlara yoğun bir biçimde
maruz kalan işçilerde hastalığın ortaya çıkması için on yıl, bazı durumlarda
çok daha kısa süre yetmektedir. Kapalı ortamda yoğun toz kullanılan kot taşlama
sektöründe çok kısa sürede hastalık görülebilmektedir.
Silikozis
hastalığı aynı zamanda ülkeler için gelişmişlik göstergesi olarak kabul
edilmektedir. Gelişmiş ülkelerde çalışma koşullarının iyileştirilmesi ve riskli
iş kollarının tamamen bırakılması nedeniyle hastalıktan korunmada önemli
mesafeler alınmıştır. Çoğu Avrupa ülkelerinde silika kullanımı tamamen
yasaklanmıştır.
Kumlama
işleminin yoğun yapıldığı seramik, tünel, maden vb. gibi sektörlerde çalışma
koşullarının tespit edilerek bu iş yerlerinin ilgili mevzuat ve günümüz
koşullarına uygun hâle getirilmesi, insan sağlığı açısından kabul edilmesi
mümkün olmayan bu tablonun düzeltilmesi, vatandaşlarımızın yaşamını yitirmesinin
önlenmesi amacıyla konunun tüm boyutlarıyla incelenmesi için Meclis araştırma
komisyonu kurulması önem arz etmektedir.
3.- Manisa Milletvekili Erkan Akçay ve 19
milletvekilinin, engelli vatandaşların sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/37)
Türkiye Büyük Millet Meclisi Başkanlığına
Engelli
vatandaşlarımızın yaşadıkları sorunların araştırılarak alınması gereken
önlemlerin belirlenmesi amacıyla Anayasa'nın 98'inci ve TBMM İçtüzüğü’nün 104
ve 105‘inci maddeleri uyarınca Meclis araştırması açılmasını saygılarımla arz
ederim.
1)
Erkan Akçay (Manisa)
2)
Oktay Öztürk (Mersin)
3)
Ümit Özdağ (Gaziantep)
4)
Deniz Depboylu (Aydın) 
5)
Baki Şimşek (Mersin) 
6)
Kadir Koçdemir (Bursa) 
7)
Seyfettin Yılmaz (Adana)
8)
İsmail Ok (Balıkesir)
9)
Mevlüt Karakaya (Adana)
10)
Mehmet Erdoğan (Muğla)
11) Mustafa Kalaycı (Konya)
12)
İsmail Faruk Aksu (İstanbul)
13) Erkan Haberal   (Ankara)
14)
Ruhi Ersoy (Osmaniye)
15) Mustafa Mit (Ankara)
16)
Nuri Okutan (Isparta)
17)
Mehmet Necmettin Ahrazoğlu (Hatay)
18)
Şefkat Çetin (Ankara)
19)
Emin Haluk Ayhan (Denizli)
20)
Erhan Usta (Samsun)
Gerekçe:
Devlet
İstatistik Enstitüsü tarafından 2002 yılında yapılan Türkiye Özürlüler
Araştırması 2002 ile ülkemizdeki engellilerin sayısal durumu tespit edilmiştir.
Bu araştırmaya göre ülkemizde 8 milyon 431 bin 937 kişi engelli olarak yaşamını
sürdürmektedir. Bunun genel nüfusa oranı yüzde 12,29'dur. Engellilerin yüzde
36.34'ü okuma yazma bilmemekte, yüzde 77.81'i çalışmamaktadır. 
AKP
döneminde engellilerle ilgili geniş kapsamlı bir araştırma yapılmamıştır.
Dolayısıyla, Aile ve Sosyal Politikalar Bakanlığı yetkilileri sorumluluk
alanındaki engelli vatandaşların sayısını, engel durumunu, eğitim, sağlık ve
istihdam durumunu bilmemektedir. Bina ve araç kirasına milyonlar harcayan Aile
ve Sosyal Politikalar Bakanlığı engelli örgütlerinin, engellilerin sorunlarının
çözümü için devlet desteğiyle hayata geçirmek istedikleri projeleri "Kaynak
yok." gerekçesiyle geri çevrilmektedir. 
Modern
devletin görevi, yalnızca engelli bireylerin haklarını geliştirmek ve
denetlemek değildir. Devlet aynı zamanda engellilerin yetenekleri ve
potansiyelleri doğrultusunda gelişmelerini, eşit fırsatlara sahip olmalarını
güvence altına almak, onların ekonomik ve sosyal refahını sağlamak zorundadır.
Oysa Türkiye'deki yaklaşık 10 milyon engelli vatandaşımız eğitimden sağlığa,
istihdamdan ulaşıma kadar her alanda sorun yaşamaktadır. 
Engellilerle
ilgili tüm hizmetlerin, ilgili bütün kurum ve kuruluşların ortak plan ve
programlarla, iş birliği ve koordinasyon sağlanarak yapılması ve millî
politikaların yaygınlaştırılması bugüne kadar mümkün olamamıştır.
Ülkemizde
birçok kurum ve kuruluşların görev alanına giren engellilik konusu ile
rehabilitasyon hizmetlerine bir bütün olarak bakılmaması, bu konuda çeşitli ve
dağınık mevzuat oluşmasına, hizmetlerde karmaşıklığa ve kopukluğa,
takipsizliğe, bu da görev ve yetki karmaşasına neden olmaktadır.
Ülkemizde
bakıma muhtaç engellilere yönelik sosyal bakım hizmetleri ve mesleki
rehabilitasyon merkezleri son derece yetersizdir. Çeşitli engel gruplarına
mensup engellilerin aynı mesleki rehabilitasyon programına alınmaları nedeniyle
rehabilitasyon hizmetleri amacına ulaşamamaktadır.
Engellilere
yönelik özel eğitim ve örgün eğitim veren okulların ve öğretmenlerin sayısı son
derece yetersizdir.
Devlet
tüm vatandaşlarının hayatlarını idame ettirecek miktarda gelir
sağlayabilecekleri iş alanları yaratmakla yükümlüdür. Bu yükümlülük engelliler
için de geçerlidir. Ülkemizde engellilere yönelik istihdam politikaları büyük
ölçüde kota tekniğine dayanmaktadır.
4857
sayılı İş Kanunu’na göre 50 veya daha fazla işçi çalışan özel sektör iş
yerlerinde yüzde 3, kamu iş yerlerinde ise yüzde 4 engelli çalıştırılması
gerekmektedir. 657 Sayılı Devlet Memurları Kanunu’na göre bu oran yüzde 3'tür. 
Devlet
Personel Başkanlığının Kasım 2015 verilerine göre kamuda engelli memur
kontenjanı 63.207'dir, çalışan engelli memur sayısı 40.656'dır; Dolayısıyla
kamuda açık engelli memur kontenjanı 22.553 kişidir. Özel sektörde açık engelli
işçi kontenjanı 23 bin kişidir. Bu veriler kota sisteminin engellilerin iş gücü
piyasasına katılımı, istihdamı, çalışma barışı ve iş ilişkilerinde beklenilen
katkıyı sağlayamadığını göstermektedir.
4857
sayılı İş Kanunu kapsamında engelli işçilerin istihdamından Türkiye İş Kurumu
Genel Müdürlüğü yetkili ve sorumludur. Ancak Türkiye İş Kurumu piyasaya iş gücü
sunma görevini yürütememekte, sadece kendisine gelen talepler kapsamında istihdam
görevini sürdürmektedir. Kırsal bölgelerde ve az gelişmiş yörelerde 50'den
fazla işçi çalıştıran iş yerleri az olduğu için bu yörelerde yaşayan engelliler
kota sisteminden faydalanamamaktadırlar. Engelli işçi çalıştırmayan işverenlere
verilen cezalar caydırıcı olmadığı için işverenler bu kurala uymamaktadır. 
Engellilerin
istihdamında en önemli yöntemlerden biri de korumalı iş yerleridir. 6/2/2014
tarihli ve 6518 sayılı Kanun ile 5378 sayılı Engelliler Kanunu’nun 14’üncü
maddesinde korumalı iş yerleri ile ilgili düzenleme yapılmıştır. Ancak bununla
ilgili yönetmelik hâlâ çıkarılmamıştır.
Engelli
vatandaşlarımızın yaşadıkları sorunların araştırılarak, gerekli önlemlerin
alınması konusunda Anayasa'nın 98 ve TBMM İçtüzüğü'nün 104 ve 105'inci
maddeleri uyarınca Meclis araştırma komisyonu kurulması yerinde olacaktır.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır. 
Birleşime
on dakika ara veriyorum. 
Kapanma Saati: 16.38
ÜÇÜNCÜ OTURUM
Açılma Saati: 16.58
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Fehmi KÜPÇÜ
(Bolu)
------0-----
BAŞKAN
– Sayın milletvekilleri, Türkiye Büyük Millet Meclisinin 19’uncu Birleşiminin
Üçüncü Oturumunu açıyorum.
OKTAY
VURAL (İzmir) – Sayın Başkan…
BAŞKAN
- Buyurunuz Sayın Vural.
IV.- AÇIKLAMALAR (Devam)
40.- İzmir Milletvekili Oktay Vural’ın,
Meclis Başkanının, 17-25 Aralık süreciyle ilgili verdikleri bir Meclis
araştırması önergesinin gerekçesinde yer alan hususları Anayasa’nın 138’inci ve
Meclis İçtüzüğü’nün 67’nci maddeleri uyarınca “kaba ve yaralayıcı sözler”
olarak değerlendirip iade etmesinin yanlış bir uygulama olduğuna ilişkin
açıklaması
ORTAY
VURAL (İzmir) – Geçen hafta 17-25 Aralık süreciyle ilgili verdiğimiz bir
araştırma önergesinin gerekçesinde yer alan hususları, Meclis Başkanı,
Anayasa’nın 138’inci ve Meclis İçtüzüğü’nün 67’nci maddeleri uyarınca “kaba ve
yaralayıcı sözler” olarak değerlendirip iade etmişti ve bu konuda, Türkiye
Büyük Millet Meclisi Genel Kurulunda bununla ilgili itirazlarımızı ifade
etmiştik. 
Ben
burada Adalet ve Kalkınma Partisi hükûmetlerinin yolsuzluğa saplandığına
ilişkin bir iddiada bulunabilirim, bu benim iddiamdır. Bununla ilgili benim
kullanacağım hiçbir aracı, ne soruyu ne araştırma önergesini ne Meclis
soruşturmasını Meclis Başkanının sansürcü olarak değerlendirip hüküm vermesi
mümkün değildir. Bununla ilgili bütün bunlara rağmen o önergenin görüşülmesi
için yeni bir önerge verip görüşmeleri temin ettik. Bu defa yine aynı şekilde
bir başka önerge daha verdik. Bu önergede yine “Gerekçe” kısmında “AKP
hükûmetlerinin rüşvet ve yolsuzluk batağına saplandığı, dönemin Başbakanı ve
bakanının çocuklarının da karıştığı ses kayıtlı, fotoğraflı, maddi ve teknik
delilin bir şekilde kamuoyuna yayılması, rüşvet ve yolsuzluğun toplumun her
alanında âdeta normalleşmesinin önünü açmış.” şeklindeki ifadeleri kaba ve
yaralayıcı bulmuş. Şimdi ben bunu nasıl araştıracağım? Ya, böyle bir rezalet
olabilir mi? Şimdi Meclis Başkanı bizim dadımız değil, mürebbiye değil. Ben
önergemi veririm, değerli milletvekilleri ifade eder yolsuzluk batağına
saplanan kim? Evet, AKP hükûmetlerinin bu konuda yolsuzluk batağına
saplandığına ilişkin iddialar var. Bu iddialar ya araştırma konusu olur ya
Meclis soruşturması olur. E, şimdi, önergemizi iade ediyor tekrar. Şimdi, bu
durumda, biz, Ahmet Davutoğlu’ndan önceki dönemi yok mu sayacağız? Dönemin
Başbakanı. Niye? Dönemin Başbakanı. 
Danışma
Kurulu vardı, arkadaşımı gönderdim, “Efendim, burada bir hüküm cümlesi var,
olmaz…” Ya, ne demek olmaz? Evet, benim iradem bu. Diyor ki burada: “Darbe
incelemesi…” Beyefendi bakın: “Madde 38.- Suçluluğu hükmen sabit oluncaya kadar
kimse suçlu sayılmaz.” Ben yargı değilim ki ya! Ben suçlamıyorum ki! “Bu hüküm
cümleleridir.” diyor. Ben hüküm mü veriyorum burada? Ben, Meclisin denetim
organlarının çalışmasını istiyorum. 
Şimdi,
Meclis Başkanı, bu şekilde, bizim her önergemizle ilgili… Yani “yolsuzluk”
dedik, “Aman olur mu ya, AKP’ye kaba ve yaralayıcı sözdür.” deyip alınmasına
gerek yok ki. Burada değerli milletvekilleri de bu konuda görüşlerini ifade
edecektir. Biz de bunları söyleyeceğiz. Yolsuzluk ve rüşvet toplumsal bir
hastalıktır. Dolayısıyla, yolsuzluk ve rüşveti yapanlarla ilgili birtakım
hususların belirtilmesini kaba ve yaralayıcı olarak görüp araştırılmasını
engellemek bizzat rüşvet ve yolsuzluğa yol açmak demektir. O bakımdan, bu iade
de yanlış. Yani gerçekten, Sayın Meclis Başkanı, bu ifadelerle ilgili, kaba ve
yaralayıcı olarak gördüğünü ifade ediyor. Çocuklarının adı karışmış. Karışmadı
mı? Karışmadı mı yani? Yok mu? Arkadaşlar, yok mu? (AK PARTİ sıralarından “Yok…
Yok…” sesleri)
OSMAN
AŞKIN BAK (Rize) – Yok kardeşim! Soruşturma komisyonu kuruldu.
OKTAY
VURAL (İzmir) – Yokmuş! Muammer Güler’in oğlu yok! Bilal yok! Ayakkabı kutusu
yok! Ben var diyorum, sen “Yok.” de! Muaviye de Hazreti Ali’ye dişi deveyi
erkek deve yapmıştı sizin gibi! (AK PARTİ sıralarından gürültüler)
BAŞKAN
– Sayın milletvekilleri… Böyle karşılıklı konuşarak bu sorunu çözemeyiz değerli
milletvekilleri. 
OSMAN
AŞKIN BAK (Rize) – Yok! Yok! Yok! Yok!
OKTAY
VURAL (İzmir) – Var! Var! Bu sana neyi hatırlatıyor!
BAŞKAN
– Sayın milletvekilleri, lütfen birbirimize saygılı davranalım.
MEHMET
PARSAK (Afyonkarahisar) – Rüya mı gördük biz, rüya mı gördük?
OSMAN
AŞKIN BAK (Rize) – Yok! 
OKTAY
VURAL (İzmir) – Bu sana neyi hatırlatıyor! 
OSMAN
AŞKIN BAK (Rize) - Bir dahaki seçimde gelemeyebilirsiniz.
BAŞKAN
– Arkadaşlar, lütfen birbirimize saygılı davranalım.
OKTAY
VURAL (İzmir) – Sayın Başkan, onlar “Yok.” diyebilir, biz var diyoruz. 
HİKMET
AYAR (Rize) –Millet dedi millet! “Yok.” dedi millet.
OSMAN
AŞKIN BAK (Rize) – Genel Kurul iradesi söyledi. Oylama yaptı, “Yok.” dedi.
OKTAY
VURAL (İzmir) – Dolayısıyla bu konuda irademizi Sayın Meclis Başkanının
engellemesi doğru değildir. Bu çok yanlış bir uygulama olmuştur. Meclisin
egemenliğini kimse kısıtlayamaz. Burası diktatörlük değil. Sen “Yok.” dedin
diye bir şey yok olmaz. 
OSMAN
AŞKIN BAK (Rize) – Genel Kurul söyledi Genel Kurul, ben demedim. 
OKTAY
VURAL (İzmir) - Önüne geldiği zaman adam gibi sözünü kullanırsın. Onun dışında…
OSMAN
AŞKIN BAK (Rize) – Değerli Başkanım, Genel Kurul söyledi. 
İDRİS
BALUKEN (Diyarbakır) – Bir dinleyin ya grup başkan vekilini. 
OSMAN
AŞKIN BAK (Rize) – Genel Kurul söyledi. Geçtiğimiz dönemde soruşturma komisyonu
kuruldu, Genel Kurul söyledi. 
OKTAY
VURAL (İzmir) – Bana ne sizin Genel Kurul söylediyse, ben söylüyorum. 
BAŞKAN
– Sayın milletvekilleri… Lütfen karşılıklı konuşmayalım sayın milletvekilleri. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, buyurunuz. 
41.- Amasya Milletvekili Mehmet Naci
Bostancı’nın, Meclis Başkanının Meclis İçtüzüğü’nün 67’nci maddesi çerçevesinde
iade ettiği grup önerilerinin Danışma Kurulundan geçmeksizin tekrar getirilemeyeceğine
ve Başkan Vekilinin bu konuda herhangi bir takdir yetkisinin bulunmadığına
ilişkin açıklaması
MEHMET
NACİ BOSTANCI (Amasya) – Sayın Başkanım, burada her bir milletvekilinin söz
hakkını korumak hepimizin görevi. Elbette siyasi partiler, kişiler iddialarını
dile getirebilirler. Müzakereler yapılır ve neticede Genel Kurul kararını verir
bunlara ilişkin olarak. Bütün bunlar yapılırken kuralsız, sınırsız, dilediğimiz
gibi davranma özgürlüğü içerisinde olmadığımızı unutmamak gerekir. Kuralları tayin
eden nedir? Ahlaktır, edeptir her şeyden önce, İç Tüzük’tür, hukuktur. Mutlak
surette her türlü müzakerenin, her türlü özgürlüğün, söz söyleme hakkının da
sınırları ve kuralları olması icap eder ki söz hakları olan sayın vekillerin
burada serbestçe görüşlerini dile getirirken de bu serbestliğin birtakım
sınırları ve kuralları olduğunu unutmamak gerektiği için söylüyorum. 
Sayın
Vural, Sayın Baluken, Sayın Gök, tabii, buradaki AK PARTİ’li vekiller, hepimiz
görüşlerimizi dile getiririz, müzakereleri yaparız, usulüne uygun bir şekilde
de neticelendiririz. 
17-25
Aralık davalarına ilişkin olarak şimdiye kadar çok konuşuldu, çok tartışıldı;
ilk defa söylenmiyor, ilk defa konuşulmuyor. Sayın Vural’ın burada ifade ettiği
görüşler de ilk defa dile gelmiyor. Neredeyse gök kubbe altında bu konuya
ilişkin söylenmedik konu yok. Bunlar hukuki süreçlere de konu oldu, esasen,
Meclisin gündemine de geldi, Mecliste de müzakere edildi, tartışıldı ve
milletin iradesini temsil eden Genel Kurul burada bir karar verdi. Elbette bütün
bunlara rağmen sayın vekiller, değerli parti grupları bu konulara ilişkin
iddialarını tekrar ve tekrar dile getirebilirler, tekrar ve tekrar bunlar
müzakere edilebilir fakat usule uymak, dediğim gibi, hepimizin boynunun borcu. 
Burada
usule ilişkin bizim itirazımız, bizim yorumumuz, bizim yaklaşımımız şudur:
Sayın Başkan 67 çerçevesinde kaba ve yaralayıcı ifadeler sebebiyle böyle bir
takdir yetkisi kullanarak geri çeviriyor iki grup önerisini. Şimdi, burada bir
anlaşmazlık varsa, bir problem varsa, buna ilişkin bir itiraz varsa, yapılması
gereken, mutlak surette, Sayın Başkanın takdir yetkisine ilişkin hukuki durum
nedir, birincisi bu. İkincisi de elbette Sayın Başkanla gerekli görüşmeleri
yapmak ve bu çerçevede görüşleri ifade etmektir. Bunun yanı sıra yine Genel
Kurulda da bunlar konuşulabilir. 
Bizim
yaklaşımımız, Sayın Başkanın İç Tüzük 67 çerçevesinde takdir ettiği ve geri
çevirdiği grup önerilerinin Danışma Kurulundan geçmeksizin tekrar
getirilemeyeceği istikametindedir ve Sayın Başkan Vekilinin bu konuda herhangi
bir takdir yetkisinin bulunmadığı doğrultusundadır. Daha önce Sayın
Hamzaçebi’nin burada yapmış olduğu uygulama Genel Kurulun zımni mutabakatı
çerçevesinde gerçekleşmiş bir uygulama olup herhangi bir itiraz dile
getirilmediği için o şekilde geçmiştir ama bunun böyle geçmiş olması bunun bir
yol olacağı, mutlak surette her zaman aynı şekilde gidileceği anlamına gelmez. 
Dolayısıyla,
bugün, zatıaliniz, bütün bu müzakereler neticesinde ifade ettiğiniz gibi bu
grup önerilerini gündeme alırsa biz usul tartışması açacağız ve itirazımızı
bildireceğiz.
Saygılarımla.

BAŞKAN
– Sayın Baluken, buyurunuz.
42.- Diyarbakır Milletvekili İdris
Baluken’in, Meclis Başkanının, muhalefet partilerinin grup önerilerini AKP
Grubunun temel duruşu üzerinden değerlendirmesinin son derece vahim bir durum
olduğuna ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, bu dile getirilen hususla ilgili bizim de Sayın Meclis Başkanının son
derece taraflı tutumuyla ilgili şikâyetlerimiz ve serzenişlerimiz var. 
Bugün
2 muhalefet partisinin grup önerisini İç Tüzük gereği grup önerilerinin,
araştırma önergelerinin içerisinde herhangi bir kaba ve yaralayıcı söz
olmamasına rağmen, daha çok AKP Grubunun temel duruşu üzerinden değerlendirmesi
gerçekten son derece vahim bir durumdur. 
Biz
önümüzdeki hafta bu konuyu tekrar gündeme getireceğiz çünkü Sayın Meclis
Başkanı sadece grup önerilerine müdahale etmekle kalmıyor, bütün vermiş
olduğumuz soru önergelerini ve araştırma önergelerini âdeta iade ediyor. Yani AKP’ye
dokunan herhangi bir kelimenin ya da cümlenin geçtiği bütün soru önergeleri ve
araştırma önergeleri, âdeta Meclis Başkanı tarafından o siyasi parti grubuna
açık bir gerekçe de gösterilmeden, İç Tüzük’e ve Anayasa’ya herhangi bir atıf
yapılmadan geri gönderiliyor. Bunun kabul edilebilir bir durumu yok. Yani
muhalefet partisi eğer soru önergesi veremeyecekse, araştırma önergesi
veremeyecekse, grup önerisi indiremeyecekse, yaptığı çalışmalarda iktidar
partisine çok sert siyasi eleştiri getiremeyecekse o zaman o muhalefet
partisinin denetim görevini yerine getirmesi mümkün değildir. Dolayısıyla,
önümüzdeki hafta, Meclis Başkanının grubumuza iade etmiş olduğu bütün bu soru
önergeleri ve araştırma önergelerini de şu anda derliyoruz, onları da
getireceğiz. Meclis Başkanı oraya seçildikten sonra AKP’li kimliğini bir kenara
bırakarak bütün Meclise… Parlamentonun işleyişini esas alan İç Tüzük ve
Anayasa’dan gelen yetkilerini kullanarak buradaki sağlıklı işleyişi yürütmekle
görevli olan bir pozisyonda olduğunu mutlaka hatırlamalıdır. 
Bugün
her iki siyasi partinin grup önerilerinin içeriğini biz de araştırdık,
inceledik, okuduk. Biz, İç Tüzük ve Anayasa’yı referans aldığında orada kaba ya
da yaralayıcı herhangi bir şey görmedik ama AKP’nin politik duruşu referans alındığında
evet, öyle bir sonuç çıkabilir. Şimdi, bugün bu araştırma önergeleri eğer
gündeme alınmazsa bundan sonra biz muhalefet partileri olarak Genel Kurula
artık grup önerisi indiremeyecek bir pozisyona gelmiş olacağız. Meclis Başkanı,
kendi kişisel tasarrufuyla vermiş olduğumuz her grup önerisini Genel Kurula
getirmeme yetkisini kullanma yolunu seçecek ve bu da Mecliste muhalefetin
sesinin tamamen kısılması gibi kabul edilemez bir antidemokratik sonuca yol
açacak. O nedenle Meclis Başkanına buradan çağrı yapıyoruz, bu taraflı tutumunu
derhâl bırakmalıdır. Soru, araştırma önergeleri, grup önerilerine müdahale etme
hakkını İç Tüzük ve Anayasa referansları üzerinden gerekçelendirmelidir. AKP’li
kimliğiyle bu Meclisin yönetilemeyeceğini de bilmelidir diyorum.
Teşekkür
ederim.
BAŞKAN
– Sayın Gök, buyurunuz.
43.- Ankara Milletvekili Levent Gök’ün,
Meclisin denetim görevinin kısıtlanamayacağına ve CHP Grubu olarak verdikleri
önergenin görüşülmesinde ısrarcı olduklarına ilişkin açıklaması
LEVENT
GÖK (Ankara) – Sayın Başkan, çok anlamsız bir tartışma yürütüyoruz. Yani, bu
Meclisin en büyük görevlerinden bir tanesi denetim görevidir. Eğer Meclisin
denetim görevi kısıtlanırsa, yok edilirse zaten Meclis Meclis olma hüviyetini
kaybeder. Eğer sözünde adalet, kalkınma olan bir parti denetimden korkmuyorsa,
şeffafsa, veremeyeceği bir hesabı yoksa bu olayları niçin engelleme yoluna
gidebilir? Yani, ben üzülerek Danışma Kurulundaki tutanaklara baktım, Meclis
Başkanının hiç de görevi olmayan konularda sözler söylediğini gördüm. Bunları
burada söylemeyeceğim ama bir Meclis Başkanına ve hepimize düşen görev iktidarı
denetlemek, kamu maliyesinin nasıl kullanıldığı konusunda şeffaf bir yönetim
sergilemek ve tüyü bitmemiş yetimin hakkını korumaktır. 
Cumhuriyet Halk Partisi Grubu olarak
verdiğimiz önergede bir tek kişinin ismi yok, bir tek kişiyle ilgili herhangi
bir isim belirtilmeksizin yolsuzluklar zikredilmiş. Sayın Meclis Başkanı
yolsuzluktan alınıyor. Şimdi, Sayın Başkan, elbette, bazı kavramları tarif
ederken adını koymak gerekir. Örneğin, hırsıza “hırsız” denir ya da yolsuzluk
yapana “Yolsuzluk yaptı.” denir ya da katile de “katil” denir.
Yolsuzluk hepimizi ilgilendiren bir temel
konu. Bu temel konunun görüşülmemesine dönük bir Meclis iradesini kabul etmek
mümkün değildir. Bir kere, bunun önünü açmak başta bugün görev yapan sizin
şahsınızda Meclis Başkan Vekilinde olduğu gibi, bütün parlamenterlerin
görevidir. Elbette biz yargıyı savunuyoruz, herkes gitsin yargıda hesabını
versin, aklansın. Arzu edilen süreç budur ama Türkiye’yi sarsan ve 4 bakanın da
istifa ettiği konu basit, sıradan bir konu gibi değerlendiriliyor ve “Bu konu
konuşulamaz.” deniyorsa zaten işte esas felaket budur. Bu, devletin çürümesi
anlamına gelir. Bu nedenle lütfen siz tutumunuzu belirleyiniz. Biz Cumhuriyet
Halk Partisi Grubu olarak vermiş olduğumuz önergenin görüşülmesinde ısrarcıyız.
Teşekkür ederim.
RAMAZAN CAN (Kırıkkale) – Sayın Başkan…
BAŞKAN – Buyurunuz.
RAMAZAN CAN (Kırıkkale) – Sayın Başkanım,
ben de konuyla ilgili yerimden bir açıklama yapmak istiyorum. 
BAŞKAN – Sayın grup başkan vekiliniz
açıklama yaptı bu konuda. 
RAMAZAN CAN (Kırıkkale) – Bir dakika
yerimden söz istiyorum.
BAŞKAN – Peki, açayım. 
AYKUT ERDOĞDU (İstanbul) – Hangi statüyle
efendim? O zaman biz de yapalım. 
LEVENT GÖK (Ankara) – Sayın Bostancı
yaptı efendim, Sayın Bostancı yaptı. Yani, bir şahsa hakaret yok, bir şey yok.
Sayın Ramazan Can hangi sıfatla söz alıyor onu merak ettik.
BAŞKAN – Tamam, konuşsun Sayın Gök, sorun
değil.
Buyurunuz.
44.- Kırıkkale Milletvekili Ramazan Can’ın,
Meclis Başkanının geri gönderdiği önergelerin, Meclis İçtüzüğü’nün 19’uncu
maddesi devreye girmeden tekrar gündeme alınamayacağına ilişkin açıklaması
RAMAZAN CAN (Kırıkkale) – Sayın Başkanım,
değerli arkadaşlar; grup önerisinde Meclis araştırma önergeleri İç Tüzük 19’a
göre her gün veriliyor, bu konuda herhangi bir sıkıntı yoktur, bundan sonra da
verilebilecektir ancak Meclis Başkanımızın 67’nci maddeye istinaden geri
göndermiş olduğu, iade etmiş olduğu önergeler 19’uncu madde devreye girmeden
tekrar gündeme alınamaz. Dolayısıyla, gündeme alınması hâlinde, 15’inci maddeye
baktığımızda 15’inci madde de açık, diyor ki: “Başkan vekillerinin görevi,
Başkanın yerine Genel Kurul görüşmelerini yönetmek.” Dolayısıyla, Meclis
Başkanının iradesi iade yönünde tecelli etmiştir. İade yönünde tecelli eden
önergenin iadesi yokluk hükmündedir, burada revize edilerek gündeme getirilmesi
mümkün değildir. Gündeme tabii ki getirilebilir. Nasıl getirilebilir? 19’uncu
maddede, siyasi parti grup başkan vekilleri Meclis Danışma Kurulunu toplantıya
çağırabilir ve burada gündeme getirilebilir. Burada gündeme getirilen öneri oy
birliğiyle… Ya da toplantı sağlanamadığı hâllerde 19’a göre Genel Kurulda grup
önerisi şeklinde gündeme getirilebilir. 
Diğer
taraftan, içeriğine baktığımızda da şöyle bir sıkıntı var: Burada suç isnat
eden, ceza hükümlerini ihlal eden eylemlerden bahsediliyor. Dolayısıyla,
Anayasa’nın 100’üncü maddesine baktığımızda, Meclis soruşturması açılabilir bu
konularla ilgili. Meclis soruşturması açılabilecek konularla ilgili Meclis
araştırması önergesi verilemez, grup önerisiyle buraya, gündeme getirilemez.
Kaldı ki bu konularda Meclis soruşturma sürecine, 100’üncü maddeye göre burada
komisyon kurulmuştur, komisyon kararını vermiştir, Genel Kurul kararını
vermiştir. Genel Kurulun vermiş olduğu karar yargısal niteliktedir; ayrıca, ek
deliller, yeni deliller ortaya çıkmadıkça bu konu gündeme taşınamaz.
Dolayısıyla, grup önerileri gündeme alınamaz, şayet gündeme alacaksanız
tutumunuz aleyhinde usul tartışması açıyoruz. 
Teşekkür
ediyorum. 
LEVENT
GÖK (Ankara) – O, soruşturma komisyonunun şeyi, Meclis araştırması ona ait
değil, karıştırma soruşturma komisyonuyla.
OKTAY
VURAL (İzmir) – Sayın Başkan, önce, biz, Meclis Başkanının yaptığı bu işlem
hukuka, İç Tüzük’e aykırı olduğu için daha önce de usul tartışması açmıştık.
Dolayısıyla, önce, benim ifadem doğrultusunda, Sayın Meclis Başkanının iade
tasarrufunun İç Tüzük hükümlerine aykırı olduğuna ilişkin usul tartışmasının
açılması gerektiğini düşünüyorum. 
Biz
bu konuda tartışmaya başladık, siz daha bir işleme başlamadınız. 
V.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili
Pervin Buldan’ın, hiçbir grubun ve milletvekilinin iradesinin
gasbedilemeyeceğine ve Meclis Başkanının iade ettiği CHP ve MHP grup
önerilerini işleme alacağına ilişkin konuşması
BAŞKAN
– Evet, sayın milletvekilleri, ben de bu konuda görüşlerimi Genel Kurulla
paylaşmak istiyorum.
Burada
bulunan hiçbir grubun, hiçbir milletvekilinin iradesine baskı uygulanamaz;
hiçbir grubun, hiçbir milletvekilinin iradesi baskı altına alınamaz,
gasbedilemez. Dolayısıyla, bugün biraz önce içeride de yaptığımız görüşmelerde
de ortaya çıktığı gibi, hem Cumhuriyet Halk Partisinin hem de Milliyetçi
Hareket Partisinin bugün Danışma Kurulunda vermiş oldukları grup önerisi Meclis
Başkanı tarafından iade edilmiştir. Ancak, hem Cumhuriyet Halk Partisi hem de
Milliyetçi Hareket Partisi grup önerilerini değiştirerek Divanımıza
ulaştırmışlardır. Bu konuda geçen hafta da buna benzer bir uygulama
gerçekleşmiş, yeni bir teamül vardır. Ben de bu teamül doğrultusunda hem
Cumhuriyet Halk Partisinin hem de Milliyetçi Hareket Partisinin grup
önerilerini işleme alıp görüşmeye açacağım. (CHP ve MHP sıralarından alkışlar) 
RAMAZAN
CAN (Kırıkkale) – Tutumunuz hakkında usul tartışması açıyoruz. 
BAŞKAN
– Bu konuda, hem Sayın Vural’ın Meclis Başkanına ilişkin usul tartışmasını hem
de Sayın Naci Bostancı’nın şahsıma ilişkin, aldığım tutumdan dolayı usul
tartışmasını burada açacağım. 
Önce,
Sayın Vural’ın Meclis Başkanına ilişkin açmış olduğu usul tartışmasını işleme
alıyorum. 
Lehte
ve aleyhte konuşmacıları belirliyoruz. 
OKTAY
VURAL (İzmir) – Her grup birer kişi…
BAŞKAN
– İlk usul tartışması, Sayın Oktay Vural’ın Sayın Meclis Başkanının grup
önerilerini iadesine ilişkin açmış olduğu bir usul tartışmasıdır. 
Lehte
Sayın Naci Bostancı, buyurunuz. (AK PARTİ sıralarından alkışlar)
VIII.- USUL HAKKINDA GÖRÜŞMELER
1.- Meclis Başkanının Meclis araştırması
önergelerini iade tasarrufunun İç Tüzük hükümlerine uygun olup olmadığı
hakkında
MEHMET
NACİ BOSTANCI (Amasya) – Sayın Başkanım, değerli arkadaşlar; Cumhuriyet Halk
Partisi ve Milliyetçi Hareket Partisinin bugünkü Meclis birleşimi için vermiş
olduğu grup önerileri Meclis Başkanı tarafından İç Tüzük’ün 67’nci maddesi
çerçevesinde içinde kaba ve yaralayıcı ifadeler bulunduğu gerekçesiyle
düzeltilmesi için geri gönderilmiştir. Meclis Başkanının böyle bir takdir
yetkisi vardır. Buradaki takdir yetkisi, iki partinin grup önerilerinin
Mecliste görüşülmesini engellemek, bunlar konuşulmasın, bunları saklamak
kastına yönelik değildir. Her grup önerisinin mutlak surette usulüne uygun bir
şekilde verilmesi aklın gereğidir, İç Tüzük’ün gereğidir. Sayın Başkan burada
İç Tüzük’ün kendisine vermiş olduğu bir takdir yetkisi çerçevesinde
davranmıştır. Esasen, bu kaba ve yaralayıcı ifadeler konusu sık sık Meclis
gündeminde de oturumlarda da burada söz konusu olmakta, müzakere edilmekte,
Meclisin ılımlı olduğu zamanlarda ortak bir şekilde böyle olmaması gerektiği
doğrultusunda kanaatler serdedilmektedir. Fakat, ne zaman ki Meclis gerilimli
hâle gelir, ateşlenir, tartışmalar yoğunlaşır, o zaman da dilin kaba ve
yaralayıcı bir dil istikametinde değiştiğini görüyoruz. 
Gördüğümüz
odur ki 17-25 Aralık hukuki darbe girişimine ilişkin muhalefet öteden beri
iddia ettiği, dile getirdiği, iddia etmek ve dile getirmekten öte kimi zaman
kendisini yargının yerine koyarak hüküm verdiği konuları tekrar tekrar gündeme
getiriyor. Ama içinde bulunduğumuz hafta dolayısıyla, kanaatimi ve izlenimimi
söylüyorum, biraz tansiyonu yükseltmek ve “Buradan acaba bir siyasi sonuç elde
edebilir miyiz?” kanaatine yönelik olarak gerilimi arttırmak istikametinde
gördüğüm, okuduğum, müzakerelerden de gözlemlediğim istikamette öyle
anlaşılıyor ki Sayın Meclis Başkanının da 67’ye göre takdirine giren ifadeler
bu grup önerilerinde yer almıştır. Bu çerçevede iade etmiştir. Bu grup
önerilerinin tekrar gündeme gelmesi mümkündür ama gelebilmesi için yine İç
Tüzük çerçevesinde Danışma Kurulunun toplanması ve oradan geçmesi gerekir.
Tekrar döner, yirmi dört saat içerisinde Danışma Kurulu toplanır ve bu
çerçevede grup önerileri geçer, neticede Meclis gündemine gelir.
(Mikrofon
otomatik cihaz tarafından kapatıldı) 
MEHMET
NACİ BOSTANCI (Devamla) – Bu bir usuldür. Bu usule uymak ve usule uygun bir
şekilde de burada Meclisi yönetmek aynı zamanda Sayın Meclis Başkan Vekilinin
görevidir. Öyle anlaşılıyor ki ona ilişkin tartışmayı da ayrıca yapacağız.
Saygılarımla.
(AK PARTİ sıralarından alkışlar)
BAŞKAN
– Teşekkür ederiz Sayın Bostancı.
Aleyhte
Sayın Aykut Erdoğdu. 
Buyurunuz.
(CHP sıralarından alkışlar) 
AYKUT
ERDOĞDU (İstanbul) – Sayın Başkan, değerli milletvekilleri; aslında tam bir
demokrasi tartışması yapıyoruz. Bir demokrasinin nasıl kendi kalesinde yok
edildiği tartışmasını yapıyoruz. Meclis Başkan Vekili tarafından Meclisin
demokrasisi savunulurken Başkanının nasıl demokrasiyi katlettiğini görüyoruz.
Demokraside
üç kurum var arkadaşlar: Birincisi yasama. İkincisi yürütme. Tabii, bu
yürütmeyi devlet işi için yürütme anlamında söylüyorum, başka bir anlamda
yürütme değil. Üçüncüsü de yargı. Ve bir medya var, bunlar da sesini duyurması
gereken. Bir güçler ayrılığı demokrasinin temeli. Bu şu demek: Yasama, yürütme,
yargı birbirinden bağımsız olacak. Şimdi anlaşıldığı üzere… Ve burada
yasamadaki çoğunluk partisi yürütme gücünün yüzde 100’ünü kullanıyor. Sadece
kendi seçmeniniz adına değil, hepimizin seçmeni adına devletin size emanet
edilen memaliği, mal varlığı, serveti var. Ve ne yazık ki çok güçlü delillerle…
“Yok.” diyorsunuz ama var, yani ayakkabı kutusu var, çelik kasa var, bakan
evlatları var, soyulan vatan evlatları var ve biz bu derdimizi… Siz, bizim
kimseyi temsil etmediğimizi sanıyorsunuz, sanıyorsunuz ki bir tek siz temsil
ediyorsunuz. Oysa memleketin kalan yüzde 50’si burada, sesini duyurmaya çalışıyor
ve diyor ki: “Devleti soyanların adalete teslim edilmesi yerine yürütmenin
gücüyle olayların üzeri örtülmeye çalışılmıştır.” Buna “Kaba ve yaralayıcı bir
dil.” diyorsunuz. Arkadaşlar, olay kaba ve yaralayıcı; bunu yapanlar kaba ve
yaralayıcı işlem yapmışlar. Elbette ki biz kimseye haksız olarak bir şey
söylemek durumunda değiliz. Şöyle bir şey olmuş olsaydı bu memlekette: Yargıya
hiç müdahale edilmemiş olsaydı, madem böyle bir iddia var, bağımsız yargıda
yargılansınlar. Mesela nasıl yargılandılar? Üstelik taraflı yargıda da
yargılandılar -Ergenekon, Balyoz, Oda TV, KCK davaları gibi- insanlar şimdi
beraat etti, alnının akıyla geziyor. Oysa siz ne yaptınız? Siz, doğrudan
yargıya müdahale ettiniz, hâkimleri değiştirdiniz, savcıları değiştirdiniz.
Şimdi diyorsunuz ki: “Burada Genel Kurulun iradesi ortaya çıktı.” Çünkü bu
iddianamenin suçladığı… Aslında bir kurumu suçladı, sizin doğrudan partinizi
suçladı. 4 bakanınız işin içindeydi, hatta o dönemin Başbakanına ulaşan
iddialar söz konusuydu. Onun için sanık bir anlamda kendini yargılamış oldu.
Buna “meşru” diyemezsiniz. Velev ki diyelim bunu kabul ettiniz bu kadar delile
rağmen, olması gereken neydi, hiç bu tartışmaların olmamasının yolu? Bu konu
Yüce Divana giderdi. Ki, zaten Yüce Divanı da 2010’daki referandumla ağırlıklı
sizlerin eğilimleri oluşturdu. Siz bunu yapmayarak şimdi bizim üzerimizde
siyasi bir tahakküm kurmaya çalışıyorsunuz, siyasi denetim yapmaya
çalışıyorsunuz. Buna müsaade etmemiz mümkün değildir, Türkiye’nin de hayrına
değildir. Başkanın tutumunu destekliyoruz, Oktay Bey’in tutumunu da
destekliyoruz. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Erdoğdu.
Sisteme
giren 2 arkadaşımız var ama lehte ve aleyhte konuşmalar bitsin, isterseniz daha
sonra sizlere söz vereyim, olur mu?
Şimdi
lehte Sayın İdris Baluken, usulen…
İDRİS
BALUKEN (Diyarbakır) – Sayın Başkan, değerli milletvekilleri; hepinizi saygıyla
selamlıyorum. 
Gerçekten
usulen de olsa zorumuza gitti. Yani Meclis Başkanının bu pratiğiyle, gelip burada
Meclis Başkanı lehinde konuşuyor görünmenin kendisi bile son derece ağır bir
görüntü bizim açımızdan. Çünkü kendisini defalarca uyarmamıza rağmen,
Parlamentonun, milletvekillerinin itibarıyla ilgili, Meclis işleyişle ilgili,
İç Tüzük ve Anayasa’yı esas almasıyla ilgili bütün uyarılarımıza, maalesef,
kendi bildiği doğrular doğrultusunda cevap vermeye devam ediyor. Neredeyse
muhalefet çalışamaz duruma geldi. Soru önergesi, araştırma önergesi veriyoruz,
geri geliyor. 
İşte,
bugün iki siyasi partinin grup önerisini -İç Tüzük ve Anayasa açısından her
birimiz burada bir deneyim sahibiyiz- okuyoruz, hiçbir sakınca olmamasına
rağmen geri gönderiyor. Böyle bir şey olabilir mi! Yani Meclis Başkanı
seçildikten sonra burada bir tarafsız yönetim, sağlıklı bir Meclis işleyişi, İç
Tüzük ve Anayasa’yı referans alan bir hukukla davranmayı Meclis Başkanı
içselleştirmelidir, bunu kabul etmelidir. Bunu kabul etmezse burada ne Meclis
işleyişi olur ne de Meclis Başkanı Meclis Başkanlığı yapar.
Şundan
artık vazgeçilmesi gerekiyor: Talimatla bu Meclisi, bu Parlamentoyu çalıştırma
alışkanlığından AKP Grubunun da, özellikle Cumhurbaşkanının da vazgeçmesi
gerekiyor.
İLKNUR
İNCEÖZ (Aksaray) - Cumhurbaşkanı nasıl talimatla çalıştırıyor? Böyle bir şey
olabilir mi? Bunu kabul etmiyoruz.
İDRİS
BALUKEN (Devamla) – Düşünün 7 Hazirandan sonra bir seçim sonucu ortaya çıktı, 7
Hazirandan sonra. 
İLKNUR
İNCEÖZ (Aksaray) – 7 Hazirandan sonra Hükûmet kurulamaması nedeniyle seçime
gidildi. 
İDRİS
BALUKEN (Devamla) – 7 Hazirandan sonra ortaya çıkan o halk iradesiyle bu Meclis
4 kez toplandı, 4 kez. Biliyor musunuz, 4 kez. Niye 4 kez?
ALİM
TUNÇ (Uşak) – Sen takılmışsın oraya. 1 Kasımı konuş. 
İDRİS
BALUKEN (Devamla) – Bir tanesinde Meclis, Başkanını seçti. İkincisinde RTÜK
Başkanını seçti. Üçüncüsünde, CHP Grubu 110 imza topladı, Suruç Komisyonu için
toplandı. Dördüncüsünde de, gelen bir savaş tezkeresi nedeniyle. 
Ya
böyle bir şey olabilir mi! Parlamentonun kapısına kilit vuruluyor, Meclis
Başkanından ses seda çıkmıyor. Niye? Çünkü emir büyük yerden. Böyle olursa bu
Parlamento parlamento olma vasfını yitirir. Parlamentoyu kim işlevsizleştirmeye
çalışırsa, kim kapısına kilit vurmaya çalışırsa, kim Genel Kurulu üst üste iki
gün çalıştırmamaya çalışırsa Meclis Başkanının onun karşısında Parlamentonun hakkını,
hukukunu, itibarını koruması gerekiyor. Maalesef, bütün AKP’den seçilen Meclis
Başkanlarının tavrı aynı, şu anda da aynı şeyi görüyoruz. Milletvekillerinin
yetkileri gasbediliyor. Dün gün boyu buradan serzenişte bulunduk. Yetkimizi
kullanamıyoruz diyoruz, cezaevine gidişimiz engelleniyor. AKP’li bir
milletvekilinin kullandığı hakkı ben kullanamıyorum diyorum. Meclis Başkanı
zahmet edip bir telefon açmıyor, “Niye böyle bir şey olmuş, nedir durum,
birlikte çözmeye çalışalım.” demiyor. 
(Mikrofon
otomatik cihaz tarafından kapatıldı)
İDRİS
BALUKEN (Devamla) - Böyle bir Meclis Başkanlığı olmaz. Yani bu tutumla ancak
Parlamentonun tamamen etkisiz bir tiyatral mizansen durumuna gelmesine vesile
olur ki, o da ülke demokrasimiz açısından çok yıkıcı sonuçlara yol açar.
Genel
Kurulu saygıyla selamlarım. (HDP sıralarından alkışlar) 
BAŞKAN
– Teşekkür ederiz Sayın Baluken.
Şimdi,
aleyhte Sayın Seyfettin Yılmaz.
Buyurunuz
Sayın Yılmaz. (MHP sıralarından alkışlar) 
SEYFETTİN
YILMAZ (Adana) – Sayın Başkan, değerli milletvekilleri; ben de Meclis
Başkanının tutumunun aleyhinde konuşma yapmak istiyorum. 
Saat
bir buçukta Meclis Başkanıyla bir toplantı yaptık CHP’nin, HDP’nin, AK
PARTİ’nin grup temsilcilerinin olduğu yerde. Bizim getirdiğimiz grup önerisi…
Tamamen, biraz önce bizim söylediklerimizi sizin Grup Başkan Vekiliniz İlknur
Hanım noktası noktasına ifade etti burada. 17-25 Aralıkla ilgili dedi ki:
“Montaj, darbe, dublaj, şudur budur…”
İLKNUR
İNCEÖZ (Aksaray) – “Montaj” demedim. Demediğim kelimeleri orada zikretmeyin.
“Montaj” demedim.
SEYFETTİN
YILMAZ (Devamla) – Veya “darbe” dediniz veya “dublaj” dediniz. Biz de Adalet ve
Kalkınma Partisinin…
İLKNUR
İNCEÖZ (Aksaray) – “Darbe” dedim, diyorum, diyeceğim.
SEYFETTİN
YILMAZ (Devamla) – Bir saniye… Cevap verirsiniz İlknur Hanım, Grup Başkan
Vekilisiniz. 
İLKNUR
İNCEÖZ (Aksaray) – Ömrümün sonuna kadar da demeye devam edeceğim. Tarihe 17 ve
25 Aralık darbe girişimi olarak… Bana sataşırken demediğim ifadeleri oradan
kullanmayın.
SEYFETTİN
YILMAZ (Devamla) – Bakın, sözümü kesmeyin… Grup Başkan Vekilisiniz, sözümü
kesmeyin, cevap verirsiniz.
BAŞKAN
– Sayın milletvekilleri...
SEYFETTİN
YILMAZ (Devamla) – Biz de buradaki grup önerimizde Mecliste gündeme gelen,
dublajdı, montajdı, darbeydi, gelin bu iddiaları araştıralım diyoruz. 
Meclis
Başkanı burada 17-25 Aralığın gündeme gelmesinden rahatsız olan bir anlayışla
bu tür grup önerilerinin gelmesine bir kılıf buluyor. Kendisine şunu söyledim,
bakın, Danışma Kurulu tutanaklarından okuyorum değerli arkadaşlar. Ben bunları
anlatıyorum, on dakika konuşuyorum, “Benim takdir hakkım. Takdir hakkımı
kullanıyorum.” diyor. Kendisine diyorum ki: “Sayın Başkan, sizden önceki Meclis
başkanları Cemil Çiçek’inden Köksal Toptan’ına kadar ve sizin grup başkan
vekili olduğunuz dönemlerde buna benzer size yüzlerce örnek gösterebilirim.”
Diyor ki: “Bana ne benden öncesi ve benden sonrası.” 
Şimdi,
ben size soruyorum değerli milletvekilleri: “Bana ne benden öncesi ve sonrası…”
Ben de kendisine dedim ki: “Siz grup başkan vekiliyken -tutanaklara geçsin- bu
ve buna benzer bir önergede imzanız varsa istifa edecek misiniz?” “Hayhay.”
dedi, “Hayhay.” dedi Meclis Başkanı, tutanaklarda var. Şimdi, onun için, onun
grup başkan vekili olduğundaki bütün Meclis önergelerinin, grup önerilerinin
hepsini çıkarttırıyorum. Bir tanesi varsa Meclis Başkanlığından istifa
çağrısında bulunacağım.
Değerli
arkadaşlar, şunu ifade etmeye çalışıyorum: Biz muhalefet partisiyiz, sesimizi
çıkaracağımız demokratik yer burası. Eğer burada bir kişinin iradesiyle
muhalefetin sesini kısarsanız bu, demokrasi anlayışı değildir. Bundan en çok
muzdarip olan grup olarak söylüyorum. Geçmiş dönemde kendisi İsmail
Kahraman’ın… Refah ve Fazilet Partileri döneminde 28 Şubattan dert yanan,
medyadan dert yanan, yargıdan dert yanan, özgürlüklerden dert yanan İsmail
Kahraman bugün gücü eline geçirip “Bütün yetki bende, muhalefete hiçbir söz
hakkı vermiyorum.” diyorsa bu, demokrasi değildir; bu, demokrasinin önünü
tıkamaktır. Bugünün yarını vardır, bu doğru değildir. “Çoğunluğu aldık, biz ne
dersek o olur.” Böyle bir ifade olur mu? “Ben ne dersem o.” 
(Mikrofon
otomatik cihaz tarafından kapatıldı) 
SEYFETTİN
YILMAZ (Devamla) – Böyle bir demokrasiyi siz nasıl sindireceksiniz? Dün bunları
yaşayan bir grup olarak söylüyorum, dün bunlardan dert yanan bir grup olarak
söylüyorum. Yarın bunların tekrar etmeyeceğini… Demokrasiyi işletmezseniz bu
işin içinden nasıl çıkacağız? (MHP sıralarından alkışlar) 
BAŞKAN
– Teşekkürler Sayın Yılmaz. 
Buyurunuz
Sayın İncegöz.
İLKNUR
İNCEÖZ (Aksaray) – İnceöz efendim, onu da düzelteyim.
BAŞKAN
– İnceöz… Pardon. 
İLKNUR
İNCEÖZ (Aksaray) – Yani bugün düzeltmelerle geçecek. 
Biraz
evvelki hatip adımı zikrederek özellikle söylemediğim kelimeleri kürsüde ifade
etmiştir. 
BAŞKAN
– Buyurunuz, iki dakika. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
2.- Aksaray Milletvekili İlknur İnceöz’ün,
Adana Milletvekili Seyfettin Yılmaz’ın usul görüşmesi üzerinde yaptığı
konuşması sırasında şahsına sataşması nedeniyle konuşması
İLKNUR
İNCEÖZ (Aksaray) – Sayın Başkanım, değerli milletvekili arkadaşlarım; bugün
biraz evvel burada bir usul tartışması açıldı, öncelikle ona katılmadığımı
belirtmek istiyorum. Çünkü bugün burada olmayan, Meclisi yönetmeyen Türkiye
Büyük Millet Meclisi Başkanı hakkında bir usul tartışması açıyoruz. Kendisi
burada yok.
Bakın,
Sayın Başkanım, buradaki tüm arkadaşlar, grup başkan vekillerimiz şunu
zikrediyor -Meclis Başkanımız burada değil- sık sık Meclis Başkanının
tarafsızlığına gölge düşürecek ifadelerde bulunuyor. Hâlbuki Meclis Başkanımız
bugün buradaki uygulamasıyla İç Tüzük hükümlerini yerine getirmiştir. Siz de
olmayan, yönetimi idare etmeyen bir Başkan hakkında burada usul tartışması…
Hâlbuki İç Tüzük’e baktığımızda İç Tüzük 63’üncü madde hükmü çok açık ve net
bir şekilde diyor ki: “Görüşmeye yer olup olmaması, Başkanı gündeme veya
Türkiye Büyük Millet Meclisinin çalışma usullerine uymaya davet, bir konuyu öne
alma veya geriye bırakma gibi usule ait konular, diğer işlerden önce
konuşulur.” Usul tartışmasının kim hakkında nasıl açılacağı, nasıl yapılacağı
63’e göre çok açık ve net. Bir kere bunu eleştiriyorum.
Bunun
yanında, özellikle siyasi partilerin denetim yetkisinin kısıtlanması, bu
uygulamayla böyle bir şey söz konusu değildir. Siyasi partiler istediği
konularda, istediği şekillerde… Ama İç Tüzük gereğince, yine, kaba, yaralayıcı
ifadeler söz konusuysa, bunlar eğer önergelere dercediliyorsa, Danışma
Kurulunda bunların çıkarılması konusunda 63, 19 hükümleri bu kadar açık ve
netken Meclisi İç Tüzük hükümlerine uymaya, arkadaşları uymaya davet ediyorum.
İkinci
bir itirazım da şu konuda olacak: “Teamül.” Neyin teamülü? Geçen hafta burada
yapılan bir uygulamayı, bir defaya mahsus bir uygulamayı… Teamül demek
geçmişten beri uygulanan, gelenek hâline gelmişse teamülden bahsedilebilir.
KAMİL
AYDIN (Erzurum) – Teamüller öyle başlar zaten.
İDRİS
BALUKEN (Diyarbakır) – Var var, geçmişte çok örnek var.
İLKNUR
İNCEÖZ (Devamla) – Böyle bir uygulamada, başka bir fiilî durumla, önümüzdeki
dönemler, sizin ifadenizle, o zaman bir teamül oluşturmaya doğru gidiyor ki
bunu da kabul etmiyorum.
Son
olarak hatibin özellikle burada zikrettiği, benim konuşmamda ifade etmediğim,
“şantaj”, “montaj”, böyle kelimeleri asla kullanmadım.
(Mikrofon
otomatik cihaz tarafından kapatıldı) 
İLKNUR
İNCEÖZ (Devamla) – Bir kez daha şunu söylüyorum buradan ki herkes açık ve net
duysun: 17 ve 25 Aralık operasyonları…
SEYFETTİN
YILMAZ (Adana) – Montaj değil mi?
İLKNUR
İNCEÖZ (Devamla) – …tarihe, bundan önceki darbe girişimleri gibi, darbeler
gibi…
OKTAY
VURAL (İzmir) – Orijinal!
İLKNUR
İNCEÖZ (Devamla) – …bir darbe girişimi olarak da not olarak düşecektir. Bundan
sonra da böyle bilinecektir.
Saygıyla
selamlıyorum. (AK PARTİ sıralarından alkışlar)
BAŞKAN
– Teşekkürler Sayın İnceöz.
LÜTFİYE
İLKSEN CERİTOĞLU KURT (Çorum) – Sayın Başkanım, Danışma Kurulunda AK PARTİ’yi
temsilen ben vardım. MHP vekili arkadaşım bazı şeyleri biraz yanlış hatırlıyor
galiba, bir düzeltme yapmak istiyorum.
BAŞKAN
– Buyurunuz.
Yerinizden
size vereyim iki dakika söz.
AYKUT
ERDOĞDU (İstanbul) – Efendim, neden dolayı aldı? 60’a göre pek kısa söz talebi
mi var, sataşma mı var? Ben iyi niyetinizi anlıyorum da…
BAŞKAN
– Danışma Kuruluna katıldığını ifade etti. Danışma Kurulunda Sayın Seyfettin
Yılmaz’ın da olduğunu, yanlış bir bilgilendirme yaptığını ifade ettiği için…
AYKUT
ERDOĞDU (İstanbul) – 60’a göre pek kısa söz istiyor galiba.
BAŞKAN
– Evet.
Buyurunuz.
IV.- AÇIKLAMALAR (Devam)
45.- Çorum Milletvekili Lütfiye İlksen
Ceritoğlu Kurt’un, Adana Milletvekili Seyfettin Yılmaz’ın usul görüşmesi
üzerinde yaptığı konuşmasındaki bazı ifadelerine ilişkin açıklaması
LÜTFİYE
İLKSEN CERİTOĞLU KURT (Çorum) – Sayın Başkanım, teşekkür ederim.
Danışma
Kurulunda AK PARTİ Grubunu temsilen ben vardım. Sayın Meclis Başkanımız “Bana
ne?” ya da “İstifa ederim.” gibi bir ifade kullanmadı. Kendisinin sözleri
olarak “Şu anda bulunduğumuz tarih itibarıyla kendimden sorumluyum.” dedi,
kendi hareketleriyle ilgili. Sayın vekilimin “Eğer ben sizinle ilgili belgeler
bulursam…” gibi sormasına karşılık da hiçbir cevap vermedi yani “İstifa
ederim.” falan gibi bir sözü olmadı.
Teşekkür
ediyorum, sağ olun. (AK PARTİ sıralarından alkışlar)
BAŞKAN
– Teşekkür ederiz.
OSMAN
AŞKIN BAK (Rize) – Uydurdu mu? İyi hikâye yazmış ya.
OKTAY
VURAL (İzmir) – Sen zaten hikâyesin!
SEYFETTİN
YILMAZ (Adana) – Sayın Başkan…
BAŞKAN
– Buyurunuz Sayın Yılmaz.
46.- Adana Milletvekili Seyfettin
Yılmaz’ın, Çorum Milletvekili Lütfiye İlksen Ceritoğlu Kurt’un yaptığı
açıklamasındaki bazı ifadelerine ilişkin açıklaması
SEYFETTİN
YILMAZ (Adana) – Şimdi, Osman Bey, hikâye yazmak sana ait, ben belgelerle
konuşuyorum. Hanımefendi’ye rica ediyorum. 
Bakın,
burada ne yazıyor? “Tutanak Hizmetleri Başkanlığı.” Orada kimin ne konuştuğu
belgelerle ortadadır Hanımefendi. Ben bu konuşmaların tamamını belgelerden
aldım. Doğru, ben kendisine “Siz de grup başkan vekilliği yaptınız. Buna benzer
mutlaka altında imzanız olan onlarca önerge vardır. Bunlardan bir tanesini
ortaya çıkardığımızda istifa edecek misiniz?” dediğimde “hayhay” kelimesini
kullandı, “hayhay” ne demekse. Bende tutanak da var. Ben de dedim ki: “Hayhay”
kelimesi ne manaya geliyorsa ben size bunları… Arkadaşlarımıza talimat verdik,
grubumuza şimdi çıkarttırıyoruz. Bunları da ben kendisine burada, Mecliste
sunacağım, Meclis Başkanına da vereceğim. “Hayhay”ın manası neyse, “Hayhay” ne
manaya geliyorsa burada, ben tutanaktan konuşuyorum. “Bana ne?” ifadesi de
tutanaktan okuduğum bir ifade yani ben ezbere konuşmuyorum. Yani elinize
tutanakları alır, incelerseniz bunları görürsünüz değerli arkadaşlar. Yani
bunların tamamı saat 13.30’da Meclis Danışma Kurulunda geçen konuşmalardır.
Öyle Osman Bey’in dediği gibi masal yazmak bize ait değil, tutanakla konuşuruz
biz, Meclis tutanağıyla, Meclis Başkanlık tutanağıyla görüşürüz.
BAŞKAN
– Teşekkürler Sayın Yılmaz.
AYKUT
ERDOĞDU (İstanbul) – Sayın Başkanım, belgelerle ortaya koydu ki hanımefendi
doğruyu söylemiyor. 
OSMAN
AŞKIN BAK (Rize) – Başkanım, şahsıma hikâye uydurduğumu söyledi. 
BAŞKAN
– Buyurunuz.
OSMAN
AŞKIN BAK (Rize) – 69’a göre söz istiyorum. Şahsıma, hikâye uydurduğumu ifade
etti, benim ismimi zikretti. Lütfen…
SEYFETTİN
YILMAZ (Adana) – Sen bana “Masal anlatma.” dedin ya. Ben seni nereden
tanıyacağım, oradan laf atıyorsun, ondan sonra çıkıyorsun ortaya. 
OSMAN
AŞKIN BAK (Rize) – Evet.
BAŞKAN
– İki dakika sataşmadan dolayı söz veriyorum, buyurunuz. (AK PARTİ sıralarından
alkışlar)
VI.- SATAŞMALARA İLİŞKİN KONUŞMALAR (Devam)
3.- Rize Milletvekili Osman Aşkın Bak’ın,
Adana Milletvekili Seyfettin Yılmaz’ın yaptığı açıklaması sırasında şahsına
sataşması nedeniyle konuşması
OSMAN
AŞKIN BAK (Rize) – Sayın Başkan, değerli milletvekilleri; şimdi, biraz evvel
Meclis Danışma Kurulunun toplantısıyla ilgili bilgileri aktardı arkadaşımız,
ben de tutanaktakileri okuduğunu düşünüyordum. Ama hanımefendi, bizim
temsilcimiz şunu söyledi, Meclis Başkanının “istifa” diye bir cümle
kullanmadığını söyledi. Tutanakta “istifa” diye bir şey var mı?
SEYFETTİN
YILMAZ (Adana) – Var, var! Al da bak gel.
MEHMET
PARSAK (Afyonkarahisar) – Hayhay. 
OSMAN
AŞKIN BAK (Devamla) – Nerede? Göster. “Hayhay” diyorsun, nerede istifa? Göster,
tamam göster. 
MEHMET
PARSAK (Afyonkarahisar) – Orada gösteriyor…
SEYFETTİN
YILMAZ (Adana) – Göstereceğim, sen konuşmayı yap göstereceğim.
OSMAN
AŞKIN BAK (Devamla) – Dolayısıyla… (MHP sıralarından gürültüler)
SEYFETTİN
YILMAZ (Adana) – Osman, istifa edecek misin gösterirsem? İstifa edecek misin!
Haydi hodri meydan!
OSMAN
AŞKIN BAK (Devamla) – Tutanaktan konuş, tutanaktan. Boş konuşuyorsun!
Şimdi,
konuya gelelim.
İDRİS
BALUKEN (Diyarbakır) – Sen baktın mı tutanağa? Bakmamışsın, bak.
OSMAN
AŞKIN BAK (Devamla) – 17-25 Aralık konusuyla ilgili onlarca defa buraya önerge
getirildi, Meclis araştırması açılması için.
OKTAY
VURAL (İzmir) – Ya haydi yürü ya, yürü ya.
OSMAN
AŞKIN BAK (Devamla) – Bakın hepsi reddedildi. Meclis soruşturma komisyonu
açıldı, çalıştı. Buradaki konularla ilgili CHP’li bir milletvekili istifa etti,
konuları biliyorsunuz ve burada değerlendirmesini yaptı.
AYKUT
ERDOĞDU (İstanbul) – Ya sizden 4 bakan istifa etti.
OSMAN
AŞKIN BAK (Devamla) – Ardından da Genel Kurulumuz kararını verdi. Sonra ne oldu
biliyor musunuz? 30 Martta millet bir karar verdi belediye seçimlerinde, sonra
10 Ağustosta karar verdi, sonra 7 Haziranda “Yüzde 41.” dedi. 1 Kasımda da şunu
söyledi: “Yüzde 49,5.”
MEHMET
PARSAK (Afyonkarahisar) – Aynı şeyi geçen hafta anlattın, o bitti. 
OSMAN
AŞKIN BAK (Devamla) – Sizi sandığa gömdük, başka bir şeyler getirin ya! Başka
bir konu getirin, proje getirin.
MEHMET
PARSAK (Afyonkarahisar) – Siz aynı şeyi anlatıyorsunuz. 
OSMAN
AŞKIN BAK (Devamla) – Bu ülkenin geleceği için bir şeyler getirin. (AK PARTİ
sıralarından alkışlar) Ya, hep aynı şeyi getiriyorsunuz, aynı hikâyeyi
anlatıyorsunuz. Bunlar eskidi, La Fontaine’de kaldı bunlar, La Fontaine’de.
Yeni hikâyeler getirin. Ülkenin büyümesi için, gelişmesi için, yeni Türkiye
için, demokrasi için şeyler getirin, onlarla ilgili önerge getirin.
Teşekkür
ediyorum. (AK PARTİ sıralarından alkışlar)
LEVENT
GÖK (Ankara) – Sayın Başkanım…
BAŞKAN
– Buyurunuz Sayın Gök.
LEVENT
GÖK (Ankara) – Şimdi, sayın hatip konuşurken heyecanlandı. Seçimler gibi demokrasinin
vazgeçilmez koşullarından biri olan seçim sonuçlarında “Sizi sandığa
gömeceğiz.” diyerek bir sataşmada bulundu.
OSMAN
AŞKIN BAK (Rize) – Doğru söylüyorum ya, seçimde kaybettiniz işte, yalan mı?
Allah Allah! Kaybettiniz.
BAŞKAN
– Duymuyorum Sayın Gök.
Sayın
milletvekilleri, sayın grup başkan vekili konuşuyor fakat çok uğultu var ve
duyulmuyor. 
Buyurunuz,
mikrofonunuzu açtık.
IV.- AÇIKLAMALAR (Devam)
47.- Ankara Milletvekili Levent Gök’ün,
Rize Milletvekili Osman Aşkın Bak’ın sataşma nedeniyle yaptığı konuşmasındaki
bazı ifadelerine ilişkin açıklaması
LEVENT
GÖK (Ankara) – Sayın Başkan, sayın hatip konuşurken heyecanlandı.
Heyecanlandıkça tabii cümleler, kelimeler birbirine karışmaya başladı. 
OSMAN
AŞKIN BAK (Rize) – Sonuçlar belli ya. 
LEVENT
GÖK (Ankara) – Şimdi, demokrasilerde her zaman neye güvenmek isteriz? Seçimlere
ve sandığa. Biz seçimlere ve sandığa riayet ediyoruz. 
OSMAN
AŞKIN BAK (Rize) – Tamam.
LEVENT
GÖK (Ankara) – Bu, demokrasinin olmazsa olmaz koşuludur.
OSMAN
AŞKIN BAK (Rize) – Bitti.
LEVENT
GÖK (Ankara) – Demokraside halkımızın verdiği her türlü karara biz saygılıyız.
OSMAN
AŞKIN BAK (Rize) – Tamam.
LEVENT
GÖK (Ankara) – Biz muhalefet olarak saygılıyız ama anlaşılıyor ki AKP sözcüleri
saygılı değiller. Demokrasilerde halk kimseyi sandığa gömmez ya da sandıktan
çıkarmaz. Orada bir karar tecelli edilir ve o kararın gerekleri demokrasi adına
öyle yürütülür.
OSMAN
AŞKIN BAK (Rize) – Siyasi literatüre bakarsan görürsün.
LEVENT
GÖK (Ankara) – Onlar eğer sandığa gömmek şeklinde değerlendiriyorlarsa, bu
yolsuzluk olaylarını görüştürmeyen bir zihniyetin ileride nerelere gömüleceğini
hep beraber göreceğiz.
Teşekkür
ederim. (CHP sıralarından alkışlar)
BAŞKAN
– Teşekkürler Sayın Gök.
OSMAN
AŞKIN BAK (Rize) – Millet ne karar verirse saygı duyarız, siz de saygı duyun.
BAŞKAN
– Sayın Arslan sisteme girmiş.
KAZIM
ARSLAN (Denizli) – Ben de bununla ilgili bir söz almak istiyorum.
Efendim,
özellikle bu araştırmayla ilgili...
BAŞKAN
– Sayın Arslan, aslında böyle bir usul yok ama 60’a göre ben size yerinizden
bir dakika söz veriyorum. 
Buyurunuz.
48.- Denizli Milletvekili Kazım Arslan’ın,
17-25 Aralık sürecinin tekrar araştırılmasında fayda olduğuna ilişkin
açıklaması
KAZIM
ARSLAN (Denizli) – Sayın Başkanım, şimdi gerçekten çok anlamsız bir tartışmanın
içinde bulunuyoruz. Burada bir Meclis araştırması isteniyor, bu bir denetim
yoludur. Eğer burada yolsuzlukların var olduğu, 17-25 Aralık gibi çok ciddi bir
soruşturmanın gerçekten günlerce halkın, kamuoyunun bilgisinde olduğu, medyada,
televizyonda, gazetelerde çarşaf çarşaf ayakkabı kutularının, buradaki para
kasalarının ve para sayma makinelerinin bulunduğu bir olayın bir darbe şeklinde
nitelenmesini kesinlikle kabul etmiyorum. İşbaşında İçişleri Bakanı var,
polisler İçişleri Bakanına bağlı. Düşünebiliyor musunuz, bu polis arkadaşlar
ciddi bir olayı kendisinin üst makamında olan kişinin evladının yaptığını
ortaya koyuyor.
(Mikrofon
otomatik cihaz tarafından kapatıldı)
KAZIM
ARSLAN (Denizli) – Bu kadar ciddi bir olayın tekrar araştırılmasında fayda var
diye düşünüyorum. 
Teşekkür
ediyorum. 
BAŞKAN
– Teşekkür ederim. 
Sayın
Can, buyurun, size de 60’a göre söz veriyorum. 
49.- Kırıkkale Milletvekili Ramazan Can’ın,
Meclis Başkanının tutumunun usul görüşmesine konu edilmesinin doğru olmadığına
ilişkin açıklaması
RAMAZAN
CAN (Kırıkkale) – Sayın Başkanım, bizim derdimiz Meclisin İç Tüzük’e göre
yönetilmesine katkı vermek. Şimdi, madde 15 “Başkanvekillerinin görevi,
Başkanın yerine Genel Kurul görüşmelerini yönetmek…” Başkanın yerine
yönetiyorsunuz. Başkan da 67’nci maddeye göre önergeleri iade etmiş.
Dolayısıyla, Başkanın iradesine aykırı davranıyorsunuz ama ona rağmen, Başkanın
iradesine aykırı davranacak şekilde, Başkan burada olmadığı hâlde, Başkanın
herhangi bir tutumu da olmadığı hâlde usul tartışmasına konu ediyorsunuz…
İDRİS
BALUKEN (Diyarbakır) – Ya, uygulaması burada işte, önergeyi iptal etmiş Başkan.

RAMAZAN
CAN (Kırıkkale) – …resen 63’e göre usul tartışması açıyorsunuz. Bu büyük bir
çelişkidir Sayın Başkanım. 
Tutanaklara
geçmesi için söz aldım. Teşekkür ediyorum. 
BAŞKAN
– Teşekkür ederim Sayın Can. 
SEYFETTİN
YILMAZ (Adana) – Sayın Başkan…
BAŞKAN
– Sayın Yılmaz…
OKTAY
VURAL (İzmir) – “Meclis Başkanının bu iradesini yok sayın.” diyor. O zaman
önergeyi doğrudan doğruya işleme alın. 
RAMAZAN
CAN (Kırıkkale) – Başkan burada yok, usul tartışması açıyorsun. 
İLKNUR
İNCEÖZ (Aksaray) – Asla öyle demiyoruz, kesinlikle. 
BAŞKAN
– Sayın Yılmaz, yerinizden…
OKTAY
VURAL (İzmir) – Teşekkür ederiz, sağ olun. “Meclis Başkanının iradesini yok
sayın.” diyor. Bravo, teşekkür ederim!
RAMAZAN
CAN (Kırıkkale) – Başkan burada yok. 
İDRİS
BALUKEN (Diyarbakır) – Ya, uygulaması var, uygulaması. 
RAMAZAN
CAN (Kırıkkale) – Başkan vekili varsa o zaman ona göre davranacak. 
İDRİS
BALUKEN (Diyarbakır) – Meclis Başkanının şahsıyla ilgili bir usul tartışması
yok, uygulamasıyla ilgili usul tartışması var. 
RAMAZAN
CAN (Kırıkkale) – Olur mu öyle şey ya?
SEYFETTİN
YILMAZ (Adana) – Osman Aşkın Bak benle ilgili iddiaları…
BAŞKAN
– Siz sataşmadan istiyorsunuz. 
SEYFETTİN
YILMAZ (Adana) – Evet, sataşmadan istiyorum. 
BAŞKAN
– Buyurunuz. 
OSMAN
AŞKIN BAK (Rize) – Başkanım, sataşmadım, ben bir şey söylemedim. 
VI.- SATAŞMALARA İLİŞKİN KONUŞMALAR (Devam)
4.- Adana Milletvekili Seyfettin Yılmaz’ın,
Rize Milletvekili Osman Aşkın Bak’ın sataşma nedeniyle yaptığı konuşması
sırasında şahsına sataşması nedeniyle konuşması
SEYFETTİN
YILMAZ (Adana) – Sayın
Başkan, değerli milletvekilleri; şimdi, değerli arkadaşımız toplantıda
olmamasına rağmen burada bir değerlendirmede bulunuyor. Ben toplantıda olanları
tamamen dile getirdim. Bu grup önerisi geldiğinde Sayın Başkana aynen ifadem
şu: “Sayın Başkan, şimdiye kadar böyle bir uygulama olmadı, böyle bir
uygulamayı niye yapıyorsunuz?” dediğimde bana aynen söylediği ifade o. Bakın,
“Siz kaç dönemdir milletvekilisiniz?” Tutanaktan okuyorum. Ben de kendisine
“Üçüncü dönemim Sayın Başkanım.” dediğimde, “Benim de iki dönem grup başkan
vekilliğim var…” “Anladım, o zaman iki dönem grup başkan vekilliğiniz varsa Sayın Başkanım, sizin döneminizdeki önergeleri bir
çıkaralım…” “Çıkarsınlar. Hangi önergeler, bir tane bulsunlar bakalım.” Başkan
diyor. “Bir tane bulurlarsa hayhay.” “Gereğini yapacak mısınız Sayın Başkan?”
“Gereği nedir?” “Gereği neyse işte, ‘hayhay’ diyorsunuz ya.” “‘Hayhay’ ne
manaya geliyorsa gereğini yapacağım.” Şimdi, benim de aynen söylediğim o, orada
da söyledim. Grubumuza söyledik, kendisinin grup başkan vekili olduğu dönemdeki
bütün önergeleri ortaya çıkarıyoruz. Bunun gibi bir tane söz varsa gereğini
yapmaya davet edeceğiz.
COŞKUN ÇAKIR (Tokat) – “İstifa” kelimesini
de söyleyin.
OSMAN AŞKIN BAK (Rize) – Ne oldu?
SEYFETTİN YILMAZ (Devamla) – Gereğini
yapmaya davet edeceğiz. Bunların hepsini belgelerden konuşuyoruz.
COŞKUN ÇAKIR (Tokat) – Gereği istifa
mıdır?
SEYFETTİN YILMAZ (Devamla) – Bakın,
bakın, değerli arkadaşlar, konuşmanın içeriğini alırsınız tutanaklardan, orada
ortada, tamam mı? 
İLKNUR İNCEÖZ (Aksaray) – Gereği ne ya?
Bu başka bir şey, istifa başka bir şey.
SEYFETTİN YILMAZ (Devamla) – Kendisini
ben istifaya davet ediyorum. Milletvekilinin, grupların sesini kısamazsınız, bu
doğru değildir. Şu anda çoğunluğunuza dayanarak muhalefeti yok sayacaksınız,
Meclis Başkanı istediği önergeyi getirtecek, istediği önergeyi getirtmeyecek.
Peki, sizin aldığınız yüzde 49,5 oy oy da bize verilen oylar oy değil mi? Bu anlayışla
Türkiye bu noktaya gelmedi mi? Çoğunluğun azınlığa tahakkümüyle bugünlerde
yaşanan sıkıntıları ne çabuk unuttunuz? 
Dün başörtüsüne karşı mücadeleyi omuz
omuza verdik, haksızlıklara karşı omuz omuza verdik ama bugün ne yapıyorsunuz?
Bugün “Çoğunluğu ele geçirdik, biz ne dersek o olacak.” öyle mi? Siz böyle
yapacaksınız.
(Mikrofon otomatik cihaz tarafından
kapatıldı)
İSMAİL AYDIN (Bursa) – Nerede mücadele
verdin?
SEYFETTİN YILMAZ (Devamla) – Ben çok
mücadele verdim sen uyurken, var ya. Bir incele, elinde devletin imkânları var.
İSMAİL AYDIN (Bursa) – Nerede mücadele
verdin?
BAŞKAN – Sayın Yılmaz…
SEYFETTİN YILMAZ (Devamla) – Ben
yargılandım başörtüsünden dolayı, senin yargılanman var mı?
COŞKUN ÇAKIR (Tokat) – Yani “istifa”
kelimesi yok.
SEYFETTİN YILMAZ (Devamla) – Ben
yargılandım, soruşturma geçirdim. Sen kendi kendine konuşma oradan, oradan
konuşma kendi kendine. (MHP sıralarından alkışlar) 
BAŞKAN – Teşekkür ederiz Sayın Yılmaz. 
İLKNUR İNCEÖZ (Aksaray) – “İstifa”
kelimesi yok, değil mi?
COŞKUN ÇAKIR (Tokat) – “İstifa” kelimesi
yok yani.
SEYFETTİN YILMAZ (Adana) – Var, var.
COŞKUN ÇAKIR (Tokat) – Nasıl var? Nerede?
Hani? 
OSMAN AŞKIN BAK (Rize) – Getir, getir;
“istifa” kelimesi nerede o zaman?
SEYFETTİN YILMAZ (Adana) – Al oradan, al
oradan.
OSMAN AŞKIN BAK (Rize) – Ne oldu? Ben
alacağım oradan, “istifa” yoksa bakacağız.
SEYFETTİN YILMAZ (Adana) – Al oradan
Osman. Edecek misin istifa?
OSMAN AŞKIN BAK (Rize) – Bakacağız,
bakacağız. “İstifa” yazsa orada, sen onu çerçeveleyip buraya asarsın.
SEYFETTİN YILMAZ (Adana) – Ya konuşma
tamam ya, konuşma.
BAŞKAN – Sayın Ersoy sisteme girmiş, 60’a
göre söz veriyoruz. 
Buyurunuz. 
IV.- AÇIKLAMALAR (Devam)
50.- Osmaniye Milletvekili Ruhi Ersoy’un,
her türlü haksızlık ve hukuksuzluk karşısında halkı arkasına alarak hakikatleri
gizlemenin sağlıklı olmadığına ilişkin açıklaması
RUHİ ERSOY (Osmaniye) – Teşekkür ederim
Sayın Başkan. 
Sayın milletvekilleri, burası Türkiye
Büyük Millet Meclisidir. Türkiye Büyük Millet Meclisinin misyonuna ve ruhuna
uygun tutum ve davranış geliştirmeye davet ediyoruz. Çoğunluğun değil,
çoğulculuğun, haklının, hukukun galip geldiği bir Türkiye özlemindeyiz.
Parlamenter sistemden rahatsızlık duyup neden Başkanlık sistemini
istediklerinin âdeta bir örneğini görüyoruz. Bu tutum ve davranışların büyük
Türk milleti tarafından da yakından takip edildiğini tekrar hatırlatmak
isteriz. Her türlü haksızlık ve hukuksuzluk karşısında halkı önüne alarak,
halkın arkasına geçerek hakikatleri gizlemek -mesele sadece 17-25 meselesi
değil- hak ve hakikatleri gizlemek noktasında…
(Mikrofon
otomatik cihaz tarafından kapatıldı) 
RUHİ
ERSOY (Osmaniye) - …bu tutumun sağlıklı olmadığını ifade ediyoruz. 
Teşekkür
ederim.
BAŞKAN
– Teşekkürler.
Sayın
Parsak, buyurunuz.
51.- Afyonkarahisar Milletvekili Mehmet
Parsak’ın, AK PARTİ’li milletvekillerinin 17-25 Aralık sürecini darbe girişimi
olarak nitelendirdiklerine ve bununla ilgili savların araştırılması gerektiğine
ilişkin açıklaması
MEHMET
PARSAK (Afyonkarahisar) – Teşekkür ediyorum.
Bir
hususun altını çizmek için söz aldım. Şimdi, bizim önergemiz CHP’nin
önergesiyle farklı. Hem grup önerimizde var hem biraz önce grubumuz adına
konuşan Sayın Yılmaz ifade etti; biz geçen hafta 17-25 Aralığın
araştırılmasıyla ilgili bir araştırma önergesi verdik. Orada dediniz ki:
“Yolsuzluk yok, darbe var.” Biraz önce de grup başkan vekili 2 defa altını da
çize çize “Darbe girişimi vardır.” diye tekrar etti. 
İLKNUR
İNCEÖZ (Aksaray) – Söylediklerimin arkasındayım.
MEHMET
PARSAK (Afyonkarahisar) – Biz diyoruz ki: Madem darbe girişimi var, bununla
ilgili şimdiye kadar ifade ettiğiniz, iddia ettiğiniz savlarınız araştırılsın.
Bundan niye çekiniyorsunuz sayın milletvekilleri? 
HASAN
BASRİ KURT (Samsun) – Mahkeme devam ediyor.
İLKNUR
İNCEÖZ (Aksaray) – Hiçbir şeyden çekinmiyoruz ama siz verdiniz diye de yapacak
değiliz.
MEHMET
PARSAK (Afyonkarahisar) – Bundan niye çekiniyorsunuz? Bunun araştırılmasını
istiyoruz.
Saygılar
sunarım.
OKTAY
VURAL (İzmir) – Bakalım, gerçekten istiyorlar mı.
BAŞKAN
– Sayın milletvekilleri, konu yeterince tartışılmıştır.
Teşekkür
ediyoruz.
Şimdi,
ikinci usul tartışmasını, Sayın Naci Bostancı’nın benim tutumumla ilgili açmış
olduğu usul tartışmasını işleme koyacağım. Lehte ve aleyhte söz taleplerini
alacağım.
LEVENT
GÖK (Ankara) – Biz lehte konuşmak istiyoruz, tutumunuzun lehinde.
BÜLENT
TURAN (Çanakkale) – Aleyhte.
OKTAY
VURAL (İzmir) – Zaten aldık.
RAMAZAN
CAN (Kırıkkale) – Aleyhte.
MEHMET
PARSAK (Afyonkarahisar) – Alındı, alındı, biraz önce alındı, demin alındı.
İDRİS
BALUKEN (Diyarbakır) – Alındı zaten. Biz niye el kaldırdık ki? Demin alındı.
MEHMET
PARSAK (Afyonkarahisar) – Bir usul tartışması daha mı var?
BAŞKAN
– Değerli milletvekilleri, ikinci usul tartışması işlemini başlatıyorum.
Lehte
Sayın Oktay Vural, buyurunuz. (MHP sıralarından alkışlar)
VIII.- USUL HAKKINDA GÖRÜŞMELER (Devam)
2.- Oturum Başkanı TBMM Başkan Vekili
Pervin Buldan’ın, Meclis Başkanının iade ettiği Meclis araştırması
önergelerinin gündeme alınması yönündeki tutumunun İç Tüzük hükümlerine uygun
olup olmadığı hakkında
OKTAY
VURAL (İzmir) – Teşekkür ederim. 
Değerli
milletvekilleri, bizim bugün Türkiye Büyük Millet Meclisi Başkanlığına
verdiğimiz bir araştırma önergemiz var, bu araştırma önergemizin gündeme
alınmasını istedik. Meclis Başkanlığı bu önergemize müstenit olan araştırma
önergemizdeki bir gerekçeyi kaba ve yaralayıcı bulup düzeltilmesini istedi.
Dolayısıyla, bugün Türkiye Büyük Millet Meclisi Başkanlığına önerdiğimiz önerge
Meclis Başkanlığı tarafından iade edilmiş değil, bu önergeyle ilişkili olan
araştırma önergesindeki bir gerekçenin düzeltilmesi. Ben bu gerekçeyle ilgili,
her hâlükârda, önergeyle ilgili düzeltmeleri yaparım ve bunları verme hakkım
da, Meclis Başkanlığının sunuşları başlayıncaya kadar da bu önerimi vermem
mümkündür. Dolayısıyla, ben burada Danışma Kurulunda verdiğim önergeyi,
açıkçası 17-25 Aralık Meclis Soruşturması Raporu’nun görüşmeleriyle kamuoyunda
darbe, montaj, kumpas, algı operasyonu, tezgâh gibi 17-25 Aralık rüşvet ve
yolsuzluk soruşturmasının karşı savı olarak ortaya atılan iddiaların
araştırılması amacıyla verdim. Dolayısıyla, konu değişmiş değil, aynı konuyu
yine verdim. Bu durumda yani “Bunu işleme alamazsınız.” denmesi son derece
yanlıştır. Bundan önce defalarca -örnek gösterebilirim ki- Adalet ve Kalkınma
Partisinin grup önerileri üzerinde burada gerekli düzeltmeler yapılmış ve bu
düzeltmelerden sonra yenilenerek açıkçası Danışma Kurulu önerisi olarak
gündemdeki yerini almıştır. Dolayısıyla, bu anlamsız, bunlarla bir yere
varılmaz, lüzumsuz. Yani, şimdi, Meclis Başkanı bu gidişle kanunlardaki yürütme
maddesini de değiştirecek, “Bakanlar Kurulu yürütür.” deyince “Olur mu canım
yani ‘yürütür’ demekle ne kastediyorsunuz?” deyip bütün kanunların hepsini iade
edecektir. Yani, bu kadar alınganlık göstermesine gerek yok. Biz araştırma
önergemizde ne diyoruz? Rüşvet ve yolsuzluğa saplandığı iddialarını dile
getiriyoruz, aynı zamanda darbe ve montaj iddialarını da dile getiriyoruz ve bu
açıdan da darbe ve montaj iddialarını araştırın diyoruz. Bu araştırma
önergemizin aradığı husus rüşvet ve yolsuzlukla ilgili bir iddia değil, rüşvet
ve yolsuzluk iddiaları karşısında… Biraz önce söylendi, bakalım nasıl oy
vereceksiniz hakikaten? Darbe mi, değil mi; gerçekten inanıyor musunuz,
inanmıyor musunuz, biraz sonra bizim grup önerimize vereceğiniz oylarla bunları
göreceğiz. Araştıralım. “Hodri meydan.” diyoruz, bakalım
HAMZA
DAĞ (İzmir) – Gizli oylamayla karar verdik, merak etme!
OKTAY
VURAL (Devamla) – O bakımdan, bu konuda Meclis Başkanlığının, yani bunlarla
ilgili gidişatla, “Yağmur yağıyor.” dediğim zaman “Hakaret ediyor.” diye alınganlık
gösterip, “Bana bunu demek istedi.” diye bir ifadeyle bizim önergelerimizi
değerlendirmesi son derece yanlıştır.
(Mikrofon
otomatik cihaz tarafından kapatıldı) 
OKTAY
VURAL (Devamla) – Dolayısıyla, bizim Danışma Kurulu talebimiz ve önergemiz
usulüne uygun verilmiştir. Meclis Başkanlığı da bizim Danışma Kuruluyla ilgili
önergemizi iade etmiş değil, bu önergemiz eşliğindeki araştırma önergemizdeki
bir ifadenin düzeltilmesi amacıyla göndermiştir, biz de düzelttik ve verdik,
biraz sonra görüşeceğiz.
Teşekkür
ederim. (MHP sıralarından alkışlar) 
BAŞKAN
– Teşekkür ederiz.
Aleyhte
Sayın İdris Baluken…
İDRİS
BALUKEN (Diyarbakır) – Ahmet Yıldırım konuşacak.
BAŞKAN
– Sayın Ahmet Yıldırım, buyurunuz. (HDP sıralarından alkışlar) 
AHMET
YILDIRIM (Muş) – Teşekkürler Sayın Başkan.
Sayın
Başkan, değerli yüce heyet; hepinizi saygıyla selamlıyorum.
Şimdi,
özellikle, Meclis Başkanlığına vekâlet eden Sayın Başkan üçlü kararnameyle
orada oturmuyor. İktidar partisi milletvekilleri ve grup yönetimi sanki üçlü
kararnameyle oturan bir bürokratmış gibi emir, talimatla Meclisi yönetmeye
kalkışmasın.
İLKNUR
İNCEÖZ (Aksaray) – İç Tüzük, sadece İç Tüzük.
AHMET
YILDIRIM (Devamla) – Bakın, saat altı. Dört saattir, burada, görüşülmek istenen
bir muhalefet partisinin vermiş olduğu önergenin görüşülmesi engelleniyor.
Şimdiye kadar görüşülmüş, tamamlanmıştı. Neden imtina ediliyor, neden
kaçınılıyor, anlayabilmiş değiliz. Sayın Başkanın oradaki tavır, tutum ve
davranışları yetkisini aldığı millet iradesi adına işliyor aynen Sayın Kahraman
gibi, Sayın Bahçekapılı gibi, Sayın Aydın gibi, Sayın Hamzaçebi gibi, hiçbir
farkı yoktur. Bürokratlara talimat verme alışkanlığınızı Mecliste sürdürme
alışkanlığınızdan vazgeçin ve burası, şu yüce Meclis tek partili Meclis
değildir; o, 1946 ve öncesinde kaldı. Burada bütün partilerin halkın iradesini
alarak ve vekâletini alarak buraya taşımaya çalıştığı bir iradenin
perspektifinde işleyen bir yüce Meclis olarak çalışıyor. Kimsenin,
hiçbirimizin, biz dâhil hiç kimsenin bu iradenin üzerine halel getirme, onun
Meclisi idare etme biçimine müdahale hakkı yoktur. 
COŞKUN ÇAKIR (Tokat) – Kesinlikle.
AHMET YILDIRIM (Devamla) - Bu yönüyle de,
hiçbir engele takılmaksızın ve iktidar partisi adına görev yapan arkadaşların
Meclisi yönetme iradelerini de dâhil ederek, yanlı tutumlarına da saygımı
koruyarak söylüyorum: Hiçbir önerge reddedilmemelidir. 
İLKNUR İNCEÖZ (Aksaray) – Yanlı olamaz
zaten.
AHMET YILDIRIM (Devamla) - Bütün
önergeler buraya getirilmeli, lehte ve aleyhte konuşulmalı, oylama
yapılmalıdır.
OSMAN AŞKIN BAK (Rize) – İç Tüzük’e
uygun, İç Tüzük’e uygun…
COŞKUN ÇAKIR (Tokat) – Usul Üstat, usul.
AHMET YILDIRIM (Devamla) - Bakın, tekrar
söylüyorum: Bu üstenci bakış açınızla, bu tek partili sistemin mantığına
tekabül eden bakış açınızla şu Meclisin idare edilemeyeceğini, buranın
yönetiminin de millet iradesi adına yürüdüğünü bilmenizi isterim.
İLKNUR İNCEÖZ (Aksaray) – Hiç öyle bir
bakışımız yok; öyle bir alışkanlığımız da yok, geleneğimiz de yok. 
AHMET YILDIRIM (Devamla) - Bütün yüce
heyeti saygıyla selamlıyorum.
Teşekkürler. (HDP sıralarından alkışlar)
BAŞKAN – Teşekkürler Sayın Yıldırım.
Lehte Sayın Levent Gök. 
Buyurunuz. (CHP sıralarından alkışlar)
LEVENT GÖK (Ankara) – Sayın Başkan,
değerli milletvekilleri; Türkiye’nin en önemli konularından biri olan yolsuzluk
olayı karşısında elbette Cumhuriyet Halk Partisinin duyarsız olmasını hiç kimse
bekleyemez. “Yolsuzluk” evet, çok önemli bir konudur. Mecliste görüşülmeli mi?
Evet, görüşülmeli. Hükûmet denetlenmeli mi? Evet, denetlenmeli. İktidar partisi
de böyle olaylar karşısında görüşmeleri engelleyici, bertaraf edici bir tavır
içerisinde değil, tam tersine, önünü açan bir tutum içeresinde olmalıdır. Eğer
kişi kendinden korkmuyorsa, hodri meydan, işte mahkemeler orada “Ben,
yargılanıyorum, aklanmak istiyorum.” demelidir. Bizim verdiğimiz önerge…
Değerli
arkadaşlarım, bu yaptığımız tartışma, aslında çok da gerçekten şu anda konunun
öneminin dışında bir tartışma çünkü Meclis Başkanı bizim önergemizde iki
cümleye takılmış, “Düzeltilmesi için sahibine verilmesi gerektiği ifade
edilmiştir.” diyor. 
Bakın,
biz, ne demişiz: “Devleti soyanların adalete teslim edilmesi yerine yürütmenin
gücüyle olayların üzerinin örtülmesine çalışılmıştır.” Yanlış mı değerli
arkadaşlar? Kimi işaret etmişiz? Bir tek isim var mı burada? Kimsenin ismi yok.
Bir de “Yasama organı da yasal düzenlemelerle parlamenter denetim fonksiyonu
amacından saptırılarak rüşvet ve yolsuzluk olaylarının örtbas edilmesine alet
edilmiştir.” demişiz. Bir tek kişinin adı yok. 
İLKNUR
İNCEÖZ (Aksaray) – Karar veriyorsunuz. 
LEVENT
GÖK (Devamla) - Sayın Başkan…
İLKNUR
İNCEÖZ (Aksaray) – Yargısız infaz yapıyorsunuz. 
LEVENT
GÖK (Devamla) – Sayın Başkan bunu yaralayıcı bulmuş, biz de “Hayhay” demişiz,
çıkarmışız önergemizdeki bu iki cümleyi -bence olmasında hiçbir mahzur da yok-
geriye vermişiz. 
İLKNUR
İNCEÖZ (Aksaray) – Baştan hüküm kuruyorsunuz. 
LEVENT
GÖK (Devamla) – Değerli arkadaşlarım, şimdi, böyle bir tablo karşısında, bir
kere Meclis Başkanlarının… Hukukun ana temelidir -Meclis Başkanı Anayasa’ya,
kanunlara, İç Tüzük’e uygun olarak çalışacaktır- bir hakkın suistimalini kimse
savunamaz. Sayın Başkan da takdir hakkını kötüye kullanamaz. Yolsuzluk gibi bir
olayda kamuoyunu aydınlatmak, Meclisin daha aktif bir görev yapmasını temin
etmek Meclis Başkanının başlıca görevi olması gerekirken, bundan sarfınazar
ederek görüşmeleri engellemesini biz asla kabul edemeyiz. 
İLKNUR
İNCEÖZ (Aksaray) – 67 ve 19’uncu maddeleri uygulamıştır. 
LEVENT
GÖK (Devamla) - Bundan kimseye yarar yoktur değerli arkadaşlarım. Bu olaylar,
mahkeme önünde yargılamalar bitmeden, mahkemeler hükmünü vermeden kapanmaz.
Mahkemelerin önünü kapatmayın; tam tersine, mahkemelerin önünü açalım. Herkes
yargılansın, herkes adil yargılanma hakkını kullansın ama yargılanma hakkını
dahi elinden alırsanız insanların, bu konu, değil bugünler, değil yıllar,
yüzyıllar boyunca konuşulur.
O nedenle, Sayın Başkan, tutumunuzun
lehindeyiz ve grubumuzun önerisinin görüşülmesini talep ediyoruz. 
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Gök.
Aleyhte,
Sayın Ramazan Can... (AK PARTİ sıralarından alkışlar)
Buyurunuz
Sayın Can.
RAMAZAN
CAN (Kırıkkale) – Sayın Başkanım, değerli milletvekilleri; Genel Kurulu
saygıyla selamlıyorum.
Öncelikle
şunu söylemek istiyorum: Muhalefet partilerinin ve iktidar partisinin grup
önerisi vermesine herhangi bir karşı çıkışımız yok. Aksine, İç Tüzük’e, hukuka,
Anayasa’ya ve kanunlara uygun bir şekilde verilmesine çaba sarf ediyoruz.
Dolayısıyla, grup önerisi şeklinde Meclis araştırma önergeleri 19’a göre Meclis
Başkanının resen ya da siyasi parti temsilcileri tarafından talebi hâlinde
Meclis Başkanı yirmi dört saat içerisinde Danışma Kurulunu toplantıya çağırıyor
ve Danışma Kurulu oy birliğiyle karar veriyor. Oy birliği olduğu için, 1 kişi
eksik olsa toplanamıyor, 1 kişi muhalefet etse karar alınamıyor. Bu hâlde, 19’a
göre Genel Kurulda gündeme getirilebiliyor. 19’a göre Genel Kurulda gündeme
getirilmesi hâlinde bile bu aşamada hep denetime tabi. Dolayısıyla Meclis
Başkanı resen, İç Tüzük 67’ye göre, kaba ve yaralayıcı bularak İç Tüzük'e
aykırı gördüğünden önergeyi iade etmiştir. Kaldı ki, önergenin muhteviyatına ve
gerekçesine baktığımızda, Türk Ceza Kanunu’ndaki eylemleri tarif eden unsur da
taşıması hasebiyle ve yargılama sürecini etkilediğinden de bahisle Anayasa 138’e
göre de gönderilebilirdi. Netice itibarıyla, gönderilen bir önerge, iade edilen
bir önerge yoklukla butlandır, geri revize edilerek burada gündeme getirilmesi
doğru değildir, hukuken sakattır.
Biz
diyoruz ki, önerge vermenize karşı değiliz, yeniden, yirmi dört saat içerisinde
Meclis Başkanımız vasıtasıyla Danışma Kurulunu toplayıp oy birliğiyle ya da
toplanamaması hâlinde 19’a göre Genel Kurulda bunu gündeme getirebilirsiniz,
burada herhangi bir sıkıntı yok.
Diğer
taraftan, 15’inci maddeye bakıyoruz; 15’inci madde, 67’nci madde ve Anayasa
100’üncü maddeyi beraber değerlendirmemiz lazım. Başkanın yerine Genel Kurul
görüşmelerini yönetmek başkan vekilinin görevleri arasında. Peki, Başkanın
iradesi ne yönde tecelli etti? İade yönünde tecelli etti. Dolayısıyla, başkan
vekili iade yönünde karar vermek durumda.
AYKUT
ERDOĞDU (İstanbul) – Başkanlık bir bütündür.
RAMAZAN
CAN (Devamla) – Kaldı ki, revize edilen, düzenlenen ve yeniden tanzim edilen
önerge sakat olduğu hâlde canlanamaz, eğer revize edildiyse Meclis Başkanının
da onayından geçmesi lazım. Bu metot tamamlanmış mı? Tamamlanmamış.
Diğer
taraftan, biz diyoruz ki: Muhalefet, her daim grup önerisiyle burada gündeme
gelebilir, bunda bir problem yoktur, yeter ki İç Tüzük’e uygun davranalım.
Burada Meclis Başkanının tavrı istikametinde… Meclis başkan vekili İç Tüzük’e
aykırı bir şekilde Meclisi yönetemez. Meclis Başkanımız burada olmadığı hâlde
bugün hukuki bir garabete de imza atıldı, olmayan bir Başkanın aleyhinde usul
tartışmasına da imza atıldı. 
Ve
son söz olarak: Sayın Başkanım, tutumunuzu 63’e göre Genel Kurulun oylamasına
sunmanızı arz ediyor…
(Mikrofon
otomatik cihaz tarafından kapatıldı)
LEVENT
GÖK (Ankara) – Şart değil o.
AYKUT
ERDOĞDU (İstanbul) – Bir şart yok ki.
LEVENT
GÖK (Ankara) – Sayın Başkan, takdir hakkınız var sizin.
RAMAZAN
CAN (Devamla) - …Genel Kurulu tekrar saygıyla selamlıyorum. (AK PARTİ
sıralarından alkışlar) 
BAŞKAN
– Sayın Can, teşekkür ederiz.
OKTAY
VURAL (İzmir) – Bizim önergemiz Meclis Başkanlığının genel evrakından geçti
efendim.
LEVENT
GÖK (Ankara) – Bizimki de öyle efendim, bizimki de aynı.
BAŞKAN
– Konu yeterli tartışılmıştır bence değerli arkadaşlar. 
Usul
tartışması üzerindeki konuşmalar bitmiştir.
Oylamaya
ihtiyaç duymuyorum Sayın Can.
RAMAZAN
CAN (Kırıkkale) – Israrımız var Sayın Başkan, tutanaklara geçsin.
BAŞKAN
– Oylamaya ihtiyaç duymuyorum. 
Tutumumda
herhangi bir değişiklik yoktur. (CHP sıralarından alkışlar) 
LEVENT
GÖK (Ankara) – Bravo Sayın Başkan!
BAŞKAN
– Milliyetçi Hareket Partisi Grubunun İç Tüzük’ün 19’uncu maddesine göre
verilmiş bir önerisi vardır. Okutup işleme alacağım ve oylarınıza sunacağım.
IX.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili İzmir
Milletvekili Oktay Vural tarafından, son yıllarda, özellikle de 17-25 Aralık
sürecinde ülke gündeminden hiç düşmeyen rüşvet ve yolsuzlukların, bunların
sosyal, hukuki ve ekonomik boyutlarının araştırılarak yasal önlemler dâhil
olmak üzere, rüşvet ve yolsuzlukların önlenmesi amacıyla 24/12/2015 tarihinde;
17/12/2015 tarihinde TBMM Başkanı tarafından Anayasa’nın 138’inci ve TBMM
İçtüzüğü’nün 67’nci maddeleri kapsamında görüldüğünden iade edilmiş olan Meclis
araştırması önergesiyle aynı eksendeki, 17-25 Aralık Meclis soruşturması
raporunun görüşmeleri ile kamuoyunda “darbe”, “montaj”, “kumpas”, “algı
operasyonu”, “tezgâh” gibi 17-25 Aralık yolsuzluk ve rüşvet soruşturmasının
karşı savı olarak ortaya atılan iddiaların araştırılması amacıyla 17/12/2015
tarihinde ve 24/12/2015 tarihli, 615 sayılı ve 13885 TBMM genel evrak numaralı
Meclis araştırması açılmasına ilişkin Türkiye Büyük Millet Meclisi Başkanlığına
verilmiş olan Meclis araştırması önergelerinin; Genel Kurulun, 24 Aralık 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunda, 24/12/2015 Perşembe günü (bugün) oy birliği sağlanamadığından
grubumuzun aşağıdaki önerisinin İç Tüzük’ün 19'uncu maddesi gereğince Genel
Kurulun onayına sunulmasını arz ederim.
Saygılarımla.
Oktay Vural
İzmir
MHP Grup Başkan Vekili
Öneri:
24
Aralık 2015 tarih, 613 sayı ile TBMM Başkanlığına vermiş olduğumuz İzmir
Milletvekili ve MHP Grup Başkan Vekili Oktay Vural’ın, son yıllarda, özellikle
de 17/25 Aralık sürecinden ülke gündeminden hiç düşmeyen rüşvet ve
yolsuzlukları, bunların sosyal, hukuki ve ekonomik boyutlarının araştırılarak
yasal önlemler dâhil olmak üzere, rüşvet ve yolsuzlukların önlenmesi amacıyla
17 Aralık 2015 tarih ve 2015/533 sayı ile Türkiye Büyük Millet Meclisi Başkanlığına
vermiş olduğumuz Meclis araştırması önergesi, TBMM Başkanı tarafından
"...yolsuzlukların merkezinde Tayyip Erdoğan ve AKP'nin yer aldığını
göstermektedir." Ve "AKP ... çıkarttığı kanunlarla yolsuzluk ve
hırsızlıkla suçlananları cezaevinden çıkarırken, yolsuzlukları ortaya çıkaran
polis, savcı ve hâkimleri sürmüş veya çeşitli iddialarla tutuklatmıştır."
şeklindeki ifadelerin yasama Meclisinde yargı yetkisinin kullanılması ile
ilgili soru sorulamayacağı, görüşme yapılamayacağına ilişkin Anayasa‘nın 138'inci
maddesinde yer alan ve TBMM İçtüzüğü‘nün kaba ve yaralayıcı sözlerin varlığı
hâlinde söz konusu yazı veya önergenin düzeltilmesi için sahibine geri
verilmesine ilişkin 67'nci maddeleri kapsamından görüldüğünden iade edilmiş
olmakla beraber, aynı eksende 17 Aralık 2015 tarih ve 2015/535 tarihli
araştırma önergemizin gündeme alınmasına yönelik önergemizin görüşmeleri ile
17/25 Aralık Meclis soruşturma raporunun görüşmeleri ile kamuoyunda
"darbe“, "montaj", "kumpas", "algı
operasyonu", "tezgâh“ gibi "17/25 Aralık yolsuzluk ve rüşvet
soruşturmasının karşı savı olarak ortaya atılan iddiaların araştırılması
amacıyla" verdiğimiz, 24 Aralık 2015 tarih 2015/615 sayı ve 13885 TBMM
genel evrak numaralı Meclis araştırması açılması önergemizin 24/12/2015 Perşembe
günü (bugün) Genel Kurulda okunarak görüşmelerinin bugünkü Birleşiminde
yapılması önerilmiştir.
BAŞKAN
– Milliyetçi Hareket Partisi Grubunun önerisi lehinde ilk konuşmacı
Afyonkarahisar Milletvekili Sayın Mehmet Parsak.
Buyurunuz
Sayın Parsak. (MHP sıralarından alkışlar)
Süreniz
on dakikadır.
MEHMET
PARSAK (Afyonkarahisar) – Aziz Türk milleti, saygıdeğer milletvekilleri;
Milliyetçi Hareket Partisi Grubu olarak 17 Aralık 2015 tarihli, rüşvet ve
yolsuzlukların çok boyutlu olarak araştırılması amacıyla sunmuş olduğumuz
araştırma önergesinin Genel Kurulda görüşülmesi sırasında ve iki yıldır genel
olarak, özellikle de AKP milletvekilleri tarafından 17 ve 25 Aralık yolsuzluk
ve rüşvet soruşturmasının karşı savı olarak ortaya atılan iddiaların
araştırılmasına ilişkin önergemizin gündeme alınarak görüşülmesine dair grup
önerimiz hakkında Milliyetçi Hareket Partisi adına söz almış bulunmaktayım. Bu
vesileyle yüce Meclisi saygılarımla selamlıyorum.
“Bir
kamu görevlisi ya da politikacının yetkilerini bilinçli bir şekilde kullanıp
bir kişi ya da belli bir grupla karşılıklı çıkar ilişkisine girmesi” olarak
tanımlanabilecek rüşvet ve yolsuzluk, tüm toplumsal teşkilatların mücadele
etmeye çalıştığı, devlet otoritesini sarsan, adalete olan güveni yok eden
organize ve bulaşıcı bir hastalıktır. Türkiye Cumhuriyeti’nin de kuruluşundan
bu yana özellikle siyasi yönetimlerin başını çektiği birçok olaydan dolayı
rüşvet ve yolsuzluk konusunda acı tecrübeleri bulunmaktadır. AKP hükûmetleri
döneminde ise ortaya çıkan yolsuzluk ve rüşvet skandalları yerel yönetimlerden
vakıf ve derneklere, özelleştirmelerden kamu ihalelerine, görevini kötüye
kullanan üst düzey bürokratlardan rüşvet çarkının dişlileri hâline gelmiş
Hükûmet üyelerine kadar geniş bir alana dağılmış, ortaya saçılan bilgi ve belgeler
ilgililerinin cüretkârlığı noktasında tüm kamuoyunu şaşkınlık içerisinde
bırakmıştır. 
AKP
iktidarda bulunduğu süre içerisinde 4734 sayılı Kamu İhale Kanunu’nu 158 kez
değiştirmiş, ihaleye fesat karıştırma suçunun cezasını azaltmış, Sayıştayı
denetim yapamaz hâle getirmiş ve toplam müfettiş sayısı 13 bini bulan teftiş
kurullarını kapatarak tüm denetim mekanizmalarını âdeta ortadan kaldırmıştır.
AKP hükûmetlerinin rüşvet ve yolsuzluk batağına saplandığı 17 ve 25 Aralık
tarihlerinde tüm çıplaklığıyla ortaya serilmiştir. Dönemin Başbakanı ve
bakanların çocuklarının da karıştığı rüşvet ve yolsuzluğun ses kayıtlı,
fotoğraflı, delilli, ispatlı bir şekilde tüm kamuoyuna yayılması rüşvet ve
yolsuzluğun toplumun her alanında âdeta normalleşmesinin önünü açmıştır. 
Sayın
milletvekilleri, 17 Aralık dönemin AKP Hükûmeti üyesi 4 bakanın en uzun günü;
17 Aralık dönemin Başbakanı Recep Tayyip Erdoğan’ın en uzun günü. 
Halk
arasında meşhur bir söz vardır: “Rüşvetin belgesi mi olur?” denilir. 17-25
Aralık yolsuzluk ve rüşvet soruşturması bizlere “Rüşvetin de belgesi olur.”
dedirtmiştir.
17
Aralık sabahı, bir gün yakalanacaklarını akıllarına bile getirmeyen bakan
çocuklarının, kaçakçıların, hırsızların ve en fenası dönemin Başbakanının bile
suçüstü yakalandığının isnat edildiği gün. 
AKP
hükûmetleri döneminde öyle işler oldu ki, rüşvet ve yolsuzluktan menfaat
sağlayanlar o kadar cüretkâr davrandı ki ülkemizde rüşvet ve yolsuzluğun
tanımları yeni baştan yapıldı. AKP hükûmetleri döneminde rüşvet ve yolsuzluk
humus hakkıyla açıklandı. 
HASAN
BASRİ KURT (Samsun) – Banka mı hortumlandı? Bankalar mı hortumlandı?
MEHMET
PARSAK (Devamla) – “Çalıyoruz ama devletin parası değil, müteahhidin parası.”
denildi. 
HASAN
BASRİ KURT (Samsun) – 20 küsur banka mı hortumlandı?
MEHMET
PARSAK (Devamla) - Ayakkabı kutularından fışkıran euro ve dolarlarla imam-hatip
lisesi yapılacağı iddia edildi. 
Her
cuma hoca hutbeden söylüyor; “Allah akrabalara ve yakınlara bakmaya emreder.”
denildi, “Kendi değil bakanın oğlu, bakanın kızı, bakanın çocuğu rüşvetçi.”
denildi, “Darbe.” denildi, “Kumpas.” denildi, “Montaj.” denildi, “Şantaj.”
denildi. Bir yandan “‘Tape’ler, ses kayıtları sahte.” denirken diğer yandan
garip bir şekilde kriptolu telefonlar dinlendi, “Odasında böcek vardı.”
denildi. Bir yandan “Paraları, para sayma makinelerini oraya paralelci polisler
koydu.” denirken diğer yandan bu paralar içeriden çıkarılan suçlulara faiziyle
birlikte iade edildi. Bir yandan hırsızların önüne yatma taahhüdünde bulunup
diğer yandan “Sana bir şey sorarlarsa böyle diyeceksin tamam mı oğlum, tamam mı
oğlum?” denildi. Bir peçetenin üzerine yazılan “Aldım.”, “Verdim.” notlarıyla
700 bin dolarlık bir saatin satın alınabileceğine inanmamız beklenildi. Dünya
liderliği iddiasındaki stratejik yalnız kişilik “Biz Kısık Sesleriz” şiirini
okurken bile bangır bangır bağırırken, korku ve panik içerisinde “Onunla
birlikte sıfırla.” diye fısıldadı. Adalet mekanizmasının bile ne yapacağını
şaşırdığı bir cüretkârlıkla rüşvet ve yolsuzluklar hisli bakanların becerikli
elleriyle hissettire hissettire rapora bağlandı. “Çalıyor ama çalışıyor.”
denildi, “Çalıyorsa bizimki çalıyor; çalıyorsa -haşa- Allah için çalıyor.”
denildi, “Rüşvete hırsızlık denemez.” denildi; boğazına kadar yolsuzluğa
batmış, rüşvet çarkının dişlileri hâline gelmiş bakanlar, milletvekilleri,
belediye başkanları ve üst düzey bürokratlar savunuldu. Hırsızlara “Dış ticaret
açığını kapatıyor.” denildi, kaçakçılara ihracat ödülleri verildi. Biz devletin
özel bir şirket gibi, bir belediye gibi yönetilmesinden rahatsız oldukça
“Babalar gibi satarız, bu bizim görevimiz.” denildi. Biz ne Unakıtanları
unuttuk ne mısır akıtanları unuttuk ne yumurta akıtanları unuttuk. (AK PARTİ
sıralarından gürültüler)
HASAN
BASRİ KURT (Samsun) – Emekli maaşlarını ödeyemeyip kaçtınız be, kaçtınız. 
MEHMET
PARSAK (Devamla) – Biz on üç yılda aynı iktidar tarafından 158 kez değişen Kamu
İhale Kanunu’nu da unutmadık, Deniz Feneri Derneğini de unutmadık…
METİN
GÜNDOĞDU (Ordu) – Depremde götürdüklerinizi de unutmadık. 
MEHMET
PARSAK (Devamla) – …ihaleye fesat karıştırma suçunun cezasının azaltılmasını da
unutmadık. (AK PARTİ sıralarından gürültüler) Sayıştayın baypas edilmesini,
kurumlarınızdaki teftiş kurulu başkanlıklarının kapatılmasını, yüce Meclis de
dâhil olmak üzere devletin tüm denetim mekanizmalarının etkisiz hâle
getirilmesini de unutmadık. Biz rüşvet ve yolsuzlukla suçlanan bakanların,
harama kalkan ellerle, burada, yüce Meclisin çatısı altında Yüce Divandan
kurtarılmasını da, bakanlarınızın “Bizi Yüce Divana göndermeyin.” diye
yalvardıklarını da unutmadık. “Ben Yüce Divana gidersem peşimden Bilal de
gelir.” diyenleri de unutmadık. Gizli toplantılarınızda “Halkın içine
çıkamıyoruz, bu bakanları yargılayın.” diye çırpınan partililerinizi de
unutmadık. Biz yıllarca paralel ve birlikte hareket edip sonra “paralel yapı”
diye suçladığınız yapıları ve kişileri ve bu ilişkileri de unutmadık. 
Şimdi
diyoruz ki: Araştıralım, madem rüşveti araştıramıyoruz, madem yolsuzluğu
araştıramıyoruz, madem hukuktan korkuyorsunuz, adaletten korkuyorsunuz, Yüce
Divandan, yargılanmaktan korkuyorsunuz, o zaman sizin bahanelerinizi
araştıralım. Neyi araştıralım? Dönemin Başbakanı Recep Tayyip Erdoğan’ın
kriptolu telefonları dinlendi mi? Dinlendiyse ortada bir montaj yok demektir.
Yok, dinlenmediyse, kayıtlar montajsa bunu kimler yaptı? Bunu yapan kişileri
kimler göreve getirdi? Bugüne kadar başka hangi montajları yaptılar,
araştıralım. Araştıralım, montaj mı var, böcek mi? Araştıralım, paraları
polisler mi koydu? Bu paraları polisler koyduysa bu paralar neden polislere
değil de başkalarına faiziyle iade edildi, araştıralım. 
Paralel
yapıyı araştıralım. Bu yapı bugüne kadar kimlerle, hangi bakanlarla, hangi
milletvekilleriyle, hangi bürokratlarla, ne tür ilişkiler içindeydi,
araştıralım. Düne kadar “Ne olur gel de bitsin bu hasret.” diye Türkiye'ye
çağıranları, Milliyetçi Hareket Partisi sizi uyardığında “Bu iddialara kargalar
bile güler.” diyenleri, paralel yapının ezeli ve ebedi iş birlikçilerini
araştıralım. Dün size paralel olanlar bugün devlete mi paralel oldular, bunu araştıralım.

Araştıralım,
bu 4 bakan suçsuzsa neden görevden alındılar, neden bugün burada değiller, yok
eğer suçlularsa neden Yüce Divana gönderilmediler, bunu araştıralım.
Araştıralım, “Ben Başbakanın emirlerini yerine getirdim. Ben istifa ediyorsam o
da etmeli.” diyen Bakan mı masum, yoksa dönemin Başbakanı da mı suçlu, bunu
araştıralım. “Kumpastı, darbe teşebbüsüydü.” dediniz ve daha biraz önce grup
başkan vekiliniz tekrar etti, bu çerçevede araştırma önergesi verdik geçen
hafta, reddettiniz, tamam. Meclisin aynı zamanda bir aklanma yeri olmadığını
unutup “Meclis yargılanma yeri değildir.” dediniz, tamam. O zaman gelin sizin
iddialarınızı araştıralım. Buna da “hayır” derseniz iki dünyada bu yükün
altından kurtulamazsınız. Kendi sözlerinizi, kendi gerekçelerinizi, kendi
bahanelerinizi kendiniz yalanlamış olursunuz. Biliniz ki tarih olaylar
yaşandıktan çok sonra yazılır. Bugün burada bulunan herkesin tarihte yer almak
istediği şekilde davranacağına yürekten inanıyorum ve bu düşüncelerle vicdanına
güvendiğim Gazi Meclisi saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Parsak.
Önerinin
aleyhinde, Kayseri Milletvekili Sayın Çetin Arık. (CHP sıralarından alkışlar)
Sayın
Arık, süreniz on dakikadır.
ÇETİN
ARIK (Kayseri) – Sayın Başkan, değerli milletvekilleri; yüce Meclisimizi
saygıyla selamlıyorum.
Bu
benim Meclisteki ikinci dönemim ama ilk konuşmam. İlk dönemimde yemin dışında
Meclis kürsüsünden konuşma şansını yakalayamadım. Zira, dillerinden millet
adını, millî iradeyi düşürmeyenler, milletin iradesi istedikleri gibi tecelli
etmeyince Türkiye’yi yeniden seçime götürdüler. Çünkü 7 Haziranda ortaya çıkan
millî irade, ayakkabı kutularında para istifleyenleri, yatak odalarını para
kasalarıyla donatanları, çikolata kutularında rüşvet alanları, trilyonluk saati
koluna takanları, evlerinde sakladıkları milyarları bir türlü
sıfırlayamayanları rahatsız etti. 17-25 Aralık tarihi, Türkiye’nin en büyük
yolsuzluk ve rüşvet operasyonlarının yapıldığı tarih olmuştur. Siz ise bunun
bir darbe girişimi olduğunu söylüyorsunuz. 
METİN
GÜNDOĞDU (Ordu) – Kendi tarihinize bir bakın.
ÇETİN
ARIK (Devamla) – Bir an için söylediklerinizin doğru olduğunu kabul edelim. Bu
Meclis çatısı altında 27 Mayıs, 12 Mart, 12 Eylül, 28 Şubat, hepsi araştırıldı.
Gelin, 17-25 Aralık darbesini de araştıralım. Kim darbe yapıyormuş, nasıl
yapıyormuş, kimler yardım ve yataklık ediyormuş hep birlikte görelim. Tabii, bu
sizi rahatsız etmezse ki edecektir çünkü 17-25 Aralık darbe ise siz yardım ve
yataklıktan yargılanacaksınız. 
Siz,
bugün “terör örgütü” ilan ettiğiniz yapıya dün “Ne istediniz de vermedik?”
diyerek suçunuzu itiraf da ettiniz. Gerçi siz çark etmeye alışıksınız. Dün
“Hasret bitsin, dön gel.” diye gözyaşlarınızla çağırdığınız insanları bugün
kırmızı bültenle aramanız başka nasıl izah edilebilir? 
Bakın,
Adalet Bakanı Sayın Bekir Bozdağ 24 Mart 2011 tarihinde, daha dün ifadeye
çağırdığı Fethullah Gülen için “Fethullah Gülen, bu ülkenin yetiştirdiği
değerli bir kıymettir. Seversiniz, sevmezsiniz ama değerli bir insandır, bilge
bir insandır. Bu ülkenin millî ve manevi değerlerine bağlı nesillerin yetişmesi
için hizmetini yapıyor.” demiş, AKP sıraları da alkışlamıştı. Şimdi size
soruyorum: Darbe yapan kim? Yolsuzluk yapan kim? Hadi araştıralım. Kim kime
kumpas kurmuş? Kim kimin vebaline girmiş? Görelim. Ama, 17-25 Aralık bir darbe
değil, bir yolsuzluk operasyonudur. İşte, 25’inci Dönemde yolsuzluk sorunu
çözülecek diye korktunuz. Bunun için de millî iradeyi yok saydınız. Sonrasında
art arda patlayan bombalar, korku senaryoları sahneye kondu. Hesap vermekten
korkanlar yüce milletimize ölümü gösterip hastalığa razı ettiler. 
Saygıdeğer milletvekilleri, yüce Meclis
çatısı altındaki bu ilk konuşmamda aslında güzel şeylerden bahsetmek isterdim.
Örneğin, 2002’de söz verdiğiniz gibi, kalkınmayı Sarız’dan başlattığınız için
sizlere şahsım ve hemşehrilerim adına teşekkür etmek isterdim. Engelli
kardeşlerimize rehabilitasyon merkezinde şiddet uygulanmadığını, kadına
şiddetin ortadan kalktığını, ülkemin huzur içerisinde olduğunu söylemeyi çok
isterdim. Cizre’de görev yapan kadın meslektaşımın minik oğlundan kopartılmadan
huzurla görev yaptığını anlatmayı çok arzu ederdim. Her seçim döneminde söz
verdiğiniz Felahiye ilçemizin Göğdere yolunu yaptığınız için teşekkür etmek
isterdim. Yahyalı’nın, Yeşilhisar’ın elmalarını değerlendirdiğiniz için
teşekkür etmek isterdim. Ama, siz ne yaptınız biliyor musunuz? Sarız’ın devlet
hastanesini sağlık ocağına dönüştürdünüz. Felahiye’nin adliyesini ellerinden
aldınız. Yahyalı’nın, Yeşilhisar’ın elmalarını bahçelerinde çürüttünüz. Yandaş
iş adamını kalkındırmaktan bu bölgeleri kalkındırmaya fırsat bulamadınız. Nasıl
mı? Bu elimde görmüş olduğunuz belge, 29 Aralık 2010 tarihli Maliye Bakanlığı
Merkezi Uzlaşma Komisyonu uzlaşma tutanağı. Tutanağın muhatabı Türkiye
kamuoyunun yakından tanıdığı bir iş adamı, hani millete olan ilgisini millete
küfrederek gösteren iş adamı. AKP yandaşı iş adamının telefonda millete nasıl
küfrettiğine hepimiz tanıklık ettik. 
Bu
arada, seçim meydanlarında “millet” diyen, “milletin adamı” diyerek poster
bastıran saygıdeğer milletvekillerine sormak istiyorum: Bu küfürbaz iş adamı
millete küfredince siz ne yaptınız, ne hissettiniz, içinizden de olsa bir
şeyler söyleyebildiniz mi? Hayır, söyleyemediniz. “Milletin şerefi, onuru,
namusu bize emanet; biz bu milletin vekilleriyiz.” diyebildiniz mi?
Diyemediniz. Bırakın bunları demeyi, her fırsatta “Edep yahu!” diyen sizler,
edep yahu bile diyemediniz, dediniz mi? Ne yaptınız ya? “Hayırsever iş adamı,
makul iş adamı” diyerek arkalarında durdunuz, “milletin adamıyız” diye milleti
aldattınız. Millete küfreden iş adamlarını ödüllendirdiniz. Otoyol, bölünmüş
yol, köprü, viyadük, tünel, metro, demir yolu, baraj, hidroelektrik santrali,
havalimanı, liman, enerji santralleri ihalelerini verdiniz, servetlerine servet
kattınız. Bununla da kalmadınız, devletin sırtından milyonlarca lira
kazandırdığınız bazı iş adamlarının üzerinde tüyü bitmemiş yetimin hakkı
bulunan milyonlarca liralık vergi borcunu sıfırladınız. İşte belgesi. Bu
sıfırlanan milyonlarca lirayla kalkınmayı Sarız’dan başlatabilirdiniz,
Felahiye’nin Göğdere yolunu yapabilirdiniz, Yahyalı’nın, Yeşilhisar’ın
elmalarını bahçelerinde çürütmeyebilirdiniz. Ama siz ne yaptınız? Millete
küfreden iş adamının milyonlarca liralık vergi borcunu sıfırladınız. Onlar da
sizin kirli havuzunuza bu sıfırladığınız paraları aktardılar. Sizin üzerinizde
tüyü bitmemiş yetimin hakkı var, ahı var, vebali var; er ya da geç bu vebal
sizden çıkacak.
Ben,
millete küfreden iş adamına yetim hakkının peşkeş çekilmesini yüce milletimin
vicdanına bırakıyor; işsizliğin, yoksulluğun, yolsuzluğun, yasakların
sıfırlandığı bir Türkiye özlemiyle yüce Meclisi saygıyla selamlıyorum. (CHP
sıralarından alkışlar) 
METİN
GÜNDOĞDU (Ordu) – 1 Kasımda millet vicdanıyla cevap verdi.
BAŞKAN
– Teşekkür ederiz Sayın Arık. 
Önerinin
lehinde İstanbul Milletvekili Sayın Garo Paylan.
Sayın
Paylan, sizin de süreniz on dakikadır. 
Buyurunuz.
(HDP sıralarından alkışlar)
İSMAİL
TAMER (Kayseri) – Başkanım, söz istiyorum. 
BAŞKAN
– Konuşmacıyı davet ettim kürsüye. Daha sonra alayım, olur mu?
GARO
PAYLAN (İstanbul) – Sayın Başkan, değerli milletvekilleri; “…”(x)
Sayın
Başkan, görevinizde başarılar diliyorum öncelikle. 
Değerli
milletvekilleri, kötülüğün bir kez daha sıradanlaştığı günleri yaşıyoruz. Bu
topraklarda kötülük defalarca sıradanlaştı ve o sıradanlaştığı günlerde ölümler
sıradanlaştı, kötülükler sıradanlaştı ancak sonra üstleri örtüldü ve o kötücül
düşünce, o kötücül zihniyet, o ceberut devlet geleneği hep kötü olmaya, kötü
davranmaya devam etti hep yeni taşeronlarla, hep yeni aktörlerle. Maalesef,
bugün de, bugünler de kötülüğün sıradanlaştığı günler. Şimdi, bu kötülüğün
sıradanlaştığı günlerde bize özel bir bayramdan bahsedeceğim, vekillerimiz pek
ilgilenmiyor galiba ama bugün bu toprakların kadim bir bayramı -pek farkında
değiliz ve elbette bayram da olsa buruk bir bayram geçireceğiz- bugün
Hristiyanların, Hristiyan âleminin Noel’i, Noel Bayramı. Meclisimiz kutlamadı
Noel Bayramı’nı. Bir zamanlar bu topraklarda Hristiyanlar çoktu, yüzde 40’a
kadar varıyordu nüfusumuz, bugün binde 1’e düşmüşüz. Bizim keyfimizle olmadı,
biz bir yere göç etmedik, biz azaltıldık bu topraklarda. Ancak az dahi olsak, 1
kişi dahi olsak, bu Meclis, tarihinde olduğu gibi Noel’i önemsemeliydi çünkü
1915 yıl bu topraklarda Noel önemliydi, sonra üçüncü plana atıldı. Bakın,
1915’ten önce nasıldı Noel? Mesela, Meclis-i Mebusanda nasıl yaşanırdı? Noel
günü Meclis tatil olurdu, insanlar birbirlerinin bayramını kutlarlardı,
Hristiyanların da. Tıpkı Hristiyanların, Müslüman bayramlarında diğerlerinin
bayramını kutladığı gibi, Müslüman bayramlarında Meclis-i Mebusan tatil olduğu
gibi Noel günlerinde de Meclis-i Mebusan tatil olurdu ve bayramlaşılırdı. O
açıdan, azaltılmışların da bayramını önemsememiz gerekiyor. 
Noel’le
ilgili bir şey daha söyleyeyim: Bugün Aziz Nikola’nın günü yani Noel Baba
namıdiğer. Aziz Nikola nereli? 
MUSTAFA
AKAYDIN (Antalya) – Antalyalı. 
GARO
PAYLAN (Devamla) – Antalyalı. Antalya vekillerimiz bilir, AKP’li Antalya
vekilleri de var, biliyorlar mı bilmiyorum. Antalyalı yani hemşehriniz yani bu
toprakların insanları, belki akrabanız çünkü pek çok kişi Müslümanlaştı bu
topraklarda. Şimdi, düşünün ki topraklarımızın bir değeri bu topraklarda tarih
bilinci olmadığı için yuhalanıyor, onun şişme botları bıçaklanıyor, nefret
söylemi olarak kullanılabiliyor, bu toprakların bir değeri. Biz artık bu nefret
söyleminin tarih bilinciyle beraber olabileceğini düşünüyoruz. Öncelikle
Antalya’da, sonra bütün coğrafyamızda Noel Baba’nın bu toprakların bir değeri
olduğunun bilincinin yayılması gerektiğini düşünüyoruz ve bu nefret söyleminin
bir an önce sona ermesi gerektiğini düşünüyorum. 
Şimdi
gelelim konumuza, 25 Aralık. 25 Aralık memleketteki ilk yolsuzluk dosyası
değildi, maalesef sonuncusu da olmayacak.
ÖZKAN
YALIM (Uşak) – Ama en büyüğü.
GARO
PAYLAN (Devamla) – Çünkü kötülük sıradanlaştı, dediğim gibi. Yolsuzluklar hep
olmuştur ve her yolsuzluk toplumun ahlakında bir erozyona yol açmıştır. Şimdi,
çok güzel söylüyorsunuz, “Darbe planıdır.”, “Başka hesapları vardı.”, eyvallah,
size katılıyorum, başka hesapları vardı, kesinlikle başka hesapları vardı bu
işi yapanların. Nereden biliyoruz? Bunu en iyi biz biliyoruz, bunu en iyi ben
biliyorum. Hrant Dink dosyasından biliyorum. 25 Aralık soruşturma dosyasını
hazırlayan Muammer Akkaş’tır. Yıllarca o dosyada, Hrant Dink’i öldüren çeteyi
değil ağabeylerini yargılayalım, kamu içindeki sorumlularını yargılayalım diye
defalarca çağrı yaptık Muammer Akkaş’a, yıllarca oyaladı, üstünü örttü, kamu
görevlilerine bu işin ulaşmaması için. Çok iyi biliyoruz Muammer Akkaş’ın
hesaplarını ve bir yerden daha biliyoruz, KCK soruşturmalarından biliyoruz.
BDP’nin kapısının önünden geçenin tutuklandığı dosyalardan biliyoruz bu yapıyı.
Bakın, bütün bu yapının hazırladığı dosyaların üstü örtüldü, yolsuzluk dosyalarının
da Meclis tarafından üstü örtüldü. Yargı Ergenekon, şike, futbol bilmem ne
bütün hepsinin üstünü kapattı. Tek açık dosya var ve tutuklu olan binlerce Kürt
var hâlâ sırf BDP’nin kapısının önünden geçti diye, uydurma dosyalarla. Tek
dosya var, KCK dosyası. Biz oradan bu yapıyı çok iyi biliyoruz.
Ya,
çok güzel söylüyorsunuz “darbe” sayın grup başkan vekilleri. Velev ki darbe,
hani çok ünlü bir laf var ya, velev ki darbe! 
İLKNUR
İNCEÖZ (Aksaray) – “Velev ki” değil, darbe, “velev ki”yi kaldırıyoruz, darbe. 
HAYDAR
AKAR (Kocaeli) – Darbe de var, hırsızlık da var.
İLKNUR
İNCEÖZ (Aksaray) – Sizin iddianız.
GARO
PAYLAN (Devamla) – Ya, ne oldu, ne oldu? Peki, bu dosya nasıl aklandı?
Diyorsunuz ki: Meclise geldi, biz çoğunluğuz, ellerimizi kaldırdık, akladık. 
Bakın,
ben bu topraklarda azaltılmış bir halkın temsilcisiyim, binde 1’iz. Bizim
hakkımızı kim koruyacak? Velev ki bir hakkımız var -ki, var- diyoruz ki: “Biz
bu ülkenin vatandaşlarıyız, azınlık okulları kamu bütçesinden destek alsın. Bu
ülke madem eşitlikçi bir ülke, nasıl camilere hizmet veriyorsa bu ülke
kiliselere de eşit şekilde hizmet versin.”
İMRAN
KILIÇ (Kahramanmaraş) – Karabağ için de aynı şeyi söyleyebiliyor musunuz?
GARO
PAYLAN (Devamla) – Velev ki bizim haklarımızla ilgili bir yasa geçecek buradan,
kim bizim hakkımızı koruyacak? 
HAKAN
ÇAVUŞOĞLU (Bursa) – Biz geçirdik o yasaları. Biz o yasaları çok geçirdik.
HAYDAR
AKAR (Kocaeli) – Nerede ya, o yasalar nerede? Nerede geçirdiniz? Başka
parlamentoda mıydınız siz ya?
GARO
PAYLAN (Devamla) – Ne olacak, çoğunluk el kaldıracak, indirecek ve her şeyin
üstü örtülecek mi? “Yolsuzluk dosyalarının üstünü örttük.” deyince bu
toprakların vicdanı aklanıyor mu?
HAKAN
ÇAVUŞOĞLU (Bursa) – Tek parti zihniyetinin varlık vergisini unutmayın. Bakın,
oraya konuşun azıcık.
GARO
PAYLAN (Devamla) – Bakın, bu dosyaların üstünü örtmekle yalnızca kamu vicdanını
yaralıyorsunuz, yalnızca toplum ahlakı biraz daha örseleniyor. “Darbe”
diyorsanız “darbe” deyin ama yolsuzluk dosyasının üstünü örtmeyin.
İMRAN
KILIÇ (Kahramanmaraş) – Karabağ için ne diyorsunuz, Karabağ?
GARO
PAYLAN (Devamla) – El birliğiyle yolsuzluk dosyasını açalım, burada bir
komisyon oluşsun, yargının da önünü açsın, dosyalar yargıya ulaşsın ve
yargılanma olsun çünkü aklanmayan her dosyada bir kez daha toplum ahlakı, kamu
vicdanı yaralanıyor ve yaralanmıştır. 750 bin liralık, bugünkü kurla 1 milyon
liralık saat hâlâ orada duruyor, hâlâ o ayakkabı kutularının hesabı verilemedi.
Bakın, bunlar klişe sayılıyor ama biz bu klişeyi söylemeye devam edeceğiz çünkü
bu ülkenin tüyü bitmemiş yetimin hakkı hâlâ o dosyalarda hesabı verilmemiş
olarak duruyor. 
Kötülüğün
sıradanlaşması… Bakın, bu bir yolsuzluk dosyası ancak ölüm olunca ferman durur,
her şeyin önünde ölümler vardır. Burada kötülüğe bir damla daha atmış oldunuz
çünkü bu yolsuzluk dosyasının üstü örtüldü. Ancak kötülükler maalesef yalnızca
yolsuzlukla değil, ölümlerle oluyor. Her ölümde, üstü örtülen her ölüm dosyası,
cinayet dosyası yeni ölümleri getiriyor. Bugün Türkiye’mizde maalesef kötülük
Cizre’de, Nusaybin’de, Sur’da devam ediyor. Biz “Ölümler sürüyor, insanlar
ölüyor, çocuklar ölüyor, gençler ölüyor.” dedikçe bakıyorum AKP sıralarında
bazı insanlar gülümsüyorlar. 
İLKNUR
İNCEÖZ (Aksaray) – Herhâlde söylediğine gülmüyor.
GARO
PAYLAN (Devamla) - Vicdanlarımız mı kurudu?
METİN
GÜNDOĞDU (Ordu) – Asker şehit olurken?
GARO
PAYLAN (Devamla) – Vicdanlarımız mı kurudu arkadaşlar?
OSMAN
AŞKIN BAK (Rize) – Kim gülüyor ya?
İLKNUR
İNCEÖZ (Aksaray) – Böyle bir şey yok.
METİN
GÜNDOĞDU (Ordu) – Polisler şehit olurken bir defa laf söylediniz mi?
GARO
PAYLAN (Devamla) – Asker, polis, gerilla, sivil, çocuk, insan bunlar. 
İLKNUR
İNCEÖZ (Aksaray) – Gerilla değil terörist, gerilla değil terörist.
GARO
PAYLAN (Devamla) - Her ölüm bizden biraz daha eksiltiyor, her ölümle biraz daha
eksiliyoruz. 
METİN
GÜNDOĞDU (Ordu) – Polisler şehit olurken bir kere laf söylediniz mi? 
GARO
PAYLAN (Devamla) - Ben geceleri rahat uyumuyorum arkadaşlar. Ben uyuyamıyorum,
sizler rahat uyuyor musunuz başınızı yastığınıza koyduğunuzda? On günlerdir
Nusaybin’de, Cizre’de, Sur’da sokağa çıkma yasakları var. 
FUAT
KÖKTAŞ (Samsun) – Teröristlere bir laf söylesene?
GARO
PAYLAN (Devamla) – On günlerdir sokağa çıkma yasakları… Siz uyuyabiliyor
musunuz Beyefendi? (AK PARTİ sıralarından gürültüler) 
METİN
GÜNDOĞDU (Ordu) – Her gün şehit tabutu geldikçe uyuyabiliyor musun?
İSMAİL
TAMER (Kayseri) – Uyuyamıyoruz, hiçbir zaman uyuyamıyoruz, sen de bir…
GARO
PAYLAN (Devamla) – Bakın, o açıdan… (AK PARTİ sıralarından gürültüler)
BAŞKAN
– Sayın milletvekilleri, lütfen hatibi dinleyelim.
Sayın
Paylan, Genel Kurula hitap ediniz siz, buyurunuz.
GARO
PAYLAN (Devamla) – Savaş, sokağa çıkma yasakları…
FUAT
KÖKTAŞ (Samsun) – Nerede var?
METİN
GÜNDOĞDU (Ordu) – Bir defa polisten, şehitten bahsetmedin.
GARO
PAYLAN (Devamla) - Bakın, bunlar bir an önce durmalı. Konuşarak çözemeyeceğimiz
hiçbir sorunumuz yok. 
HÜSNÜYE
ERDOĞAN (Konya) – Silahlar betona gömüldüğü zaman, silahlar betona gömüldüğü
zaman.
GARO
PAYLAN (Devamla) - Konuşarak her sorunumuzu çözebileceğimizi geçen üç yıllık
pratik gösterdi. Bu anlamda kötülüğün sıradanlaştığı günleri geride bırakmamız
için, kötülüğün tekrar etmemesi için bir an önce çözüme, müzakereye
ulaşmalıyız; bir an önce konuşarak çözmeliyiz meseleyi. 
İLKNUR İNCEÖZ (Aksaray) – Silahlar
bırakılsın.
GARO PAYLAN (Devamla) – Sokağa çıkma
yasaklarının bir an önce sona ermesini umut ediyorum, bu konuda Meclisin bir
irade koymasını umut ediyorum. İvedilikle bu iradeyi koyalım ve sokağa çıkma
yasaklarını sonlandıralım.
Hepinizi saygıyla selamlıyorum. (HDP
sıralarından alkışlar) 
BAŞKAN – Teşekkür ederiz Sayın Paylan.
V.- OTURUM BAŞKANLARININ KONUŞMALARI
(Devam)
4.- Oturum Başkanı TBMM Başkan Vekili
Pervin Buldan’ın, Başkanlık Divanı olarak Hristiyan âleminin Noel Bayramı’nı
kutladıklarına ilişkin konuşması
BAŞKAN – Sayın Paylan, biz de Divan
olarak tüm Hristiyan âleminin Noel Bayramı’nı kutluyoruz. (CHP ve HDP
sıralarından alkışlar) Biraz geç kaldı, siz hatırlattıktan sonra ancak bir
kutlama yapabildik, bu konuda sizden özür diliyoruz.
İSMAİL TAMER (Kayseri) – Sayın Başkan...
BAŞKAN – Sayın Tamer, buyurunuz.
İSMAİL TAMER (Kayseri) – Kayseri
Milletvekili Çetin Arık Bey Kayseri’yle ilgili sataşmada bulundu, 69’dan söz
istiyorum efendim.
LEVENT GÖK (Ankara) – Söz konusu bile
değil, beyefendinin adı bile geçmedi.
BAŞKAN – Sayın Tamer, sisteme girdiniz
zaten, konuşmalar bittikten sonra yerinizden zaten size 60’a göre söz
vereceğim.
IX.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Grup Başkan Vekili İzmir
Milletvekili Oktay Vural tarafından, son yıllarda, özellikle de 17-25 Aralık
sürecinde ülke gündeminden hiç düşmeyen rüşvet ve yolsuzlukların, bunların
sosyal, hukuki ve ekonomik boyutlarının araştırılarak yasal önlemler dâhil
olmak üzere, rüşvet ve yolsuzlukların önlenmesi amacıyla 24/12/2015 tarihinde;
17/12/2015 tarihinde TBMM Başkanı tarafından Anayasa’nın 138’inci ve TBMM
İçtüzüğü’nün 67’nci maddeleri kapsamında görüldüğünden iade edilmiş olan Meclis
araştırması önergesiyle aynı eksendeki, 17-25 Aralık Meclis soruşturması
raporunun görüşmeleri ile kamuoyunda “darbe”, “montaj”, “kumpas”, “algı
operasyonu”, “tezgâh” gibi 17-25 Aralık yolsuzluk ve rüşvet soruşturmasının
karşı savı olarak ortaya atılan iddiaların araştırılması amacıyla 17/12/2015
tarihinde ve 24/12/2015 tarihli, 615 sayılı ve 13885 TBMM genel evrak numaralı
Meclis araştırması açılmasına ilişkin Türkiye Büyük Millet Meclisi Başkanlığına
verilmiş olan Meclis araştırması önergelerinin; Genel Kurulun, 24 Aralık 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN – Şimdi, önerinin aleyhinde son
konuşmacı Afyonkarahisar Milletvekili Sayın Ali Özkaya.
Buyurunuz, süreniz on dakikadır. (AK
PARTİ sıralarından alkışlar) 
ALİ ÖZKAYA (Afyonkarahisar) – Sayın
Başkan, saygıdeğer milletvekilleri; yüce Meclisi saygıyla selamlıyorum.
Milliyetçi Hareket Partisinin grup önerisinin aleyhinde söz almış bulunuyorum. 
17-25 Aralık darbe teşebbüsüyle ilgili,
bu süreçlerin tamamının içinde bulunmuş bir kişi olarak burada söz almış
bulunuyorum. Ben milletvekili seçilmeden önce Ankara’da yirmi yılı aşkın
avukatlık, partimizin hukuk müşavirliği ve Sayın Genel Başkanımızın,
Başbakanımızın hukuk müşavirliğini ve avukatlığını yaptım. Dolayısıyla, benim
buradaki konuşmalarımın çok büyük kısmı bizzat yaşadıklarımız, bizzat bu
süreçlerin içinde bulunduklarımızdır. Dolayısıyla, saygıdeğer Meclisimizi bu
konuda bilgilendirmekte ve tarihe bir not düşmekte fayda mülahaza ediyorum.
Değerli milletvekilleri, malum, yasama,
yürütme, yargı, erkler ayrılığı çok önemli bir görev, anayasal sistemimizin
kabul ettiği bir süreç. Anayasa gereğince, Anayasa’nın 100’üncü, Meclis
İçtüzüğü’nün 107 ve devamı maddeleri gereğince -yasama, yürütme organı olan-
Sayın Başbakan veya sayın bakanlar hakkında bir suç teşkil eden husus eğer
gündeme gelirse bunun mutlak suretle Meclis soruşturmasıyla gündeme getirilmesi
gerekir. Meclis soruşturması süreci işlemediği müddetçe elde edilmeye
çalışılmış olan delillerin tamamı kanunsuz delildir. 5271 sayılı Ceza Muhakemeleri
Kanunu’muzun 2f maddesinde belirtilen soruşturma hazırlık sürecinde -Metin
Feyzioğlu’nun Meclis Soruşturması kitabında açıkça belirtildiği gibi de-
cumhuriyet savcılarının bu süreçte hiçbir yetkileri yoktur. Geçmişte İsmail
Özdağlar davasında ve Cumhur Ersümer davasında, her iki davada da Yüce Divan
safhasındaki bütün süreçlerde bu konu tartışılmış ve açık, net bir şekilde
sonuçlandırılmıştır. Bilhassa İsmail Özdağlar davasında arama kararı Meclis
soruşturma komisyonunun talebi üzerine Ankara Sulh Ceza Mahkemesince
verilmiştir. Dolayısıyla, cumhuriyet savcılarının bu süreçlerin hiçbirinde bir
yetkisi yoktur. 
17-25 Aralığa geldiğimizde, bu sürecin tamamı, bilhassa
25 Aralık soruşturması 2011 yılında İstanbul Cumhuriyet Başsavcılığının
2011/2323 hazırlık soruşturmaları İstanbul’daki hafriyat dökümleriyle ilgili
bir iddia üzerine başlamış bir dosyada; aradan yaklaşık bir yıl geçtikten sonra
2012/656 hazırlık numarası alarak doğrudan o tarihteki Sayın Başbakanımızın,
Sayın Cumhurbaşkanımızın bütün danışmanlarının, özel kalem müdürünün,
etrafındaki insanların telefon konuşmaları dinlenmek kaydıyla az önce
belirttiğim cumhuriyet savcılarına Anayasa ve İç Tüzük’ün vermemiş olduğu
yetkileri dolaylı olarak kanunen dolanarak elde edilmeye çalışılmış delillerin tamamıdır.
Bu delilerin hepsi kanunsuz delildir ve hiçbir soruşturmada gündeme alınamaz,
soruşturmaya esas teşkil edemez. En son Anayasa Mahkemesinde bir Yargıtay daire
başkanıyla ilgili yapılan yargılama da benzer sebeplerle kanunsuz delilden
dolayı beraat kararı verilmiştir. Bunlar, görülmektedir ki, eğer bu cumhuriyet
savcıları soruşturmayı kanuni delilleri dikkate almaksızın yapıyorlarsa amaç
soruşturma yapmak değildir, amaç bir başka şeydir.
Şimdi,
o sürece geriye dönüp bakalım: 17 Aralıkta 4 sayın bakanın çocuğuna ve bir
kısım bürokratlara operasyon kararı başlatıldı. Fatih Belediyesi, TOKİ ve Reza
Zerrab. Bunların her biri birbirinden bağımsız; birisi TMK kapsamına giren suç,
diğeri memur suçlarına giren suç, bir başkası başka. Yani avukatlık ve hâkim savcılıktan
gelen meslektaşlarımız çok iyi bilir ki, soruşturma büroları birbirinden ayrı,
birbirinden bağımsız yürütülen süreçler. Tüm dosyaları aynı gün, aynı saatte,
soruşturmanın şüphelilerinden gizli ancak o soruşturmayı savunan hâkim ve
savcıların ve onların yanında olan medya organlarının tamamına açık bir şekilde
kamuya lanse etmek; dolayısıyla bu soruşturmanın iyi niyetle ve bir suç
soruşturması amaç ve kastıyla yapılmadığını gösterir. Bunların hepsini bir
araya getireceksiniz, kendinize göre kalenin zayıf tarafıyla mücadele
edeceksiniz…
HAYDAR
AKAR (Kocaeli) – Ya içeriğine bakalım, içeriğine. Bütün bunlar maddi hatalar
olabilir. 
ALİ
ÖZKAYA (Devamla) – …o tarafa saldıracaksınız ve gözaltına alacaksınız. Sonra,
bir hafta sonra…
HAYDAR
AKAR (Kocaeli) – İçerdeki konuşmalar doğru mu yanlış mı onu söyle, nasıl
konuşulduğu önemli değil. 
ALİ
ÖZKAYA (Devamla) – Onların hepsine geleceğim, zamanımız müsait…
HAYDAR
AKAR (Kocaeli) – Kim dinlemiş, kim dinlememiş bizi ilgilendirmiyor. İçerisi
doğru mu değil mi onu söyle.
LEVENT
GÖK (Ankara) – Bir de 4 bakan niye istifa etmiştir onu anlatın. 4 bakan niye
istifa etmiştir?
HAYDAR
AKAR (Kocaeli) – Emniyet Müdürünü niye değiştirdiniz onu söyle? Valiyi niye
emniyet müdürü yaptınız? Bir ay sonra niye yargıya yolladın, onu söyle.
ALİ
ÖZKAYA (Devamla) – Efendim bakın, o süreçte ben şikâyetçi sıfatıyla bulundum. Adli
Tıp Kurumu, TÜBİTAK bunların tamamını inceledi -sizlere birer nüsha gönderirim-
ve dedi ki: “Bunların tamamı bir ses havuzundan kelime kelime, bazen hece hece
bir araya getirilerek meydana getirilmiştir.”
HAYDAR
AKAR (Kocaeli) – Nerede var böyle bir teknoloji? Nerede var böyle teknoloji?
ALİ
ÖZKAYA (Devamla) – Buyurun size de gönderirim. Bunların hepsi, bunlar Ankara
Cumhuriyet Başsavcılığında ortaya çıktı. 
HAYDAR
AKAR (Kocaeli) – ODTÜ’den mezun olurken mi öğrendin bu teknolojiyi? Nerede var
böyle bir teknoloji?
ALİ
ÖZKAYA (Devamla) – Arkadaşlar dinleyin, dinleyin, dinleyin ki… 
MEHMET
PARSAK (Afyonkarahisar) – Montajı yapanları araştıralım, montajsa. Ali Bey, bu
montajsa montajı yapanları araştıralım.
ALİ
ÖZKAYA (Devamla) – Bak, dinleyin. 
Şimdi,
burada, o gün, 25 Aralık günü Cumhuriyet Başsavcısının açıklamasını dinleyin,
Cumhuriyet Başsavcısı diyor ki… (CHP ve MHP sıralarından gürültüler)
BAŞKAN
– Sayın milletvekilleri, lütfen hatibi dinleyelim. 
ALİ
ÖZKAYA (Devamla) – Cumhuriyet Başsavcısı çağırıyor ilgili savcıyı. Az önce
sayın hatip dedi, Muammer Akkaş. Muammer Akkaş…
Bakın,
burada sayın Cumhuriyet Başsavcısının ve Başsavcı Vekilinin ifadesi var: “Ben
Muammer Akkaş’ı çağırdım, ‘Elinde dosya var mı?’ diye sordum, ‘Elimde dosya
var.’ dedi. ‘Bu dosya TMK’yla ilgili mi? Sen TMK savcısısın. Cebir ve şiddet
var mı?’, ‘Örgüt var.’ dedi. ‘Bilmiyorum cebir ve şiddet var mı?’, ‘Cebir,
şiddet olmadan sen bu dosyayı yürütemezsin. O zaman, Başsavcı Vekilinle konuş,
bana sabahleyin bilgi getir.’ dedim. Sabahleyin bana bilgi getirmek yerine
ortadan kayboldu ve gitti operasyona başladı.” 
HAYDAR
AKAR (Kocaeli) – Hangi yetkiyle yaptınız bunları?
ALİ
ÖZKAYA (Devamla) – Şimdi, operasyon için sulh ceza hâkimi, arkadaşlar, 55
klasör…
LEVENT
GÖK (Ankara) – Ya bırak, işin özüne gel, işin özüne gel!
HAYDAR
AKAR (Kocaeli) - Özüne gel, özüne!
ALİ
ÖZKAYA (Devamla) – …55 klasör dosyanın tamamını… 
LEVENT
GÖK (Ankara) – O 4 bakan niye istifa etti, 4 bakan? 
ALİ
ÖZKAYA (Devamla) – Arkadaşlar, 55 klasörün tamamını… (AK PARTİ ve CHP
sıralarından karşılıklı laf atmalar, gürültüler) 
BAŞKAN
– Sayın milletvekilleri… 
ALİ
ÖZKAYA (Devamla) – 55 klasörün tamamına yirmi iki dakikada tedbir kararı veriyor.

BAŞKAN
– Karşılıklı konuşmayınız lütfen sayın milletvekilleri. 
ALİ
ÖZKAYA (Devamla) – Yirmi iki dakikada hangisini inceledi?
LEVENT
GÖK (Ankara) – 4 bakan niye istifa etti? Erdoğan Bayraktar niye…
BAŞKAN
– Sayın hatibi dinleyelim lütfen. 
HAYDAR
AKAR (Kocaeli) – O paralar o evlerde bulundu mu?
ALİ
ÖZKAYA (Devamla) – Arkadaşlar, tüm çuvalların ağzı mühürlü, hiçbirisini
incelemeden, hiçbirisine bakmadan, hiçbir dosyayı incelemeden 55 çuval dosyayı
incelemeden… 
HAYDAR
AKAR (Kocaeli) – Önce “Paralar devletin” dediniz, niye adamlara teslim ettiniz?

LEVENT
GÖK (Ankara) – Boş konuşuyorsun, boş. Yazıklar olsun ya, yazıklar olsun!
ALİ
ÖZKAYA (Devamla) –…7 gerçek şahıs, 2 tüzel kişiliğin bütün dosyalarını yirmi
iki dakikada hiçbirisini okumadan bir hâkim 128’inci maddeye göre tedbir kararı
verebilir mi? Bunların hepsi…
MEHMET
PARSAK (Afyonkarahisar) – İşte bunları araştıralım, araştıralım ortaya çıksın. 
LEVENT
GÖK (Ankara) – Ergenekon’da savcıyken iyiydi, değil mi? 
HAYDAR
AKAR (Kocaeli) – Hepsi yanlış. Sıfırlama var mı, yok mu?
ALİ
ÖZKAYA (Devamla) – Bakın, siz Ergenekon’daki yapılan savcılarınkini usulsüz,
Ergenekon savcıları usulsüz, Balyoz usulsüz, casusluk davası usulsüz, 17-25
Aralığa gelince usullü, öyle mi? 
LEVENT
GÖK (Ankara) – Sen hangi dosyayı okudun Ergenkon’da?
HAYDAR
AKAR (Kocaeli) – Ayakkabı kutularında paralar var mı, yok mu? Zafer Çağlayan
buraya sahte belgeyi getirip 750 milyarlık saatin nasıl… 
ALİ
ÖZKAYA (Devamla) – Kendinize gelin arkadaşlar…
HAYDAR
AKAR (Kocaeli) – Sen bunları anlat! (AK PARTİ ve CHP sıralarından karşılıklı
laf atmalar, gürültüler) 
BAŞKAN
– Sayın milletvekilleri, hatibi duyamıyoruz, lütfen…
ALİ
ÖZKAYA (Devamla) – Arkadaşlar, hiçbir şekilde… 
BAŞKAN
- Karşılıklı konuşmayalım, hatibi dinleyelim.
LEVENT
GÖK (Ankara) – Hukuku katletmişler, gelmiş burada hikâye anlatıyor ya!
ALİ
ÖZKAYA (Devamla) – Arkadaşlar, Ergenekon davalarının tamamında savcıların
yaptıkları yanlış, diğerlerinde yanlış, bunda doğru. İşinize gelince doğru,
diğerlerine yanlış. 
LEVENT
GÖK (Ankara) – Böyle avukatlık olmaz, böyle avukatlık olmaz, hukukçu ol,
hukukçu!
ALİ
ÖZKAYA (Devamla) – Yok böyle, hukuk herkese tektir, hukuk bir kişiye ait
değildir. (AK PARTİ sıralarından alkışlar) Bunların hepsini gayet iyi
biliyoruz. Şimdi, bunların hepsini gayet iyi biliyoruz. 
LEVENT
GÖK (Ankara) – Bizlere anlattığın avukatlık değil, avukatlık değil bu! Ben de
avukatım. 
ALİ
ÖZKAYA (Devamla) – Ben bunların hepsini şikâyet ettim.
LEVENT
GÖK (Ankara) – Sen sahibinin sesi olmuşsun, sahibinin sesi!
MEHMET
PARSAK (Afyonkarahisar) – O zaman bizim önergemize destek verin, araştıralım
bunları. 
ALİ
ÖZKAYA (Devamla) – Bakın, bugün bunlarla ilgili İstanbul Cumhuriyet
Başsavcılığı 312’nci maddeden dava açtı.
LEVENT
GÖK (Ankara) – Burada “Gereğini yapacağız.” de, bir şey de, aklamaya çalışma! 4
bakan niye istifa etti ya! 4 bakan niye istifa etti, anlat bakalım onu da, o
konuya gel bakalım!
ALİ
ÖZKAYA (Devamla) – Şimdi, hâkim ve savcıların tamamıyla ilgili de soruşturmalar
yürütülüyor.
LEVENT
GÖK (Ankara) – Bırak onları sen, 4 bakan niye istifa etti? Nerede o
bakanlarınız? 
ALİ
ÖZKAYA (Devamla) – Arkadaşlar, bunların hepsiyle ilgili…
LEVENT
GÖK (Ankara) – O kol saatini anlat bakalım, para kasalarını anlat! Boş
konuşuyorsun boş! Niye istifa etti, söyle bakalım?
ALİ
ÖZKAYA (Devamla) – Bakın 4 bakanla ilgili Meclis soruşturması var. Diğer 100
kişiyle ilgili ne var? Onlar niye yargılanmıyor? Diğer kişiler niye
yargılanmıyor? Bunların hepsi gitti, hepsi yargılandı ve takipsizlik kararı
verildi. (CHP sıralarından gürültüler)
BAŞKAN
– Değerli milletvekilleri, lütfen hatibi dinleyelim.
LEVENT
GÖK (Ankara) – Boşuna konuşma, hikâye anlatma! Bunlar çocuklara masal,
çocuklara masal bunlar! Hadi bakalım.
HAYDAR
AKAR (Kocaeli) – Sıfırları da anlat, sıfırları. Euroyu nasıl sıfırladığını
anlat.
ALİ
ÖZKAYA (Devamla) – Avukatsınız CMK 172/2’yi unutmayın. 172/2 der ki: “Bir konu
savcılıkta görüşülmüş, mahkemede görüşülmüşse tekrar yeni bir belge elde
edilmeden bu yeniden gündeme gelmez.”
HAYDAR
AKAR (Kocaeli) – Ortaklık bozuldu, gün yüzüne çıktı her şey. Bozulmasaydı
duyabilecek miydik?
ALİ
ÖZKAYA (Devamla) – Bakanlarla ilgili olan kısımlar, soruşturma vardı mademki
memurlar niye yargılanmadı, ona engel bir durum mu var? Bugün hepsi
soruşturulur. Hepsi gitti, takipsizlik kararı verildi.
LEVENT
GÖK (Ankara) – Sen niye istifa ettiklerini anlat buradan. Niye milletvekili
yapmadınız onları bir daha, onu anlat.
ALİ
ÖZKAYA (Devamla) – Şimdi siz, bu takipsizlik kararlarını görmeyeceksiniz, bu
yargılamaları görmeyeceksiniz…
LEVENT
GÖK (Ankara) - Hangi yargılama var ortada, hangi yargılanma var? 
ALİ
ÖZKAYA (Devamla) – Meclis soruşturma komisyonu kurulmuş, araştırılmış bunları
görmeyeceksiniz…
LEVENT
GÖK (Ankara) - Biz her şeyi gördük.
HAYDAR
AKAR (Kocaeli) - Her şeyi görüyoruz biz, sen merak etme. Sizin görmediğiniz bir
şey var, o 30 milyonun nasıl sıfırlandığını görmüyorsun, ayakkabı kutularındaki
paraları görmüyorsun, 750 milyarlık saatini görmüyorsun, para sayma
makinelerini görmüyorsun, kasaları görmüyorsun, biz her şeyi görüyoruz!
ALİ
ÖZKAYA (Devamla) – Her gün siyasi gerekçelerle bunları getireceksiniz, bu,
adalet değil. Hukuk istikrarı ve hukukta güvenlik ilkesi gereğince yeni bir
belge, yeni bir delil oldurmadan bunlar teker teker gündeme gelmez.
LEVENT
GÖK (Ankara) - Her şey ortada, her şey ortada.
ALİ
ÖZKAYA (Devamla) – Ayakkabı… 
(Mikrofon
otomatik cihaz tarafından kapatıldı)
ALİ
ÖZKAYA (Devamla) - Ben Çankaya İlçe Başkanlığı yaptım dört yıl, Çankaya
Belediye Başkanı “Meclisteki yamyamlara para yetiremiyorum” dediği gün ben
Çankaya İlçe Başkanıydım, onların hepsini gördüm ben. (AK PARTİ sıralarından
alkışlar) Başkasına anlatacaksınız.
OSMAN
AŞKIN BAK (Rize) – Bravo, hukuk dersi veriyorsun! 
HAYDAR
AKAR (Kocaeli) - Ne gördün? On dört yıldır devlet elinde, istediğin gibi
yargıyı kullanıyorsun, hepsi açık, hepsi.
BAŞKAN
– Sayın Özkaya…
ALİ
ÖZKAYA (Devamla) – Saygıdeğer Meclisimizi saygıyla selamlıyorum. (AK PARTİ
sıralarından alkışlar)
HAYDAR
AKAR (Kocaeli) – Allah affetmeyecek sizi, Allah affetmeyecek!
BAŞKAN
- Sayın Özkaya, teşekkür ediyoruz. 
Sayın
Vural, buyurunuz.
IV.- AÇIKLAMALAR (Devam)
52.- İzmir Milletvekili Oktay Vural’ın,
Afyonkarahisar Milletvekili Ali Özkaya’nın MHP grup önerisi üzerinde yaptığı
konuşmasındaki bazı ifadelerine ilişkin açıklaması
OKTAY
VURAL (İzmir) – Teşekkür ederim Sayın Başkan.
Öneriyi
veren bir grup olarak biraz önce Adalet ve Kalkınma Partisi Grubu adına konuşan
değerli hatibin de ifadelerini dikkate aldığımızda, 17-25 Aralık
soruşturmasının darbe olduğuna, hukuka aykırılıkların yaşandığına, bir tezgâh
olduğuna ilişkin ifadeleri dikkate aldığımızda, Milliyetçi Hareket Partisinin
bu grup önerisini kabul edeceklerini göstermeleri bakımından oldukça önemliydi.
Şimdi, işte, bakalım, bu iddialar, dedikleri iddialar sözde mi yoksa özde
midir? Bugün şimdi oylama yapacağız, hodri meydan! 17-25 Aralık rüşvet ve
yolsuzluk soruşturması Hükûmete kurulmuş bir darbe planı ise, uygulanmışsa, bu
darbe girişimleri ve süreçlerini sonuna kadar araştırmayan, soruşturmayan
namerttir. 
HAYDAR
AKAR (Kocaeli) – Evet, soruşturalım, şu darbeyi bir görelim, kimler yapmak
istemiş, nasıl yapmak istemiş. Hadi!
HAKAN
ÇAVUŞOĞLU (Bursa) – Onlar geçen dönem araştırıldı Sayın Vural, geçtiğimiz dönem
araştırıldı onlar. 
OKTAY
VURAL (İzmir) – Milliyetçi Hareket Partisi olarak bütün milletvekillerini bu
süreci soruşturma, araştırma konusunda oy kullanmaya davet ediyorum. 
Teşekkür
ederim. (MHP sıralarından alkışlar)
BAŞKAN
– Teşekkürler. 
Sayın
Gök, buyurunuz. 
53.- Ankara Milletvekili Levent Gök’ün,
17-25 Aralığın darbe ya da montaj olup olmadığı konusundaki AKP iddialarının tartışılması
gerektiğine ve bu bakımdan MHP grup önergesini desteklediklerine ilişkin
açıklaması
LEVENT
GÖK (Ankara) – Sayın Başkan, şimdi AKP milletvekilleri bir sınavdan geçecekler.
(AK PARTİ sıralarından gürültüler)
Göreceğiz,
göreceğiz, göreceğiz. 
OSMAN
AŞKIN BAK (Rize) – Milletin sınavından geçtik biz ya, daha ne sınavı?
HİLMİ
BİLGİN (Sivas) – Bizi millet sınav yapıyor. 
LEVENT
GÖK (Ankara) – Şimdi, bugün tartışılan önerge AKP’li milletvekillerin…
OSMAN
AŞKIN BAK (Rize) – 1 Kasımda geçtik. 11 Şubatta çaktınız, 11 tane sınavda
çaktınız ya! 11 tane sınavdan kaldınız hep, tuş!
HİLMİ
BİLGİN (Sivas) – Bizim notumuzu millet veriyor!
LEVENT
GÖK (Ankara) – …şimdiye kadar iddia ettikleri gibi 17-25 Aralık
operasyonlarının bir darbe, montaj, kumpas olduğu yönündeki iddialarında
geçerlilik payı bulunup bulunmadığına ilişkindir. (AK PARTİ sıralarından
gürültüler)
HİLMİ
BİLGİN (Sivas) – Çok dinledik bunları, çok!
OSMAN
AŞKIN BAK (Rize) – Geçeriz ondan da, tuş!
BAŞKAN
– Sayın milletvekilleri, sayın grup başkan vekili konuşuyor, lütfen sessiz
olalım değerli arkadaşlar.
HİLMİ
BİLGİN (Sivas) – Kendisi yapıyor. 
BAŞKAN
– Buyurunuz.
LEVENT
GÖK (Ankara) – Lütfen sükûneti sağlayalım Sayın Başkan. 
Şimdi,
bakın, tartıştığımız önerge tam da AKP’nin işine yarayacak bir önergedir. Evet,
ne diyorlar? 17-25 Aralık operasyonları bir kumpastır, bir darbedir ve
montajdır. Öyle diyorsunuz değil mi arkadaşlar? Bakın, ses çıkmıyor çünkü
“Öyle” diyorlar. 
OSMAN
AŞKIN BAK (Rize) – Darbedir, doğru. Darbeyi millet savuşturmuştur. 
MEHMET
PARSAK (Afyonkarahisar) – Darbeyse bu araştırılsın diyoruz zaten Osman Bey. 
LEVENT
GÖK (Ankara) – Bu önergede AKP’li milletvekillerinin şimdiye kadar dile
getirdikleri iddiaların, evet, “17-25 Aralık darbe midir, montaj mıdır, kumpas
mıdır?” şeklindeki bir tablonun açığa çıkması içindir. 
HAKAN
ÇAVUŞOĞLU (Bursa) – Açığa çıktı zaten. 
LEVENT
GÖK (Ankara) – Biz, Cumhuriyet Halk Partisi olarak, herkesin aklanmasını
istiyoruz. Eğer darbeyse darbe olduğu ortaya çıksın, montajsa montaj olduğu
ortaya çıksın, algıysa algı olduğu ortaya çıksın. Bu bakımdan, AKP’li
milletvekillerinin bugüne kadarki iddialarını önemsiyoruz ve bu önergeyi
destekliyoruz. MHP belki AKP’ye olan karşıtlıktan ötürü bu önergeyi vermiştir.
Onlara da aklanma fırsatını vermek lazım. Dolayısıyla 17-25 Aralığın darbe ya
da montaj olup olmadığı konusundaki AKP iddialarının tartışılması lazım. Biz bu
bakımdan bu önergeyi destekliyoruz ve AKP’li milletvekilleriyle beraber, hep
beraber, lehinde oy kullanacağımızı ümit ediyorum.
Saygılar
sunarım. 
BAŞKAN
– Teşekkür ederiz Sayın Gök.
Buyurunuz
Sayın Bostancı. 
54.- Amasya Milletvekili Mehmet Naci
Bostancı’nın, muhalefet partileri milletvekillerinin, dile getirdikleri
görüşlerin mutlak surette kabul edilmesi gerektiğini ve kendi yargılarının
doğru olduğunu âdeta bağırıp çağırarak kabul ettirmek gibi bir garabetin içine
girdiklerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler. 
MHP
Grubunun vermiş olduğu grup önerisine ilişkin olarak partimiz adına konuşan
hatip tamamen hukuki bilgiler esasında, bütün süreçleri de takip eden birisi
olarak burada bizi bilgilendirdi. Dosya numaralarından tutun içeriğine kadar on
dakikanın imkânı içerisinde bütün bunları anlattı. Anlatırken hiçbir gruba
sataşmada bulunmadı, hiçbir öfkeli söz söylemedi, tamamen hukuk zemininde bir
konuşma yaptı. Burada bütün milletimiz herhâlde ibretle izlemiştir, hiç sataşma
olmayan, bir kez bile sesini yükseltmeyen, bütünüyle hukuki bir konuşma yapan
arkadaşımıza karşı son derece öfkeli tepkiler ortaya kondu. Sonuçta arkadaşımız
dosyada ne olduğunu, bütün o süreçlerin nasıl yaşandığını anlatıyor. 
Peki,
kürsüdeki hatibin burada hiçbir hakareti, insanları incitecek hiçbir sözü
olmamasına rağmen bu kadar gürültü patırtı niçin yapıldı? Şunun için yapıldı:
Değerli muhalefet üyeleri burada dile getirdikleri görüşün mutlak surette kabul
edilmesi gerektiğini, kendi yargılarının doğru yargı olduğunu, normal
konuşmalardan öte, Meclisin kararından öte, mahkemelerden öte, yeri geldiğinde
âdeta bağırarak çağırarak, gürültüyle kabul ettirmek gibi bir garabetin içine
giriyorlar. Burası müzakere yeri; insanlar söyleyecekleri sözleri çıkarlar
burada ifade ederler. Eğer hukuki bir iddiada bulunuyorsanız bunun arkasını
hukukla doldurursunuz, cevaplar verildiğinde de hukuki olarak, onları saygıyla
dinlemek hukukun gereğidir.
Ne
yazık ki biraz önce -ibretlik olan budur- hukuken, hukukun esasları üzerine
yapılan bir konuşmaya karşı dahi tahammülü olmayan arkadaşların hukuku değil,
adaleti değil, kendi adaletlerini ve hukuklarını istedikleri çok açık. Allah bu
memleketi böyle bir hukuk ve adaletten korusun.
Saygılarımla.
(AK PARTİ sıralarından alkışlar) 
BAŞKAN
– Teşekkür ederiz Sayın Bostancı.
Sayın
Öz, sisteme girmişsiniz. 
Buyurunuz.
55.- Çanakkale Milletvekili Bülent Öz’ün,
İsmet İnönü’nün 42’nci ölüm yıl dönümüne ve Türkiye’nin hukuk devleti olduğunu
söyleyenlerin yargıdan kaçmaması gerektiğine ilişkin açıklaması
BÜLENT
ÖZ (Çanakkale) – Sayın Başkan, öncelikle 2’nci Cumhurbaşkanımız Sayın İsmet
İnönü’yü saygıyla, rahmetle anıyorum. 
Ben
bu konuyla ilgili, bu gündemle ilgili şu düşüncemi paylaşmak istiyorum
tutanaklara geçmesi açısından: Biliyorsunuz, Ergenekon, Balyoz ve çeşitli
davalarla ilgili biz Cumhuriyet Halk Partisi olarak “Askerlerimizi,
yazarlarımızı, gazetecileri haksız yere, suçsuz yere içeri atıyorsunuz,
hapsediyorsunuz.” dediğimizde Sayın Cumhurbaşkanımız -dönemin Başbakanı-
bizlere “Türkiye hukuk devletidir. Yargı karar verecektir.” diye söylüyordu.
Dolayısıyla Türkiye hukuk devletiyse, yargı karar verecekse 4 bakanla ilgili
davaları, 17-25 Aralıkla ilgili ses kayıtlarını yargıya, hukuka teslim edelim,
hukuk karar versin, yargı karar versin. “Türkiye hukuk devleti.” diyenler
hukuktan kaçmamalı, yargıdan kaçmamalı diye düşünüyorum.
Teşekkür
ediyorum.
BAŞKAN
– Teşekkür ederiz. 
Sayın
Tamer, buyurunuz.
56.- Kayseri Milletvekili İsmail Tamer’in,
TBMM Başkan Vekili Pervin Buldan’a görevinde başarılar dilediğine, Noel
Bayramı’nı kutladığına ve Kayseri Milletvekili Çetin Arık’ın MHP grup önerisi
üzerinde yaptığı konuşmasındaki bazı ifadelerine ilişkin açıklaması
İSMAİL
TAMER (Kayseri) – Teşekkür ediyorum Sayın Başkan.
Önce
görevinizde başarılar diliyorum. Bu arada Hristiyan âleminin de Noel’ini
kutluyorum. 
Cumhuriyet
Halk Partili Kayseri Milletvekili değerli kardeşimiz Doktor Çetin Arık Bey
Genel Kurulu yanlış bilgilendirdiği için söz almak istedim. Şöyle ki: Bir kere,
Yeşilhisar bölgesinde şu güne kadar 70 bin ton elma üretilmektedir. O bölgede,
Develi’de 30 bin ton, Yeşilhisar ile birlikte Yahyalı üçü 200 bin tonu geçen
elma üretmektedir ve burada da entegre tesisler kurulmuştur. 
Ayrıca,
Sarız Devlet Hastanesi dediği kısım, yaklaşık yirmi yıl önce 10 trilyon
harcanarak yapılmış. Ayrıca, 7 trilyon tekrar tadilat projesiyle, 17 trilyonluk
bir bina, bugün çürük raporu olan bir binadan bahsetmekte. Burada 5 bin nüfuslu
Sarız, artı genel köyleriyle beraber 9 bin nüfuslu Sarız’da 1 uzman aile
hekimi, 3 aile hekimi…
(Mikrofon
otomatik cihaz tarafından kapatıldı)
İSMAİL
TAMER (Kayseri) – Bilgilendiremedim. (AK PARTİ sıralarından alkışlar) 
Aslında
Başkanım, 69’uncu maddeden söz verseydiniz...
BAŞKAN
– Borcum olsun Sayın Vekilim, tamam, bir dahaki sefere kürsüden vereceğim.
Sayın
Aydın sisteme girmiş.
Buyurunuz.
57.- Erzurum Milletvekili Kamil Aydın’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
KAMİL
AYDIN (Erzurum) – Çok teşekkür ediyorum.
AKP
Grup Başkan Vekili başta olmak üzere, diğer hatip de sürekli şöyle bir bahane
uyduruyorlar… Grubumuzun verdiği bir teklif var; efendim, bunu reddetmeye
çalışırken hep yargıya refere ediyorlar. Şimdi, o zaman yargı bir karar aldı
diye… Yani bizim malum bir atasözümüz var, “Yanlış Bağdat’tan döner.” Bunu
hukukçular daha iyi bilir, hukuk tarihinde bir Dreyfus olayı var. Yani bir
yanlış karar kabul edildi diye onun üzerinde bütün delilleri tamamen yok sayıp
yeniden gündeme getirmeyi ille de ret mi edeceğiz? Eğer öyle bir şey varsa
yüksek yargı organlarının çalışma sistematiğini kabul etmeyecek miyiz? Temyiz
diye bir olay olmayacak mı? İtiraz diye bir mekanizasyon yok mu? Efendim,
geçmişteki, işte, Ergenekon, Balyoz gibi soruşturmalarda bu ülkenin Genelkurmay
başkanları müebbetle yargılandılar. Buna itiraz olmadı mı?
(Mikrofon
otomatik cihaz tarafından kapatıldı)
KAMİL
AYDIN (Erzurum) - Böyle bir şeyi kabul ettik mi ki buna bir direnç
gösteriyorsunuz? Niye kaçıyorsunuz bunu kabul etmekten?
BAŞKAN
– Teşekkür ederiz.
Sayın
Baluken, sisteme girmişsiniz.
Buyurun.
58.- Diyarbakır Milletvekili İdris
Baluken’in, AKP milletvekillerinin, 17-25 Aralık süreciyle ilgili sağlıklı bir
soruşturma yürütülmesini sağlamak yönünde oy kullanmalarını dilediğine ilişkin
açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Tabii,
cumhuriyet tarihinin en önemli ve en büyük yolsuzluk iddialarıyla ilgili bir araştırma
önergesi görüşüldü. Bugüne kadar bu konuda görüşülen araştırma önergelerinin
tamamı AKP Grubunun oylarıyla reddedildi. Geçen yıl bu konuda bir soruşturma
komisyonu kuruldu ancak o soruşturma komisyonu da süreç içerisinde bir aklama
komisyonuna dönüşmüştü. Düşünün ki istifa eden bakanlar soruşturma komisyonunun
çalışma planına göre değil, soruşturma komisyonu istifa eden bakanların günlük
planlarına göre çalışmak durumunda kaldı. Çoğu zaman o bakanların katılacağı
bir düğün programından dolayı görüşmeler belli bir süreyle sınırlandırıldı.
Böylesi bir aklama faaliyetinden çıkan bir rapora Türkiye kamuoyunun herhangi
bir güveni yoktur. Bunu kendileri de hissediyorlar. O nedenle bugün önemli bir
şanstır. Geçen hafta 17 Aralığın yıl dönümü nedeniyle böyle bir şans gelmişti,
o şansı maalesef AKP’deki milletvekili arkadaşlar iyi değerlendirmediler.
Umarız bugün kendileri açısından da çok büyük bir rahatsızlık konusu olan,
kendilerini her platformda çok sıkıştıran bu konuda Meclisin bir komisyon
kurmasını, inisiyatif almasını ve sağlıklı bir soruşturma yürütmesini
sağlayacak şekilde oy kullanırlar. Umarız vicdandan gelen ses dinlenir ve
parmaklar o şekilde kalkar diyorum.
Teşekkür
ederim.
BAŞKAN
– Teşekkürler Sayın Baluken.
IX.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Grup Başkan Vekili İzmir
Milletvekili Oktay Vural tarafından, son yıllarda, özellikle de 17-25 Aralık
sürecinde ülke gündeminden hiç düşmeyen rüşvet ve yolsuzlukların, bunların
sosyal, hukuki ve ekonomik boyutlarının araştırılarak yasal önlemler dâhil
olmak üzere, rüşvet ve yolsuzlukların önlenmesi amacıyla 24/12/2015 tarihinde;
17/12/2015 tarihinde TBMM Başkanı tarafından Anayasa’nın 138’inci ve TBMM
İçtüzüğü’nün 67’nci maddeleri kapsamında görüldüğünden iade edilmiş olan Meclis
araştırması önergesiyle aynı eksendeki, 17-25 Aralık Meclis soruşturması
raporunun görüşmeleri ile kamuoyunda “darbe”, “montaj”, “kumpas”, “algı
operasyonu”, “tezgâh” gibi 17-25 Aralık yolsuzluk ve rüşvet soruşturmasının
karşı savı olarak ortaya atılan iddiaların araştırılması amacıyla 17/12/2015
tarihinde ve 24/12/2015 tarihli, 615 sayılı ve 13885 TBMM genel evrak numaralı
Meclis araştırması açılmasına ilişkin Türkiye Büyük Millet Meclisi Başkanlığına
verilmiş olan Meclis araştırması önergelerinin; Genel Kurulun, 24 Aralık 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Değerli milletvekilleri, Milliyetçi Hareket Partisi Grubu önerisini oylarınıza
sunacağım. 
Öneriyi
kabul edenler… Kabul etmeyenler… Öneri kabul edilmemiştir.
OKTAY
VURAL (İzmir) – Darbecilere bak ya! Darbe aklayanlara bakın. 
LEVENT
GÖK (Ankara) – Artık bir daha “Darbe marbe var.” demeyin, “Montaj var.”
demeyin.
İLKNUR
İNCEÖZ (Aksaray) – Darbe tarihe kara bir leke olarak geçer.
OKTAY
VURAL (İzmir) – Paralelciler, sizi gidi paralelciler. Paralelcilere bakın.
Hepsi paralel oldu, alayı paralel.
BAŞKAN
– Değerli milletvekilleri, şimdi Halkların Demokratik Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
2.- HDP Grubunun, İstanbul Milletvekili
Filiz Kerestecioğlu ve arkadaşları tarafından, Türkiye’de çatışma sürecinde
yaşanan çocuk ölümlerinin ve çocukların bu süreçte gördükleri zararın tespit
edilmesi ve giderilmesi yönünde gerekli çalışmaların yapılması amacıyla
22/12/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun, 24 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
24/12/2015
Türkiye Büyük Millet Meclisi
Başkanlığına
Danışma
Kurulu’nun 24/12/2015 Perşembe günü (bugün) yaptığı toplantısında, siyasi parti
grupları arasında oy birliği sağlanamadığından grubumuzun aşağıdaki önerisini,
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
İdris Baluken
Diyarbakır
Grup Başkan Vekili
Öneri: 
22 Aralık 2015
tarihinde, İstanbul Milletvekili Filiz Kerestecioğlu ve arkadaşları tarafından
verilen (351 sıra numaralı) “Türkiye’de çatışma sürecinde yaşanan çocuk
ölümlerinin ve çocukların bu süreçte gördükleri zararın tespit edilmesi ve
giderilmesi yönünde gerekli çalışmaların yapılması amacıyla” Türkiye Büyük
Millet Meclisine verilmiş olan Meclis araştırma önergesinin Genel Kurulun
bilgisine sunulmak üzere bekleyen diğer önergelerin önüne alınarak, 24/12/2015
Perşembe günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir. 
BAŞKAN –
Halkların Demokratik Partisi Grubu önerisinin lehinde ilk konuşmacı, İstanbul
Milletvekili Sayın Filiz Kerestecioğlu. 
Sayın
Kerestecioğlu, süreniz on dakikadır. 
Buyurun. (HDP
sıralarından alkışlar)
FİLİZ
KERESTECİOĞLU (İstanbul) – Teşekkürler Sayın Başkan. 
Uğultu bitebilir
mi acaba? 
BAŞKAN – Sayın
milletvekilleri, Genel Kurulda bir uğultu var, sayın hatip şu anda kürsüde.
Görüşme yapmak isteyen sayın milletvekilleri kulislere çıkabilirler. Sayın
hatibi dinleyelim lütfen. 
Sürenizi yeniden
başlatıyorum. 
Buyurunuz.
FİLİZ
KERESTECİOĞLU (Devamla) – Değerli milletvekilleri, sevgili halkımız; 2 beyanı
size okuyarak sözlerime başlamak istiyorum, 2 çocuğun anlatımları: 
“Ben Cizre’den
bir öğrenciyim. Burada geleceğinin hayalini kuramıyorsun. Değil “Ben büyüyünce
bu olacağım.” diye düşünmek, “Yarın şuraya gideceğim.” bile diyemiyoruz. Çünkü
biz burada her an ölebilme ihtimaliyle yaşıyoruz yani anlık bir yaşantımız var.
Ben bunu hak ettiğimi düşünmüyorum. Kim olursa olsun, her insanın yaşamaya
hakkı vardır. Bizim başta yaşam hakkımız olmak üzere, birçok hakkımıza el
konuluyor, eğitim de bunlardan biri. Biz her türlü zorluğa karşı okumak için
direnirken, top sesleri içinde ders çalışıp bir şeyler öğrenmeye çalışıyorken
şimdi bu hakkımız tamamen elimizden alınmış görünüyor. Ne okula gidebiliyoruz
ne de ilçede bir öğretmen bulabiliyoruz. Bunlar bir yana, biz niye sürekli eve
hapsediliyoruz? Niye evlerimiz taranıyor, baskınlar yapılıyor, canımıza
kastediliyor?”
AHMET
GÜNDOĞDU (Ankara) – Okulları yakmasalar okuyacaklar. 
TAHİR
ÖZTÜRK (Elâzığ) – Okulları niye yakıyorsunuz? Yakmayın okulları. 
FİLİZ
KERESTECİOĞLU (Devamla) – “Bizim batıdaki kardeşlerimizden farkımız nedir?
Onlar yılbaşına hazırlanırken biz yaşam savaşı veriyoruz. Var mı mantıklı bir
cevabınız?” Bu satırların sahibi 13 yaşında.
Sadece,
“terörle mücadele”, “hendek, hendek” diyerek bu sorulara cevap verebiliyor
musunuz? 
AHMET
GÜNDOĞDU (Ankara) – Okulları yakmazsanız okurlar!
FİLİZ
KERESTECİOĞLU (Devamla) – Yani, sadece “terör örgütü” diyerek bu soruya cevap
verebiliyor musunuz?
REŞAT
PETEK (Burdur) – Şehit polisin çocuğunun mektubunu da oku orada.
FİLİZ
KERESTECİOĞLU (Devamla) – Siz yönetiyorsunuz, ülkeyi siz yönetiyorsunuz, PKK
yönetmiyor. Dolayısıyla, çocukların ölümlerinden de, yaşam haklarından da,
eğitim haklarının korunmasından da sizler sorumlusunuz. 
ALİM
TUNÇ (Uşak) – Siz sorumlusunuz, siz. 
FİLİZ
KERESTECİOĞLU (Devamla) – Biz iktidar değiliz, siz sorumlusunuz. 
METİN
GÜNDOĞDU (Ordu) – Teröristler sorumlu. 
FİLİZ
KERESTECİOĞLU (Devamla) – Bir başka çocuğun ifadesi şöyle: “Sokağa çıkma yasağı
var, okulumuza gidemiyoruz. Okulumuzda bir şey yok, öğretmenlerimiz gitti. Biz
öğretmenlerimizi çok özlüyoruz. Onlar hep rüyalarımıza giriyor. Canım çok sıkılıyor.
Öğretmenimiz bize ders anlatırdı. Bize biber gazı sıkmasınlar, gözlerimiz çok
acıyor. Şimdi de silahlar atılıyor, uyuyamıyoruz. Küçük kardeşim geceleri çok
ağlıyor, 4 yaşında, annem susturamıyor. Sokağa çıkmamayı kaldırsınlar. Okuluma
gitmek istiyorum, sokaklarda top oynamak istiyorum, korkmak istemiyorum.” 8
yaşında bir çocuk söylüyor bunları. Siz, otuz beş yıldır çözülmemiş bir sorunu,
İspanya, İngiltere, Filipinler nasıl çözdüyse öyle çözeceksiniz. Bunun başka
bir yolu yok.
TAHİR
ÖZTÜRK (Elâzığ) – Burası Türkiye. 
FİLİZ
KERESTECİOĞLU (Devamla) – Burası Türkiye, burada da otuz beş yıldır çözülmedi,
bunu görüyoruz. 
Değerli
arkadaşlar, 16 Temmuz 2015 tarihinde Beytullah Aydın’ın mahallesine polisler
gaz fişeği atmıştı. Beytullah, polisler kovalamaya başlayınca korkup bir binaya
saklanmış, saklandığı binanın 7’nci katından şüpheli biçimde düşerek hayatını
kaybetmişti. O günden bugüne kadar geçen beş aylık sürede en küçüğü 3,5 aylık
bebek, en büyüğü 18 yaşında olan en az 53 çocuk öldürüldü. Lütfen, bu çocukların
yaşadıkları kısa ömre ve anılarına saygı duyalım arkadaşlar. (AK PARTİ
sıralarından gürültüler) 
Konuşmadan
biraz saygı duymayı öğrenin lütfen. 
BAŞKAN
– Sayın Kerestecioğlu, siz devam ediniz.
FİLİZ
KERESTECİOĞLU (Devamla) – Ben devam edeceğim ama çocuk ölümlerinden bahsederken
bile kalkıp laf atmayı bir marifet sayan yetişkinlere gerçekten katlanmak ciddi
anlamda zor. 
Bazıları
etnik kimliklerinin farkında bile değilken, daha henüz adı bile konmamışken
Kürt olmanın bedelini ödedi bu çocuklar. Her birinin hayat hikâyesini savaş
çizmiş. Çoğunun ailesi 1990’lı yılların başında devletin yaktığı köylerden kent
merkezlerine göç etmek zorunda kalmış. Birçoğunun hayallerindeki meslek
avukatlık. Bu çocuklar meslek seçimlerini ailelerinden biri tutuklanınca
yapıyorlar, rehber ve danışman hocalarının gözetiminde değil. Şırnak’ta elleri
arkadan bağlanarak sokak ortasında katledilen Hasan Nerse, yoksul çocukları
tedavi etmek için doktor olmak istiyordu örneğin. Çünkü, etnik kimlikle
bağlantılı yoksulluğun yarattığı adaletsizliği de küçük yaşlarda anlamışlardı.
16 yaşında tek kurşunla öldürülen Fırat Elma ise ekonomik nedenlerle eğitimini
sürdürememiş, ilköğretimden sonra tekstilde çalışmaya başlamıştı. 
Bildiğiniz
gibi, Türkiye Cumhuriyeti devletinin Birleşmiş Milletlerin Çocuk Haklarına Dair
Sözleşmesi’nden kaynaklanan yükümlülükleri vardır. Sözleşme’ye göre, taraf
devletler, silahlı çatışma hâlinde uluslararası hukukun insani kurallarına
uymak ve uyulmasını sağlamak -oradan veya buradan gelirse değil, çatışma hâlinde
uluslararası hukukun insani kurallarına uymak ve uyulmasını sağlamak- silahlı
çatışmadan etkilenen çocuklara koruma ve bakım sağlamak amacıyla mümkün olan
her türlü eylemi yapmakla yükümlüdür.
Sevgili
arkadaşlar, çocukların hayatlarını savunmak için acilen bu Parlamentoda sokağa
çıkma yasaklarını kaldırmamız, yürütülen şiddet politikasından vazgeçmemiz
gerekiyor. Tek çözüm özgürlük ve demokrasi temelinde bir müzakere sürecinin
yeniden başlamasında. Artık demokratik adımlar atılmalı ve barışçıl çözüm yolları
geliştirmeli, süreçte yaşanan ihlalleri cezalandırmalı, çocukların gördükleri
zararların giderilmesi için de mekanizmalar geliştirmeliyiz. 
Bu
süreçte çocukların sadece yaşam hakları elden gitmedi ama biz maalesef sadece
yaşam haklarını konuşmak zorunda kalıyoruz. Eğitim, sağlık, güvenli bir ortamda
yaşama, bunların hepsi ihlal edildi. Çocuklar ebeveynlerini ve yakınlarını
kaybettiler, göç etmek durumunda kaldılar, gözaltına alındılar, eğitim
hakkından mahrum kaldılar. Ayrıca, yaşadıklarının ağır psikolojik ve
sosyoekonomik etkileriyle de mücadele etmek zorunda kaldılar. Çocuklar umutlar,
hayaller ve güvenle büyürler. Şiddetle karşılaşan, savaş ortamında yaşayan
çocuklar ise korku ve kaygı büyütürler. Umutsuzluk, güvensizlik gibi duyguları
bizlerden çok daha yoğun biçimde yaşarlar. Savaş çocuklar üzerinde geleceğe
dönük izler bırakır. Ne kadar acıdır ki şimdi pek çok çocuk sırf Kürt
kimlikleri sebebiyle dışlandıklarını, yalnız bırakıldıklarını hissediyorlar.
Okula gitmek istemeyen çocukların sayısı artacak. Batıda eğitim gören çocuklar
sınavlara hazırlanırken Kürt çocuklarının eşit şartlarda eğitim gördüğünü
düşünüyor musunuz? 
Çocukların
çevrelerinde gözlemlediklerini içlerinde ne kadar derin yaşadıklarını
bilirsiniz. Okulda bir kötü söz duysalar ertesi gün onlar okula gitmek
istemezler. Yakınlarını kaybeden, evleri yıkılan, bu şiddeti yaşayan çocukların
içlerinde öfke büyütmesinden daha doğal bir şey var mıdır? Bu çocukların hemen
hepsi savaşın hafızasını taşıyorlar. Cizre’de 1990’lı yıllarda yaşayan birinin
anısını sizlere aktarmak isterim: Köylünün korucu olması için baskı yapıldığı
dönemde askerler tarafından ilkokuluna köyün bütün erkekleri toplanmış ve
sabaha dek işkence yapılmış. Ertesi gün çocuklar okula gittiklerinde yerlerde
kan izleri olduğunu söylüyorlar ve babalarından kalan bu izlerle ders
yapmışlar. Bu anılarla büyüdü çocuklar, aynı travmayı çocuklara yaşatmaya artık
hakkımız yok. Güvenlik odaklı, baskı, şiddete dayalı bir politika izlemeye
devam mı edilecek? Taş atan çocukları atmayanlardan mı ayıracaksınız? Özel
harekât polisleri Diyarbakır Bağlar’da, Sur’da elleri kirli çocukları taş
attıkları şüphesiyle gözaltına mı alacak? Birleşmiş Milletler Çocuk Hakları
Sözleşmesi’ne rağmen 15-18 yaş arasındaki çocuklar hâlen özel görevli yetkili ağır
ceza mahkemelerinde yargılanıyorlar. Pozantı Cezaevinde yaşananların acısını,
orada taciz ve tecavüze uğrayan çocukları bizler hâlâ unutmadık. Savaş
sürecinde öfkeyle büyüyen çocuklara layık gördüğümüz bu mu olacak, yoksa onlara
demokratik ve adil bir barışı, çözümü mü armağan edeceksiniz? Silahlar
sustuğunda çocuklar için de daha iyi bir yaşamın umudu doğmuştu. Onlarca yılın
acısı hafızadaydı ama umut da vardı, bu umudu onlara tekrar armağan edin.
Değerli arkadaşlar, dün Meclise gelerek
çocuk, insan hakları örgütleri, meslek örgütleri, akademisyenler, gazeteciler,
kadın ve LGBT örgütleri, öğrenciler bir açıklama yaptılar. Bu konu partiler ve
siyaset üstü bir konudur. Çocuklar hepimizin en değerli varlıklarıdır ve
hiçbirimiz kendi çocuklarımıza en ufak bir zarar gelmesini istemeyiz. TBMM
çatısı altında ve bu çatı altında iktidar olmak, kendi çocuklarımız dışında tüm
çocukları korumak ve kollamak yükümlülüğünü bize yükler. 
(Mikrofon otomatik cihaz tarafından
kapatıldı)
FİLİZ KERESTECİOĞLU (Devamla) – Son sözümü
söyleyebilir miyim?
BAŞKAN – Sayın Kerestecioğlu, bir dakika
toparlamanız için veriyorum. 
Buyurunuz.
FİLİZ KERESTECİOĞLU (Devamla) – Teşekkür
ederim Sayın Başkan.
Bugün gerçekten gerekçelerine katılmıyor
olsanız bile çatışma sürecinde çocuk ölümlerinin mutlaka araştırılması
gerektiği konusunda bana katılacağınıza eminim.
Değerli arkadaşlar, bugün inisiyatif
almazsanız beş ay içindeki 53 çocuk ölümünü açıklayamazsınız. Çocukların bu
süreçte gördükleri zararın tespit edilmesi ile çocukların gördüğü zararların
telafisi yönünde gerekli çalışmaların yapılması amacıyla Meclis araştırması
açılması yönünde oy kullanmanızı, bu önergeyi reddetmemenizi hepinizden
gerçekten tek tek rica ediyorum. Artık, bu Meclisi hiç olmazsa çocukların
geleceği için sadece çoğunluk olduğunuz için her şeyi reddettiğiniz bir meclis
olmaktan çıkarın. Bunu çocuklar için tekrar rica ediyorum. 
Saygıyla
selamlıyorum. (HDP ve CHP sıralarından alkışlar) 
BAŞKAN
– Teşekkür ederiz Sayın Kerestecioğlu. 
Grup
önerisi aleyhinde ikinci konuşma, Sinop Milletvekili Sayın Nazım Maviş’e
aittir. 
Buyurunuz
Sayın Maviş. (AK PARTİ sıralarından alkışlar) 
Sizin
de süreniz on dakikadır. 
NAZIM
MAVİŞ (Sinop) – Sayın Divan, değerli milletvekilleri; HDP grup önerisi aleyhine
söz almış bulunmaktayım. Yüce heyetinizi saygıyla selamlıyorum. 
Tabii,
şiddet ortamının çocuklar üzerindeki etkisini tartışmak üzere bir önerge
verildi. Burada, şiddet ortamıyla ilgili dikkat çekilmesi gereken birinci
husus, terör örgütünün oluşturduğu şiddet sarmalıdır. Terör örgütü PKK ulusal
ve uluslararası kamuoyunu yanıltmak, güvenlik güçlerinin sivilleri ve çocukları
hedef aldığı algısını oluşturmak amacıyla şehir eylemlerinde 18 yaş altı çocuk
ve gençleri ön saflarda kullanmaya çalışmaktadır. 
Emniyet
ve Jandarma kayıtlarına göre 14 Ağustos 2013’ten 31 Aralık 2013’e kadar, 13
yaşında 3, 14 yaşında 8, 15 yaşında 23, 16 yaşında 46, 17 yaşında ise 60 çocuk
olmak üzere toplam 140 çocuğun PKK tarafından kaçırıldığına dair başvuru
yapılmıştır. Geçen yıl ise 12 yaşında 10 13 yaşında 29, 14 yaşında 73, 15
yaşında 155, 16 yaşında 293, 17 yaşında 423 çocuk olmak üzere 983 çocuk için
Emniyet veya Jandarmaya aileleri tarafından başvuru yapılmıştır. Bu yıl, 14
Ağustosa kadar da 12 yaşında 5, 13 yaşında 25, 14 yaşında 57, 15 yaşında 166,
16 yaşında 224, 17 yaşında 452, toplamda 929 çocuk için yakınları tarafından
“Çocuğumuzu terör örgütü PKK kaçırdı.” şeklinde güvenlik güçlerine başvuru
yapılmıştır. Buna göre, son iki yılda terör örgütü PKK’nın 18 yaşından küçük
toplam 2.052 çocuğu kandırarak dağa kaçırdığı yönünde emniyet ve jandarma
güçlerine başvuru gerçekleşmiştir. 
Öte
yandan, 14 Ağustos 2013 ile 14 Ağustos 2015 arasında, 12 yaşında 5, 13 yaşında
18, 14 yaşında 29, 15 yaşında 65, 16 yaşında 122, 17 yaşında 180 olmak üzere
419 çocuk ise PKK’dan kaçarak güvenlik güçlerine teslim olmuştur. Terör örgütü
PKK’nın çocukları kaçırarak bir süre eğitim verdikten sonra güvenlik güçlerine
yönelik saldırılarda aktif olarak kullandığı uluslararası raporlarda da yer
almıştır. Ulusal ve uluslararası raporlar ve makalelerden derlenen bilgiye
göre, Birleşmiş Milletler Çocuklara Yardım Fonu UNICEF, 1 Haziran 2010’da
yayımladığı açıklamada, PKK saflarında çocuk savaşçıların yer aldığı yönünde
çıkan haberlerden duydukları endişeyi belirtmiştir.
Biz,
Türkiye Büyük Millet Meclisinde gerçeğin ters yüz edildiği bir tabloyla karşı
karşıyayız. Bütün bu rakamlar ortadayken, bütün bu rakamlar bir gerçeği
yansıtıyorken, ne yazık ki burada gerçeğin ters yüz edildiği bir tablo
karşımızda durmaktadır. Tarihte başka bir örneği var mıdır, olmuş mudur
bilmiyorum, eylem ve söylemleri bu kadar çelişkili, şiddeti bir araç hâline
getirmiş ve şiddeti kınamaktan uzak bir kesim, hayatı durdurmak, gürültü
yaparak bile olsa hayatı çekilmez hâle getirmeyi kendisi için şiar edinmiş bir
kesim bir taraftan şiddeti kınadığını söylüyor; bir taraftan da çocukların
şiddet altında karşı karşıya kaldığı durumu konu edinip öbür taraftan PKK ve
terör örgütünün çocuk istismarına dönük bir tek cümle etmiyor. Türkiyelileşme
hedefini ilan ettiği hâlde, Türkiye'yle arasına hendek kazan, bırakın Kürtlerle
Türklerin kardeşliğini savunmayı, Kürtlerle Kürtler arasına hendek kazan başka
bir zihniyet var mıdır? Devleti, kendisinden olmayana yaşam hakkı tanımamakla
itham edip kendisinden olmayan Kürtlere dahi yaşam hakkı tanımayan başka bir
zihniyet var mıdır?
Bakın,
6-7-8 Ekim olaylarından sonra arkadaşlarımızla beraber bölgede yaşanan olayları
gözlemlemek üzere 11 tane ile gittik. Van’a gittim. Birinci dükkân PKK’lı
teröristler tarafından yakılmış, ikinci dükkân atlanılmış. Neden? Birinci
dükkân AK PARTİ’ye oy veren seçmenlerden oluşuyor, ikinci dükkân HDP’ye oy
veren seçmenlerden oluşuyor. 
Öbür
taraftan, en büyük Kürt âlimi olan Bediüzzaman Saidi Kürdi’nin hatırasını
yaşatmak üzere Van’da inşa edilen Med Zehra Külliyesi’nin inşaatı yakılmış,
karşısında yine devletin imkânlarıyla, Hükûmetimizin imkânlarıyla, SODES
imkânlarıyla Kürt çocuklarının eğitim görmesi, kendi inançlarını öğrenmesi için
inşa edilen Kur'an kursu yakılmış, o Kur'an kursunun içerisindeki Hadis Külliyatı,
Tefsir Külliyatı yerlere atılmıştı. 
AHMET
YILDIRIM (Muş) – Polisten mi aldın bu bilgiyi?
NAZIM
MAVİŞ (Devamla) – Çocuk eğitiminden, çocukların özgür ve güvenli bir ortamda
eğitim almasından söz edeceksek, önce bunların sorgulamasını çok iyi yapmamız
lazım. 
Aynı
şekilde eğer çocuklara şiddetten bahsedeceksek, kafası parçalanarak öldürülen
Yasin Börü’yü HDP’li arkadaşlarımız da bu kürsüden aynı şekilde anmalı,
anabilmelidir. (AK PARTİ sıralarından alkışlar)
Kendisinin
devletin zulümlerinin bir sonucu olduğunu söyleyen ama hendek savaşının sonucu
olarak ortaya çıkan yıkımların ve ölümlerin sorumlusu olmadığını iddia eden,
halka tehdit mektubuyla kepenk kapattırıp konuyu “Halk Hükûmete tepki için
demokratik eylem yaptı, kepenk kapattı.” diye haber yapan başka bir zihniyet
var mı Allah aşkına?
Biraz
önce konuşan sevgili hatip burada bazı isimlerden bahsetti, ben de
bahsedeceğim. Elif Şimşek, Diyarbakır Bismil ilçesinde…
ÇAĞLAR
DEMİREL (Diyarbakır) – Çok net biliyoruz, biz gördük, gördük! 
NAZIM
MAVİŞ (Devamla) – …9 yaşındaydı, PKK roketiyle öldürüldü. 
Fırat
Sımpil, Diyarbakır Silvan ilçesinde, daha 13 yaşında, evinin önüne döşenen
mayının patlamasıyla öldürüldü. 
Hasan
Yılmaz, PKK’nın Silvan’da hendeğe koyduğu bombanın patlaması sonucu 9 yaşındaki
Hasan Yılmaz katledildi. 
AHMET
YILDIRIM (Muş) – Yalan, yalan!
NAZIM
MAVİŞ (Devamla) – Çocukları dağa götürülen aileler aylarca Diyarbakır’da eylem
yaptı, çocuklarının geri gönderilmesini istediler, kovuldular, tehdit edildiler
ama kimse seslerini duymadı. O gün bu sese kulak verseydik, bugün bu süreci
yaşamıyor olurduk. Bugün hendekler yüzünden çocuklar okula gitmiyor, hendekler
yüzünden çocuklar ölüyor. Sırf Kürtlerin mağduriyeti üzerinden güç, itibar,
taraftar kazanmak için o çocukları ateşe atanlar ve öldürülmesine sessiz
kalanların sorumlulukları, vebali olduğunu buradan hatırlatmak istiyorum.
Hiçbir ana, hiçbir baba çocuğunu bir gün öldürülecek diye büyütmez. Kendi
boylarından daha uzun silahları çocukların omuzlarına yerleştirenleri,
çocukların omuzlarına yerleştiren zihniyeti, okulda olması gereken çocukları
hendekler arkasında ölüme gönderenleri, ölecek çocuklar üzerinden toplumsal
gerilim çıkarmaya çalışanları hepimiz çok açık ve net bir şekilde görüyoruz.
Murat,
Sur’da Dabanoğlu Mahallesi’nde oturuyor. 30 yaşında ve 2 çocuğu var. İlköğretim
1’inci sınıf öğrencisi kızının, her dışarı çıkışında bacaklarına sarılıp “Baba
gitme, mayın patlar, ölürsün” dediğini anlatıyor. Ona göre… “Mayın, patlama,
roket” ifadelerini küçük kızının kelime dağarcığına sokanlar bu meselede hiç mi
suçlu değil? Silvan’da sokağa koyduğunuz mayınla bedenini parçaladığınız Fırat
Sımbil’i devlet mi öldürdü? Bismil’de attığınız roketle kafasını kopardığınız
Elif’i devlet mi öldürdü? PKK’nın hendek kazıp savaşı şehre taşımaya çalıştığı
bir yerde, savaşı şehre taşımadığınız bir yerde operasyon var mı, ölüm var mı?
Çocukları dağa götürüp savaşa alet eden devlet mi? Devletin silahlı çocuk
savaşçısı mı var? Eğer bugün, şiddet ortamında çocukların yaşadığı
olumsuzlukları konuşacaksak önce bunları konuşmamız lazım. Önce, boylarından
büyük silahları taşımaya mecbur ettiğiniz çocuklara dönüp bakmanız ve utanmanız
lazım. (AK PARTİ sıralarından alkışlar) Önce, boylarından büyük silahları
çocuklara verip ve o çocuklar üzerinden, o çocukları hendeklerin önüne koyarak
uluslararası kamuoyunu Türkiye Cumhuriyeti Hükûmetine karşı yönlendirmeye
çalışan ve sizin burada kınamaktan çekindiğiniz PKK ve PKK’nın uzantısı
örgütleri burada kınamanız lazım. Bunu kınamadığınız sürece, bunu kınayacak
cesareti gösteremediğiniz sürece, bununla aranıza mesafe koyamadığınız sürece
söyledikleriniz sadece gerçeği ters yüz etmekten ibarettir. Bizim de
çocuklarımız var, herkesin çocukları var; Kürt anaların da, Türk anaların da,
Kürt babaların da, Türk babaların da çocukları var. Önce siz, Kürtlerin
haklarını koruduğunu iddia ederek Kürt çocukları ölüme gönderen PKK’yı kınama
onurunu gösterin, ondan sonra bunları konuşacak zemini oluşturalım.
Bu
duygularla, HDP’nin vermiş olduğu grup önerisinin aleyhinde olduğumu bildirir,
yüce heyetinizi saygıyla selamlarım. (AK PARTİ sıralarından alkışlar)
BAŞKAN
– Teşekkürler Sayın Maviş.
ÇAĞLAR
DEMİREL (Diyarbakır) – Sayın Başkan…
BAŞKAN
– Buyurunuz Sayın Demirel.
ÇAĞLAR
DEMİREL (Diyarbakır) – Sayın Başkan, hatip konuşmasında partimizi hedef
göstererek ifadelerde bulundu; ona ilişkin söz hakkı talep ediyoruz.
BAŞKAN
– Siz mi konuşacaksınız?
ÇAĞLAR
DEMİREL (Diyarbakır) – Hayır.
BAŞKAN
– Kim konuşacak?
ÇAĞLAR
DEMİREL (Diyarbakır) – Sırrı Bey konuşacak.
BAŞKAN
– Buyurunuz Sayın Önder, size sataşmadan iki dakika söz veriyorum.
VI.- SATAŞMALARA İLİŞKİN KONUŞMALAR (Devam)
5.- Ankara Milletvekili Sırrı Süreyya
Önder’in, Sinop Milletvekili Nazım Maviş’in HDP grup önerisinde yaptığı
konuşması sırasında Halkların Demokratik Partisine sataşması nedeniyle
konuşması
SIRRI
SÜREYYA ÖNDER (Ankara) – Sayın Başkan, öncelikle ben de başarılar diliyorum
size. 
Sayın
hatip sataşmakla kalmadı -pek kürsü tecrübesi yok- bıraksan “Bin atlı akınlarda
çocuklar gibi şendik.” diyerek bize doğru yöneldi. Biz, onu sayın partili
arkadaşları uyardığı için, biraz daha dikkatli olmasını önermekle yetineceğiz. 
Gruba
dönüp parmak sallamak falan; kimsenin haddi değildir. Burası söz için
yapılmıştır; sözünüzü söylersiniz, cevabınızı alırsınız. 
RAMAZAN
CAN (Kırıkkale) - Öyle bir şey yapmadı. 
SIRRI
SÜREYYA ÖNDER (Devamla) - Kürtler “…”(x) derler. Bir gün çıkar, biri başka bir
şey söyler, hoş değil.
Şimdi,
gelelim hendek ve çocuk ölümleri meselesine. Dilek Doğan bir çocuktu.
İstanbul’da evlerinin önünde hendek mi vardı? İlk Silopi’de, Silvan’da çocuklar
öldürüldüğü zaman Sayın Başbakan sonra mahcup olacağı demeçler vermişti
balistik raporları çıkınca. Bir sonuçtur. Bunu bu sosyolojiyle ele almazsanız
bize döner, yüreğinizi soğutursunuz fakat bu mesele, bu dert orta yerde kalmaya
devam eder. Siyasetçiyseniz emniyet bültenleriyle konuşmak bizim için basit ve
sıradan bir iştir. Bu bültenlere ulaşmak kolay, zaten psikolojik harp aygıtları
sabah akşam bunu pompalıyorlar. Eskisi kadar da mahir değiller üstelik, son
derece seviyesiz, son derece her tarafından dökülen savaş bültenlerine
dönüşmüşler. Siz bu meseleye dair ne söylüyorsunuz, keşke, sayın vekiller,
sizlerden bunları duysak. Farz edin ki…
(Mikrofon
otomatik cihaz tarafından kapatıldı) 
AHMET
HAMDİ ÇAMLI (İstanbul) – Söylemiyoruz, yapıyoruz biz, yapıyoruz. 
SIRRI
SÜREYYA ÖNDER (Devamla) – Yaptığınızı gördük efendi, yıkıyorsunuz. Dolmabahçe… 
AHMET
HAMDİ ÇAMLI (İstanbul) – Senin işin senaryo yazmak. 
BAŞKAN
– Sayın milletvekilleri, dinleyiniz lütfen hatibi. 
SIRRI
SÜREYYA ÖNDER (Devamla) – Ben senin bakanlarınla Dolmabahçe’de ortak
deklarasyon okudum, sonra sizin Başbakanınız vurdu, devirdi. O zaman hendek mi
vardı? Bunun cevabını hepiniz biliyorsunuz. (HDP sıralarından alkışlar) 
BAŞKAN
– Teşekkür ederiz Sayın Önder. 
AHMET
HAMDİ ÇAMLI (İstanbul) – Yazdığın senaryoları burada okuyorsun. 
SIRRI
SÜREYYA ÖNDER (Ankara) – Terbiyeli ol, terbiyeli ol! (AK PARTİ sıralarından
gürültüler, “Sen terbiyeli ol.” sesleri) 
HÜSNÜYE
ERDOĞAN (Konya) – Sizin kürsü maharetiniz bu: “Terbiyeli ol, terbiyeli ol…” 
AHMET
GÜNDOĞDU (Ankara) – Sırrı Bey, “Parmak sallamayın.” dedin, ne güzel cümleydi,
sonunda sen de salladın.
SIRRI
SÜREYYA ÖNDER (Ankara) – Evet, “Başka matineye.” diyor. Bakın, burası tiyatro
değil. 
AHMET
GÜNDOĞDU (Ankara) – Ama kendi sözünüzü kendiniz iki dakikada çeviriyorsunuz. 
SIRRI
SÜREYYA ÖNDER (Ankara) – Tiyatro da kutsal bir yerdir, yüce bir yerdir. 
BAŞKAN
– Sayın milletvekilleri…
AHMET
GÜNDOĞDU (Ankara) – Sırrı Bey, işte sorun bu, sözünüzle icraatınız birbirini
tutmuyor, yazık. 
SIRRI
SÜREYYA ÖNDER (Ankara) – Sayın İdare Amiri, siz bu meseleyi böyle ele almaya
kalktıkça bu mesele kanayan bir yara olmaya devam edecek. 
AHMET
HAMDİ ÇAMLI (İstanbul) – Etmeyecek inşallah, etmeyecek. 
SIRRI
SÜREYYA ÖNDER (Ankara) – Edecek, edecek, ediyor. 
AHMET
HAMDİ ÇAMLI (İstanbul) – Etmeyecek, etmeyecek. 
SIRRI
SÜREYYA ÖNDER (Ankara) – Senin bu dediğini yüz yıldır söylediler. 
İDRİS
BALUKEN (Diyarbakır) – Sen git ya, sen git cepheye, sen çok iştahlısın. O
yoksul Anadolu çocuklarını gönderme, git sen oraya bakalım, git bir gece yat
bakayım orada. O cesaretin var mı? 
İLKNUR
İNCEÖZ (Aksaray) – Sayın Başkanım, Meclisin düzenini sağlayın lütfen. 
SIRRI
SÜREYYA ÖNDER (Ankara) – Sen de daha dün diyordun, bu tehdit dolu söylemleri
reddediyordun. Edecek, keşke senin dediğin gibi olsa, edecek… 
İDRİS
BALUKEN (Diyarbakır) – Otur, otur Sırrı, otur. 
AHMET
GÜNDOĞDU (Ankara) – Sözünüzün arkasında iki dakika duramıyorsunuz. 
BAŞKAN
– Sayın milletvekilleri, lütfen karşılıklı konuşmayalım. 
SIRRI
SÜREYYA ÖNDER (Ankara) – Sıkışmışsınız, askere teslim olmuşsunuz, şimdi dört
başı mamur bir telaşın içindesiniz. 
TAHİR
ÖZTÜRK (Elâzığ) – Ne telaşı ya? 
İLKNUR
İNCEÖZ (Aksaray) – Süreyya Bey, kimsede bir telaş yok. 
SIRRI
SÜREYYA ÖNDER (Ankara) – Buradan çıkış yok. Diyalogla, müzakereyle… Çıkış
buradan, başka türlü yok. 
AHMET
HAMDİ ÇAMLI (İstanbul) – Telaşlı olanlar Rusya’ya gidiyor, Rusya’ya. 
BAŞKAN
– Sayın milletvekilleri… 
SIRRI
SÜREYYA ÖNDER (Ankara) – Rusya’yla ilgili senin ufkun tezekten ibaret, bir tek
“Tezek yakarız.” dedin, başka bir şey demedin. 
BAŞKAN
– Sayın milletvekilleri… 
SIRRI
SÜREYYA ÖNDER (Ankara) – Sen de dün İsrail’e böyle diyordun, bugün peşlerinden
ayrılmıyorsun. Nerede kaldı ümmetin izzetihaysiyeti? Onun için hiç bu konulara
girmeyin. Tezekten fazla bir ufkunuz olursa Rusya meselesinde, gelin,
tartışalım. 
IX.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, İstanbul Milletvekili
Filiz Kerestecioğlu ve arkadaşları tarafından, Türkiye’de çatışma sürecinde
yaşanan çocuk ölümlerinin ve çocukların bu süreçte gördükleri zararın tespit
edilmesi ve giderilmesi yönünde gerekli çalışmaların yapılması amacıyla
22/12/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun, 24 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Sayın milletvekilleri, Halkların Demokratik Partisi Grubu önerisinin lehinde
Ankara Milletvekili Sayın Şenal Sarıhan.
Buyurunuz
Sayın Sarıhan. (CHP sıralarından alkışlar)
Süreniz
on dakikadır.
ŞENAL
SARIHAN (Ankara) – Değerli Başkan, Değerli Kâtip Üyeler, değerli emekçi
arkadaşlarım ve sayın milletvekilleri; bu önergeyle ilgili konuşma hazırlığı
görevi bana verildiğinde ilk aklıma gelen, buradaki birçok arkadaşımızın da
belleklerinde olan Nazım Hikmet’in bir şiiri oldu. Anımsayacaksınız, ne diyordu
Nazım, Hiroşima’yı anlatırken:
“Kapıları
çalan benim,
Kapıları
birer birer.
Gözünüze
görünemem,
Göze
görünmez ölüler.
Hiroşima'da
öleli,
Oluyor
bir on yıl kadar.
Yedi
yaşında bir kızım.
Büyümez
ölü çocuklar.”
Şimdi,
burada ölü çocuklar üzerine konuşurken, ölüm tehlikesiyle karşı karşıya olan
çocuklar üzerine konuşurken hassasiyetten uzak bir tavır içinde olmamızı
gerçekten şaşkınlıkla karşılıyorum sevgili arkadaşlar. Biz, PKK’dan söz
etmiyoruz. Biz, güvenlik güçlerinden söz etmiyoruz, bir somut olaydan söz
ediyoruz. O somut olayda hepimizin geleceği diye bildiğimiz, hepimizin
yüreğinin titrediği, hepimizin gözünün bebeği olan çocuklarımızdan ve
çocuklardan söz ediyoruz. İster “terör” deyiniz, ister “çatışma ortamı”
deyiniz, yaşanılan bir gerçeklik var. Bu gerçekliği bize Meclisin kapısında,
biz değil, bir sivil toplum örgütü haykırıyor, diyor ki: “53 çocuk öldü.” Diyor
ki: “Bir o kadar çocuk yaralandı.” “Biz, herhangi bir tarafta değiliz ama
onların ölümünü engelleyiniz.” diyorlar kapının önünde ve sizleri de dolaştılar
büyük ihtimalle, görüşmeler yaptınız. “Çocuklar ölmesin.” diyorlar. Çocuklar
neden ölmesin? İnsan oldukları için. Ama çocuklar insanın da özünü ifade
ediyorlar. Nedir o öz? Hani bizim hukuk belgelerimizde imzaladığımız, hem iç
hukukumuzda hem uluslararası sözleşmelerimizde imzaladığımız, Anayasa’mıza
koyduğumuz, Medeni Yasa’mıza koyduğumuz, uluslararası sözleşmelere koyduğumuz
kurallarda diyoruz ki: “En üstün yarar, çocuğun yararıdır.” Yani anne olan
insandan, baba olan insandan, teyze, hala, öğretmen, doktor, mühendis olan
insandan, yetişkin insandan daha değerli olan, çocuğun yararıdır. 
Arkadaşlarım,
hepinizin çocukları var, biliyorum. Kadın arkadaşlar, onları ne kadar
zorluklarla doğurduğunuzu, nasıl zorluklarla büyüttüğünüzü biliyorum. Orada,
Diyarbakır’ın, Mardin’in, Muş’un içinde ve ilçelerinde doğan çocukları da
analar öyle doğurdular. Babalar, o doğumların üzerinde mutluluk sevinciyle
eşlerini ve çocuklarını kucakladılar. Şimdi her yerden ölüm haberi geliyor.
Geçen konuşmamda da söyledim bunu ve daha vahim olmak üzere çocukların ölüm
haberleri geliyor.
Bakın,
bizden biri değil, bir kadın gazeteci, şöyle anlatmış; izin verin, bunu okumaya
çalışayım: “En önde beyaz giysili bir kadın. Elinde uzunca bir sopa, sopanın
ucunda beyaz kocaman bir mendil. Barışın, imdat çağrısının, çaresizliğin
simgesi beyaz bayrak. Bomboş viran sokaklarda en önde o, arkasında 4-5 genç
adam, bir o yana bir bu yana koşuyorlar. Burası Silopi. Genç erkeğin kollarında
belli ki onlar için çok değerli bir varlık var. Değerli varlığın adı Mehmet
Mete’dir, 11 yaşındadır. Anasının kuzusudur. Başına isabet eden bir şarapnel
parçası yüzünden ölümle yaşam arasında can çekişmektedir. Üzerine atılmış
battaniye kaydıkça yetişip örtüyorlar. Önde beyaz bayrak, sağa gidiyorlar çıkış
yok, sola gidiyorlar çıkış yok. Çevre sarılı, çevrede kurşunlar, çevrede
çatışma. Mehmet, hastaneye yetiştirmeli.” Ama, Mehmet, hastaneye
yetiştirilemiyor. 
Değerli arkadaşlar, en önde o beyaz bayrakla
giden kadın, o çocuğu doğuran kadın. Ateş altında kalabilir, herhangi bir mermi
parçası onun vücuduna gelebilir ama o kadın, çocuğu için beyaz bir mendille
koşuyor, ölüme koşuyor çocuğunu yaşatmak için. 
Şimdi buradaki her biri mutlaka çok
değerli baba, anne olan, çok değerli çocuklara sahip olan arkadaşlar, hepinize
sesleniyorum: Siz, çocuklarınızın ölümüne, torunlarınızın ölümüne izin verir
misiniz? İnsanın ölümüne izin verir misiniz? İster PKK yapsın ister güvenlik
güçleri yapsın, korunmak istenen, çocuklar, çocuklarımız. Ne olursunuz burada
taraf olmaktan vazgeçin; burada bir şeyi çözmek için adım atın. Bir araştırma
önergesi, yaptığımız, bundan ibaret. Gidip araştıracağız ve bunu bize hukuk
emrediyor. Hukuk “Siz olağanüstü durumlarda, çatışmalı hâllerde dahi -biz
imzaladık, bizden önceki meclisler imzaladılar bu sözleşmeyi- hiçbir biçimde
çocukların yaşamına son verilmesine, çocukların temel haklarının ortadan
kaldırılmasına izin veremezsiniz. Koşullar ne olursa olsun o çocukları korumak
zorundasınız.” diyor, yasa böyle diyor, hukuk, böyle diyor. Peki, vicdanımız,
vicdanımız ne diyecek değerli arkadaşlar? 
Ne olur çocuklarınızın kokusunu hissedin.
Şimdi, büyümüşlerdir birçoğunuzun çocuğu. Onların minik kundaktaki kokularını
hissedin. Otuz beş günlük bir çocuğun ölümünün ne demek olduğunu, hiçbir
şekilde bir tarafta değilken, ne sağda ne solda değilken, iradesi yokken,
iradesi olmadığı için Çocuk Hakları Sözleşmesi 18 yaşından küçük herkese
“çocuk” derken, iradesi olmayan çocuğun bir kurşunla öldürülmesini ya da
doktora gidemediği için öldürülmesini ya da normal ölümle onun cenazesinin
buzdolabında saklanmasını; bunları düşünün arkadaşlar, sizden çok rica
ediyorum. 
Bugün,
işte bu saate kadar sadece bağrıştık, sadece bir şeyleri birbirimize
anlatmamaya çalıştık çünkü dinlemedik ama ne olur, ne olur, aklınızın ve
vicdanınızın sesini dinleyin arkadaşlar. 
Şimdi,
bu hafta başında güneydoğudan, çeşitli illerden gelmiş arkadaşlarımız vardı.
Bize kendi bölgelerindeki sorunları anlattılar. Onlar, herhangi bir tarafta
değiller, sıradan, orada yaşayan insanlar. Şöyle anlattı bir arkadaşımız,
Derik’ten gelen bir arkadaşımız, önce dedi ki: “Korkuyorum, acaba anlatmalı
mıyım, korkuyorum?” Niye, anlatın, niye anlatmıyorsunuz, niye korkuyorsunuz,
dedik. Burada niye korkacaksınız Meclis çatısı altında? Dedi ki: “İlçe
binamızda oturuyorum, dışarıdan bir bomba sesi geldi, insanlar kaçıştılar.
Birileri koşa koşa ilçe binamıza sığındı. Bir kadın, kucağında korkuyla gözleri
açılmış bir çocuk var ama korkuya rağmen şöyle sesleniyor, diyor ki: ‘Anne, ben
büyüyeceğim, o polisleri öldüreceğim.’”
Arkadaşlar,
bu sözü anımsıyor musunuz, Rakel’in sözünü anımsıyor musunuz, “Bir bebekten
katil yaratmak.” sözünü anımsıyor musunuz sevgili arkadaşlar? Bebeklerden katil
yaratıyoruz değerli arkadaşlar. Böyle itişirken, böyle kavga ederken, böyle yok
sayarken kendi kendimizi aldatıyoruz. Kendi ülkemizi cennete çevirmek varken ve
orada işte şu kimyager arkadaşımız gibi... Adı gelmedi aklıma. 
AYKUT
ERDOĞDU (İstanbul) – Aziz Sancar.
ŞENAL
SARIHAN (Devamla) – Aziz Sancar gibi birçok Sancar’ı yetiştirme gibi bir
olanağımız varken niye bunu elimizin tersiyle itiyoruz? Nasıl çözeceğiz bu
sorunları?
Sevgili
arkadaşlarım, ben, mutlaka ve mutlaka bu araştırma önergesine bütün
taraflılığınızdan vazgeçip, birbirinizin ayağına çelme takmaktan vazgeçip
olumlu oy verin, çocuklarımıza karşı yüzümüz ak olsun diye rica ediyorum. 
Hepinize
saygı sunuyorum, teşekkür ederim. (CHP ve HDP sıralarından alkışlar)
BAŞKAN
– Teşekkür ederiz Sayın Sarıhan.
Grup
önerisi aleyhinde son konuşmacı, Trabzon Milletvekili Sayın Ayşe Sula Köseoğlu.

Buyurunuz
Sayın Köseoğlu. 
Süreniz
on dakikadır. (AK PARTİ sıralarından alkışlar)
AYŞE
SULA KÖSEOĞLU (Trabzon) – Sayın Divan, kıymetli milletvekilleri; Halkların
Demokratik Partisi grup önerisi aleyhinde söz almış bulunuyorum. 
Sayın
Başkan, öncelikle, bir kadın olarak başkan vekilliğinizin hayırlı olmasını
diliyor, başarılı bir yönetim sergileyeceğinize inancımı belirtmek istiyorum. 
Evet,
çocuklar hepimizin en kıymetli varlıkları, hiç kuşku yok ki hepimizin ortak
değerleri ve vazgeçilmezleri. 2 kız çocuğu annesi olarak özellikle burada ifade
etmek istiyorum ki -sadece kendi çocuklarım için değil- ülkemin her bir
köşesindeki, ırkı, dini, dili ne olursa olsun, her bir çocuğun güven içerisinde,
huzur içerisinde yaşaması, hepimizin ortak önceliğidir, benim de ortak
önceliğimdir. Bu anlamda, çocuklarımızın geleceği için yapabileceğimiz, huzur
içerisinde, barış içerisinde yaşaması için alabileceğimiz her türlü önlemi ve
tedbiri alma noktasında ben de aynı hassasiyeti taşıyorum. 
Burada
şunu ifade etmek istiyorum: Geçtiğimiz ağustos ayında, çocuğu Fırat Sımpil’i
markete sağ salim gönderen Kadriye bacımızın, markete giderken PKK’nın döşemiş
olduğu bombada hayatını kaybeden çocuğun annesinin, o çocuğunu sadece
terliklerinden tanımış olmasındaki acıyı en iyi, bir anne olarak yüreğimde
hissedebilecek durumdayım. Belki o acıyı tahayyül etmem mümkün değil ama empati
yapabilecek durumdayım. 
Mardin’de
YDG-H’lilerin damda bıraktığı bombalar yüzünden hayatını kaybeden Tahsin
Uray’ın annesinin acısını da yüreğimde bir anne olarak hissedebilirim. 
Yine,
Hakkâri Şemdinli’de, köy mezrasında oyun oynarken YDG-H’nin bombaları yüzünden
hayatını kaybeden henüz 10 ve 11 yaşındaki iki çocuğun annesinin acısını da bir
anne olarak aynen yüreğimde hissediyorum. Orada ölen çocuklar bizim de
çocuklarımız. Türkiye'nin her bir tarafındaki terör sonucu ölen çocuklar,
buradaki mağdur olan çocuklar bizim de çocuklarımız. 
Burada
şunu ifade etmek istiyorum, özellikle, şuna dikkatinizi çekmek istiyorum: 6-7
Ekimden bugüne kadar ele geçirilen patlayıcı miktarı -kilogram olarak- 10.998
kilogram. Bu durum bile başlı başına, hepimizin, ülke olarak bu durumu sona
erdirmek anlamında ne kadar gerekli bir mücadele içerisinde olmamızı gösteren
bir veridir. 
Bizim
için önemli olan… Şunu özellikle ifade etmek istiyorum: Bugün daha, taze bir
haberle, basında yer alan bir haberle yeniden sarsılmış durumdayız. Sekiz aylık
hamile bir kadının çocuğunun daha hayata gözlerini açmaya müsaade edilmemesi,
terör olayında mağdur edilerek çocuğunun erken müdahaleyle alınması ama
kurtarılamaması gerçeğiyle yine karşı karşıyayız. Yani bu ülkede, yaşanan terör
ve PKK’nın terör eylemlerinde mağdur edilen insanları, çocukları korumak bizim
görevimiz. 
Bizim
için önemli olan, barikatlardan, hendeklerden, bombalardan, bubi tuzaklarından,
roketatarlardan uzak, Türkiye'nin aydınlık geleceğine nefer olarak
yetiştireceğimiz nesilleri ortaya çıkarmaktır. 
Bu
amaçla, Halkların Demokratik Partisinin sunmuş olduğu önergenin, sebepleri göz
ardı etmesinden ve sadece kısır ve sığ bir bakış açısıyla sunmuş olduklarından
dolayı bu önergenin karşısındayız. Ben, tek boyutlu bir bakış açısıyla
getirilen bu önergenin aleyhinde olduğumuzu beyan eder, bütün Genel Kurulu
saygıyla selamlarım. (AK PARTİ sıralarından alkışlar)
BAŞKAN
– Teşekkürler Sayın Köseoğlu.
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken.
İDRİS
BALUKEN (Diyarbakır) – Sayın hatip, konuşması sırasında, grubumuzun verdiği
önergenin sığ ve tek taraflı bir bakış açısına sahip olduğunu ifade etti,
dolayısıyla, açık bir sataşmada bulundu.
BAŞKAN
– Buyurunuz Sayın Baluken, sataşmadan dolayı iki dakika söz veriyorum.
VI.- SATAŞMALARA İLİŞKİN KONUŞMALAR (Devam)
6.- Diyarbakır Milletvekili İdris Baluken’in,
Trabzon Milletvekili Ayşe Sula Köseoğlu’nun HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
İDRİS
BALUKEN (Diyarbakır) – Teşekkür ederim Sayın Başkan.
Değerli
milletvekilleri, aslında şahsi kanaatimi sorarsanız, Cumhuriyet Halk Partisi
adına buradan konuşma yapan sayın hatibin konuşması üzerine tek bir kelime bile
etmeden bu önergeye bütün Meclisin onay vermesi gerektiği kanaatindeyim.
Gerçekten hepimizin duygularını ifade edebilecek çok güzel bir konuşma yaptı
burada ve bütün Meclisi bu duyarlılığa çağırdı ancak buradan gelip tekrar bir
taraf söylemiyle, bir tarafı mahkûm edecek şekilde, savaşta çocukların yaşamış
olduğu bütün bu acılara âdeta sırtını döner bir tavır içerisinde olmak, her
şeyden önce size yakışmıyor, olmaması gerekiyor. 
Bakın,
siz burada birkaç örnek verdiniz. Verdiğiniz örneklerin tamamı, yanlış bilgiler
üzerinden Genel Kurula aktarıldı. Sizin bahsetmiş olduğunuz o hamile kadının
karnındaki çocuğun ölmesi, katledilmesi defalarca bu kürsüden fotoğrafları da
gösterilerek ifade edildi ama sizin ifade ettiğiniz şekilde PKK’lilerin,
YDG-H’lıların açmış olduğu ateşle değil, önemi de yok, güvenlik güçlerinin
açmış olduğu ateşle o çocuk katledildi. Anne karnında yaşam hakkı gasbedilen
bir çocuğun dramını konuşuyoruz. 
HÜSNÜYE
ERDOĞAN (Konya) – AK PARTİ söyleyince yanlış, siz söyleyince doğru, öyle mi?
İDRİS
BALUKEN (Devamla) – Siz 9 yaşındaki Fırat’tan bahsettiniz. Fırat’ın babasıyla
konuştunuz mu, herhangi biriniz konuştunuz mu? Ben konuştum. Fırat’ın babası
“Ne yapın, edin akan bu kanı artık durdurun.” diyor. Böyle buraya gelip bir
savaş çığırtkanlığı yapıp bu işin üzerinden siyaset yapın demiyor. (AK PARTİ
sıralarından gürültüler)
METİN
GÜNDOĞDU (Ordu) – Size söylüyor bunu.
İDRİS
BALUKEN (Devamla) – Bize demiyor. Onu bize de söylüyor, size de söylüyor,
herkese söylüyor.
Bakın,
burada aradaki fark ne biliyor musunuz? Fırat’ın yaşamıyla ilgili PKK çıkıp
“Evet, bir kaza olmuştur. Döşenen mayınla Fırat canını yitirmiştir. Ailesinden
ve halkımızdan özür diliyoruz.” dedi ve bu konuda soruşturma açtığını söyledi.
(AK PARTİ sıralarından gürültüler)
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Peki, siz bugüne kadar bu katlettiğiniz çocuklarla ilgili
bir tek özür dilediniz mi, bir tek aileye taziye ziyaretinde bulundunuz mu?
Aradaki fark burada bulunuyor. 
METİN
GÜNDOĞDU (Ordu) – Kim katletti ya? Ne katletmesi?
HÜSNÜYE
ERDOĞAN (Konya) – Hangi çocuklar devlet tarafından katlediliyor, hangisi?
İDRİS
BALUKEN (Devamla) – Bu önergenin bakış açısından dem vurarak reddedilmesi size
iktidar partisi olarak da yakışmaz. Savaş, bütün çocukları etkileyen bir vahşet
tablosuna doğru hızla hepimizi sürüklüyor. O nedenle gelin, hep beraber bir
komisyon kurup savaş bölgesindeki çocukların mağduriyetlerini araştıralım.
NURSEL
REYHANLIOĞLU (Kahramanmaraş) - PKK silahı bıraksın, PKK.
FİLİZ
KERESTECİOĞLU (İstanbul) – Ya, çocuklardan söz ediyoruz, “PKK silah bıraksın”la
çözülür mü bu?
NURSEL
REYHANLIOĞLU (Kahramanmaraş) – PKK silahı bıraksın, çocuklar ölmesin.
İDRİS
BALUKEN (Devamla) - Hepinizi saygıyla selamlıyorum.
BAŞKAN
–Teşekkür ederiz Sayın Baluken.
Sayın
Yaşar, sisteme girmiş, buyurunuz.
IV.- AÇIKLAMALAR (Devam)
59.- Malatya Milletvekili Nurettin
Yaşar’ın, Hristiyan yurttaşların Noel Bayramı’nı kutladığına ilişkin açıklaması
NURETTİN
YAŞAR (Malatya) – Ben acemi bir vekilim efendim, tazeyim daha. Süre bir dakika
mı, daha fazla veremiyor musunuz?
BAŞKAN
– Hayır.
NURETTİN
YAŞAR (Malatya) – Bir dakikaya sığdıramam. 
Birincisi:
Hristiyan yurttaşlarımızın Noel’ini kutlamak için söz aldım ama anlatacağım
başka şeyler de vardı, böyle alicenap bir Başkanlık sergilerseniz, bana iki
dakika söz hakkı verirseniz daha iyi olur diye düşünüyorum. Ne diyorsunuz,
gelin pazarlık yapalım?
BAŞKAN
– Sayın Yaşar, siz, sisteme yerinizden girdiğiniz için usul olarak…
NURETTİN
YAŞAR (Malatya) – Bilmiyorum ben, vallahi bilmiyorum, daha yeni öğreniyorum bu
işleri.
BAŞKAN
– …hakkınız bir dakikadır, daha sonra grup önerilerinde söz alıp konuşma
yapabilirsiniz partiniz adına, dolayısıyla şimdilik size bir dakika vermek
durumundayım.
NURETTİN
YAŞAR (Malatya) – Ben bazı isimler anacağım… Bir dakikam bitti mi, süre işliyor
mu bu anda?
BAŞKAN
– Devam ediniz Sayın Yaşar.
NURETTİN
YAŞAR (Malatya) – Ben, Garo arkadaşımın, Markar’ın ve burada varsa başka
Hristiyan arkadaşların, eski bir arkadaşım Hrant Dink’in, çocukluğumda gördüğüm
Artin amcanın, manifaturacı Manufer’in, yağcı Garbis’in, Kevork ustanın,
bunların hepsinin bayramını kutluyorum. Bir de…
(Mikrofon
otomatik cihaz tarafından kapatıldı) 
BAŞKAN
– Bir dakika daha veriyorum Sayın Yaşar, buyurunuz.
NURETTİN
YAŞAR (Malatya) – Çocukluğumda sokakta oynarken -Garo, bilir oraları- bir
teyze, bize soğan kabuğuyla haşlanıp kırmızıya boyanmış yumurta verirdi,
sonradan öğrendim ki o Paskalya’da dağıtılan yumurtalarmış. Bunu Hrant’a
anlattığım zaman yeri ve evi tarif ettim “O, benim anamdı.” dedi, o anneye de
selam ediyorum, onun da Noel’ini kutluyorum. Bunu belki biraz uzatmak mümkün
ama baştan hatırlamadığımız için de bu arkadaşlarımızdan, bu yurttaşlarımızdan
özür diliyorum. Bütün Hristiyan âleminin Noel’ini, bayramını kutluyorum, tebrik
ediyorum.
Ayrıca, Sırrı arkadaşımızın tezeği bu
kadar aşağılamasını reddediyorum. Biz, tezeği tanıyarak büyüdük, Sırrı da
dâhil.
BAŞKAN – Teşekkür ederiz Sayın Yaşar.
Sayın Atıcı, buyurunuz. 
60.- Mersin Milletvekili Aytuğ Atıcı’nın,
siyasi partilerin kendi aralarındaki kavgaları çocuklara yansıtmaması
gerektiğine ilişkin açıklaması
AYTUĞ ATICI (Mersin) – Teşekkür ederim
Sayın Başkan.
Sayın Başkan, HDP’nin bu önerisine AKP’li
arkadaşlarımın “Hayır.” demesini rica edeceğim buradan. Neden bunu istiyorum?
Çünkü çocuklar, ortak değerimiz. Ölen çocuklar, öldü gitti zaten ama AKP’li
hatiplerin konuşmalarından sonra anladım ki eğer böyle bir komisyon kurulursa ve
sizin tarzınızda böyle konuşmalar devam ederse o komisyonda, geride kalan ve
yaşayan çocuklar bundan zarar görecekler. Ben bir çocuk hekimiyim ve çocukların
nelerden örseleneceğini biliyorum. Kendi aramızdaki kavgaları çocuklara
yansıtmamamız gerekiyor. Siz, bu kafada devam edecek iseniz bu önergeye
“Hayır.” deyin; “Hayır.” deyin, bari bir yararınız olur çocuklara. 
BAŞKAN – Sayın Erdoğdu, buyurunuz.
61.- İstanbul Milletvekili Aykut
Erdoğdu’nun, Türkiye’nin, özellikle bankacılık işlemlerinin yurt dışı kaynaklı
bir siber saldırı altında olduğuna yönelik bilgilerle ilgili Hükûmetten bilgi
almak istediğine ilişkin açıklaması
AYKUT ERDOĞDU (İstanbul) – Sayın Başkan,
tabii ki bu önemli konunun önemini geriye atmak istemem ama Hükûmetten bir
konuda açıklama istiyorum: Türkiye’nin şu an bir siber saldırı altında olduğu,
özellikle bankacılık işlemlerimizin yurt dışı kaynaklı bir siber saldırı
altında olduğuna yönelik bilgiler geliyor, şikâyetler geliyor hatta Ulaştırma
Bakanlığının sitesine doğru da böyle bir saldırı olduğu yönünde bilgi var. Bu
konuda Hükûmetten açıklama istiyorum.
Teşekkür ederim.
BAŞKAN – Teşekkürler Sayın Erdoğdu.
IX.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, İstanbul Milletvekili
Filiz Kerestecioğlu ve arkadaşları tarafından, Türkiye’de çatışma sürecinde
yaşanan çocuk ölümlerinin ve çocukların bu süreçte gördükleri zararın tespit
edilmesi ve giderilmesi yönünde gerekli çalışmaların yapılması amacıyla
22/12/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun, 24 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Değerli milletvekilleri,
Halkların Demokratik Partisi Grubu önerisini oylarınıza sunacağım: Öneriyi
kabul edenler... Kabul etmeyenler... Öneri kabul edilmemiştir. 
Sayın Erdoğdu, Hükûmete ilişkin yapmış
olduğunuz öneriyi muhtemelen sayın bakanlar değerlendirecektir. Biz birazdan
yemek arası vereceğiz, belki aradan sonra bir açıklama gereği duyabilirler.
Dolayısıyla, kendilerine zaman tanıyacağız. 
Şimdi,
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım. 
3.- CHP Grubunun, Aydın Milletvekili Bülent
Tezcan ve 23 milletvekili tarafından, ülkemizdeki yolsuzluk olaylarının
nedenleri ve sonuçları ile gelir dağılımında yarattığı etkilerin, toplumsal
yaşamımızda yarattığı yozlaşma ile toplum psikolojisine getirdiği
olumsuzlukların, toplumda yarattığı umutsuzluğun, adalet sistemine olan güvene
etkilerinin incelenmesi ve alınması gereken önlemlerin belirlenmesi amacıyla
24/12/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun, 24 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
24/12/2015
Türkiye Büyük Millet Meclisi Başkanlığına
Danışma
Kurulunun 24/12/2015 Perşembe günü (Bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisini
iç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Levent
Gök
 Ankara
 Grup
Başkan Vekili
Öneri:

Aydın
Milletvekili Bülent Tezcan ve 23 milletvekili tarafından ülkemizdeki yolsuzluk
olaylarının nedenleri ve sonuçları ile gelir dağılımında yarattığı etkileri,
toplumsal yaşamımızda yarattığı yozlaşma ile toplum psikolojisine getirdiği
olumsuzlukları, toplumda yarattığı umutsuzluğu, adalet sistemine olan güvene
etkilerinin incelenmesi ve alınması gereken önlemlerin belirlenmesi amacıyla
24/12/2015 tarihinde Türkiye Büyük Millet Meclisi Başkanlığına verilmiş olan
Meclis araştırma önergesinin Genel Kurulun bilgisine sunulmak üzere bekleyen
diğer önergelerin önüne alınarak 24/12/2015 Perşembe günlü birleşiminde
sunuşlarda okunması ve görüşmelerinin aynı tarihli birleşiminde yapılması
önerilmiştir.
BAŞKAN
– Cumhuriyet Halk Partisi Grubu önerisi lehinde Aydın Milletvekili Sayın Bülent
Tezcan. 
Buyurunuz
Sayın Tezcan. (CHP sıralarından alkışlar)
Süreniz
on dakikadır. 
BÜLENT
TEZCAN (Aydın) – Teşekkür ederim Sayın Başkan. 
Sayın
Başkan, öncelikle Başkan Vekili olarak kürsüdeki göreviniz nedeniyle tebrik
ediyorum, başarılar diliyorum. 
Sayın
Başkan, değerli milletvekili arkadaşlarım; bakın, önce bir şeyi paylaşmak
istiyorum sizlerle. Ne yazık ki belki de Parlamento tarihimizde yeni bir
şeylerle karşı karşıya kalmanın hazırlığı içerisindeyiz. Bir Meclis Başkanlığı
sansürüyle karşı karşıyayız, önce bunu paylaşmak istiyorum yüce Meclisle.
Milletvekilleri, milletin seçip gönderdiği ve onun adına hem yasama hem de
denetim faaliyeti yapan temsilcilerdir. Türkiye Büyük Millet Meclisi
Başkanlığı, Meclis faaliyetlerinde, yasama ve denetim faaliyetlerinde sansür
makamı değildir. Bunu niye söylüyorum? Bunu şunun için söylüyorum: Bu
konuştuğumuz Meclis araştırma önergesinde iki cümle nedeniyle önergemiz önce
iade edildi; çıkarıldı, çıkardık bu iki cümleyi. Gerekçe, şahsıma ve bu noktada
grup başkan vekilliği olarak önergeyi Türkiye Büyük Millet Meclisi gündemine
getiren grubumuza da bir hakarettir. İç Tüzük’ün 67’nci maddesine göre, kaba
ifadeler içerdiği söyleniyor. 
Değerli
milletvekilleri arkadaşlarım, biz özellikle dilekçelerimize dikkat ederiz
konuşmalarımızda kaba ifadeler olmaması için. Şimdi, sizlerle Türkiye Büyük
Millet Meclisi Başkanlığının sansürlediği cümleleri paylaşmak istiyorum, kaba
ifade var mı yok mu siz bakın. Yolsuzluk araştırması isterken demişiz ki 17-25
Aralığı da kapsayarak genel tabloya baktığımızda: “Devleti soyanların adalete
teslim edilmesi yerine yürütmenin gücüyle olayların üzerinin örtülmesine
çalışılmıştır.” Birinci cümle bu.
AYTUĞ
ATICI (Mersin) – Çok kaba!
BÜLENT
TEZCAN (Devamla) – İkincisi: “Ne yazık ki, yasama organı da yasal
düzenlemelerle ve parlamenter denetim fonksiyonu amacından saptırılarak rüşvet
yolsuzluk olaylarının örtbas edilmesine alet edilmiştir.” Ne var bunda
arkadaşlar? 
AYTUĞ
ATICI (Mersin) – Bu da çok kaba!
BÜLENT
TEZCAN (Devamla) – Yani, bir milletvekili, kullanacağı cümleleri Meclis
Başkanının arzu ettiği şekilde mi kullanmak zorunda? Evet, Türkiye Büyük Millet
Meclisi, 17-25 Aralık soruşturmalarında Anayasa’nın kendisine yüklediği denetim
faaliyetini yapmamıştır, etki altında kalmıştır, bu konuda sicili bozuktur. Ee,
bunu söyleyeceğiz. Neresinde hakaret var bunun? Evet, Hükûmet, yürütme organı,
17-25 Aralık soruşturmaları sürecinde yolsuzlukların ortaya çıkarılması için
değil, yolsuzlukların üstünü örtmek için elinden gelen çabayı yapmıştır. Ben,
milletin vekiliyim. Ben, Türkiye Büyük Millet Meclisi Başkanının vekili
değilim, milletin vekiliyim ve bunu söyleyeceğim. (CHP sıralarından alkışlar)
Öyle şey olur mu? 
Değerli
arkadaşlar, bakın, ne oldu 17-25 Aralık soruşturmalarında? Bakın, Türkiye
yolsuzlukta nerede? Size Dünya Şeffaflık Örgütünün Yolsuzluk Algı Endeksi’ni
söyleyeceğim: 2012 yılında Türkiye, Dünya Şeffaflık Örgütünün Yolsuzluk Algı
Endeksi’nde 54’üncü sırada, 2014 yılında 64’üncü sıraya gerilemiş, 64’üncü
sıraya çıkmış. Niye? Çünkü arada 17-25 Aralık soruşturmaları var. Hepimiz
biliyoruz, 4 tane bakan, bürokratlar, siyasetçiler, birisi koluna saat takmış,
birisi çikolata kutusunda para almış –iddia bu, aldı, almadı, bilemem- birisi
çantalarla para taşımış, birisi de “Ben, sana bir şey diyenin önüne yatarım
Rıza’cığım, Zarrab’cığım.” demiş, önüne yatmış devletin bakanı. 
Değerli
arkadaşlar, bunu Türkiye Büyük Millet Meclisi görüşmeyecek de neresi görüşecek?
Yolsuzluklarla ilgili Türkiye’nin geldiği bu tabloyu cesaretle konuşmayacaksak,
araştırmayacaksak bu Meclis neyi görüşecek, neyi araştıracak? 
Sayın
milletvekilleri, hepimiz, 17-25 Aralık sürecinde ne olduğunu biliyoruz. 85
milyar euro, 85 milyar euro, yolsuzluğa konu olan rakam, yaklaşık 250 milyar lira,
eski katrilyon, 250 katrilyon lira eski parayla. Millet, vatandaşlar anlasın
diye söylüyorum. 
Peki,
ne oldu, ne oldu bunun sonunda? Hızla hâkimlere, savcılara görevden el
çektirildi. Ya, şimdi, normal hukuk devletinde, demokraside usul nedir? Her
ülkede yolsuzluk olabilir, her ülkede yolsuzluk olabilir ama normal demokratik
ülkelerde, hukuk devletinde devlet yolsuzluk yapanın üzerine gider, delilleri
toplar, soruşturur. Bizde ne oldu? Bizde Hükûmet yolsuzluk yapanın üzerine
gidenin üzerine gitti. Hâkimler, savcılar görevden el çektirildi, polis
müdürleri, emniyet müdürleri, emniyet görevlilerinin tamamı sürgün edildi,
hızla mevzuat değiştirildi, hızla yeni hâkimlikler ihdas edildi, yeni sulh ceza
hâkimlikleri ihdas edildi ve arkasından devletin Hükûmet eliyle soyulmasının
soruşturulması engellendi. Yaşanan tablo bu. 
Bakın,
burada hukuk fakültelerinde utanç dersi olarak okutulacak takipsizlik kararı
verildi. 17 Aralık takipsizlik kararı ve 25 Aralık takipsizlik kararı, emin
olun, önümüzdeki dönemde yargının siyaset emrinde nasıl paçavraya
dönüştürüldüğünün çok somut belgesi olarak okutulacak. Ne yazık ki böyle bir
kötü müktesebat bıraktık. 
Değerli
milletvekili arkadaşlarım, takipsizlik kararlarının arkasından hâkimler,
savcılar ihraç edildi. Şimdi deniyor ki: “E, o hâkim, savcılar paralelciydi.”
E, günaydın, günaydın. Bu kürsüden, ben, en az elli sefer Ergenekon davasında,
Balyoz davasında çıkıp birer birer sizin iştirak hâlinde olduğunuz o hâkim ve o
savcıların, o Zekeriya Öz’ün ne yaptığını anlattım. O zaman şu sıralardan bize
çıkıp diyordunuz ki: “E, bırakın canım yargı işini yapsın.” Türk Silah
Kuvvetlerine kumpas kurarken “O savcılar, bırakın yargı işini yapsın.” ama
bakan çocuklarının yolsuzluklarını soruştururken o savcılar darbeci oluyor. O
savcılar darbeciyse darbenin iştirakçisi o zaman sizsiniz, bu Hükûmet. Onlara
bu imkânı veren, zırhlı arabaları veren, o güne kadar o saltanatı sunan onlardı.

HALİS
DALKILIÇ (İstanbul) – Ya çok bağırdın. Grubunuzun hepsi gitti, hiç kimse
dinlemiyor.
BÜLENT
TEZCAN (Devamla) - Bakın, Tuncay Özkan şu anda milletvekili. Tuncay Özkan’a
ifadesini alırken koltukta bağdaş kurup tespih çekerek o savcıların ne dediğini
biz biliyoruz. Sizin kanatlarınız altındaydı onlar. Şimdi, ne zaman ki oklar
size yöneldi, telaşa düştünüz. Bu telaş suçluların telaşıdır. 
Değerli
milletvekili arkadaşlarım, Türkiye Büyük Millet Meclisi kimsenin hırsızlığının,
yolsuzluğunun ortağı olmak zorunda değildir. 
MEHMET
NACİ BOSTANCI (Amasya) – Değil zaten, değil, ortağı değil. 
BÜLENT
TEZCAN (Devamla) – Böyle bir derdimiz, böyle bir zorunluluğumuz yok. Onun için
hep beraber, bu süreci birlikte ele almak zorundayız. 
Şimdi
bir başka şey daha çıktı: Darbe. Şimdi bu yolsuzluk soruşturmaları darbe
girişimiymiş. “Yavuz hırsız ev sahibini bastırır.” diye bir söz vardır.
Dünyanın neresinde, tarihin hangi döneminde hırsızları kovalayarak darbe
yapılmış? Hırsızı kovalayarak darbe yapıldığı nerede görülmüş? 
MARKAR
ESEYAN (İstanbul) – Size de yaptılar, Genel Başkanınızı değiştirdiler, Baykal’a
kumpas kurdular. 
BÜLENT
TEZCAN (Devamla) – Arkadaşlar, o savcıların, hâkimlerin ne olduğuyla biz hiç
meşgul değiliz ama biz, milletin, tüyü bitmemiş yetimin 85 milyar eurosunun
peşindeyiz. Bizim derdimiz bu. (CHP sıralarından alkışlar) 
İLKNUR
İNCEÖZ (Aksaray) – Söylediğiniz Türkiye Cumhuriyeti devleti bütçesi ayarında,
Hükûmet bütçesi neredeyse. Rakamların ne kadar gerçek olduğu ortada. 
BÜLENT
TEZCAN (Devamla) – Bunun için, bakın, Türkiye, bu yolsuzluk sürecinde, buna
destek olan bir medyayla beraber, yolsuzluk ile medyanın kirli ilişkisi, ortaya
çıkan, doğan çocuk havuz medyası. E, biz bilmiyor muyuz? Bu kirli ilişkinin
çocuğu bir havuz medyası değil mi? Şimdi hep beraber bir darbe teranesi,
yolsuzluğu yapan ile yolsuzluğu koruyan ve onun gayrimeşru çocuğu olan havuz medyası
el birliğiyle milleti kandırmaya çalışıyor. Ya bu Meclis bu yalana teslim
olacaktır ya bu Meclis Gazi Meclis olduğunu gösterecek, beytülmale el uzatanın
elini kıracaktır. 
Hepinize
saygılar sunuyorum, sağ olun, var olun. (CHP sıralarından alkışlar)
BAŞKAN
– Teşekkür ederiz Sayın Tezcan. 
HALİS
DALKILIÇ (İstanbul) – Burası miting meydanı mı?
MEHMET
NACİ BOSTANCI (Amasya) – Sayın Başkan…
BAŞKAN
– Buyurunuz Sayın Bostancı. 
IV.- AÇIKLAMALAR (Devam)
62.- Amasya Milletvekili Mehmet Naci
Bostancı’nın, Aydın Milletvekili Bülent Tezcan’ın CHP grup önerisi üzerinde
yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Bu
Meclis her zaman Gazi Meclistir, her zaman Gazi Meclis olmanın kuralları, ahlakı,
edebi çerçevesinde kararlarını alır. Bir kere bunu her yere yazmakta fayda var.
“Ya öyle ya böyle.” şeklinde bir değerlendirme doğru değildir. Bu Parlamento
millet iradesiyle teşekkül ediyor. Eğer Parlamentoya bühtanda bulunursak bu
bühtanın gittiği yer milletin kendisidir. 
O
yüzden Parlamentoya ilişkin değerlendirme yaparken “ya/ya da” tarzında bir
yorumun gereği yoktur. Bu Parlamento yolsuzluk yapanın da elini kırar,
yolsuzluk yoksa da bunu açıklar ve ortaya koyar. Zaten sayın muhalefet
vekillerinin, gruplarının ifade etmiş olduğu konular Meclis gündemine geldi
-gelmedi değil- konuşuldu, tartışıldı, emin olun defalarca cevaplandı. Biz
bıktık, millet bıktı, arkadaşlar bıkmadı. 
AYTUĞ
ATICI (Mersin) – Biz bıkmayacağız, ölene kadar.
MEHMET
NACİ BOSTANCI (Amasya) – Devam etsinler, bence etsinler, ölene kadar devam
etsinler…
AYTUĞ
ATICI (Mersin) – Boynumuzun borcu o bizim, o çocuklara borcumuz.
MEHMET
NACİ BOSTANCI (Amasya) – …anlatsınlar; biz de gereken cevapları veririz. 
KEMAL
ZEYBEK (Samsun) – Biz Tayyip’i mezardan çıkaracağız, yine de yargılayacağız. 
MEHMET
NACİ BOSTANCI (Amasya) – Yalnız, bir iki hususun altını çizmek isterim. Birisi,
sayın konuşmacı 85 milyar euro yolsuzluk olduğunu iddia ediyor. 1 euro, 1 lira
bile yolsuzluk olsa bunun hesabını sormak hepimizin boynunun borcu. “85 milyar
euro” dediği, 100 milyar dolar aşağı yukarı, yani çarparsanız Türkiye’nin
gayrisafi millî hasılasının yaklaşık sekiz buçukta 1’i. Böylesine muazzam bir
yolsuzluk iddiasını ortaya koyarken bunun tıpkı, ağızda, çekilen bir diş gibi
nasıl bir boşluk doğuracağını da memleket hayatında görmek lazım. Böyle bir
boşluk yok. 
AYTUĞ
ATICI (Mersin) – 5 milyon insan açlık sınırının altında yaşıyor Sayın Başkan.
Nasıl boşluk yok?
MEHMET
NACİ BOSTANCI (Amasya) – Dolayısıyla iddiada bulunurken ölçekleri de -en
azından iddiada bulunurken- dikkatli bir şekilde ortaya koymakta fayda var. 
Sayın
Başkanın buradaki tasarrufu keyfî bir tasarruf değildir. İç Tüzük çerçevesinde,
60’ıncı maddeye göre kendi takdiri esasında gerçekleşmiş bir olaydır. Tabii ki
arkadaşlar itiraz edebilirler. Bunu başka mecralarda da konuşmak mümkün.
Parlamentonun söz hakkını kimse kısıtlamıyor. Bu Parlamentoda Danışma Kurulu
toplandığında anlaşma sağlanamazsa eğer, zaten muhalefet grupları kendi
önerilerini her zaman getiriyorlar, her zaman konuşuluyor. Hiçbir zaman da
herhangi bir kısıtlama söz konusu değil. Yani sanki böyle bir şey varmış gibi
bir algı yaratmaya çalışmanın da yeri olmadığı kanaatindeyim, kanaatten öte
Parlamentonun tarihi buna şahittir.
Saygılarımla.

BAŞKAN
– Teşekkür ederiz Sayın Bostancı.
NURETTİN
YAŞAR (Malatya) – Sayın Başkanım…
BAŞKAN
– Buyurunuz Sayın Yaşar. 
NURETTİN
YAŞAR (Malatya) – Ben bu Meclise yeni dönemde geldim. 
BAŞKAN
– Hoş geldiniz. 
NURETTİN
YAŞAR (Malatya) – Konuşmacı geçmişe dönük beni de suçlayıcı beyanlarda bulundu.
Ben burada yoktum, o suçlamayı hak etmiyorum. Benim suçluluk duygusuyla
herhangi bir tavrım, tepkim söz konusu değil.
AYKUT
ERDOĞDU (İstanbul) – Ne dedi? 
LEVENT
GÖK (Ankara) – Efendim, öyle bir şey yok. 
BÜLENT
TEZCAN (Aydın) – Tutanaklar gelsin, baksın.
LEVENT
GÖK (Ankara) – Bir tutanaklara bakın efendim.
BAŞKAN
– Sayın Yaşar, ben size ilişkin herhangi bir sataşmanın olmadığını biliyorum.
NURETTİN
YAŞAR (Malatya) – Bakın, efendim, ben üstüme alınıyorum. Adımın zikredilmesi
gerekli değil. 
BAŞKAN
– Müsaade ederseniz tutanakları isteyelim, bakalım, varsa eğer size ilişkin bir
sataşma…
NURETTİN
YAŞAR (Malatya) – Hayhay efendim. Benim olmadığım bir dönemde olan biten bir
şeyden dolayı herkesi suçlayıcı bir şeyde bulundu. 
LEVENT
GÖK (Ankara) – Efendim, zaten kendisinin olmadığını ifade ediyor. Böyle bir şey
olabilir mi? Kendisinin olmadığı bir dönemde…
NURETTİN
YAŞAR (Malatya) – Ben o tavrın, tepkinin içinde değilim.
BAŞKAN
– Sizin şahsınıza ilişkin bir sataşma varsa Sayın Yaşar, ben tutanaklara
bakacağım, size bir dahaki oturumda söz vereceğim.
NURETTİN
YAŞAR (Malatya) – Bütün grubu itham edici bir beyanda bulundu efendim.
BAŞKAN
– Şimdi, Sayın Gök’e…
NURETTİN
YAŞAR (Malatya) – Bir de “Bu suçluluk duygusundan kaynaklanan bir tavır.” gibi
bir şey söyledi. Ben herhangi bir suç işlemedim. Suçluluk duygusu taşımıyorum.
Suç işlemeye de niyetim yok. Böyle bir itham da, bana yönelik böyle bir itham
benim zoruma gider, onuruma dokunur.
AYKUT
ERDOĞDU (İstanbul) – Efendim, ya şahsına ya gruba sataşılmıştır. Anladığım
kadarıyla grubunuza bir sataşma var demek ki.
NURETTİN
YAŞAR (Malatya) – Ya, sana ne arkadaş? Sana bir şey söylemedim ki ben, o
konuşmacıyı söyledim.
AYKUT
ERDOĞDU (İstanbul) – Şimdi, bak, hepimizin hukukunu… 
NURETTİN
YAŞAR (Malatya) – Ya, sana ne? Dur ya, sen dur ya! 
AYKUT
ERDOĞDU (İstanbul) – Bak, sen burada anlatıyorsun. Yardımcı olmaya çalışıyorum.

NURETTİN
YAŞAR (Malatya) – Yardımcı olma ya! Herkese yardımcı oluyorsun ya!
BAŞKAN
– Sayın Yaşar… Sayın Milletvekili…
AYKUT
ERDOĞDU (İstanbul) – Ama sen benim hakkımı çiğniyorsun, ben o hakkı
meşrulaştırmaya çalışıyorum. 
NURETTİN
YAŞAR (Malatya) – Ya yok, senin hakkın yok burada, senin hiçbir hakkın yok ya.
Fazlasıyla kullanıyorsun ya.
AYKUT
ERDOĞDU (İstanbul) – Yok öyle bir hakkın o zaman. Yok öyle bir hakkın o zaman. 
BAŞKAN
– Sayın Yaşar, ben tutanakları isteyeceğim, bakacağım, eğer sataşma varsa…
AYKUT
ERDOĞDU (İstanbul) – Böyle bir nezaketsizlik var mı ya?
NURETTİN
YAŞAR (Malatya) – Efendim, tekrar söylüyorum, benim ismim zikredilerek telaffuz
edilen bir sataşma değil fakat ben diyorum ki ben suç işlemedim. 
KAZIM
ARSLAN (Denizli) – İşlemedin, otur, otur, bir şey yok.
NURETTİN
YAŞAR (Malatya) – Dolayısıyla birinin bana suçluluk psikolojisiyle bir tavır…
BAŞKAN
– Sayın Yaşar, şimdiye kadar konuşmuştunuz.
Buyurunuz,
iki dakika veriyorum.
AYKUT
ERDOĞDU (İstanbul) – Tebrik ediyorum Başkan. Demokratik bir davranış bu, şu
Meclise demokrasi getirdiniz, gerçekten. İktidar milletvekilleri de biraz
konuşsun.
BAŞKAN
– Buyurunuz. (AK PARTİ sıralarından alkışlar)
VI.- SATAŞMALARA İLİŞKİN KONUŞMALAR (Devam)
7.- Malatya Milletvekili Nurettin Yaşar’ın,
Aydın Milletvekili Bülent Tezcan’ın CHP grup önerisi üzerinde yaptığı konuşması
sırasında şahsına sataşması nedeniyle konuşması
NURETTİN
YAŞAR (Malatya) – Sayın Başkanım, teşekkür ederim.
Değerli
arkadaşlar, ben suçlu değilim, herhangi bir suç işlemedim. Suçluluk psikolojisi
içerisinde herhangi bir tavır sergilemiyorum. Burada biri kalkıp da insan
hakkından, kişi onurundan bahsederek, çocuk haklarından, hak ihlallerinden
bahsederek, böyle büyük kelimelerle, şablonlarla, klişelerle konuşup
gözlerimizin içine baka baka bizim hakkımızı ihlal ediyorsa buna bütün Meclis
grubu olarak, bütün partiler olarak herhâlde nezaketen de olsa biraz yavaş ol
arkadaş dememiz gerekir.
AYTUĞ
ATICI (Mersin) – Kim söylemiş acaba onu?
AYKUT
ERDOĞDU (İstanbul) – Hangisi için söylüyorsunuz?
NURETTİN
YAŞAR (Devamla) – Bunu biraz önce konuşan hatip söyledi. 
Bu
vesileyle, burada söz almışken…
BÜLENT
TEZCAN (Aydın) – Ben mi söyledim?
NURETTİN
YAŞAR (Devamla) – Hayır hayır, sen söylemedin. 
AYTUĞ
ATICI (Mersin) – Kim söyledi arkadaş?
NURETTİN
YAŞAR (Devamla) – İşte, suçluluk psikolojisi bu. Bir şey söylemedin diyorum.
BÜLENT
TEZCAN (Aydın) – Biraz önce ben konuştum da onun için diyorum.
AYTUĞ
ATICI (Mersin) – Merak ediyoruz, kim söyledi acaba?
NURETTİN
YAŞAR (Devamla) – MHP’li konuşmacı söyledi. Bir dakika dinle. 
Bu
vesileyle, biraz önce orada, yerinizde oturan, bilişimci olduğunu söyleyen bir
arkadaşıma dedim ki… Burada Ali Bey ses havuzları oluşturulduğundan bahsederken
“Olur mu öyle teknoloji? Ben bilişimciyim.” filan dedi. Şimdi anlatıyorum ben. 
Zeynep
İnanoğlu Özdemir diye bir isim. Cüneyt Özdemir’in karısı, sinema yapımcısı
Türker İnanoğlu ve Gülşen Bubikoğlu’nun kızı. Koç Lisesinde okumuş, Harvard’da
okumuş, Cambrige’de doktora ve yüksek lisans yapmış. Alanı ne biliyor musunuz?
“Ses sentezleme ve konuşmacı dönüştürme” konusu. Ses tanıma konusunda üç patent
almış. Aynı zamanda Bay ve Bayan Clinton’dan ödül almış. “Seslerin Farklı
Duygulara Dönüştürülmesi” konulu doktora tezi var, 250 sayfalık. 
(Mikrofon
otomatik cihaz tarafından kapatıldı)
NURETTİN
YAŞAR (Devamla) – İlginç bir şey söyleyeceğim şimdi.
Başkanım,
bir dakika müsaade eder misiniz?
SÜREYYA
SADİ BİLGİÇ (Isparta) – Siz konuşun, kayıtlara girer.
NURHAYAT
ALTACA KAYIŞOĞLU (Bursa) – O zaman gönderin bilimsel araştırma yapılsın ya.
Niye bunu anlatıyorsunuz ki burada? 
NURETTİN
YAŞAR (Devamla) – Bir dakika…
AYTUĞ
ATICI (Mersin) – Ver Başkanım, ver; ver beş dakika.
BAŞKAN
– Sayın Yaşar, benim iyi niyetimi suistimal etmeyiniz lütfen. Bakınız…
NURETTİN
YAŞAR (Devamla) – Efendim, Meclise teknik bir konuda bilgi vereceğim. Çok
konuşulan bir şey.
NURHAYAT
ALTACA KAYIŞOĞLU (Bursa) – Bilimsel araştırma yapılsın, niye kaçıyorsunuz
bundan? Bilirkişi incelesin, uluslararası bağımsız kuruluşlarca araştırma
yapılsın.
NURETTİN
YAŞAR (Devamla) – Çok konuşulan bir şey.
SÜREYYA
SADİ BİLGİÇ (Isparta) – Sayın Yaşar, siz bitirin, tutanaklara girsin.
NURETTİN
YAŞAR (Devamla) – Müsaade ederseniz…
AYKUT
ERDOĞDU (İstanbul) – Sayın Başkanım, verin bir dakika daha.
AYTUĞ
ATICI (Mersin) – Ver Allah aşkına Başkanım.
BAŞKAN
– Sayın Yaşar, bu uzadıkça uzuyor gerçekten. Henüz bir ara bile veremedik.
NURETTİN
YAŞAR (Devamla) – Hayır efendim, bir dakikayı geçmeyecek, söz.
BAŞKAN
– Tamam, buyurunuz, bir dakika.
NURETTİN
YAŞAR (Devamla) – Bakın, Nazlı Ilıcak diye bir hanımefendi var. 2011’de Nazlı
Ilıcak, Zeynep’ten bahsediyor.
HAYDAR
AKAR (Kocaeli) – O zaman methiyeler düzüyordunuz o hanımefendiye.
NURETTİN
YAŞAR (Devamla) – Lütfen… Teknik bir konu.
NURHAYAT
ALTACA KAYIŞOĞLU (Bursa) – Teknik bir konuya bilirkişiler karar versin, siz
değil.
NURETTİN
YAŞAR (Devamla) – Nazlı Ilıcak’ı iyi bilirsiniz, hani şu Ali Fuat Yılmazer diye
polis şefimiz vardı, onun kankası ve Zeynep’i de ilk defa lanse eden bir hanımefendi.

HAYDAR
AKAR (Kocaeli) – Sayın Başkan, iyi niyetinize güvenerek ben de söz istiyorum. 
NURETTİN
YAŞAR (Devamla) – Teknoloji nasıl yürüyor biliyor musunuz? 
HAYDAR
AKAR (Kocaeli) – Yani, böyle bir şey yok. O varmış, bu varmış, oraya gitmiş,
buraya gitmiş!
NURETTİN
YAŞAR (Devamla) – Mesela, on beş dakika konuşturuyoruz sizi, on beş dakika da
başkasını, makine sesleri modelliyor, o modelleri birbirine dönüştürüyor, sizin
konuştuklarınızı bir başkası konuşabiliyor.
HAYDAR
AKAR (Kocaeli) – Nobel alır, Nobel, senin dediğin olsa.
NURETTİN
YAŞAR (Devamla) – Gerekli vurguları yaparak konuşmaya mutlu, heyecanlı ya da
sinirli bir hava verilebiliyor.
HAYDAR
AKAR (Kocaeli) – Tabii!
NURETTİN
YAŞAR (Devamla) – Nazlı Ilıcak bir örnek veriyor. 2011’de Nazlı Ilıcak,
Zeynep’in becerilerinden, yeteneklerinden bahsederken bir örnek veriyor: “Söz
gelimi Tayyip Erdoğan’ın ses kayıtlarını alıp iyice temizleyebilir, onun
gırtlak ve ağız ve modelini makinede yaratıp herhangi bir metni Tayyip
Erdoğan’ın sesiyle okumasını sağlayabilirler." diyor. 
(Mikrofon
otomatik cihaz tarafından kapatıldı)
HALUK
PEKŞEN (Trabzon) – Ya bizzat kendi “Telefonlarımızı dinlemişler.” diye açıklama
yapıyor.
HAYDAR
AKAR (Kocaeli) – Adam kendi söylüyor, o Tayyip Erdoğan kendi söylüyor,
“Kriptolu telefonumu kullanmış.” diyor. 
NURETTİN
YAŞAR (Devamla) – Bilişimci, bak, bilişimci kardeşim, teknolojiden
bahsediyorum. 
HAYDAR
AKAR (Kocaeli) – Neyi konuşuyorsun Allah aşkına!
BAŞKAN
– Sayın Yaşar, süreniz bitmiştir.
NURETTİN
YAŞAR (Devamla) – Sen bilişimcisin, bilişimcisin sen ya! Bak, bilmediğin bir
konu.
AYTUĞ
ATICI (Mersin) – Sataşmayla ne ilgisi vardı anlamadım.
HAYDAR
AKAR (Kocaeli) – Allah’tan korkun ya! Neyi konuşuyorsun? “Kriptolu telefonumu kullanmış,
dinlemişler.” diyor ya, kriptolu… Oğlunda ne işi var kriptolu telefonun?
Cumhurbaşkanında olur, Başbakanda olur, Genelkurmay Başkanında olur da Bilal’de
kriptolu telefon niye olur be? Bir bunu söyle Allah aşkına!
BAŞKAN
– Sayın milletvekilleri, birleşime kırk beş dakika ara veriyorum.
Kapanma Saati: 20.13 
DÖRDÜNCÜ OTURUM
Açılma Saati: 21.02
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Fehmi KÜPÇÜ
(Bolu)
------0-----
BAŞKAN
– Sayın milletvekilleri, Türkiye Büyük Millet Meclisinin 19’uncu Birleşiminin
Dördüncü Oturumunu açıyorum.
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Aydın Milletvekili Bülent
Tezcan ve 23 milletvekili tarafından, ülkemizdeki yolsuzluk olaylarının
nedenleri ve sonuçları ile gelir dağılımında yarattığı etkilerin, toplumsal
yaşamımızda yarattığı yozlaşma ile toplum psikolojisine getirdiği
olumsuzlukların, toplumda yarattığı umutsuzluğun, adalet sistemine olan güvene
etkilerinin incelenmesi ve alınması gereken önlemlerin belirlenmesi amacıyla
24/12/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun, 24 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
- Cumhuriyet Halk Partisi Grubu önerisinin görüşmelerine kaldığımız yerden
devam ediyoruz. 
Şimdi,
önerge üzerinde aleyhte ilk konuşma, Ankara Milletvekili Sayın Murat
Alparslan’a aittir. 
Buyurunuz
Sayın Alparslan. (AK PARTİ sıralarından alkışlar)
Süreniz
on dakikadır. 
MURAT
ALPARSLAN (Ankara) – Sayın Başkan, çok değerli milletvekilleri; hepinizi
saygıyla, sevgiyle selamlıyorum. 
Görüşülmekte
olan grup önerisinin aleyhinde olmak üzere söz almış bulunmaktayım.
Hani
şair diyor ya: “Yeni bir söz söylüyorum veya söyleyeceğim diye söze başlayan,
belki tarihin en eski sözünü söyler.” Gerçekten de bu konu hakkında gök kubbe
altında her şey söylendi, her şey konuşuldu ve her şey dinlendi, bilindi.
Tabii, bir vakayı değerlendirirken istediğimiz gibi değil, olduğu gibi, nesnel,
objektif, tarafsız bir şekilde değerlendirmek ve kabul etmek durumundayız. 
Hepimiz
“Egemenlik kayıtsız şartsız milletindir.” ilkesi mucibince bir Parlamento
çatısı altında çalışıyoruz. Milletin iradesi üzerinde hiçbir güç, hiçbir
kuvvet, hiçbir kudret de tanımıyoruz. Maalesef, şanlı tarihiyle, zengin
kültürüyle, köklü medeniyetiyle bu kadim devlet ve milletin tarihinde bazen
millet iradesine, egemenliğine kastedenlerin, millet iradesine ipotek koymaya
çalışanların, millet iradesi ve egemenliğine pranga vurma heveslilerinin var
olduğuna da üzülerek şahit olduk. Nitekim, 1960 ihtilalinin, 1971 muhtırasının,
1980 ihtilalinin, sonrasında 28 Şubatların, 27 Nisanların da bu heveslerin
karşılığına denk geldiğini de hepimiz biliyor ve geriye dönüp baktığımızda da o
günleri üzülerek yâd ediyoruz. 
AK
PARTİ olarak geçmişte, darbe ve darbe teşebbüslerine ilişkin olarak bu gibi
olayların bir kısmını yargı önüne çıkarmak ve yargılamak şeklinde de bir ilki
gerçekleştirmiş durumdayız. İşte, 17-25 Aralık da biraz önce saydığım
örneklerde olduğu gibi, belki de tarihimizdeki ilk sivil darbe girişimi ve bir
kalkışmadır, bir kıyam hareketidir. Yargı, adalet, hak, hukuk, vicdan, ahlak
gibi her birimizin ortak değeri olan bu kavramlar üzerinden oluşturulan ve
yargı kisvesi altında bir teşebbüsle başlatılan bu darbe, yine bizim
tarihimizde bir darbe girişimi olarak kalmaya mahkûm olacaktır; çok ustaca
hazırlanmıştır, uluslararası boyutları, hiç tereddütsüz, vardır; büyük bir
tezgâh, tertip ve tuzaktır. 
Bu
oyunlar, belki, 17-25 Aralık tarihinden evvel de 7 Şubat 2012 MİT Müsteşarının
ifadeye çağrılması, sonrasında Gezi olayları ve devamında MİT tırları
soruşturması operasyonlarıyla da ilgili, irtibatlı büyük bir kolektif tezgâhın,
tuzağın ve tertibin işaretidir. Bu büyük oyun, bu büyük tezgâh, bu kirli tuzak,
ne mutludur ki milletimizin basiretiyle, ferasetiyle bozulmuş ve bu darbe
sevicilerin hevesleri kursaklarında kalmıştır.
Değerli
arkadaşlar, bir iddia, bir iftira hakkında aklanabilmenin yolları nelerdir diye
düşündüğümüzde sayabileceğimiz birkaç husus vardır; bunlardan ilki yargı ve
hukuktur. 17-25 Aralıkta, asılsız ihbarlarla, uydurma delillerle, kastı aşan
yetkilerle, kolluk güçlerinin farklı şekillerde kullanılmasıyla, başsavcılığa
haber verilmemekle, UYAP sistemine girmemekle, medyayla iş birliği yaparak
gizlilik hakkının ihlaliyle ve masumluk karinesini de yok sayarak peşin ve ön
yargılarla bir süreç başlatılmış olmakla beraber, bu süreç devam ettirilmiş ve
nihayetinde takipsizlik kararı verilerek usuli işlemler de tamamlanmak
suretiyle bu karar kesinleşmiştir. O günlerde “Hukuk, hak, adalet, yargının
yaptığı yerindedir.” diyen savcıların ve hâkimlerin bugün sınır dışına, yurt
dışına kaçmış olduklarını da dikkatlerinize sunmak istiyorum.
RUHİ
ERSOY (Osmaniye) – Zırhlı araçla kaçmıştır!
MURAT
ALPARSLAN (Devamla) – Değerli arkadaşlar, bir diğeri de bu tür iddialarla
ilgili aklanma mercisi olarak Meclisin olduğu şüphesizdir. Mecliste de bu konu
gerektiği şekilde usulünce tartışmaya açılmış, görüşülmüş, konuşulmuş,
muhatapları dinlenmiş, tanıkların ifadeleri alınmış, iddia ortaya konulan
bakanlar dinlenilmiş, tüm delillerle birlikte bir kanaat ortaya konulmuş,
nihayetinde Meclis Genel Kurulu tarafından alınan bir kararla da bu süreç
tamamlanmıştır. Alınan karar Millet Meclisinin iradesi ve kararıdır. O sebeple
bu süreç de tamamlanmıştır.
Bir
diğeri de hiç tereddütsüz, hem yargının hep kararlarında “Millet adına
egemenliği kullanan.” olarak ifadesini bulan ve hem de Millet Meclisi olarak
“Egemenlik kayıtsız şartsız milletindir.” ifadesinde yerini bulan milletin
takdiridir. Millet de tüm bu yaşananları büyük bir ciddiyetle, büyük bir
merakla takip etmiş ve nihayetinde, tüm kampanyalarda bu konuda ortaya konulan
pek çok söylemi, retoriği ve pek çok hamaset cümlesini de değerlendirmek
suretiyle hem 30 Martta hem 10 Ağustos Cumhurbaşkanlığı seçimlerinde hem 7
Haziranda ve hem de 1 Kasımda açıkça, kararını net bir şekilde vermiştir.
Değerli
arkadaşlar, hani Hazreti Mevlâna diyor ya: “Aynı dili konuşanlar değil, aynı
duyguyu paylaşanlar anlaşabilir.” Hiç tereddütsüz, farklı siyasi parti
mensupları olarak meselelere farklı yaklaşımlar ortaya koyabiliriz, farklı
perspektiflerle, farklı vizyoner yaklaşımlarla meseleleri tahlil edebiliriz ama
hiç birimiz millet iradesi ve millet egemenliği üzerinde oynanan oyunlara karşı
ayrı ayrı düşünmek ve farklı yaklaşım içerisinde bulunmak durumunda değiliz.
Her birimiz bu konuda ülkenin birliğine, beraberliğine, egemenliğine kayıtsız
şartsız sahip çıkmak durumundayız ve yine her birimiz bu ülkenin kalkınmasına,
huzuruna, refahına katkı sunmak durumundayız. Bunu yaparken de her ne yapıyor
olursak olalım bu yaptıklarımızı, bu söylediklerimizi bir pergel misali -farklı
siyasi söylem, perspektif ve vizyonlarımız olsa bile- durduğumuz yer itibarıyla
millî bir duruş üstünden sergilemek durumundayız. Bu millî hassasiyetlerle
meseleye yaklaştığımızda hem yasama Meclisimizin çalışmalarının hem yargı
faaliyetlerindeki kararların hem de her tür iş ve eylemlerimizin daha faydalı,
daha verimli, daha etkili olacağı da tereddütsüzdür. İşte, bu millî duruşu
ortaya koyabilmek ve sergileyebilmek için de yine meselelere yaklaşımımızda
milletin diliyle konuşabilmeyi, milletin gözüyle meselelere bakabilmeyi,
milletin hassasiyetlerine bir şekilde el uzatabilmeyi, milletin gönlüne hitap
edebilmeyi de mutlaka başarmak ve o şekilde tüm çalışmalarımızı yapmak
durumundayız. Bunu sağladığımız takdirde, kesinlikle Meclisimiz de kendisinden
beklenen tarihî vazifeleri bihakkın yerine getirecek ve hiç tereddütsüz, bu
ülkenin çok daha büyümesine, bu devletin çok daha kalkınmasına ve güçlenmesine
katkı sağlayacak sağlıklı bir zemini oluşturabilecektir. O sebeple, meseleleri
ve vakaları tahlil ederken, dediğim gibi, farklı bakış açıları ortaya koymakla
beraber, nesnel ve olgusal bir yaklaşımla olayı istediğimiz gibi değil olduğu
gibi görmek alicenaplığını da göstermek durumundayız.
O sebeple, biz, 17-25 Aralık sürecinin
tarihimizdeki ilk darbe teşebbüsü ve kıyam hareketi olduğu konusundaki
kanaatlerimizi sizlerle paylaşıyor ve görüşülmekte olan grup önerisinin
aleyhinde olduğumu ifade ederek hepinizi saygıyla selamlıyor, iyi akşamlar
diliyorum. (AK PARTİ sıralarından alkışlar)
BAŞKAN – Teşekkür ederiz Sayın Alparslan.
Cumhuriyet Halk Partisi Grubu önerisi
lehinde Adana Milletvekili Sayın Seyfettin Yılmaz.
Sayın Yılmaz, sizin de süreniz on
dakikadır. (MHP sıralarından alkışlar)
SEYFETTİN YILMAZ (Adana) – Sayın Başkan,
değerli milletvekilleri; Cumhuriyet Halk Partisinin Anayasa’nın 98’inci ve İç
Tüzük’ün 104 ve 105’inci maddeleri gereğince Meclis araştırması açılmasıyla
ilgili verdiği grup önerisi hakkında Milliyetçi Hareket Partisi Grubu adına söz
almış bulunuyorum. Yüce heyetinizi saygıyla selamlıyorum. 
Şimdi,
şunun farkındayız: 17-25 Aralığın devamlı konuşulmasından rahatsız olduğunuzu
biliyoruz. Sizin bakış açınızla, 17-25 Aralıktan sonra gerek Cumhurbaşkanlığı
seçimleri gerek yerel seçimler gerekse son yapılan seçimlerde alınan sonuçların
17-25 Aralığın rafa kalktığı noktasında sizlerde bir kanaat oluşturduğunu da biliyoruz
ama biz şunu da çok iyi biliyoruz ki 17-25 Aralıkta devletin kaynakları
birtakım siyasiler tarafından ve birtakım bürokratlar tarafından soyulmuşsa,
kul hakkı yenmişse, Anadolu’da ekmeğinin peşinde koşan, çocuğunun geleceğinin
kaygısı içerisine düşen, yoksulluk içerisinde kıvranan vatandaşın hakkını
sonuna kadar savunacağız çünkü bunun temizlenme yeri seçimlerde alınan sonuç
değildir. 
7
Haziran seçimleri Adalet ve Kalkınma Partisinde deprem etkisi yarattı. Burada
yine tek başına iktidarı sağlayamadı ama yüzde 39-40 gibi bir çoğunlukla
çıkmasına rağmen, en büyük korku şuydu: Acaba, oluşacak koalisyon hükûmetiyle
veya oluşacak yeni yapıyla 17-25 Aralığın üzerine gidilir de hesaptan
kurtulduğumuz bu süre içerisinde yeniden hesap sorulur mu noktasında ciddi bir
korku dağları sarmıştı. Onun için, çok iyi biliyoruz ki 7 Haziran seçimlerinden
sonra, bu ülkede hükûmetin kurulmamasını isteyen yegâne kişi Sayın
Cumhurbaşkanı Recep Tayyip Erdoğan’dı ve 7 Haziran ile 1 Kasım süreci arasında
Türkiye’de…
HASAN
BASRİ KURT (Samsun) – Elini tutan mı vardı ya! İlk geceden açıklama yaptınız. 
SEYFETTİN
YILMAZ (Devamla) - …bu süreci, istikşafi görüşmelerle, şununla, bununla iptal
ettiler ve bu süre içerisinde ele geçirilen medya marifetiyle oluşturulan algı
yöntemiyle ve 7 Hazirandan sonra kredi musluklarının kapatılması, banka
kredilerinin çekilmesi, tek başına iktidar olmamasıyla dolar ve eurodaki
fırlayışla beraber güvenliğin ön plana çıktığı bir yapıyla halka algı
operasyonları neticesinde 1 Kasım sonuçları ortaya çıktı.
İLKNUR İNCEÖZ (Aksaray) - Ama ne güzel
oldu.
SEYFETTİN YILMAZ (Devamla) – Biz,
milletin kararına saygı duyuyoruz ama bu, 17-25 Aralıkta yetimin, garibin
gurebanın, fakirin hakkını yiyenlerin suçsuz olduğunu göstermez ve göstermeyecek.
Şimdi,
burada, çok iyi hatırlıyorum, üç buçuk yıl önce PKK terör örgütüyle, İmralı’yla
pazarlıklar yaptığınızda, Oslo görüşmeleri, Habur görüşmeleri… Yine, Grup
Başkan Vekilleri -HDP'nin Grup Başkan Vekili ve şu andaki Meclis Başkan
Vekiline de açıklama düşüyor- Pervin Buldan, Sayın İdris Baluken, Sırrı Süreyya
Önder, bu tarafta AKP’nin Grup Başkan Vekili Mahir Ünal’dan İçişleri Bakanı
Efkan Ala’ya kadar, Dolmabahçe Sarayı’nda bir mutabakata vardınız. Bu süre
içerisinde, bu kürsüden günlerce bas bas bağırıp siz PKK terör örgütüyle
pazarlık yaparken, HDP'li milletvekillerine İmralı ile Kandil arasında mekik
dokuturken PKK terör örgütü o bölgede örgütleniyor “KCK yapısı” adı altında,
orada hendekler kazılıyor, orada havan toplarından tutun, roketatarlara kadar
PKK’nın silahlandığı bir süreç yaşanıyor, PKK orada vergi topluyor dediğimizde,
bize buradan, bu sıralardan, aynı bugünlerde olduğu gibi, neredeyse üzerimize
yürüyerek “Kandan beslenenler, şehit cenazesi gelmiyor, bundan da siz mutlu
değilsiniz.” şeklinde laf atmalar oldu. Bunların hepsi Meclis tutanaklarında
var. 
Peki,
bugün ne oldu? Bizim söylediklerimizin hepsinin birebir çıktığı bir süreç,
orada sadece son bir buçuk ay içerisinde 171 asker ve polisimizin şehit olduğu
bir süreç geçiyor.
Şimdi,
bugün “darbe” diyorsunuz, doğrudur. Darbeye karşı mücadele edelim dedik.
HASAN
BASRİ KURT (Samsun) – İlk gün de dedik, bugün demiyoruz sadece.
SEYFETTİN
YILMAZ (Devamla) – Demediniz, dün ne dediğinizi ben size söyleyeyim, siz yeni
vekilsiniz. 
HASAN
BASRİ KURT (Samsun) – İlk gün de dedik. Ne demek “Yeni vekil” ya!
SEYFETTİN
YILMAZ (Devamla) - Bakın, bugün “darbeci” dediklerine dün Başbakan ne diyor: “…
yaşatmak için, mübarek bir ideal uğruna ölmek için yollara çıkmış sevgili
öğretmenlerimizi tekrar tekrar tebrik ediyorum. Bu olimpiyatlar on bir yıldır
yapılıyor olabilir ama bu hareket, bu gönül davası, bu barış mücadelesi on bir
yıldır değil, binlerce yıldır devam eden büyük bir hareket, büyük bir gönül
ağıdır.” Kim diyor? Dönemin Başbakanı Recep Tayyip Erdoğan. Bugün “hain”
dediklerine, “darbeci” dediklerine “Bu, bin yıldır devam eden bir gönül
hareketidir.” diyor.
Davutoğlu
ne diyor: “Bugün burada gördüğümüz çocuklar, kızlarımız, oğullarımız yeni bir
dünyanın müjdecisidir.” 
O
zaman, biliyorsunuz, askerler içeriye alınıyor, generaller içeriye alınıyor,
albaylar içeriye alınıyor, Genelkurmayın karargâhına girilmiş, albay intihar
ediyor, yüzbaşılar içeriye alınıyor, bunlar bu Meclis kürsüsünde dile
getirildiğinde Bekir Bozdağ ne diyor: “Fethullah Gülen değerli bir bilim
adamıdır, bu ülkenin yetiştirdiği değerli bir adamdır. Her şey açık, devletin
gözetimi altındadır.” 
Hüseyin
Çelik bu iddialar karşısında ne diyor: “Cemaat devlete sızmış, buna kargalar
bile güler. Cemaatin bir kaydı mı var? Yıllardır bu paranoyayla yaşıyorsunuz.”
Bunu diyenler sizlersiniz. 
Şimdi,
17-25 Aralık sürecinden önce bu ülkede askerler içeriye alınırken,
Genelkurmayın en gizli karargâhına girilirken, bu Meclis kürsüsünde bunlar dile
getirilirken ne diyorlardı bu ülkeyi yöneten Başbakan ve AKP’nin bakanları,
sözcüleri: “Bu ülkede askerî vesayetin önünü kesiyoruz. Darbelere karşı işte
bir yiğit savcı çıktı, bağırsaklar temizleniyor.” Ve 17-25 Aralık operasyonunu
yürüten 2 savcının üstündeki Başsavcı Yardımcısı olan Zekeriya Öz’e kendi zırhlı
Mercedes’ini gönderiyordu ve o Savcı Zekeriya Öz, Çağlayan Adliyesinde Başbakan
Recep Tayyip Erdoğan’ın gönderdiği Mercedes oraya gelmiş, yanındaki savcılara
diyordu ki: “Zırhlı Mercedes’im gelmiş, gelin şöyle bir binelim de size bir
Ankara’yı gezdireyim.” Şimdi, bunları unutup yok mı sayacaksınız? 
Kendimle
ilgili bir şey söyleyeyim. Bu kürsüden onlarca defa dedim ki: “Ben dinleniyorum
Adana milletvekili olarak.” Bu kürsüde. Başbakana yazı yazdım, Adalet Bakanına
yazı yazdım, Meclis Başkanlığına yazı yazdım. Bana dediniz ki: “Seni kim
dinleyecek, seni kim ne yapacak? Kendi kendine paranoya mı yapıyorsun?” 7
Haziran seçimlerine giderken Ankara Cumhuriyet Başsavcısı beni arıyor “İki sene
boyunca Adana’da yürüttüğümüz paralel operasyonu kapsamında polisler seni
dinlemiş ve ifadeye çağırıyoruz.” diyor.
Şimdi,
burada neyi söylemeye çalışıyorum? İşinize geldiği zaman kahraman, işinize
geldiği zaman “bağırsaklar temizleniyor, savcılar” şunlar bunlar diyeceksiniz
ama 17 ve 25 Aralıkta kol saatleri, dolarlar, bunlar piyasaya çıktığında “Bize
darbe yapılıyor.” diyeceksiniz. Bu doğru değil değerli arkadaşlar, bu doğru
değil. 
HAYDAR
AKAR (Kocaeli) – Paraları darbeciler koymuştu, sonra indirdiler cebe!
SEYFETTİN
YILMAZ (Devamla) – Şimdi, bununla beraber ne yapıyorsunuz? Ben size söyleyeyim.
Ele geçirilen medya marifetiyle dün “Cumhuriyet Savcısı Zekeriya Öz’ün heykeli
dikilecek.” derken bugün oluşturduğunuz medyada “Savcı Zekeriya Öz haindir.”
diyorsunuz. Şimdi, Türkiye’de hırsızlıkların, yolsuzlukların üzerine gitmeyeceğiz
mi? Bir fakirin fukaranın, garip gurebanın hakkı yenmişse bunun üzerine
gitmeyecek miyiz? Darbe varsa, biz o zaman da söyledik, gelin hep beraber
mücadele edelim dedik. Bizim dün de duruşumuz aynıydı ama “On bir yıldır ne
istediler de vermedik?” diyenler bu grupta; Başbakan, bakanlar. 
Şimdi,
açık yüreklilikle soruyorum: Allah rızası için, hanginizin çocuğu bugün
“cemaat” dediğiniz, “terörist” dediğiniz, “paralel yapı” dediğiniz grubun
okullarında okudu, teker teker çıksın ortaya. Hanginiz “himmet” adı altında
onlara yardım ettiniz, çıksın. Pensilvanya’da hangi Adalet ve Kalkınma Partili
milletvekilleri Fethullah Gülen’le görüştü, ortaya çıksın. 
HAYDAR
AKAR (Kocaeli) – Hepsi!
SEYFETTİN
YILMAZ (Devamla) – On bir yıl beraber olacaksınız ama iş hırsızlıkların ve
yolsuzlukların üzerine gitmeye geldiğinde, dün beraber yürüdüğünüz yol
arkadaşlarınıza “Darbe yapıyorlar.” diyerek bu işin içinden çıkacaksınız. 
Şunu
unutmayın: Ele geçirdiğiniz yargı sistemiyle, atadığınız savcılarla, hâkimlerle
bu işlerin üstesinden gelebilirsiniz. Polisleri değiştirirsiniz, savcıları
değiştirirsiniz ama ben çok iyi biliyorum ki içinizde buna yürekten inananlar
var, mahkemeyikübradan kurtuluş yok, Allah’ın adaletinden kurtuluş yok. Geçmiş
dönemde de haksız uygulamalar olmuştur, bu dönemde de olmuştur. Hepsinden
kurtulunulur, Allah’ın adaletinden kurtuluş yoktur. (MHP ve CHP sıralarından
alkışlar) 
BAŞKAN
– Teşekkür ederiz Sayın Yılmaz. 
Cumhuriyet
Halk Partisi Grubu önerisinin aleyhinde son konuşmacı İzmir Milletvekili Sayın Hamza
Dağ.
Buyurunuz
Sayın Dağ. (AK PARTİ sıralarından alkışlar)
Süreniz
on dakika.
HAMZA
DAĞ (İzmir) – Sayın Başkan, değerli milletvekilleri; Cumhuriyet Halk Partisinin
vermiş olduğu grup önerisi aleyhinde söz aldım. Hepinizi saygıyla selamlıyorum.
17-25
Aralık operasyonu bir darbe girişimidir! 17-25 Aralık operasyonu bir darbe
girişimidir! (MHP sıralarından “Araştıralım.” sesleri) 17-25 Aralık operasyonu
bir darbe girişimidir! 17-25 Aralık operasyonu bir darbe girişimidir! 17-25
Aralık operasyonu bir darbe girişimidir! (AK PARTİ sıralarından “Bravo”
sesleri, alkışlar, CHP sıralarından gürültüler)
HAYDAR
AKAR (Kocaeli) – Bravo(!)
HAMZA
DAĞ (Devamla) - Tam iki yıl oldu, 17 Aralık 2013, tam iki yıl. 
HAYDAR
AKAR (Kocaeli) – Tamam. İçeriği ne olacak, o ne olacak, içeriği?
YAKUP
AKKAYA (İstanbul) - On yıl da geçse unutturmayacağız!
HAMZA
DAĞ (Devamla) - İki yıldan bu yana, Meclis Genel Kurulunda…
KEMALETTİN
YILMAZTEKİN (Şanlıurfa) – Dinlerseniz anlatacaklar. 
HAYDAR
AKAR (Kocaeli) – İçeriği ne olacak, içeriği?
HAMZA
DAĞ (Devamla) - …grup toplantısında…
YAKUP
AKKAYA (İstanbul) – Unutturmayacağız on yıl da geçse!
KEMALETTİN
YILMAZTEKİN (Şanlıurfa) – Dinlerseniz anlatacaklar.
HAYDAR
AKAR (Kocaeli) – Neyi dinleyelim? Darbe, tamam, darbe(!) Para kasaları ne
olacak, ayakkabı kutuları ne olacak?
HAMZA
DAĞ (Devamla) - …meydanlarda, her yerde hepsini söylediniz, hepsini konuştuk.
KEMALETTİN
YILMAZTEKİN (Şanlıurfa) – Dinlerseniz…
HAYDAR
AKAR (Kocaeli) – Sen kendi işine bak!
HAMZA
DAĞ (Devamla) – Değerli arkadaşlar, dinlerseniz neyi ifade ettiğimi
anlayacaksınız.
HAYDAR
AKAR (Kocaeli) – Bunu çok dinledik biz, hep aynı hikâyeyi anlatıyor burada.
MEHMET
ŞÜKRÜ ERDİNÇ (Adana) - Sakin, sakin! Sizin anlattığınız hikâyelerden daha iyi.
HAMZA
DAĞ (Devamla) - Haydar Bey, sizinle daha önceden de defalarca konuştuk. 
Bakın,
iki yıldan bu yana, bu konuda bütün muhalefet partileri söylemesi gereken her
şeyi kendisi açısından dile getirdi, bizler de dile getirdik, süreçler yaşandı.
Hatta ve hatta montajlanmış ses kasetleri üzerinden Genel Kurulda konuşmalar
yapıldı.
BARIŞ
YARKADAŞ (İstanbul) – Dünyada öyle bir teknoloji yok, yok! Yok öyle bir
teknoloji, uydurmayın, atmayın!
HAMZA
DAĞ (Devamla) - Grup toplantısında, montajlanmış ses kasetleri canlı yayında
izletildi, miting meydanlarında izletildi. 
AYKUT
ERDOĞDU (İstanbul) – Niye “Montaj.” deyip araştırtmıyorsunuz o zaman?
Araştıralım montaj değilse.
HAMZA
DAĞ (Devamla) - Bunların hepsi izletilmesine rağmen, iki senenin sonunda 4 tane
seçim geçirdik, bu Mecliste bununla ilgili komisyon kurduk. Bunu anlatmaya
kalkışsak -geçen hafta da arkadaşlar bahsettiler- imzasız ihbar mektuplarından
usulsüz dinlemelere kadar tamamını… Yapılması gereken her şey, yargının yapması
gereken her şey yapıldı. Balyoz’da, Ergenekon’da talimatla karar veren hâkimler
vardı da -çelişkiden bahsediyoruz ya- peki, burada talimatla hareket eden
hâkimler olabilme ihtimalini, savcılar olabilme ihtimalini hiç mi dile
getirmiyoruz, hiç mi düşünmüyoruz? 
Burada,
bakın, geçen dört seçim sonunda bu 17-25 Aralık operasyonu milletimiz
tarafından darbe olarak tescil edilmiştir… 
GARO
PAYLAN (İstanbul) – Kol saati ne olacak? 
HAMZA
DAĞ (Devamla) – …ve bu tescilli darbe, bu darbe girişimi aynen milletimiz
tarafından, uzun adama, Recep Tayyip Erdoğan’a olan sevgi ve muhabbetle net bir
şekilde püskürtülmüştür. (AK PARTİ sıralarından alkışlar) İnşallah bu…
OKTAY
VURAL (İzmir) – Hâkim de öyle yazıyordu, hâkim de; Facebook’ta yazıyordu, “Sana
selam.” diyordu, ondan sonra…
HAMZA
DAĞ (Devamla) – …27 Nisan e-bildirgesi gibi, seçimle ve seçimlerle darbe olarak
tescil edilip püskürtülen bir darbe teşebbüsü olarak tarihte yerini alacaktır. 
GARO
PAYLAN (İstanbul) – Kol saatine gel! 
HAMZA
DAĞ (Devamla) – Ona destek verenler, darbeye destek verenler; onun arkasında ve
ona karşı olanlar da bu milletin evlatları olarak, bu milletin önünde dimdik
duracaklardır. 
AYKUT
ERDOĞDU (İstanbul) – E, diğerleri kimin evladı be kardeşim? Memleketin diğer
yarısı kimin evladı? 
BARIŞ
YARKADAŞ (İstanbul) – Uzaydan geldi onlar!
HAMZA
DAĞ (Devamla) – Değerli milletvekili arkadaşlarım, şimdi, yolsuzluk
iddialarıyla ilgili birtakım şeyler konuşulduğunda benim aklıma hep özür dileme
ve tazminatlar geliyor. Bir iddia ortaya atılıyor, bir söz söyleniyor ve onun
arkasından, muhalefet partili arkadaşlarımız bir şekilde dile getirip
sonrasında da özür dilemek veya tazminat ödemek zorunda kalıyorlar. 
HAYDAR
AKAR (Kocaeli) – Ya, neyin iddiası Hamza! “Benim kriptolu telefonumu
dinlemişler.” diyor, kendisi itiraf ediyor, sen burada “montaj” diyorsun! 
HAMZA
DAĞ (Devamla) – Bunun için, Genel Başkanımıza, Cumhurbaşkanımıza,
milletvekillerimize ödemiş olduğunuz tazminatları hepimiz çok iyi biliyoruz. 
AYKUT
ERDOĞDU (İstanbul) – O yargınız olduğu sürece…
HAMZA
DAĞ (Devamla) – Bu Kayseri Büyükşehir Belediye Başkanı hakkında da birtakım iddialar
ortaya atmıştınız, günlerce gazetelerde, televizyonlarda konuşulmuştu. Önce, o
ortaya iddia atan kişiyle arada bir tartışma doğdu. Sonra, bir tazminat ödendi
ve bu tazminat bazen gündeme geldiğinde milletimiz de bıyık altından gülüyor,
milletimize sucuk olarak geri döndü. Milletimiz afiyetle bu sucuğu yedi.
HAYDAR
AKAR (Kocaeli) – O sucukları ona yedirdiler sonra ama, haberin var değil mi
ondan da? 
BARIŞ
YARKADAŞ (İstanbul) – Yedi o sucukları, yedi, yedi! Kendisi yedi sonra o
sucukları! Doğru anlat, doğru! 
HAYDAR
AKAR (Kocaeli) – O sucukları kendisi yedi, yedirdiler ona! Doğru anlat!
HAMZA
DAĞ (Devamla) – Ama, benim asıl dile getirmek istediğim nokta şu: Şimdi, bu
tazminatlar ödeniyor da…
BARIŞ
YARKADAŞ (İstanbul) – Doğrusunu anlat, doğrusunu! 
AYKUT
ERDOĞDU (İstanbul) – Nasıl yalan söylüyor! Yazık ya, yazık!
HAMZA
DAĞ (Devamla) – …bu tazminatların milletvekili maaşıyla ödenme şansı çok fazla
yok. Acaba, bu tazminatlar için bir fon mu oluşturuldu? 
HAYDAR
AKAR (Kocaeli) – Ha, sizin fondan biraz arakladık(!)
BARIŞ
YARKADAŞ (İstanbul) – Nasıl da biliyorsun fon işlerini hemen.
HAYDAR
AKAR (Kocaeli) – Fon işlerini biliyorsun Hamza, itiraf ediyorsun.
HAMZA
DAĞ (Devamla) – Siz, Meclis araştırma önergesinden ziyade bu fonun nereden
karşılandığını ve nasıl ödendiğini bir araştırsanız diyorum da gerçi onda da
bizim yapacağımız çok da fazla bir şey yok. (CHP sıralarından gürültüler)
BARIŞ
YARKADAŞ (İstanbul) – Fondan mı ödüyorsunuz her şeyi?
HAYDAR
AKAR (Kocaeli) – Bak, bak, bak, tüyo veriyorsun! Nasıl biliyorsun bu fon
işlerini.
BARIŞ
YARKADAŞ (İstanbul) – Bizi kendinle karıştırma, karıştırma!
HAMZA
DAĞ (Devamla) - Şimdi, millet AK PARTİ’ye tek başına iktidar imkânı verdi
bugüne kadar. Cumhuriyet Halk Partisine de tek başına iktidar imkânı vermedi
ama bazı belediyeler var. Belediyelerle ilgili çokça konuşulan şeyler oluyor. 
HAYDAR
AKAR (Kocaeli) – Hangi belediyeler, söyle bakalım.
AYKUT
ERDOĞDU (İstanbul) – Şu Kayseri’ye bir araştırma komisyonu kuralım mı madem
yolsuzluk yok?
HAMZA
DAĞ (Devamla) – Mesela, İstanbullu kardeşlerimiz su diye kıvranırken İSKİ’de
yaşananlar herkesin malumu, herkes bunu biliyor. (AK PARTİ sıralarından
alkışlar)
HAYDAR
AKAR (Kocaeli) – Ne yaşanmış İSKİ’de?
BARIŞ
YARKADAŞ (İstanbul) – Ne yaşanmış İSKİ’de? İSKİ’yi biz mahkemeye götürdük, biz.
Biz mahkemeye götürdük.
HAYDAR
AKAR (Kocaeli) – Ne yaşanmış, ne?
HAMZA
DAĞ (Devamla) - Kurultaylarda yolsuzlukları bir bir ortaya dökülenlerin bu
dönemde nasıl aday gösterildiklerine tüm Türkiye şahit oldu. (CHP sıralarından
gürültüler)
HAYDAR
AKAR (Kocaeli) – Sen bürokratın önünde eğilirken biz bürokratı mahkemeye
verdik. 
BAŞKAN
– Sayın milletvekilleri, lütfen hatibi dinleyelim.
BARIŞ
YARKADAŞ (İstanbul) – İSKİ’yi biz götürdük mahkemeye. 
OSMAN
AŞKIN BAK (Rize) – Ne sizi be, karısı götürdü mahkemeye!
BARIŞ
YARKADAŞ (İstanbul) – Nurettin Sözen gitti şikâyet etti, Nurettin Sözen. Var mı
o yürek sizde, var mı o yürek?
BAŞKAN
– Sayın milletvekilleri, lütfen hatibi dinleyelim.
HAMZA
DAĞ (Devamla) - Bakın, Deniz Baykal’ın ifadesini söyleyeceğim size. 
MEHMET
ŞÜKRÜ ERDİNÇ (Adana) – Ne diyor Deniz Baykal, ne diyor?
HAMZA
DAĞ (Devamla) - Sayın Yarkadaş, diyor ki: “Şişli’den giren rüşvet virüsü
Balıkesir üzerinden yüksek disiplin kuruluna kadar girmiş.” Deniz Baykal
söylüyor, ben söylemiyorum ya!
HAYDAR
AKAR (Kocaeli) – Ya, on dört senedir iktidarsın kardeşim. Yargı elinde, her şey
elinde, müfettişlerin orada; git, talimat ver, Zekeriya Öz gibi, savcılarına da
talimat ver.
HAMZA
DAĞ (Devamla) - Bak, şu da Genel Başkanınız. Genel Başkan Mustafa Sarıgül’ün
dosyası önünde poz veriyor. Bu, daha sonra da aday yapıldı. “Parayı
alamıyorsanız inşaatları durdurun.” emirlerini veren belediye başkanlarını
bizler unutmadık. 
MEHMET
ŞÜKRÜ ERDİNÇ (Adana) – “Yamyamlar, yamyamlar.”
HAYDAR
AKAR (Kocaeli) – “10 milyon dolar az.” diyen Cumhurbaşkanını da unutmadık,
Başbakanı biz, oğluna talimat veriyordu. 
BARIŞ
YARKADAŞ (İstanbul) – “Kucağımıza oturacaklar. Alma o 10 milyon doları, alma!”
diyordu oğluna! 
HAMZA
DAĞ (Devamla) - Belediye meclis üyelerinizi “yamyamlar” olarak niteleyen belediye
başkanınızın feryadına hep beraber şahit olduk. Ne diyor: “Yamyamları
doyuramıyoruz.” 
BARIŞ
YARKADAŞ (İstanbul) – “Kucağımıza oturacaklar…” O da mı montaj? Hepsi mi
montaj?
BAŞKAN
– Sayın milletvekilleri, hatibi duymakta sıkıntı yaşıyoruz. Lütfen, sayın
milletvekilleri, hatip konuşuyor.
HAMZA
DAĞ (Devamla) - Bakın, Yarkadaş, ne diyor: “Devrimciliği yanlış anlayıp
rezidans devrimleri yapanları, rezidansları parti lojmanları hâline getirenleri
gördük.” 
OSMAN
AŞKIN BAK (Rize) – Buz Residence, Buz!
BARIŞ
YARKADAŞ (İstanbul) – Rezidansta oturan senin grup başkan vekilin.
HAYDAR
AKAR (Kocaeli) – Saraya bak, saraya! Saraya bak, saraya! Senin Ekonomi
Bakanlığını yaptı o, Tayyip’in “Yarısını alın.” dediğinde…
HAMZA
DAĞ (Devamla) - Kendi belediyenizde kendi yolsuzluklarınız üzerine giden kendi
meclis üyenizin kimler tarafından dövüldüğünü ne yazık ki hep birlikte gördük.
(CHP sıralarından gürültüler)
BARIŞ
YARKADAŞ (İstanbul) – Ne oldu, 16:9’u yıkıyordunuz! Niye yıkamadınız? Hangi
AKP’liler oturuyor o, rezidansta da yıkamıyorsunuz?
AYKUT
ERDOĞDU (İstanbul) - Hepsini soruşturalım. 
HAMZA
DAĞ (Devamla) - Şimdi, ben bir İzmir Milletvekili olarak, değerli dostlar… 
BARIŞ
YARKADAŞ (İstanbul) – Yıksana 16:9’u!
HAYDAR
AKAR (Kocaeli) – Hadi ya! Sözünün eri misin Hamza? Hepsini soruşturalım Hamza!
Ver bir araştırma önergesi, hepsini soruşturalım, hepsini! Açın Sayıştay
raporlarını, açın! 
MEHMET
ŞÜKRÜ ERDİNÇ (Adana) – Haydar, sakin Haydar! Sakin ol, sakin!
BAŞKAN
– Değerli milletvekilleri…
HAMZA
DAĞ (Devamla) - …tabii biz zaman zaman İzmir’le ilgili de birtakım şeyleri
mutlaka konuşuyorduk. Şimdi, bu İzmir’le ilgili zaman zaman bize de bazı
ifadeler geliyordu. 
HAYDAR
AKAR (Kocaeli) – Hepsini soruşturalım, hepsini.
HAMZA
DAĞ (Devamla) - Şimdi, biz bunları… (CHP sıralarından gürültüler)
HAYDAR
AKAR (Kocaeli) – Açın Sayıştay raporlarını, hadi!
HAMZA
DAĞ (Devamla) - Sayın Başkan…
BAŞKAN
– Sayın milletvekilleri, hatip kürsüde konuşma yapıyor, lütfen dinleyelim.
HAYDAR
AKAR (Kocaeli) – Konuşma yapmıyor ki ya! Ne konuşması yapıyor ya?
BAŞKAN
– Sayın milletvekilleri, dinleyelim lütfen.
HAYDAR
AKAR (Kocaeli) – Konuşmaya saygı duyulur ya. Olmamış şeyleri olmuş gibi
anlatıyor.
HAMZA
DAĞ (Devamla) – Değerli milletvekilleri, şimdi, ben bir İzmir Milletvekiliyim. 
HAYDAR
AKAR (Kocaeli) – Ne şansız bir İzmir’miş bu İzmir be!
HAMZA
DAĞ (Devamla) - Dolayısıyla, İzmir’i iyi bilen birisiyim. İzmir’le ilgili bize
zaman zaman bazı ifadeler, bazı ithamlar, bazı iddialar geliyor ama biz bu
iddiaları söylemekten hicap ederiz. Yani bir delil yoksa, bir tanık yoksa
belediyelerle ilgili…
HAYDAR
AKAR (Kocaeli) – İzmir’de 100 müfettişiniz var be! Söyle ne biliyorsan.
HAMZA
DAĞ (Devamla) - …başka yerlerle ilgili birtakım ifadeleri söylemekten hicap
ederiz. 
HAYDAR
AKAR (Kocaeli) – Söyle! 100 müfettişin var, 100.
HAMZA
DAĞ (Devamla) - Bakın, pazar günü bir seçim yapıldı, kongre ve kongrede öyle
şeyler konuşuldu ki biz İzmirliler “Allah, Allah! Bu kadar da mı olmuş?”
diyoruz. 
HAYDAR
AKAR (Kocaeli) – Ne konuşulmuş ya, söyle.
HAMZA
DAĞ (Devamla) - Ben demiyorum ya. (AK PARTİ sıralarından alkışlar) Mevcut
Büyükşehir Belediye Başkanı, eski Büyükşehir Belediye Başkanına diyor ki:
“Belediye olanaklarıyla kurulan binada yirmi bir yıl boyunca bedava oturdun.”
Mevcut Belediye Başkanı, eski Belediye Başkanına söylüyor yani “Yirmi bir yıl
boyunca bedava oturmana da ben müsaade ettim.” diyor. 
Yine,
şu anki mevcut milletvekili Belediye Başkanına “2002’deki il kongresinde
şu kişilerle beraber liste yaptım. 170 kişiyi ihtiyaç olmadığı hâlde işe
aldım.” diyor. Niye? Falancayı il başkanı yapmak için.
HAYDAR
AKAR (Kocaeli) – Siz binlerce kişiyi alıyorsunuz işe seçimden önce. Aynı okula
20 hademe yolluyorsunuz.
HAMZA
DAĞ (Devamla) – Yine, diyor ki: “Telefonları açmayan, seçimden seçime ortaya
çıkan, havalimanında belediye başkanlarının ayarladığı VIP araçla tatile giden
genel başkan yardımcıları istemiyoruz.” Ben demiyorum, milletvekiliniz Belediye
Başkanınıza diyor. 
BARIŞ
YARKADAŞ (İstanbul) – Bula bula bunu mu buldun yani? Ben de bir şey
söyleyeceksin zannettim.
HAYDAR
AKAR (Kocaeli) – Siz, tüm kamunun malına ortak oldunuz be!
HAMZA
DAĞ (Devamla) - Yine “Bu tip yarışlarda kamu gücü kullanılmamalı. Delegeyi sen
işe alacaksın.” 
BARIŞ
YARKADAŞ (İstanbul) – Ya, banka bırakmadınız hortumlayacak kardeşim be!
HAMZA
DAĞ (Devamla) - Belediye Başkanına “Ben sana önümüzdeki dönem yatırımlarda para
aktaracağım gibi şeyler söylenmez.” diyor.
HAYDAR
AKAR (Kocaeli) – Hortum yerine boru döşediniz, boru!
BARIŞ
YARKADAŞ (İstanbul) – Genel müdürler bıktı artık yandaş medyaya ilan, reklam
vermekten ya!
HAMZA
DAĞ (Devamla) – Yine, ilçe başkanınız Belediye Başkanına “Biz Belediyenin
kongreye karışmasına karşı değiliz…”
HAYDAR
AKAR (Kocaeli) – Hamza, çok talihsiz bir konuşma yapıyorsun be!
HAMZA
DAĞ (Devamla) – “…Kamu kaynaklarını kullanarak kongreye müdahil olmasına
karşıyız.” diyor.
Benim
bir kelamım yok, ben bir kelam eklemedim. Hepsi ya ilçe başkanı ya milletvekili
ve mevcut Belediye Başkanına, birbirlerine söyledikleri sözler. Dolayısıyla,
şöyle bir söz var: “Türkü, yine o türkü; sazlarda tel değişti.” El, aynı el;
bir yapan kişi değişti. Bir ara İSKİ’ydi, bir ara Şişli’ydi; şimdi Çankaya,
Sarıyer, Ataşehir.
Hepinizi saygıyla selamlıyorum. (AK PARTİ
sıralarından alkışlar) 
HAYDAR AKAR (Kocaeli) – Doğru, doğru!
Şimdi, kaçak saray, kaçak sarayda oturan! Doğru, doğru söylüyorsun Hamza!
Milletin anasına küfredenler! 
BAŞKAN – Sayın Dağ, teşekkür ederiz.
HAYDAR AKAR (Kocaeli) – Bunun içinde sen
de varsın yani sadece bana küfretmedi, sana da küfretti adam! O milletin içinde
sen de varsın! 
BAŞKAN - Sayın Vural, sisteme girmiş.
Buyurun Sayın Vural.
IV.- AÇIKLAMALAR (Devam)
63.- İzmir Milletvekili Oktay Vural’ın,
İzmir Milletvekili Hamza Dağ’ın CHP grup önerisi üzerinde yaptığı
konuşmasındaki bazı ifadelerine ilişkin açıklaması
OKTAY VURAL (İzmir) – Efendim, yerimden
bir söz talebim oldu. 
Değerli arkadaşlarım, tabiatıyla
hükûmetler icraatlarını yapar, milletimiz oyunu kullanır. Ama, burada hepimize
oy veren değerli vatandaşlarımız var, fakir fukara var. Ama, haram paracı
Rıza’nın akladığı paraların size oy veren o garip gurebanın oylarıyla
aklandığını iddia ederseniz onlara haksızlık edersiniz. 
FEVZİ ŞANVERDİ (Hatay) - Ya, sen bir
kendine bak Allah aşkına!
OKTAY VURAL (İzmir) – Gerçekten yani bu
iddialar… 
MEHMET ŞÜKRÜ ERDİNÇ (Adana) – Bu kafayı
değiştirin!
OKTAY VURAL (İzmir) - Koluna 800
milyarlık saati takanlar, bayramda çikolata kutularında 500 bin dolar alanlar…
Bunları aklamak için o oyları kullanmayın, başka şeylerinizi dile getirin. Eğer
oy meselesiyse 2011 yılında yüzde 49,8 oy aldınız. 2013 yılında rüşvet,
yolsuzluk ortaya çıktı. 2014 yılındaki mahallî idare seçiminde yüzde 43 oy
aldınız. 
KEMALETTİN YILMAZTEKİN (Şanlıurfa) - Ne
alakası var şimdi!
OKTAY VURAL (İzmir) - 7 Haziranda yüzde
40 oy aldınız. O zaman millet sizin rüşvet ve yolsuzluğa battığınızı onaylamış
demektir. 
FEVZİ ŞANVERDİ (Hatay) – Sen kendine bak!
OKTAY VURAL (İzmir) - 7 Haziranda eğer
milletin iradesini böyle yorumluyorsanız o zaman, bu milletin sizin rüşvet ve
yolsuzluğa battığınızı onayladığını ortaya koyuyor. 
HALİS DALKILIÇ (İstanbul) - 7 Haziranda
MHP, CHP 1’inci parti mi oldular? Hangisi 1’inci parti oldu?
OKTAY VURAL (İzmir) - Ondan sonra, 7
Hazirandan sonraki dönemde aldığınız oyları haram paracı Rıza için kullanmayın
ya, “Senin önüne yatarım.” diyen bakan için kullanmayın ya. Yazık! Her biriniz
memleketlerine gittiği zaman bu soruları soruyorlardır sizlere. 
MEHMET ŞÜKRÜ ERDİNÇ (Adana) - Bu kafayı
bırakın, bu kafayı!
OKTAY VURAL (İzmir) - Onlar için
kullanmayın. Belki sizin yaptığınız diğer hayırlı işler için oy kullanmışlardır.

HALİS DALKILIÇ (İstanbul) – AK PARTİ
kuruldu kurulalı hep 1’inci çıkıyor sandıktan, hep!
FEVZİ ŞANVERDİ (Hatay) - Milletin sizi
nereye oturttuğunu gör ya!
OKTAY VURAL (İzmir) - Helale haramı
bulaştırmayın, milletin oyunu başkalarının yaptığı yolsuzluk ve rüşveti aklamak
için bir kılıf olarak kullanmayın. Ben sadece bunu arz edeceğim.
Teşekkür ediyorum.
BAŞKAN – Teşekkürler Sayın Vural.
LEVENT GÖK (Ankara) – Sayın Başkan…
BAŞKAN – Buyurunuz Sayın Gök.
LEVENT
GÖK (Ankara) – Sayın Başkan, sayın hatip konuşmasının önemli bir bölümünü
partimize yönelik ithamlarla değerlendirmiştir. Ona uygun bir süre olmak
kaydıyla da Sayın Aykut Erdoğdu’ya grubumuz adına söz vermenizi rica ediyorum. 
BAŞKAN
– Size iki dakika sataşmadan söz veriyorum. 
Buyurunuz
Sayın Erdoğdu.
VI.- SATAŞMALARA İLİŞKİN KONUŞMALAR (Devam)
8.- İstanbul Milletvekili Aykut
Erdoğdu’nun, İzmir Milletvekili Hamza Dağ’ın CHP grup önerisi üzerinde yaptığı
konuşması sırasında Cumhuriyet Halk Partisine sataşması nedeniyle konuşması
AYKUT
ERDOĞDU (İstanbul) – Sayın Başkan, değerli milletvekilleri; biraz önce
kürsüdeki konuşmacı, son derece önemli olduğunu düşündüğümüz şeyler söylüyor.
Cumhuriyet Halk Partisinin yönettiği belediyelerle ilgili yolsuzluk iddiaları
var. Bunu başından söyledik. “Şişli” diyor, “rezidanslar” diyor, bilmem neler
diyor. Öncelikle şunu söylüyorum: Bütün belediyeleri denetlemekle görevli olan
bir İçişleri Bakanlığı var. Eğer CHP belediyelerinde bir ahlaksızlık varsa onu
denetlemeyen ve cezasını vermeyen İçişleri Bakanı namussuzdur; bir. (CHP
sıralarından “Bravo” sesleri, alkışlar) 
LEVENT
GÖK (Ankara) – Hodri meydan!
AYKUT
ERDOĞDU (Devamla) – İkinci meseleye geliyorum, biz size çok açık bir teklif
getiriyoruz: Eğer CHP içerisinde belediyelerde en küçük bir ahlaksızlık,
yolsuzluk varsa...
MEHMET
ŞÜKRÜ ERDİNÇ (Adana) – Yok mu?
AYKUT
ERDOĞDU (Devamla) – Buradan sataşıyorum söz alınız diye, siz hırsızlığa
ortaksınız diyorum.
MEHMET
ŞÜKRÜ ERDİNÇ (Adana) – Yok mu?
AYKUT
ERDOĞDU (Devamla) – Gelin bir Meclis araştırması komisyonu kuralım. 
LEVENT
GÖK (Ankara) – Evet, hodri meydan! 
AYKUT
ERDOĞDU (Devamla) – Bütün belediyeleri -ister İstanbul ister Türkiye
genelindeki bütün belediyeleri- aynı standartlarla, bütün belgelere ulaşma
hakkı olmak kaydıyla komisyon üyelerinin, gelin, bütün belediyelerdeki bütün
yolsuzluk iddialarını inceleyelim. Eğer bizim belediyelerimizde bir
ahlaksızlık, bir yolsuzluk varsa emin olun hiç çekinmeden ortaya koyabileceğiz.
Peki, siz bunu yapabilecek misiniz? 
LEVENT
GÖK (Ankara) – Haydi bakalım. 
AYKUT
ERDOĞDU (Devamla) – Siz kendi belediyelerinize güvenebiliyor musunuz?
HAMZA
DAĞ (İzmir) – Bizde problem yok. 
AYKUT
ERDOĞDU (Devamla) – Siz kendi belediyelerinize güveniyorsanız sayın grup başkan
vekili bu konuda cevap bekliyorum, sessizlik suikastına uğratmayacaksınız. Biz
bu araştırma önergesini bu kürsüye getireceğiz.
HALİS
DALKILIÇ (İstanbul) – Millet cevap verdi size 1 Kasımda.
AYKUT
ERDOĞDU (Devamla) – Türkiye içerisinde CHP’li, AKP’li ne belediye varsa,
buradan diğer partilere de sesleniyorum; MHP’li, HDP’li... Bir yolsuzluk
araştırma komisyonu kuracağız.
OKTAY
VURAL (İzmir) – Kabul ediyoruz. 
AYKUT
ERDOĞDU (Devamla) – Biz parti olarak bu yolsuzluk araştırma komisyonuna “Evet.”
diyeceğiz; AKP ne diyecek, MHP ne diyecek, HDP ne diyecek? 
KAMİL
AYDIN (Erzurum) – Zehir zıkkım olsun!
HAYDAR
AKAR (Kocaeli) - Hemen şimdi kurabiliriz, hemen, hemen. Hadi bakalım, hemen
şimdi kurabiliriz. 
AYKUT
ERDOĞDU (Devamla) – Bu kürsüde cevap bekliyoruz. 
Saygılarımı
sunuyorum. (CHP sıralarından alkışlar) 
BAŞKAN
– Teşekkür ederiz Sayın Erdoğdu. 
HAYDAR AKAR
(Kocaeli) - Haydi, Naci Bostancı, Sayın Grup Başkan Vekili.
MEHMET
NACİ BOSTANCI (Amasya) – Sayın Başkan...
BAŞKAN
– Buyurunuz Sayın Bostancı. 
MEHMET
NACİ BOSTANCI (Amasya) – Başkan, beni kürsüye davet etti, siz de katılırsanız...
LEVENT
GÖK (Ankara) – Efendim, sataşma yok. 
BAŞKAN
– Yerinizden verelim isterseniz.
OSMAN
AŞKIN BAK (Rize) – Önce İhsan Özkes Hocamı bir dinleyin siz be! (AK PARTİ ve
CHP sıraları arasında karşılıklı laf atmalar)
BAŞKAN
– Değerli arkadaşlar… 
Buyurunuz
Sayın Bostancı.
IV.- AÇIKLAMALAR (Devam)
64.- Amasya Milletvekili Mehmet Naci
Bostancı’nın, İstanbul Milletvekili Aykut Erdoğdu’nun sataşma nedeniyle yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, değerli arkadaşlar; hukuksuzluklar,
usulsüzlükler, hırsızlıklar, şaibeler; bunların böyle patırtı gürültüyle
hakkaniyetin teslim edildiği konular olduğu kanaatinde değiliz herhâlde
hiçbirimiz. 
AYKUT
ERDOĞDU (İstanbul) – Biraz önce neler söylüyordu, Sayın Başkan.
MEHMET
NACİ BOSTANCI (Amasya) – Böyle bağırarak çağırarak meydan okumalarla, “Haydi
gelin bakalım! Soruşturma önergelerini geçirelim.” bunlarla olmadığını…
AYKUT
ERDOĞDU (İstanbul) – Yürek yok, yürek! 
HAYDAR
AKAR (Kocaeli) – Hadi bir cesaret Bostancı!
AYKUT
ERDOĞDU (İstanbul) – Hadi bakalım!
HAYDAR
AKAR (Kocaeli) – Destek oluyorsan hadi biraz cesaret!
MEHMET
NACİ BOSTANCI (Amasya) – …bu işlerin zaten bir hukuk devleti olan Türkiye
Cumhuriyeti devletinde ilgili makamlar tarafından soruşturulduğunu,
araştırıldığını, mahkemelere intikal ettiğini unutmayalım.
AYKUT
ERDOĞDU (İstanbul) – Aslan gibi söyledik; çıkın, inceleyelim dedik. Hadi
bakalım!
MEHMET
NACİ BOSTANCI (Amasya) – Böyle meydan okuyucu bir şekilde “Gelin, Meclis
araştırması yapalım.” demek yerine, bugüne kadar neler yapılmış, hangi
belediyelere ilişkin araştırmalar yapılmış, yargı kararları ne olmuş; bunlar
üzerine nesnel, açık, objektif bilgilerle konuşmak ve bunların üzerine her ne
söyleyeceksek bina etmek çok daha doğru olur; bu, bir. Çünkü bu ülkede
belediyelerin yaptıkları, ettikleri, bütçelerini kullanmaları -hangi partiden
olursa olsun- denetime tabi, denetleyen kurumlar var. Bu, sanki sadece Meclisin
araştırma önergeleriyle teşekkül eden komisyonlarca yapılıyormuş ve bu
yapılmazsa bu denetimler olmuyormuş hissini uyandırmak bir kere yanlış. 
AYKUT
ERDOĞDU (İstanbul) – Yo, ek bir denetim yapalım. Meclisin böyle bir yetkisi
var.
MEHMET
NACİ BOSTANCI (Amasya) – Devletin denetleyici kurumları var, bu denetlemeler
yapılıyor. Merak edenler, hangi belediyeler ne yapmış, hukuk ne karar vermiş;
buna ilişkin merakı olanlar geçmişte buna yönelik mahkeme kararlarına bakıp
öyle kıymet hükümlerini değil nesnel hükümleri, patırtı gürültüyü değil
soğukkanlı aklın değerlendirmesini buralarda görebilirler; bu, iki.
AYKUT
ERDOĞDU (İstanbul) – Allah kimseyi yolsuzluk savunmak zorunda bırakmasın.
MEHMET
NACİ BOSTANCI (Amasya) - Üçüncüsü: Sayın Vural biraz önce partilerin almış
oldukları oy oranları ile hırsızlık, uğursuzluk, şaibe iddiaları arasında bir
bağ kurdu. “2011’de 49,8 aldınız, 2013’te 43 aldınız, 7 Haziranda da 41
aldınız; demek ki millet bu konuda bir karar verdi.” dedi. Sayın Vural’ın
mantığını sürdürüyorum, 1 Kasımda da millet 49,4 verdi -bunu eklemeyi unuttu,
ben ekliyorum- kurmuş olduğu mantıki muhakemede bu nereye düşüyor, bunu
düşünmek lazım; bu, üç. 
Dördüncüsü:
İddiayla, bu Meclis kürsüsünden partilerin ortaya koyduğu iddia ile gerçekliği
birbirine karıştırmamak gerekir.
AYKUT
ERDOĞDU (İstanbul) – Hamza, sana söylüyor, bizimki belgeli. 
MEHMET
NACİ BOSTANCI (Amasya) – Gerçeklik şudur: Gerçeklik, bu Meclisin de çeşitli
süreçlerinden geçmiş, araştırma komisyonları kurulmuş, Genel Kurula gelmiş,
burada oylamalar yapılmış, millet iradesi bu işlere karar vermiş; gerçeklik
budur, gerisi spekülasyondur. 
İSMAİL
OK (Balıkesir) – O zaman, mahkemeleri kaldır.
MEHMET
NACİ BOSTANCI (Amasya) – Bugün yapılanlar da spekülasyondur. Sadece siyasal bir
algı uyandırma çabasıdır. 
İSMAİL
OK (Balıkesir) – Mahkemeleri kaldır o zaman. 
MEHMET
NACİ BOSTANCI (Amasya) – Şimdi, 17-25 Aralık dolayısıyla böyle bir algı
çabasını görmekteyiz. 
Sayın
konuşmacı yani AK PARTİ’li konuşmacı Hamza Bey, burada CHP’li belediyelere
yönelik bazı iddiaları ifade etti. Konuşurken buradan da arkadaşlar “Bütün
iddianız bu mu?” diye biraz küçümsediler söylenen iddiaları değil mi?
Küçümsediniz.
BARIŞ
YARKADAŞ (İstanbul) – Başkan, bir şey yok ki onda, ne var ki? Biz kendimiz
İSKİ’ye gittik.
AYKUT
ERDOĞDU (İstanbul) – Araştırma komisyonu kuralım diyoruz, küçümsemiyoruz. Doğru
olmadığını düşünüyoruz ki araştıralım diyoruz. 
MEHMET
NACİ BOSTANCI (Amasya) – Aslında, yolsuzluğun hiçbir biçimini -büyük, küçük-
küçümsemek doğru değil. Yolsuzluğun siyasal sınırları da olmaz. 
HAYDAR
AKAR (Kocaeli) – “Günah işleme özgürlüğü”ne bağlamayın sonra. 
MEHMET
NACİ BOSTANCI (Amasya) – Şunu da unutmayalım; bakın, çok soğukkanlı bir
şekilde, öyle siyasi spekülasyona girmeden söylüyorum: Yolsuzluk, aynı zamanda
sosyal bir olgudur, sosyal. Yani bu, siyasal sınırlara göre, siyasal
kadastrolara göre şekillenmez. Bu Meclis, siyasi spekülasyonlara yolsuzluk
iddialarını kurban etmeye çalıştıkça buradan hakkaniyet ve adalet namına makul,
mantıklı bir müzakere çıkmaz. Muhalefetin bu tür tavırlarından eğer bir
hakkaniyet bekleniyorsa bu olmaz ama hakkaniyeti sağlayan nesnel süreçlerdir,
Meclis de bunu yerine getirmiştir.
Saygılarımla.
BAŞKAN
– Teşekkür ederiz Sayın Bostancı.
Buyurunuz
Sayın Gök.
LEVENT
GÖK (Ankara) – Efendim, Sayın Bostancı konuşurken “Belgeler getireceksiniz,
ifade ederken şunu şöyle söyleyeceksiniz. Biz buna göre tabloya bakarız.”
diyerek grubumuzun resmen farazi konuları dile getirdiğini ifade eden bir
konuşma yaptı. Ben bu konuyu bir örnekle sataşmadan söz alarak ifade etmek
istiyorum.
BAŞKAN
– Lütfen yeni bir sataşmaya mahal vermeyiniz Sayın Gök.
Buyurunuz.
MEHMET
NACİ BOSTANCI (Amasya) – Levent Bey, genel söyledim, genel.
VI.- SATAŞMALARA İLİŞKİN KONUŞMALAR (Devam)
9.- Ankara Milletvekili Levent Gök’ün,
Amasya Milletvekili Mehmet Naci Bostancı’nın yaptığı açıklaması sırasında CHP
Grubuna sataşması nedeniyle konuşması
LEVENT
GÖK (Ankara) – Tamam, ben de genel söyleyeceğim.
Sayın
Başkan, değerli milletvekilleri; işte Meclis, işte kürsü, işte yürek. Yüreği
olan AKP’lilere sesleniyorum, hodri meydan! [CHP sıralarından alkışlar, AK
PARTİ sıralarından alkışlar(!)]
HALİS
DALKILIÇ (İstanbul) – Alkış!
LEVENT
GÖK (Devamla) - İçişleri Bakanlığı sizde, bütün kayıtlar sizde.
Belediyelerinize güveniyorsanız… Biz Cumhuriyet Halk Partili bütün
belediyelerin her şeyinin burada konuşulmasına rıza gösteriyoruz ve bunu kabul edeceğiz,
siz edebiliyor musunuz, edecek misiniz, bunu söyleyin. 
Şimdi,
Sayın Bostancı diyor ki: “Belgeli konuşun, farazi konuşmayın.” Peki, belgeli
konuşuyorum Sayın Bostancı. Bundan bir müddet önce paralel yapıyla aranız
bozulunca o zamanki Başbakan Yardımcısı Sayın Bülent Arınç çıktı dedi ki Ankara
Büyükşehir Belediye Başkanına: “Ankara’yı parsel parsel satıyorsun.” Değil mi
arkadaşlar? Dedi mi arkadaşlar? Dedi.
BARIŞ
YARKADAŞ (İstanbul) – Montaj o, montaj; o da montaj(!)
HAYDAR
AKAR (Kocaeli) – Kelime değil, hece birleştirme yöntemiyle montaj.
LEVENT
GÖK (Devamla) – Ne dedi? Kim satıyor? “Ankara’yı parsel parsel satıyorsun Melih
Gökçek.” dedi. Kim diyor bunu? AKP’nin Başbakan Yardımcısı diyor. Melih Gökçek
ne dedi? 
OSMAN
AŞKIN BAK (Rize) – İhsan Özkes ne dedi, İhsan Özkes? İhsan Özkes ne dedi, koca
müftü ne dedi? 
LEVENT
GÖK (Devamla) – “Sana karşı dava açmazsam namerdim.” dedi. Ben de Melih Gökçe’e
süre verdim; Bülent Arınç’a dava açmazsan seni namert ilan ediyorum dedim.
OSMAN
AŞKIN BAK (Rize) – Tamam da İhsan Özkes ne dedi?
LEVENT
GÖK (Devamla) – Şimdi, AKP’liler, sizin namert bir Ankara Büyükşehir Belediye
Başkanınız var. (AK PARTİ sıralarından gürültüler) Melih Gökçek’ten hesap
sormayan bir Başbakan Yardımcınız var. Siz neyi konuşuyorsunuz? Önce bunların
hesabını verin. Cumhuriyet Halk Partililerin alnı aktır. Bütün belediyelerimizi
inceleyin, sonuna kadar inceleyin, AKP’yi de inceleyin, HDP’yi de inceleyin,
MHP’yi de inceleyin, bütün yolsuzlukları inceleyin. 
MEHMET
ŞÜKRÜ ERDİNÇ (Adana) – CHP’lilerin iddiası bu, CHP’lilerin.
LEVENT
GÖK (Devamla) – Biz yüreğimizi koyuyoruz ortaya, varsa yüreğiniz siz de koyun
ortaya. (CHP sıralarından alkışlar) 
BAŞKAN
– Teşekkür ederiz Sayın Gök.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, buyurunuz.
ÇAĞLAR
DEMİREL (Diyarbakır) – Hatipler konuşurken partimize de ithamlarda bulundu, ben
de söz hakkı istiyorum.
MEHMET
ŞÜKRÜ ERDİNÇ (Adana) – Allah Alllah, nerede sataşıldı?
ÇAĞLAR
DEMİREL (Diyarbakır) – Sataşmadan söz istiyorum.
LEVENT
GÖK (Ankara) – Yüreğiniz varsa sizin belediyeler de denetlensin Hanımefendi,
rıza gösteriyor musunuz, görelim.
Ayrıca
Oktay ağabey, sizin de MHP’li belediyeleri suçluyoruz, rıza gösteriyor musunuz?
Sataşıyoruz size. 
OKTAY
VURAL (İzmir) – Biz de mangal gibi yürek var. 
BAŞKAN
– Buyurunuz Sayın Demirel, size iki dakika veriyorum.
MEHMET
ŞÜKRÜ ERDİNÇ (Adana) – Yani “Ne dedi de sataştı?” demeniz lazım, en azından
sataşma konusunu öğrenmek lazım. 
10.- Diyarbakır Milletvekili Çağlar
Demirel’in, İstanbul Milletvekili Aykut Erdoğdu ile Ankara Milletvekili Levent
Gök’ün sataşma nedeniyle yaptıkları konuşmaları sırasında Halkların Demokratik
Partisine sataşmaları nedeniyle konuşması
ÇAĞLAR
DEMİREL (Diyarbakır) – Sayın Başkan, değerli milletvekilleri; öncelikle
partimize yönelik, çözüm sürecine ilişkin heyetimize yönelik bir sataşma söz
konusuydu; ona ilişkin bir açıklama yapacağım.
MEHMET
ŞÜKRÜ ERDİNÇ (Adana) – Ne zaman, biz kaçırdık herhâlde?
ÇAĞLAR
DEMİREL (Devamla) – Heyetimiz görüşme yaparken bu ülkede her gün onlarca insan katledilmiyordu
ama bugün görüşmeler kesildi, “Çözüm süreci buzdolabındadır.” dendi, oluk oluk
kan akıyor. 
AHMET
HAMDİ ÇAMLI (İstanbul) – Niye acaba? 
ÇAĞLAR
DEMİREL (Devamla) – Hâlâ 57 yaşındaki Taybet İnan’ın cenazesi Silopi’de yerin
ortasında duruyor, yol ortasında duruyor. Bunu hangi vicdan kabul ediyor, başta
bunu ifade edeyim. 
Daha
sonra belediyelerle ilgili, evet, belediyelerimiz… Belediye eş başkanlarımız şu
anda cezaevindedir. Neden dolayı? 
HAKAN
ÇAVUŞOĞLU (Bursa) – Hendek kazdırdıkları iş makinelerinden…
ÇAĞLAR
DEMİREL (Devamla) – Düşünce özgürlüğünden dolayı belediye başkanlarımızı… Hodri
meydan, bütün belediyelerimizde inceleme yapalım! Hangi belediye başkanımız
bugün cezaevinde? Cezaevinde olan belediye başkanlarımız şeffaf çalıştıkları
için, düşünce özgürlükleri, basın açıklamalarına katıldıkları için
cezaevindedir. (AK PARTİ sıralarından gürültüler) Şimdi, hâlâ -2009, 2011 yılı
içerisinde söyleyelim- düşünce özgürlüğünden dolayı siyasi parti
yöneticilerimiz cezaevlerindedir. Onları görelim ve buna göre karar verelim. 
İkincisi:
Bizim HDP Grubu olarak 600 fezlekemiz var, bunların hangi biri yolsuzlukla
ilgilidir? Hepsi düşünce özgürlüğüdür, hepsi düşünce açıklamasıdır, basın
açıklamalarıdır ama sizin 100 tane var, hangisi düşünce özgürlüğü, hangisi
yolsuzluktur? Var mı, gelin, hodri meydan, hepsini tek tek inceleyelim. 
Teşekkür ediyorum. (HDP sıralarından
alkışlar, AK PARTİ sıralarından gürültüler) 
BAŞKAN – Teşekkürler Sayın Demirel.
Buyurunuz Sayın Vural.
OKTAY VURAL (İzmir) – Gruba sataşmadan
dolayı bize de diğer gruplara verdiğiniz gibi...
BAŞKAN – Siz mi konuşacaksınız?
OKTAY VURAL (İzmir) – Sayın Seyfettin
Yılmaz efendim, benim sadece yerimden kısa bir sözüm olacak.
BAŞKAN – Buyurun Sayın Yılmaz.
11.- Adana Milletvekili Seyfettin Yılmaz’ın,
İstanbul Milletvekili Aykut Erdoğdu ile Ankara Milletvekili Levent Gök’ün
sataşma nedeniyle yaptıkları konuşmaları sırasında MHP Grubuna sataşmaları
nedeniyle konuşması
SEYFETTİN YILMAZ (Adana) – Sayın Başkan,
değerli milletvekilleri; bir kere Cumhuriyet Halk Partisinin bizi
karıştırmasına gerek yok yani Adalet ve Kalkınma Partisinin belediyeleriyle
İstanbul’da birbirinizi araştırın. Biz bu noktada rüştümüzü ispat ettik. (AK
PARTİ sıralarından gürültüler)
AHMET HAMDİ ÇAMLI (İstanbul) – Sizde
belediye var mı?
SEYFETTİN YILMAZ (Devamla) – Var tabii
belediyemiz, olmaz olur mu.
Bakın, Aytaç Durak -şimdi, insanda azcık
vicdan olur- 2009’da seçildi; daha önce Adalet ve Kalkınma Partisinin Belediye
Başkanı, yapılan iddiaların tamamı AKP’den Belediye Başkanıykenki iddialar ama
2009 yılında MHP’den aday oldu, kazandı, altı ay sonra görevinden alındı. 
HAYDAR AKAR (Kocaeli) – Vali yaptılar,
Ercan Topaca’yı Vali yaptılar görevden aldırdığı için, ödüllendirdiler.
SEYFETTİN YILMAZ (Devamla) – Tam dört
buçuk yıl görevine iade edilmedi. Yeni seçim oldu 2014 yılında, Danıştaydan bir
karar geldi, “Aytaç Durak’a yapılan haksızlıktır, geri iade edilmesi...” Şimdi,
bunun vicdanı kimde?
Şimdi, Sayın Bostancı’ya ben belgelerle
konuşuyorum. Bakın, bunu sordum Ulaştırma Bakanlığına cevap yok:
Adapazarı-Karasu, Tekirdağ-Muratlı, Kars-Tiflis, İzmir-Kemalpaşa demir
yollarının, yaklaşık maliyeti ne kadar biliyor musunuz? 945 trilyon. Kaça mal
olmuş biliyor musunuz? 3 katrilyon 87 milyara, 4 katına. Kim almış bunları,
alanlar kim biliyor musunuz? Bu havuz medyası oluşturulurken 100 milyon, 200
milyon, 300 milyon dolar ödeyenler.
BARIŞ YARKADAŞ (İstanbul) – Hamza Bey duy
bunları, Hamza Bey!
SEYFETTİN YILMAZ (Devamla) – Şimdi,
aradaki fark 2,5 katrilyon. Bunu soruyorum bir iki senedir: Bu kimin parası
Allah aşkına, kimin parası bu? Milletin parası, milletin! Vicdanı olan sızlar,
bunun üstüne gider ama gidemezsiniz. (AK PARTİ sıralarından gürültüler)
Başka soruyorum: Çanakkale-Ezine-Ayvacık
kara yolunun yapımı, inceleyin. İstanbul-Ankara hızlı tren yolunun, tünel 28’in
geri kalanının yapımı. (AK PARTİ sıralarından gürültüler) 
HAYDAR AKAR (Kocaeli) – T 26, T 26 tünel.
Merak edenlere söyleyeyim, tünelin numarası T 26.
SEYFETTİN YILMAZ (Devamla) – Şimdi,
aradaki fark 3 trilyon lira değerli arkadaşlar, 3 katrilyon. Bu memlekette,
atanamayan öğretmenler intihar etti; ekmek bulamayan, aş bulamayan insanlar
var. 
(Mikrofon
otomatik cihaz tarafından kapatıldı)
SEYFETTİN
YILMAZ (Devamla) - Bu koltuklarda oturup oradan işinize geldiği gibi parmak
kaldırarak hakkı ve hukuku sağlayamazsınız. 
Sayın
Bostancı, bunun da cevabını bekliyorum Hükûmet olarak. 
OKTAY
VURAL (İzmir) – Hükûmet değil o ya. 
BAŞKAN
– Teşekkür ederiz Sayın Yılmaz. 
Buyurunuz
Sayın Bostancı. 
MEHMET
NACİ BOSTANCI (Amasya) – Sayın Levent Gök konuşurken burada olmayan AK PARTİ’li
Ankara Belediye Başkanına ilişkin…
HAYDAR
AKAR (Kocaeli) – O izliyordur, “tweet” atıyordur, “tweet” Melih. 
MEHMET
NACİ BOSTANCI (Amasya) – …nezaket dışı bir ifadede bulundu. 
AYKUT
ERDOĞDU (İstanbul) – Bülent Bey bulundu.
MEHMET
NACİ BOSTANCI (Amasya) – Bu, uygun bir ifade değil; bu, bir sataşma partinin
ortak kimliğine. Bu çerçevede, söz hakkı talep ediyorum. 
AYKUT
ERDOĞDU (İstanbul) – Seyfettin Bey de çok önemli bir iddia koydu, 3 katrilyon
liralık bir zarardan bahsediyor. Seyfettin Bey’e de bir cevap verirseniz…
SEYFETTİN
YILMAZ (Adana) – Şuna da cevap ver, 3 katrilyon kamu zararından bahsettim. 
BAŞKAN
– Buyurunuz Sayın Bostancı. 
12.- Amasya Milletvekili Mehmet Naci
Bostancı’nın, Ankara Milletvekili Levent Gök’ün sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; Sayın Levent Gök,
Sayın Bülent Arınç ile Sayın Melih Gökçek arasındaki bir atışmayı ve sonrasında
mahkemeleşmeye ilişkin bir iddiayı gündeme getirerek oradan bir namertlik
tartışması çıkardı yine Sayın Belediye Başkanına atfen. Ama, bunu tartışma
olmaktan, bir değerlendirme yapmaktan çıkardı, ne dedi tutanaklardaki tam
ifadesiyle tekrar etmekten utanacağım bir şekilde… 
LEVENT
GÖK (Ankara) – Hiç, aynen tekrarlayın, tekrarlayın, ben onu tekrarlayacağım
çünkü birazdan. 
MEHMET
NACİ BOSTANCI (Devamla) - Ben utanırım, eğer siz utanmazsanız gelip burada
tekrar edersiniz Sayın Gök. (AK PARTİ sıralarından alkışlar) 
Bir
insanın onurunu rencide edici tarzda bir ifade kullandı. 
AYKUT
ERDOĞDU (İstanbul) – Bülent Arınç’a söyleyiniz. 
MEHMET
NACİ BOSTANCI (Devamla) - Peki, bu ifadeyi kullanırken kendisine şahit tuttuğu
kim? Sayın Bülent Arınç ile Melih Gökçek arasındaki medyaya intikal etmiş bazı
tartışmalar. 
Sayın
Gök, bu konulara ilişkin olarak şahit tutacaksanız…
LEVENT
GÖK (Ankara) – Benim elimde yazılı belge var Beyefendi. 
MEHMET
NACİ BOSTANCI (Devamla) - …sayısız AK PARTİ’li vekillerin sizin görüşleriniz
bakımından çok da hoşunuza gitmeyecek görüşlerini de şahit tutabilir, bunlar
üzerine ne kadar onurlu ve namuslu parti üyeleri olduklarını, bu partinin ne
kadar dürüst olduğunu da söylemeniz lazım gelmez mi şahit tutuyorsanız? 
AYKUT
ERDOĞDU (İstanbul) – “Bülent Bey için söyledim.” dedi, evet. 
LEVENT
GÖK (Ankara) – Ben Bülent Arınç’ı şahit tutmuyorum. 
MEHMET
NACİ BOSTANCI (Amasya) – Keyfinize göre, kendi hikâyenize göre…
HAKAN
ÇAVUŞOĞLU (Bursa) – Polise küfretti o, polise küfretti, Gezi sürecinde polise
küfretti; unutmayacak bu millet. 
MEHMET
NACİ BOSTANCI (Devamla) - …kendi senaryonuza göre al, “copy-paste”, kes
yapıştır, ondan sonra kullan ama sonuçtan bir hüküm çıkar. Bu hüküm, bu hüküm
son derece yanlış Sayın Gök.
BARIŞ
YARKADAŞ (İstanbul) – Polisleri cezaevine atıyorsunuz, dışarıda polis
bırakmadınız, polis aşkı mı şimdi depreşti? Yapmayın Allah aşkına ya! Allah
Allah ya! Polisi cezaevine atarsın, askeri cezaevine atarsın, sorumlu biz
oluruz. 
MEHMET
NACİ BOSTANCI (Devamla) – Ve emin olun burada, bu üslupla, bu tür dille,
“mert-namert” tartışmasıyla biz bu işlerde bir yere varamayız. Sizden
istirhamım, nezaket içerisinde ve amaca varmak için amacımız eğer hakkaniyet ve
adalet ise buna yönelik bir dille…
(Mikrofon
otomatik cihaz tarafından kapatıldı) 
MEHMET
NACİ BOSTANCI (Devamla) – …kamuyu da aydınlatacak tarzda, algı uyandıracak
tarzda değil, konuşmalar yapmaktır. 
Saygılar
sunuyorum. (AK PARTİ sıralarından alkışlar) 
BAŞKAN
– Teşekkürler Sayın Bostancı. 
LEVENT
GÖK (Ankara) – Sayın Başkan…
BAŞKAN
– Sayın Vural’ın söz talebi var, daha sonra Sayın Gök size söz vereceğim. 
Buyurunuz
Sayın Vural.
IV.- AÇIKLAMALAR (Devam)
65.- İzmir Milletvekili Oktay Vural’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
OKTAY
VURAL (İzmir) – Teşekkür ederim. 
Efendim,
Sayın Bostancı tabii “Yolsuzluk sosyal bir olgudur.” dedi yani çok
sıradanlaştırdı açıkçası. Dolayısıyla yolsuzluk yapan, aslında kamu erkini
kullanan ve kamu erkini de şahsi ya da başkalarının menfaati için
kullananlardır. Vatandaşları yolsuzluğa bulaştırmak, onları da toplumun bir
parçası olarak vatandaşlara sirayet etmiş bir konu olarak görmek son derece
yanlış. Burada milleti suçlamayın, milleti suçlamanın bir anlamı yok. Yani, yolsuzluğu
kim yapıyorsa onu suçlayacaksınız. Yani, “Herkes yolsuzluk yapıyor, biz de
yapalım…” Sosyal ama sosyalliğin bu kadarı da pes doğrusu, çok
sosyalleşmişsiniz anlaşılan. 17-25 Aralıkta bu kadar sosyalleşmenin ne
boyutlara ulaştığını araştıralım diyoruz. Madem sosyal ise, bir olgu ise gelin
araştıralım diyoruz, bir sorun varsa. Bu kadar sosyalleşmenin bir araştırmaya
değer olduğunu akademik kimliğinizle herhâlde desteklersiniz diye düşünüyorum.
Teşekkür
ederim.
BAŞKAN
– Teşekkür ederiz Sayın Vural.
Lütfen
yeniden sataşma olmasın Sayın Gök.
Buyurunuz.

LEVENT
GÖK (Ankara) – Sayın Başkanım, Sayın Naci Bostancı ifade ettiği konularda benim
söylediğim sözleri kendi değerlendirmem gibi aksettirdi. Oysa, sataşmadan
dolayı söz verirseniz o sözlerin kime ait olduğunu ben ifade edeceğim.
MEHMET
NACİ BOSTANCI (Amasya) – Ama siz hüküm verdiniz, yargıda bulundunuz Sayın Gök.
BAŞKAN
– Buyurunuz Sayın Gök. Sataşmadan dolayı iki dakika söz veriyorum ama lütfen
yeni bir sataşmaya mahal vermeyiniz. 
Buyurunuz.

BÜLENT
TURAN (Çanakkale) – Sayın Başkan, bu ne kadar sürecek böyle?
VI.- SATAŞMALARA İLİŞKİN KONUŞMALAR (Devam)
13.- Ankara Milletvekili Levent Gök’ün,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; Sayın Naci Bostancı,
benim burada tanık göstererek ya da farazi bilgilerden dolayı konuştuğumu ifade
etti. 
HALİS
DALKILIÇ (İstanbul) – Farazi değil de hakaret ettiğinizi söyledi Belediye
Başkanına. 
LEVENT
GÖK (Devamla) - Değerli arkadaşlar, ben Ankara milletvekiliyim, Ankara’da ne
olup bittiğini herkesten iyi bilirim. Şimdi, Sayın Bülent Arınç herkesin
huzurunda Melih Gökçek hakkında “Sen Ankara’yı parsel parsel sattın, 8 Hazirandan
sonra senin hakkındaki her türlü belgeyi açıklayacağım.” dediği zaman, Melih
Gökçek kalktı “Eğer elinde belge olup da savcılığa gitmeyen namerttir.” dedi,
aynen bu sözleri söyledi. 
Sayın
Bostancı, az önce ifade ettiğim o sözler bana ait değildir, Melih Gökçek’in
bizzat kendisine aittir. Siz bir hata arayacaksanız kendi içinizde arayın. Ben
karşılıklı bir diyaloğu buraya naklettim. 
MEHMET
NACİ BOSTANCI (Amasya) – Hayır, buradan hüküm verdiniz, hüküm! 
LEVENT
GÖK (Devamla) - Bülent Arınç’ın sözleri karşısında savcılığa gitmeyen Bülent
Arınç’a sesleniyor Melih Gökçek, “Elinde belge var da savcılığa gitmezsen
namertsin.” diyor. Şimdi, bu sözler bana ait değil, Melih Gökçek’e ait. Siz
herhâlde yoğunluktan dolayı olayları takip edemediniz ama bu sözü söyleyen
Melih Gökçek’tir.
MEHMET
NACİ BOSTANCI (Amasya) – Aşk olsun, aşk olsun!
LEVENT
GÖK (Devamla) - Sözün söylenildiği kişi de Bülent Arınç’tır. Lütfen bunu böyle
değerlendirin.
OSMAN
AŞKIN BAK (Rize) – Kendi sözünüze dikkat edin, kendi sözünüze!
LEVENT
GÖK (Devamla) - Ben de söylüyorum yani bu sözler niye yeniliyor? “Namert”
sözleri, “Sen parsel parsel sattın.” sözlerinin havada uçuştuğu ortam Ankara
Büyükşehir Belediyesi, Türkiye’nin 2’nci büyük belediyesi, 5 katrilyonluk dev
bir bütçeye sahip olan bir belediye. Yani böyle bir ortamda “Ankara parsel
parsel satılmış.” Bunu aynı partinin bir Bakanı, Başbakan Yardımcısı
söyleyecek, ötekisi de diyor ki: “Elinde belge olmazsa namertsin.” Ben bunu
dile getirdim, bunu dile getirdim, bunun peşindeyim. Gelin bunu da araştıralım.
Bunu ifade etmek istiyorum. 
BAŞKAN
– Teşekkürler Sayın Gök. 
Sayın
Tezcan, sisteme girmişsiniz. 
Buyurunuz.
IV.- AÇIKLAMALAR (Devam)
66.- Mersin Milletvekili Yılmaz Tezcan’ın,
Ankara Milletvekili Levent Gök’ün sataşma nedeniyle yaptığı konuşması
sırasındaki bazı ifadelerine ilişkin açıklaması
YILMAZ
TEZCAN (Mersin) – Teşekkür ediyorum. 
Sayın
Gök “Yürekli arkadaşımız varsa.” dedi, ben yürekli ve yiğit Mersin Milletvekili
olarak söz aldım. 
Değerli
arkadaşlar, Sayın Cumhurbaşkanımıza karşı yapılan iftiraları şiddetle
kınıyorum.
HAYDAR
AKAR (Kocaeli) – Bravo(!)
YILMAZ
TEZCAN (Mersin) – İnsan vücudunda… Malum, kanseri hepimiz biliyoruz; kanser,
çok önemli bir hastalık. İnsan vücudunda olmadık anda normal bir hücre kansere
dönüşebilir. İşte, 17-25 Aralık, paralel yapının kanserleştiği bir dönemdir.
İşte, biz AK PARTİ olarak bu kanseri tedavi ediyoruz, bundan sonra da tedavi
etmeye devam edeceğiz. Kanserli olan hücrelerden bir tanesi de PKK terör
örgütüdür. Hem bu paraleli hem de PKK kanser terörünü en iyi şekilde tedavi
edebilecek olan Adalet ve Kalkınma Partisidir, en iyi doktor Adalet ve Kalkınma
Partisidir. Millet onun için bizi seçti.
Teşekkür
ediyorum. (AK PARTİ sıralarından alkışlar)
BAŞKAN
– Sayın Akkaya sisteme girmiş.
Buyurunuz
Sayın Akkaya.
67.- İstanbul Milletvekili Yakup
Akkaya’nın, İzmir Milletvekili Hamza Dağ’ın CHP grup önerisi üzerinde yaptığı
konuşmasındaki bazı ifadelerine ilişkin açıklaması
YAKUP
AKKAYA (İstanbul) – Teşekkür ediyorum Sayın Başkan.
İzmir
Milletvekili AKP sözcüsü konuşmasında Genel Başkanımız Sayın Kemal
Kılıçdaroğlu’yla ilgili Kayseri Büyükşehir Belediye Başkanı Özhaseki’nin
kazandığı davayla ilgili Genel Kurulu yanlış bilgilendirmiştir. Ben,
Bostancı’nın, Sayın Grup Başkan Vekilinin söylediğiyle cevap vermek istiyorum;
nesnel, açık ve bilgilere dayanarak konuşuyorum. Olay şudur: 2012 yılında yerel
mahkeme Sayın Özhaseki lehine karar vermiştir ve faiziyle birlikte 21.416 TL
Özhaseki almıştır. AKP’lilerin bu rakamı alkışlaması lazım. 
OSMAN
AŞKIN BAK (Rize) – Niye alkışlayalım?
YAKUP
AKKAYA (İstanbul) – E, almış işte, kazanmış davayı. Ama sayın konuşmacı daha
sonra Yargıtayın kararını burada söylememiştir.
Yani,
o hâlde Sayın Grup Başkan Vekili, Sayın Bostancı…
(Mikrofon
otomatik cihaz tarafından kapatıldı)
YAKUP
AKKAYA (İstanbul) – …o hâlde AKP adına çıkanların nesnel, açık ve bilgilere
göre konuşmaları lazım. 
Ve
kaldı ki başka bir şey daha söyleyeyim: Yargıtay 21.416 liranın Sayın Kemal
Kılıçdaroğlu’na ödenmesini emretmiştir ama ödenen para 20.063 liradır. Yani
burada da götürüldüğü bellidir.
Teşekkür
ederim.
BÜLENT
TURAN (Çanakkale) – Sayın Başkan, gündeme geçelim artık lütfen.
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Aydın Milletvekili Bülent
Tezcan ve 23 milletvekili tarafından, ülkemizdeki yolsuzluk olaylarının
nedenleri ve sonuçları ile gelir dağılımında yarattığı etkilerin, toplumsal
yaşamımızda yarattığı yozlaşma ile toplum psikolojisine getirdiği
olumsuzlukların, toplumda yarattığı umutsuzluğun, adalet sistemine olan güvene
etkilerinin incelenmesi ve alınması gereken önlemlerin belirlenmesi amacıyla
24/12/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun, 24 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Sayın milletvekilleri, Cumhuriyet Halk Partisi Grubu önerisi üzerindeki
görüşmeler tamamlanmıştır. 
Şimdi,
öneriyi oylarınıza sunacağım. 
Kabul
edenler… Kabul etmeyenler… Öneri kabul edilmemiştir.
Değerli
milletvekilleri, gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz.
1’inci
sırada yer alan Gelir Vergisi Kanunu ile Bazı Kanunlarda Değişiklik Yapılmasına
Dair Kanun Tasarısı ile Plan ve Bütçe Komisyonu Raporu’nun görüşmelerine
kaldığımız yerden devam edeceğiz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ile Plan ve Bütçe
Komisyonu Raporu (1/318) (S. Sayısı: 11) (X)
BAŞKAN
– Komisyon? Burada. 
Hükûmet?
Burada. 
Geçen
birleşimde tasarının 3’üncü maddesi üzerinde önerge işlemi tamamlanmıştı. 
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir. 
Birleşime
on dakika ara veriyorum. 
Kapanma Saati: 22.01
BEŞİNCİ OTURUM
Açılma Saati: 22.12
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Fehmi KÜPÇÜ
(Bolu)
------0-----
BAŞKAN
– Sayın milletvekilleri, Türkiye Büyük Millet Meclisinin 19’uncu Birleşiminin
Beşinci Oturumunu açıyorum. 
Gelir
Vergisi Kanunu ile Bazı Kanunlarda Değişiklik Yapılmasına Dair Kanun
Tasarısı’nın görüşmelerine kaldığımız yerden devam edeceğiz. 
Komisyon
burada.
Hükûmet
burada. 
4’üncü
maddeyi okutuyorum:

MADDE
4- 28/3/2001 tarihli ve 4632 sayılı Bireysel Emeklilik Tasarruf ve Yatırım
Sistemi Kanununun geçici 1 inci maddesinin beşinci fıkrasında yer alan
“31/12/2015” ibaresi “31/12/2017” şeklinde değiştirilmiştir.
BAŞKAN
– Gruplar adına ilk söz, Milliyetçi Hareket Partisi Grubu adına Konya
Milletvekili Sayın Mustafa Kalaycı’ya aittir.
Buyurunuz
Sayın Kalaycı. (MHP sıralarından alkışlar)
Süreniz
on dakikadır.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
hepinizi saygılarımla selamlıyorum.
Görüşmekte
olduğumuz madde, üyelerine ve çalışanlarına emekliliğe yönelik taahhütte
bulunan dernek, vakıf, sandık, meslek kuruluşu veya ticaret şirketlerinin
birikim ve taahhütlerinin Bireysel Emeklilik Sistemi’ne aktarılabilmesi için
tanınan ve bu yıl sonu dolacak olan sürenin iki yıl uzatılmasını öngörmektedir.
Ülkemizde
bulunan vakıf ve sandıkların birçoğunda önemli sorunlar yaşandığı
bilinmektedir. Tamamlayıcı emeklilik programıyla toplanan primlerin yine vakıf
ve sandıklar tarafından değerlendirilmesinin Bireysel Emeklilik Sistemi’ni
olumsuz etkilememesi bakımından gerekli tedbirler mutlaka alınmalıdır.
Türkiye’de
bireysel emeklilik sistemi, 57’nci Hükûmet döneminde gerçekleştirilen yapısal
reformlar kapsamında, 7 Ekim 2001 tarih ve 4632 sayılı Kanun’la düzenlenmiştir.
57’nci Hükûmet döneminde gerçekleştirilen yapısal reformları devam ettirmeyen
AKP hükûmetleri tasarrufların hızla düşmesini ve cari açığın büyük boyutlara yükselmesini
yıllarca seyretmiş, uyarılara hep kulak tıkamıştır. Bireysel Emeklilik
Sistemi’nin karşılaştığı zorlukları giderecek tedbirler de uzun yıllar
alınmamıştır. Yıllar sonra 2012 yılında yapılan ve 2013 yılında uygulamaya
giren devlet katkı payı ve teşviklerle ilgili düzenlemeler bireysel emeklilik
sistemine bir ivme kazandırmışsa da, emeklilik fonlarının gayrisafi yurt içi
hasıla içindeki payı sınırlı kalmaya devam etmektedir. Milliyetçi Hareket
Partisi olarak bireysel emeklilik sisteminin ekonomiye layıkıyla dâhil
edilmesini önemli görüyoruz. 
Değerli
milletvekilleri, Türkiye ekonomisinde tasarrufun da yatırımın da, gelişmiş
ülkeler bir tarafa, gelişmekte olan ekonomilerle bile kıyaslandığında çok düşük
düzeylerde olduğu görülmektedir. 
AKP
döneminde tasarrufların seviyesi dibe vurmuştur. Özel kesim tasarrufları keskin
bir şekilde düşerek yüzde 23’ler düzeyinden yüzde 10’a kadar inmiştir. Hane
halkının tasarrufları ise yüzde 10’nun altındadır.
Ülkemizin
borç düzeyi de sürekli olarak artmaktadır. Türk ekonomisi borçlanma yoluyla
geleceğini bağlamıştır. AKP hükûmetleri, cumhuriyet tarihinin en fazla
borçlanan ve en fazla faiz ödeyen iktidarı olmuş, cumhuriyet tarihinin
rekorlarını kırmıştır.
2002
sonunda 16 milyar dolar olan kısa vadeli dış borç stoku, 2015 üçüncü çeyrek
itibarıyla 121 milyar dolara yükselmiştir. Toplam dış borcumuz ise 2002
yılındaki 129 milyar dolarlık seviyesinden 2015 ikinci çeyrek itibarıyla 405
milyar dolara çıkmıştır. Dış borçlar on üç yılda yüzde 212 oranında, 275 milyar
dolar artmıştır. Üstelik özelleştirme ve toprak satışından elde edilen yaklaşık
100 milyar dolarlık gelir de yok edilmiştir.
Ekonominin
kırılganlığı da sürekli artmaktadır. 2002 yılı itibarıyla Merkez Bankası
rezervlerinin kısa vadeli borçlara oranı yüzde 171 iken, yani kısa vadeli
borçlarımızın 1,7 katı kadar rezerve sahip iken bu oran yüzde 94’e düşmüş,
rezervlerimiz kısa vadeli borçlarımızı karşılayamaz hâle gelmiştir. 
Türkiye,
kişi başı gelirde 2008 yılında yakaladığı 10 bin dolar seviyesinin bugün
itibarıyla altına düşmüştür. Gelir yaratmayan bir ekonomide gerek hanelerin
gerekse firmaların borçları da sürekli artmaktadır. Ekonominin gelişmesi için
ihtiyaç duyulan tasarruf eğilimi ve bundan doğacak olan yatırım kararları
geçtiğimiz yıllar boyunca uygulanan politikaların etkisiyle frenlenmiştir. Türk
sanayisi yurt dışından gelen ucuz ara malların tahribatıyla karşı karşıya
kalmış ve sektörel öncelikleri giderek montaja dayalı, ithalata bağımlı bir
yapıya sürüklenmiştir. İstanbul Sanayi Odasının her yıl yaptığı araştırmalar,
şirketlerimiz ve KOBİ’lerimizin borç batağına girdiğini, kârlarının yarıdan
fazlasının faiz giderlerine gittiğini, zarar edenlerin sayısında büyük artış
olduğunu ortaya koymuştur.
Esasen
Türk ekonomisi her geçen gün daha da derinleşen, adı konulmamış bir kriz
yaşamaktadır. Sanayimiz, KOBİ’lerimiz, üreticimiz zor durumdadır. Rekabet gücü
tükenme noktasına gelmiştir. Piyasalar neredeyse durmuş vaziyettedir. Tahsilat
yapılamamakta, icralar artmakta, iflaslar baş göstermektedir. Esnafımızın artık
dayanacak gücü kalmamıştır. Birçok esnafımız iş yerini kapatmak zorunda
bırakılmıştır. Esnafımız, çiftçimiz, iş adamımız tefecilerin eline düşmüş, çok
yüksek faizlerle borç alıp senedini, çekini kırdırmaktadır. Açıktır ki bugün
toplumun büyük kesimi geçim sıkıntısı çekiyorsa, işleri kötü gidiyorsa, borçtan
ve işsizlikten bunaldıysa bunun müsebbibi de sorumlusu da AKP hükûmetleridir.
AKP Hükûmetinin “Millî geliri 3 misli artırdık, büyüdük, zenginleştik.”
söylemi, milletimizin geniş kesimleri için hiçbir şey ifade etmemektedir. Tabii
ki zenginleşenler var. Kaçakçılar, ihale ve imar vurguncuları, faizciler,
rantiyeciler, rüşvetçiler, havuzcular köşe olmuştur. Birileri kamu imkânlarıyla
milletin parasını yürüterek yükünü tutarken esnafımız ve çiftçimizin geliri giderini
karşılamamakta, asgari ücretliler, çalışanlar ve emekliler aldıkları aylıkla ay
sonunu getirememektedir. Vatandaşlarımızın en büyük sorunu geçim zorluğudur.
Değerli
milletvekilleri, Hükûmet, vatandaşın tasarruf etmesini istemekte, bu konuda
bazı sözde reformlar açıklamaktadır. Vatandaşın geliri geçimini sağlamaya
yetmiyorsa nasıl tasarruf edecek? Bugünkü asgari ücret, bugünkü maaşlar,
bugünkü emekli aylıkları, çalışanların ve emeklilerin zorunlu ihtiyaçlarını
asgari düzeyde bile karşılamamaktadır. Soruyorum, asgari ücretin, emekli
aylığın neresinden tasarruf edilecek? Ürünü para etmeyen, gübre alamadığından
tarlasına gübre atamayan çiftçimiz, hangi gelirinden tasarruf edecek? Hayatın
güçlüklerine direnen esnafımız, iş yeri kirasını, sosyal güvenlik primini dahi
ödemekte güçlük çekerken nasıl tasarruf edecek? AKP Hükûmeti vatandaşta
tasarruf edecek hâl bırakmamıştır. Bırakın tasarruf yapmayı, geliri yetmeyen
vatandaşımız geçimini borçla sağlamaya çalışmaktadır. Gelecek yıllardaki
gelirlerini şimdiden tüketen vatandaşlarımızın geleceği ipotek altına
alınmıştır. Nitekim, hane halkı borçlarının gelirlerine oranı 2002 yılında
yüzde 5’in altındayken şimdi bu oran yüzde 55’i aşmıştır yani hane halkı
gelirinin yarısından fazlası borca gitmektedir. 
Merkez
Bankasının finansal istikrar raporlarına göre, 2002 yılında 6,7 milyar lira
olan hane halkı yükümlülüğü 2015 yılı Eylül ayı itibarıyla 430,2 milyar liraya
ulaşmıştır. Yani, vatandaşın konut, taşıt ve ihtiyaç kredileri ile kredi kartı
borçları toplamı AKP döneminde 64 kat artmıştır. Doludizgin borçlanan
milletimiz borç ve faiz batağına saplanmıştır. Sadece tüketici kredisi ve kredi
kartı borçları için vatandaşın ödediği faiz AKP döneminde 15 kattan fazla
artmıştır. Ücret, komisyon, dosya parası gibi ödemeler de buna dâhil değildir.
Bankaların ücret, komisyon, hizmet bedeli olarak aldığı faiz dışı paralar 2014
yılında 37,5 milyar liraya ulaşmış olup sadece dosya parası 20 milyar liradır
ve 2002 yılına göre 8 kat artmış bulunmaktadır. AKP’nin vatandaşı faiz lobilerine
nasıl soydurduğunu, borç ve faiz batağına nasıl sürüklediğini resmî rakamlar
göstermektedir. Aslında, AKP'nin on üç yıllık icraatının özeti budur. AKP faiz
lobilerini abat etmekte, bu milletin alın terini faiz lobilerine yedirmektedir.

Türkiye’nin
ekonomik sorunlarını çözecek ve vatandaşlarımızın refah seviyesini artıracak,
borç sarmalından kurtaracak program ve projeler acilen uygulamaya konulmalıdır.
Yine, bir an önce rant ekonomisinden, beton ekonomisinden, yatırım, üretim ve
istihdamı sürekli artırmayı öngören üretim ekonomisine geçilmelidir. Tasarrufu
artırmak için öncelikle üretimi artıracak, vatandaşın gelirini artıracak
önlemlerin alınması gerekmektedir. 
Teşekkür
ediyor, saygılar sunuyorum. (MHP sıralarından alkışlar) 
BAŞKAN – Teşekkür ederiz Sayın Kalaycı. 
Madde üzerinde gruplar adına ikinci söz, Halkların
Demokratik Partisi Grubu adına Muş Milletvekili Sayın Ahmet Yıldırım’a aittir. 
Buyurunuz Sayın Yıldırım. 
Süreniz on dakikadır. 
HDP GRUBU ADINA AHMET YILDIRIM (Muş) – Teşekkür ederim
Sayın Başkan. 
Sayın Başkan, değerli milletvekilleri; ben de sözlerime
başlarken özellikle, milletvekili arkadaşımızın ifade ettiği ve daha sonra
bizim hatırlamamız neticesinde bir mahcubiyet duyduğum hususu dile getireyim.
Gün içinde de söz almıştım ama böyle bir duygu dilemesinde bulunmamıştım. Bütün
Hristiyan aleminin Noel Bayramı’nı ben de kutluyorum. 
Ayrıca, ifade etmem gereken hususlardan biri: Şüphesiz,
11 sıra sayılı Gelir Vergisi Kanunu ile Bazı Kanunlarda Değişiklik Yapılmasına
Dair Kanun Tasarısı’nın 4’üncü maddesinin içeriği Bireysel Emeklilik Tasarruf
ve Yatırım Sistemi Kanunu’nun geçici 1’inci maddesinin beşinci fıkrası kapsamında özellikle bazı dernek,
vakıf, sandık, tüzel kişiliği haiz meslek kuruluşlarının çalışanlarına ve
üyelerine dönük emeklilik taahhüt planları kapsamındaki yurt içi ve yurt
dışındaki birikimlerinin taahhütlere ilişkin tutarlarının kısmen ya da tamamen
bireysel emeklilik sistemine aktarılmasını kapsamaktadır ve parti grubum adına
bu maddeyle ilgili söz almış bulunmaktayım.
Değerli
milletvekilleri, şüphesiz, burada bazı vakıf, dernek ve sandıkların üyelerine
dönük gelir vergisindeki iyileştirmelerin ve bunların onların emeklilik
durumlarına yansımasıyla ilgili bir düzenlemenin düşünülmüş olması veya
yürürlükte olan bir maddenin süresinin uzatılmış olması önemli. Ancak, ülkedeki
önemli ekonomik problemlerin sıralamasını göz önünde bulundurduğumuzda, bu gibi
spesifik değişikliklerin ülkenin temel meselelerini, temel ekonomik
meselelerini giderme noktasında çok çok ayrıntı bir gündemin buraya getirilmiş
olması veya bu gündemden önce Meclis gündemine, özellikle, alt gelir grubuna
sahip olanların gerek insanca yaşamalarına gerekse emekliliklerine tahvil
edilecek olan bazı vergi sistemleriyle ilgili düzenlemelerin öncelikli olarak
buraya getirilmiş olmasını geçen hafta Komisyonda da ısrarla belirtmiş olduk.
Ama, AKP iktidarının on üç yıl boyunca özellikle yüksek gelirlilere dönük
yapmış olduğu düzenlemeler ve bu konuda göstermiş olduğu hassasiyetler göz
önünde bulundurulursa yoksulların ekonomisini iyileştirmeden yana bir
düzenlemeyi gündemine almadığını, yakın gelecekte de böyle bir gündeminin
olmadığını üzülerek ifade etmek isterim.
Bir
diğer husus: Bugün buraya bu ve benzeri çok farklı, ülke ekonomisini etkileyen
yasa maddeleri veya geçici maddeler getirilebilir. Ancak, ülkede bugün
uygulanan ekonomi, son altı ayda ülkenin içerisine girmiş olduğu çatışmalı
ortamdan kaynaklı olarak, Hükûmet adına da özellikle Millî Savunma Bakanımız
oturmuşken ifade edeyim, tam bir savaş ekonomisidir. 
Yine,
özellikle Maliye Bakanlığı verilerinden hareketle ülkenin kaynaklarının
nerelere harcandığına dair birkaç hususa dikkat çekmek istiyorum. 2015 yılının
ikinci yarısında savunma ve güvenlik harcamaları, bir önceki yılın aynı
dönemine göre 7 milyar TL yani 7 katrilyon artmıştır. 2015’in Temmuz ile Aralık
dönemindeki savunma ve güvenlik harcamaları, aynı dönemin 2014 yılındaki
harcamalarını daha kasım ayı içerisinde 7 milyar TL geçmiş bulunmaktadır. Buna
özellikle bu çatışmalı ortamdan kaynaklı olarak bazı il ve ilçe merkezlerinde
konutların, sivil yapıların, tarihî eserlerin görmüş olduğu zararların
giderilmesine dönük yapılacak harcamalar da dâhil değildir. Bugün burada
özellikle kentlerdeki açığa çıkmış tahribatlara dair bazı hususları dile
getirmeden önce, 2015 için söylüyorum, ocak ile haziran ayları arasındaki altı
aylık dönemde güvenlik ve savunmaya yönelik mal ve malzeme alımında toplam 732
milyon TL harcanmışken yani bu yılın ilk altı ayında güvenlik ve savunmaya
dönük mal ve malzeme alımına dönük 732 milyon TL harcanmışken hemen ikinci
yarının ilk iki ayında, temmuz ayında 332 milyon TL, ağustos ayında 473 milyon
TL harcanarak takip eden iki ayda 845 milyon TL’ye ulaşmış. Yılın, çatışmanın
olmadığı, ilk altı ayındaki harcamalar çatışmanın başladığı iki ayda fazlasıyla
harcanmış, ilk altı ayını 113 milyon lira geçmiştir. Bu çatışmanın şiddetinin
giderek arttığını göz önünde bulunduracak olursak ve her geçen gün gerek
savunma ve güvenliğe dair alınan mal, malzemelerin kalemlerinin artmış olması
gerek artırılan güvenlik personeli sayısı gerek bu konuda özellikle ifade etmek
isterim ki şehirlerin tahrip edilmesinden sonra, özellikle zararların
tazminiyle ilgili pazartesi günü Bakanlar Kurulu toplantısından sonra Sayın
Kurtulmuş’un yaptığı açıklamada bazı afaki cümleler vardı. “Grup toplantısında
somut öneriler geliştirecek veya somut bazı tedbirleri Başbakan açıklayacak.”
demişti. Grup toplantısını dikkatle izledim, özellikle bölgedeki esnafın,
halkın uğramış olduğu mali kayıpların giderilmesiyle ilgili somut hiçbir tedbir
açıklanmamıştır, sadece dilek ve temennilerde bulunulmuştur. Bu esnafın ve
ticaret erbaplarının zararının nasıl karşılanacağına, hangi madde kapsamında bu
zararların karşılanacağına dair bir tek cümle açıklanmamıştır. Esnaf ve diğer
ticaret erbaplarının uğramış olduğu mağduriyetlerin daha hesaplaması dahi
yapılmamıştır çünkü her geçen gün artan bir süreçle karşı karşıyayız, maliyeti
artan bir süreçle karşı karşıyayız.
Bir diğer husus değerli arkadaşlar, ifade
etmek durumundayız ki, AKP Hükûmeti 2009 yılında 1990’lı yıllarda boşaltılan
köylerde köylülerin veya yerleşik halkın uğramış olduğu zararların tazminiyle
ilgili bir yasa maddesi çıkardı ve bu konuda ciddi bir meblağ harcadı. Ancak,
1990’lı yıllardaki savaşın açığa çıkarmış olduğu ekonomik tahribatı gidermek
için hazineden ayrılan ciddi bir bütçeye karşılık bugün kendisinin müsebbibi
olduğu bir çatışmalı ortamda kırsal kesimdeki zararlar kentlerdeki maddi
tahribatlara taşınmış ve buradaki tahribatlarla ilgili acaba yarın bir gün
nasıl bir yasa maddesi ve zararların tanzimiyle ilgili bir bütçe yükünün açığa
çıkacağı şu anda hesaplanamaz bile çünkü 4 bin köyün boşaltılmış olması ve
buradan açığa çıkmış 1990’lı yıllardaki zararlar belki de 2 kent ve ilçe
merkezindeki zararların yanında bir hiçtir. Bu temelde, bu çatışmalar er geç
bitecek, karşımızda harabe kentler kalacak; Filistin’den, Gazze’den farkı
olmayan harabe kentler kalacak ve bunların ekonomisiyle ilgili Meclisin
gündeminde hiçbir şey yoktur. Şüphesiz, kaybettiğimiz, üniforması ne olursa
olsun, sivil insan, asker, polis, PKK’li militan veya gençlik, elinde silah
olan gençlerden hiçbirinin canına mali bir mukabilin olmadığını belirterek şunu
ifade etmek isterim ki ülke tam bir savaş ekonomisi içerisindedir. Ülkenin
geleceği ekonomik açıdan çok parlak görünmemektedir. Eğer bu savaş konseptini
Hükûmet bir an önce durdurmaz ve barışa evirmezse, öyle korkuyorum ki örtülü
ödeneklerin arttığı, savaş tahribatlarının açığa çıkarmış olduğu zarar
tanzimlerinin karşılandığı ciddi bütçe yüküyle karşı karşıya kalacağız. 
Bu
duygu ve düşüncelerle hepinizi saygıyla selamlıyorum. (HDP sıralarından
alkışlar) 
BAŞKAN
– Teşekkür ederiz Sayın Yıldırım. 
Cumhuriyet
Halk Partisi Grubu adına İstanbul Milletvekili Sayın Aykut Erdoğdu. 
Sayın
Erdoğdu, şahıslar adına da beş dakika konuşmanız var. O yüzden, sürenizi
birleştiriyorum. 
Süreniz
on beş dakikadır. 
Buyurunuz.(CHP
sıralarından alkışlar) 
CHP
GRUBU ADINA AYKUT ERDOĞDU (İstanbul) – Sayın Başkan, değerli milletvekilleri;
11 sıra sayılı Kanun Tasarısı’nın 4’üncü maddesi üzerine grubum ve şahsım adına
söz almış bulunmaktayım. Bu vesileyle hepinizi saygıyla selamlıyorum. 
Değerli
arkadaşlar, madde, Türkiye ekonomisini ilgilendiren, sessiz ve derinden yürüyen
çok derin bir tehlikeyle ilgili. Vatanımızın geleceğini, halkımızın,
milletimizin geleceğini karartabilecek, temel bir kavramla ilgili. Bu kavramın
adı “yabancılaşma”; yabancılaşma, millî servetimizin yabancıların eline
geçmesi, stratejik kurumlarımızın yabancıların eline geçmesi, vatanımızın
küresel sermaye tarafından gizlice işgal edilmesi anlamına geliyor değerli
arkadaşlar. Peki, bu yabancılaşma nasıl oluyor, size kısaca, teknik bilgi
vermeye çalışayım.
Değerli
arkadaşlar, her ülkenin ekonomisi vardır. Bu ülke ekonomileri de diğer ülke
ekonomileriyle ticaret yaparlar; mal alırlar, mal satarlar, hizmet alırlar,
hizmet satarlar ve bunun karşılığında bir ülke ya döviz kazandırıcı işlem
yapar, yani ihracat yapar, turizm gelirleri vardır, hizmet gelirleri vardır ya
da döviz ödemesi gerektiren işlemler yapar, mesela ithalat yapar, borçlarının
faizini öder. İşte, bu döviz kazandırıcı işlemleri döviz ödemesi gereken
işlemlerinden azsa, kabaca, “cari açık” dediğimiz şey oluşur ve bu cari açık,
aslında, bir ülkenin insanlarının başka ülkelerin insanlarının tasarrufunu
tüketmesi demektir, kabaca, onlara borçlanması demektir.
Makroiktisat
açısından cari açık her zaman olumsuz değildir. Velev ki, o cari açık dönemsel
olursa, bir büyüme kapasitesi yaratırsa ve bu ülkenin -veya herhangi bir
ülkenin- uzun dönemde cari açık kapasitesini düşürecek şekilde ise buna çoğu
zaman karşı çıkılmaz. Ama cari açık kalıcıysa -özellikle tüketim harcamaları
dolayısıyla- yani daha çok tüketmek için bir ulus başka bir ulustan
borçlanıyorsa işte onun sonu felakettir değerli arkadaşlar. 
Bu
cari açık nasıl finanse edilir? Bir ülkenin başına cari açık belası geldi bu
şekilde, nasıl finanse edilir? İki şekli vardır değerli arkadaşlar: Biri
borçlanmadır, gider başka memleketlerden borç alırsınız; bir diğeri de varlık
satışıdır, kabaca baktığımızda. Bir ülkenin millî servetinin elinden çıkışı,
sömürgeleşmesi, yabancıların eline düşmesi de işte tam bu şekilde olur.
Değerli
arkadaşlar, bu söylediklerimi rakamlarla görebilirsiniz, bunu ödemeler
bilançosunda yıllık olarak görebilirsiniz. Bütün yılların birleşmiş hâliyle,
Türkiye Cumhuriyet Merkez Bankasının ürettiği “Uluslararası Yatırım Pozisyonu”
diye bir tablo var. Aslında, bütün halkın, bütün milletin muhasebesinin tek
sayfaya indirildiği bir tablodur, bunu bu Uluslararası Yatırım Pozisyonu
tablosunda görebilirsiniz. Bunun en üstünde net pozisyon vardır, bir varlıklar
kısmı vardır, bir de yükümlülükler. Varlıklar dediğiniz, bütün halkımızın,
devletimizin, şirketlerimizin başka ülkelerdeki varlıklarıdır; yükümlülükler de
yine bütün halkımızın, milletimizin, devletimizin, hepimizin bu ülkelere
yükümlülüklerini ifade eder.
Şimdi,
size bir rakam vereyim değerli arkadaşlar. 2002 yılında Türkiye'nin bütün
varlıkları 62 milyar dolarmış, 2015 yılına geldiğimizde varlıklarımız 239
milyar dolara çıkmış, yani 177 milyar dolar varlıklarımızda artış olmuş.
Yükümlülüklerimize baktığınızda -sürekli hakaret edilen, eleştirilen 2002 yılı
var ya- 2002 yılında yükümlülüklerimiz 147 milyar dolarken, bugün
yükümlülüklerimiz 617 milyar dolara gelmiş. Tam 470 milyar dolar artmış. Net
pozisyonumuz, yani varlıklarımızdan yükümlülüklerimizi düştüğünüzde bu ülkenin,
Türkiye'nin bütün insanlarının, devletinin, milletinin 85 milyar dolar net
olarak dışarıya yükümlülüğü varken, bugün yükümlülük 379 milyar dolara çıkmış.
Yani AKP iktidarı döneminde, Türkiye'nin devletinin, milletinin diğer halklara,
diğer uluslara, küresel şirketlere yükümlülüğü 294 milyar dolar artmış.
Şimdi,
tabii, bizim medya gücümüz yok, bizim sesimizi duyurma imkânımız yok, benim bu
konuşmamı kimse izlemiyor, çünkü Türkiye Büyük Millet Meclisi Televizyonu da
kapalı, ama sizin her dediğinizi anlatıyorlar ya. Hani siz “Merkez Bankasında
çil çil paralarımız var, 119 milyar dolar döviz rezervimiz var.” diyorsunuz ya,
borcunuz çok olduğunda rezerviniz çok oluyor zaten. Bu, borcunuz çok olduğu
için sizin rezervlerinizin çok olduğu anlamına geliyor. Sizin 617 milyar dolar
yükümlülüğünüz 1,2 trilyon dolar olsaydı, bu rezerviniz de 200 milyar dolar
olurdu. Tabii, bizim bunu halka anlatacak bir kanalımız olmadığı için, burada,
Mecliste anlatmak durumunda kalıyoruz.
Şimdi,
bu 617 milyar doları biraz daha somutlaştıralım. Türkiye'nin 617 milyar dolar
yükümlülüğü ne kadar bir tutar ediyor? 617 milyar dolarla Forbes dergisinin
2014 yılı verilerine göre -şirketlerin borsa değeri üzerinden- tam 60 tane Koç
Holding ediyor. Hani, Türkiye’nin en zengin ailesi diyoruz ya onların bütün
şirketlerinin toplamının 60 katı değeri ediyor. TÜRK TELEKOM var ya bizim en
stratejik sektörümüz, bu şekilde yabancılara geçen sektörümüz, 62 tane TÜRK TELEKOM
kadar yükümlülüğümüz var, 62 tane TÜRK TELEKOM kurmanız gerekiyor. 62 tane İş
Bankası -bütün varlıklarıyla birlikte şirket değeri olarak baktığınızda- 76
tane Sabancı şirketi, 128 tane Vakıfbank ediyor bu yükümlülüğümüz. 143 tane
Türk Hava Yolları firması kurabiliyorsunuz. Bu 617 milyar dolar yükümlülükle
143 tane o çok övünülen Türk Hava Yollarından kurulabiliyor. Mesela 228 tane
Marmaray yapabiliyorsunuz. Yani Avrupa yakasından girin ta Kars’tan bile
çıkarabilirsiniz Marmaray’ı. Üçüncü havalimanı var ya bizim ormanlarımızı
katleden, ondan 56 tane yapabiliyorsunuz. Kuzey Marmara Otoyolu ve üçüncü köprü
dâhil olmak üzere 213 tane yapabiliyorsunuz, bütün Boğaz’ın üzerini
kapatabiliyorsunuz mesela köprüyle baktığınızda. Gebze-Orhangazi Körfez
geçişinden 98 tane yapabiliyorsunuz. Beştepe’deki kaçak saraya 3 milyar dolar
desek 206 tane yani Türkiye’nin 81 vilayetine ve dünyanın 120 ülkesine kaçak
saray yapıp rahat rahat saraylarda yaşayabiliyorsunuz. 
Bu
617 milyar dolar yükümlülük ne demek biliyor musunuz? Türkiye’de kabaca 15
milyon aile olduğunu düşünürsek, her bir aileye kabaca 41 bin dolar yükümlülük
bindirmişsiniz demektir. 41 bin dolar insanların bilmediği yükümlülük var. Bir
de yoksul aileleri bunun içinden çıkarıp ödeme gücü olan aileleri koyarsanız bu
rakam 2, 3 katına çıkıyor değerli arkadaşlar. 
Şimdi,
bu yükümlülüklere baktığınızda ne görüyorsunuz? 156 milyar doları doğrudan
yatırımlar… Bu doğrudan yatırımlar eğer yeni bir kapasite yaratıyorsa, yeni bir
teknoloji getiriyorsa amenna, başımız üstüne ama hep kurulu tesislerimizin,
özellikle stratejik sektörlerimizin satışı anlamında kullanılmıştır. Özellikle
bu yağma tipi özelleştirmeler var ya ondan sonra Türkiye halkının tamamının
para ödemek zorunda kaldığı stratejik sektörlerimiz, fatura ödediğimiz
stratejik sektörlerimiz bu kapsamda yabancıların eline geçti arkadaşlar. Mesela
TEKEL. Bu ülkede sigara ve alkol içen bütün insanlarımızın ödediği TEKEL
şirketi var ya, şu an itibarıyla yüzde 90’a yakın yabancıların eline geçmiştir.
Sigara şirketleri, alkol şirketleri… Hatta şöyle geçmiştir: 290 milyon dolara
alan yandaş iş adamı dokuz ay sonra 1 milyar dolara satmıştır yabancılara bunu;
bu kadar da dolandırarak geçmiştir, Türkiye’yi dolandırarak geçmiştir. 
Telekomünikasyon
en stratejik sektörlerimizden biri. Hepimiz cep telefonlarına, ev
telefonlarına, İnternet’e fatura ödüyoruz. Değerli arkadaşlar, neredeyse tamamı
yabancıların eline geçti.
Bakın,
3 tane temel cep telefonu şirketi var: Birisi Vodafone, İngilizlerde; ikincisi Telekom,
Avea, Araplarda; üçüncüsü Turkcell, Ruslarda mı, Finlerde mi, onu dahi
bilmiyoruz. 3 şirketimiz ağırlıklı yabancıların eline geçmiştir değerli
arkadaşlar.
Havalimanlarımız…
İstanbul, Ankara, İzmir, Bodrum gibi temel havalimanlarını işleten TAV şirketi
Fransızlara geçti; İstanbul Endonezyalılara geçti; Antalya Fraport üzerinden
Almanların eline geçti. 
Perakendecilik
sektörü; bütün halkın gidip alışveriş yaptığı, üreticiden çok ucuza alıp halka
pahalıya satan temel sektör perakendecilik. Migros İngilizlerin, CarrefourSA
Fransız, Metro Grup Alman, Tesco Kipa İngiliz. Bütün halkımız parasını
yabancılara kaptırmaktadır bu varlık satışı yüzünden, bu vatan satışı yüzünden.
İlaç,
eczacılık sektörü yabancıların eline geçti. Artık ağrı kesici yapacak bir Türk
firması bile elimizde kalmadı değerli arkadaşlar.
Otomotiv
sektörü yabancılarda. Bir yerli araba rüyası vardı, SAAB’ın çakma modeliyle
çıktınız karşımıza, yerli araba falan filan da ortada yok.
Değerli
arkadaşlar, en yürek yakıcı şey bankalar. Bir ekonominin diferansiyeli -gücünü
tekerleklere aktaran- bankalar. Halkımıza verdiği tüketici kredisinden, konut
kredisinden faizle, enflasyonun çok üzerinde, tefeci faizi alan, dosya
parasıyla halkımızı sömüren bu bankalar ağırlıklı yabancıların eline geçti
değerli arkadaşlar. Halkımız artık yabancılara faiz ödemektedir. Garanti
Bankası İspanyollarda, Yapı Kredi İtalyanlarda. Finansbank Yunan’dı -yabancıdan
yabancıya satış başladı artık, alacak Türkiyeli kalmadı- Katarlılara geçti,
Denizbank Belçika’daydı Rus oldu. Şekerbank Kazak, ING Bank Hollandalı, HSBC
Bank İngiliz.
Değerli
arkadaşlar, vatanın satışı sadece şirketlerimizde olmadı, bir de toprak satışı
başladı. Memleketin toprakları yabancılara satılıyor. Ve 5782 sayılı bir yasa
getirdiniz. Bu yasanın 35’inci maddesiyle, eskiden il yüz ölçümünün binde
5’inden fazlası yabancılara satılamıyordu, bugün bu alan yüzde 10’una çıktı.
Zaten ilçenin verimli topraklarını, dağlarını, kayalarını çıkardığınızda yüzde
20-25’tir. Bütün vatan topraklarının satılmasının önünü açtı bu. 30 hektardı
kişi başına alınabilecek miktar, şimdi onu bir de 60 hektara çıkardılar, daha
önce daha düşüktü. Vatan topraklarının satışının önü açıldı. Eskiden sadece
gerçek kişiler alabiliyordu, şimdi tüzel kişiler de almaya başladı. Bir de
üstüne madenleri yirmi dokuz yıllık, kırk dokuz yıllık kiralamalarla ülkenin
toprakları satılıyor. Trakya’da, Ege’de, İç Anadolu’da en verimli tarım
topraklarımız, çiftçimizin alın teri, İsrail’e, İngiltere’ye, Hollanda’ya,
Fransa’ya satılmaktadır değerli arkadaşlar. 
Arkadaşlar,
geçen yüzyılda vatan işgal edilmek için, vatanlar işgal edilmek için
konvansiyonel ordular gelirdi. Fransızlar gelirdi, ordusuyla çökerdi, Zonguldak
madenini alırdı. İngilizler gelir, işgal ederdi, demir yollarınızı alırdı.
Artık küresel sermayelerin işgal dönemi başladı, artık asker göndermek zorunda
kalmıyorlar. Arkadaşlar sürekli şunu diyor: “Toprak satılınca ne olacak ki
canım, sırtına alıp götürecek mi?” Aynı kafa işgal kuvvetlerine de turizm
geliri olarak bakarlar, gelecek işgal kuvvetlerine de turist olarak bakarlar.
Vatan topraklarının satılması ağır bir şeydir, hepimizin yüreğinin sızlaması
gereken bir şeydir. 
Şimdi,
vatanımız küresel şirketlerin eline düşmüş ve önümdeki madde, üzerinde
konuştuğum madde, yüzde 80’e yakını yabancıların eline geçen sigorta şirketlerine
bir vergi avantajı getiren bir madde, bunu getiriyorsunuz değerli arkadaşlar.
Sigorta şirketimiz de yabancıların eline geçti. Bütün vergi istisnalarınız… 
MUSTAFA
ILICALI (Erzurum) – Aykut Bey, siz yüksek lisansı nerede bitirdiniz? (AK PARTİ
sıralarından gülüşmeler) 
AYKUT
ERDOĞDU (Devamla) – Beyefendi, bakın, bu gülünecek bir konu değil ki, bu çok
üzücü bir konu. Sizin de ızdırap çekmeniz… Beraber ızdırap çekelim diye
anlatıyorum. Bu gerçekten ızdırap verici, bu bir vatan işgali diye anlatıyorum.

Bakın,
bu sigorta şirketleri bugün ne yapıyorlar, prim geliri toplayıp hasar
ödemesinde halkımıza sırtlarını dönüyorlar. Son trafik sigortası primlerinin ne
kadar yükseltildiğini ve halkımızın bu trafik sigortaları şirketleri üzerinden,
bireysel emeklilik üzerinden nasıl yabancı şirketlere kanadığını gözlerimizle
görüyoruz. 
Değerli
arkadaşlar, bu Hükûmet, muhaliflerini ezmek üzere iktidara geldi. Geldiklerinde
laik, demokratik cumhuriyeti dönüştürme iddialarıyla geldiler. Bunun için bir
ekonomik refah algısı yaratmaları gerekiyordu. Bunun için iki şey yaptılar:
Bir, varlıklarımızı yani bir vatanı vatan yapan… Bir vatan sadece kuru toprak
parçası değildir, sadece hava sahası değildir; vatan imtiyazlarınızdır,
TELEKOM’unuz vatandır, bankalarınız vatandır, stratejik şirketleriniz vatandır.
Bütün bu vatanın millî varlıklarını sattılar, ikinci gelir kaynağı olarak da bu
ülkedeki bütün yurttaşlar aşırı borçlandırıldı. Şimdi, sürekli, gelir üzerinden
bir öykü anlatıyorlar ya, işte gelirin artmasını sağlayan altyapıya da
baktığınızda bu varlık satışlarını ve bu borçlanmaları görmektesiniz. Oysa ne
yaptılar? Gelecekte çocuklarımıza, torunlarımıza bırakacağımız mal varlığını
-tıpkı savaşlarda kazanarak bize bıraktığı, Anadolu halklarının bize bıraktığı
mal varlıkları vardı ya bizim de torunlarımıza arttırarak bırakmamız gereken-
millî varlıklarımızın tamamını erittiler, bunları sattılar. Sahte bir refah
algısıyla, sahte bir büyüme algısıyla bu rejim dönüşümüne çalıştılar ama şu an
geldiğimiz noktada bu başarılamadığı gibi, vatanın bütün stratejik sektörleri
elimizden çıkmıştır. Bugün iç savaş çıkardığınız vatanınız elimizden
gitmektedir. Gerçek bir yurtseverlik, gerçek bir milliyetçilik, gerçek bir halk
adamlığı, gerçek bir devrimcilik işte burada o küresel sermaye ve onun bu yerli
iş birlikçilerine karşı çıkmayı gerektirmektedir. Hep beraber vatanımızın millî
servetini, bu Anadolu halklarının mal varlığını savunmalıyız ve bu yabancı iş
birlikçilerden bu vatanı kurtarmalıyız.
Saygılar
sunuyorum. (CHP sıralarından alkışlar)
BAŞKAN
– Teşekkür ederiz Sayın Erdoğdu.
Şahsı
adına son konuşmacı Trabzon Milletvekili Sayın Salih Cora.
Buyurunuz
Sayın Cora. (AK PARTİ sıralarından alkışlar)
Süreniz
beş dakikadır.
SALİH
CORA (Trabzon) – Sayın Başkan, değerli milletvekilleri; Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı’yla ilgili
şahsım adına söz almış bulunuyorum. Hepinizi saygıyla selamlıyorum.
Değerli
milletvekilleri, 4632 sayılı Bireysel Emeklilik Tasarruf ve Yatırım Sistemi
Kanunu kapsamında üyelerine ve çalışanlarına emekliliğe yönelik taahhütte
bulunan dernek, vakıf, sandık, tüzel kişiliği haiz meslek kuruluşları ve
şirketlerin mevcut taahhüt planları kapsamındaki birikimlerini bireysel
emeklilik sistemine aktarabilmesi için mevcut sürenin yeterli olmaması
nedeniyle bu sürenin uzatılması öngörülmektedir. 
Tabii,
bu, Komisyonumuzda detaylı olarak değerlendirilmiştir ve bu değerlendirme
sonucunda yapılan incelemelerde, yaklaşık, bu sistemde yer alan 86 kuruluşun
16’sının bu sistemden yararlandığı, bireysel emeklilik sistemine mevcut
varlıklarını aktardıkları anlaşılmıştır. Geri kalan birçok şirketin de bu
kapsamdan yararlanabilmesi için özellikle o şirketlerin yapısı, genel
kurullarında alması gereken kararlar gibi hukuki süreçlerinden dolayı bunu
tamamlayamamaları nedeniyle bu sürenin uzatılması yönünde bir talep söz konusu
olmuştur. Bu sistemle beraber bu varlıkların yaklaşık 1,7 milyar TL civarında
aktarımları sağlanmıştır. Bu sürenin uzatılması hâlinde yaklaşık 1,5 milyar TL
daha aktarım beklenmektedir.
Değerli
arkadaşlar, yine, bu sistem sayesinde, bu sisteme üye olan, bireysel emeklilik
sistemine üye olacak kişilerin ve çalışanların devlet desteğinden ve birçok
kesintiden yararlanma imkânları da oluşmuş olacaktır. Değerli milletvekilleri,
ben bunun uzatılmasının yararlı olduğunu düşünüyorum. 
Bunun
dışında, aynı kanun içerisinde, görüşülmekte olan kanun içerisinde yine ceza
adalet sistemimizdeki önemli problemlerden birisi olan denetimli serbestlik
müessesesinde yapılan bir değişiklikle, koşullu salıverilme sürelerine bir yıl
kalan mahkûmların açık veya kapalı cezaevlerinde kalma durumlarına
bakılmaksızın bir yıl boyunca denetimli serbestlik imkânından yararlanmaları
söz konusu olacaktır.
Değerli
arkadaşlar, bugün burada konuşmacıların bir kısmı cezaevlerindeki problemlerden
bahsetmiştir. Biz ceza adalet sisteminde birçok yeniliğe imza attık. Bunlardan
birisi de denetimli serbestlik müessesesidir. Bugün cezaevlerinde 177 bin
hükümlü bulunmaktadır ve 275 bin kişi de denetimli serbestlik hükümlerinden
yararlanmaktadır. Ülkemizde özellikle bu sistemden yararlanan kişilerin…
Denetimli serbestlikten, süresinin uzatılmaması hâlinde yaklaşık 7.034 hükümlü
-bu imkândan- yararlanamayacak, tahliye imkânları sağlanamayacak ve cezaevinde
kalmaya devam edeceklerdir. 
5275 sayılı Yasa’nın 105/a maddesi
-buradaki amaç- hükümlülerin dış dünyaya uyum sağlamaları, aileleriyle
bağlarını kuvvetlendirmeleri adına yapılmış bir düzenlemedir. 6411 sayılı Ceza
Muhakemesi Kanunu’nda ve Ceza İnfaz Kanunu’nda yapılan bir değişiklikle daha
önce açık cezaevinde kalma şartı 31/12/2015 tarihine kadar istisna koşulu
olarak sunulmuştur. Şimdi, bunun 2020’ye kadar uzatılması söz konusudur. Bu
şekilde, denetimli serbestlik müessesesiyle mahkûmlara denetim süresi
içerisinde yeni bir imkân sunulmakta, yeni bir şans verilmekte, sosyal çevreden
koparılmadan topluma kazandırılmaları ve suça karşı yabancılaştırılmaları için
bir imkân oluşturulmaktadır. Hükümlülere tanınan bu imkân makul bir umut
olmaktadır ve bu umut ile cezaevi koşullarında yozlaşmadan yeniden topluma
adapte olmaları sağlanmaktadır. Bu imkândan yararlanmak isteyenlerin altı ay
açık cezaevinde kalma şartları kaldırılarak açık ve kapalı cezaevlerine
bakılmaksızın koşullu salıverilmelerine bir yıl kalan hükümlülerin denetimli
serbestlikten yararlandırılmaları imkânı oluşmaktadır. Bunun ceza adalet
sistemi açısından da uygun olduğunu düşünmekteyiz. 
Bu madde kapsamında da lehe olan
düşünceleri sizlerle paylaştım.
Yüce heyeti saygıyla selamlıyorum (AK
PARTİ sıralarından alkışlar) 
BAŞKAN – Teşekkür ederiz Sayın Cora.
Değerli milletvekilleri, şimdi madde
üzerinde on dakika süre ile soru-cevap işlemini gerçekleştireceğiz. Sisteme
giren sayın milletvekillerine sırasıyla söz vereceğim.
Sayın
Usta...
ERHAN
USTA (Samsun) – Teşekkür ederim.
Sayın
Bakan, bilindiği üzere, vergi sistemimizde muafiyet, istisna ve indirimli
oranlar çok fazladır ve aslında bunların sistemi bozucu etkisi vardır, vergi
kaybına ve vergi kaçağına zemin hazırlamaktadırlar. Bugün maalesef “vergi
harcamaları” diye adlandırdığımız bu muafiyet, istisna ve indirimli oranların
mali boyutuna, devlete maliyetinin ne olduğuna ilişkin de bir çalışma yoktur.
Bütçe Kanunu içerisinde ileriye dönük olarak verilen tablo çok anlamlı bir
tablo değildir, sistemi ölçmemektedir, önemli olan burada gerçekleşmenin ne
olduğunu bilmektir. Bu sorun yıllardan beri konuşulmasına rağmen bir türlü
çözülememiştir. Vergi harcamalarının mali boyutunu ortaya koyan çalışmayı ne
zaman bitireceksiniz? 
Teşekkür
ederim.
BAŞKAN
– Sayın Parsak...
MEHMET
PARSAK (Afyonkarahisar) – Sayın Bakan, İscehisar’daki mermercilerimiz başta
olmak üzere, madencilik sektörünün sorunlarına ilişkin olarak 1’inci maddenin
müzakeresi esnasında dün sorduğum soruya ek olarak iki sorum daha
bulunmaktadır. Bunlardan birincisi: 18 Şubat 2015 tarih ve 6592 sayılı Kanun
ile Maden Kanunu’nda yapılan değişiklikle fahiş bir şekilde artan ruhsat
bedelleri, madencilik sektörünü ağır maliyetlere mahkûm etmektedir. Bu durum
ise sektördeki yatırımcıyı uzaklaştırdığı gibi, yeni yatırımcı girişini de
neredeyse imkânsız hâle getirmektedir. Hâl böyleyken ruhsat bedellerini azaltma
yönünde herhangi bir hazırlık yahut bu yönde alternatif bir tedbir var mıdır,
varsa nelerdir?
İkincisi
de orman izin bedelleri düşürülmüş olmasına rağmen hâlen çok yüksek durumdadır.
Ayrıca ormanlık alanda bulunan maden arazilerinin satın alınabileceği bedeller
yıllık olarak ödenmektedir. Bu konularda herhangi bir iyileştirme düşünülmekte
midir?
Teşekkür
ederim. 
BAŞKAN
– Sayın Kayışoğlu...
NURHAYAT
ALTACA KAYIŞOĞLU (Bursa) – Teşekkür ederim Sayın Başkan.
2009
yılı seçimlerinde Bursa Gemlik Belediye Başkanlığını Cumhuriyet Halk Partisi
adayı Fatih Mehmet Güler kazanmıştır. Yirmi üç ay sonra İçişleri Bakanlığınca
görevden uzaklaştırılan Başkan hakkında açılmış olan tüm ceza davaları beraatla
sonuçlanmıştır. Son olarak 15 Aralık 2015 tarihinde Danıştay kararına uygun
olarak yerel mahkeme, görevden uzaklaştırma kararının hukuksuz olduğuna ve
iptaline karar vermiştir. Şimdi soruyorum: Gemlik halkının iradesine karşı Bakanlığınızca
darbe yapılmamış mıdır? Üç yıl görev yapamayan seçilmiş Başkanımızın
mağduriyetleri nasıl telafi edilecektir ve Fatih Mehmet Güler mahkeme kararına
uygun olarak görevine iade edilecek midir? 
Teşekkür
ederim. 
BAŞKAN
– Sayın Okutan…
NURİ
OKUTAN (Isparta) – Sayın Bakan, bildiğiniz gibi, iller Sosyoekonomik
Gelişmişlik Endeksi’ne göre 6 kademeye ayrılmış ve yapılan yatırımlar bu
kademelendirmeye göre teşvik edilmektedir. Isparta da 2’nci kademede yer
aldığından yatırımlar çevre illere kaymaktadır ve haksızlığa uğramaktadır. Bu
haksız tutum Bilim, Sanayi Bakanlığının 2012 durum raporunda da tespit
edilmiştir. Isparta’ya gelen Hükûmet yetkilileri bu haksız tutumu
düzelttiklerini söyledikleri hâlde bugüne kadar neden düzeltilmemiştir? Isparta
derhâl 4’üncü kademeye çıkarılmalıdır ve Isparta ne zaman 4’üncü grup teşvik
sistemine dâhil edilecektir?
Teşekkür
ederim. 
BAŞKAN
– Sayın Tarhan…
TAHSİN
TARHAN (Kocaeli) – Sayın Bakan, Maliye Bakanlığı verilerine göre, Kocaeli,
ocak-haziran döneminde yüzde 85’le vergi tahsilat oranının en yüksek
gerçekleştiği il. Ancak, buna rağmen Kocaeli’de hâlen metro, tramvay yok,
havaalanı tam olarak aktif değil. Seçim döneminde seçim yatırımı olarak
kullanılıyor, Kocaeli sayısız kalemde ekonomiye katkı sağlıyor. Neden kamu yatırımlarında
Türkiye’de son sıralarda? 
BAŞKAN
– Sayın Bakan, kalan süre size aittir. 
Buyurunuz.
OKTAY
VURAL (İzmir) – Daha var efendim altı dakika. Bir soru daha…
BAŞKAN
– Pardon… Sayın Bakanım, bir soruluk daha vakit var sanırım. Sayın
milletvekillerinin hakkını yemeyelim. 
Sayın
Tor…
FAHRETTİN
OĞUZ TOR (Kahramanmaraş) – Sayın Bakan, Anayasa Mahkemesinin kararı üzerine,
binlerce emekli memur, otuz yıldan fazla hizmetleri için de ikramiye ödenmesi
konulu davalar açmış, bunlardan bir kısmı, birinci basamak mahkemelerden
lehlerinde kararlar almışlardır. Anayasa Mahkemesinin kararına uygun olarak on
binlerce emekli memuru mahkemelere düşürmeden, otuz yıldan fazla çalışma
süreleri için ikramiye ödeme konusunda bir çalışmanız var mıdır?
Teşekkür
ederim.
BAŞKAN
– Sayın Bakan, buyurunuz.
Size
ek bir dakika daha vereceğim.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Usta… (AK PARTİ sıralarından gürültüler)
BAŞKAN
– Sayın milletvekilleri, görüşmelerinizi lütfen kuliste yapınız.
ERKAN
HABERAL (Ankara) – Sayın Bakanım, partilileriniz sizi dinlemiyor. 
MALİYE
BAKANI NACİ AĞBAL (Bayburt) – Sayın Usta, öncelikle, vergi, resim istisna ve
muafiyetlerine ilişkin zaman zaman olumsuz değerlendirmeler olabileceğini ifade
ettiler. Hakikaten, vergi sisteminde vergi, resim istisna ve muafiyeti
konulurken mutlaka bir sosyal veya ekonomik amaç güdülerek konulması lazım.
Beklenen, hedeflenen amaç ve hedefe varılıp varılmayacağı konusunda titiz
çalışmalar yapılması gerekir. Ben de Sayın Usta’ya bu anlamda katılıyorum çünkü
her vazgeçilen verginin mutlaka bir fırsat maliyeti var. Özellikle son yıllarda
vergi harcamaları dediğimiz, yani vergi, resim, harç istisna ve muafiyetlerinin
takibine imkân veren vergi harcamaları raporunun hazırlanması konusu, daha önceki
dönemlerde de orta vadeli programlarda ve diğer yıllık programlarda yer aldı.
Bu konuda Bakanlık olarak Gelir Politikaları Genel Müdürlüğümüz tarafından
çalışmalar yürütülmektedir. Plan ve Bütçe Komisyonunda da daha önce ifade
ettim, arkadaşlarımızın bana verdiği teknik bilgilere göre çalışmalar devam
ediyor. İnşallah, gelecek sene eylül ayında ilk vergi harcaması raporunu
yayımlayacağız, ondan sonra da her yıl bu vergi harcaması raporu yayımlanacak.
Vergi
harcaması raporu bize ne söyleyecek? Tüm mevzuatta sayılı olan her vergi,
resim, harç istisnasının kapsamını, sosyal ve ekonomik amacını ve bu kapsamda
vazgeçilen vergi miktarını ilgili kurumlardan da bilgi alarak raporlamış
olacak. Ben, kamu maliyesinin şeffaflığı açısından son derece yararlı bir rapor
olacağını düşünüyorum. İnşallah, çalışmalar tamamlanır. Kamu maliyesinde
özellikle vergi mükelleflerinin hakları bakımından son derece önemli bir belge
olarak gördüğümü de ifade etmek isterim.
Sayın
Parsak, madencilik sektöründe ilave maliyet oluşturan ruhsat bedelleri ve orman
izin bedelleriyle ilgili bazı endişelerini ifade ettiler. Bu konularla ilgili
olarak Enerji Bakanlığımız ve Orman Bakanlığımız tarafından yapılan çalışmalara
binaen geçen dönem düzenlemeler yapıldı. Bir taraftan bu sektörde faaliyet
gösteren işletmeler bakımından birtakım düzenlemeler yapılırken diğer taraftan,
özellikle madencilik sektörünün vergilendirilmesi konusunda da yeni
düzenlemeler yapıldı. Söylediğiniz hususlarla ilgili olarak Enerji Bakanlığı ve
Orman Bakanlığı yetkilileriyle görüşüp söylediğiniz hususlarda ilave bir
çalışma yapıyorlar mı, onu da kendilerinden alır, size bildiririm.
MEHMET
PARSAK (Afyonkarahisar) – Sayın Bakan, dün de birinci soru olarak Başbakanlık
genelgesini sormuştum, hem Başbakanlık hem de Enerji Bakanlığı. 
MALİYE
BAKANI NACİ AĞBAL (Bayburt) – Doğru, kusura bakmayın. Evet, hatırladım, dün
sormuştunuz.
MEHMET
PARSAK (Afyonkarahisar) – Onların devamı olarak sordum.
MALİYE
BAKANI NACİ AĞBAL (Bayburt) - Şöyle: Başbakanlık genelgesi, sadece o madenlere
ilişkin izinleri kapsamıyor, daha geniş bir…
MEHMET
PARSAK (Afyonkarahisar) – İzinleri Başbakanlığa bağlıyor ve burada
öngörülmezlik var, bu, çeşitli sıkıntılara yol açar.
MALİYE
BAKANI NACİ AĞBAL (Bayburt) – Yok, Başbakanlık da bu konularla ilgili olarak müracaatların
daha hızlı bir şekilde sonuçlandırılması konusunda çalışmalar yürütüyor.
İnşallah, bu konuda gelen taleplere binaen Başbakanlıktaki bu konuyla ilgili
birim, inşallah önümüzdeki dönemde bu taleplerin daha hızlı bir şekilde
sonuçlandırılması için çaba sarf edecek.
MEHMET
PARSAK (Afyonkarahisar) – Toplu hâlde cevap alabilirsem sevinirim.
MALİYE
BAKANI NACİ AĞBAL (Bayburt) – Sayın Kayışoğlu, Gemlik Belediye Başkanının
görevden alınması konusuyla ilgili bir değerlendirmede bulundunuz. Ancak bu
konudan ben de şimdi haberdar oldum, bilgim olan bir konu değil, İçişleri
Bakanlığı nezdinde gerekli araştırmayı yapar, size o konuda ayrıca açıklama
yaparız.
Sayın
Okutan, Isparta ilimizin teşvik sistemi kapsamında “2’nci bölge” olarak
sınıflandırılmasına bağlı olarak birtakım imkânlardan yararlanamadıklarını
ifade ettiler. Biliyorsunuz, yatırım teşvik sisteminde hem bölgesel hem de
genel teşvik unsurları var. Her bölgenin Kalkınma Bakanlığı tarafından
belirlenen endekslere göre ekonomik gelişmişlik seviyesine bağlı olarak
bölgeleri belirleniyordu ama Isparta ile ilgili olarak söylediğiniz hususta
Kalkınma Bakanlığındaki arkadaşlarımızla görüşür, Isparta’nın 2’nci bölge
olarak belirlenmesini gerekli kılan makroekonomik, sosyoekonomik koşullarla
ilgili olarak kendilerinden bilgi alırım.
Sayın
Tarhan Kocaeli ilimizde vergi tahsilat oranının yüzde 85 olduğunu ifade
ettiler. Öncelikle bütün Kocaelili vatandaşlarımıza, vergi mükelleflerimize,
vergi ödeme noktasında gösterdikleri hassasiyet için teşekkür ediyorum. Bütün
illerimizde vergiye gönüllü uyumun daha fazla olması bizim temel arzumuzdur.
Onun için Sayın Tarhan’ın Kocaeli iline ilişkin olarak vergi ödeme noktasında
yaptığı açıklamalar için teşekkür ediyorum ama yatırımlar konusunda şu anda
elimde Kocaeli ilinde yapılmakta olan yatırımlarla ilgili bilgi yok.
TAHSİN
TARHAN (Kocaeli) – 79’uncu Bakanım, 79’uncu.
MALİYE
BAKANI NACİ AĞBAL (Bayburt) – Ama inanıyorum ki hükûmetlerimiz döneminde bütün
illerimizde, 81 ilimizde altyapı yatırımları, ulaştırma yatırımları, her alanda
yapıldı. Kocaeli ilimizin ihtiyaçlarına bağlı olarak da mutlaka Hükûmet
programımız içerisinde yer alan yatırımlar gerçekleştirilmeye devam edilecek. 
Sayın
Tor, Anayasa Mahkemesi kararına bağlı olarak, memur emeklilerinin otuz yıldan
fazla çalışmalarına bağlı emekli ikramiyesiyle ilgili birinci derece
mahkemelerde elde edilen sonuçlar konusunda bir çalışmamız olup olmadığını
sordular. Konu, yeni bir konu. Anayasa Mahkemesi, emekli ikramiyesinin
ödenmesine ilişkin düzenlemeyi genel olarak iptal ettiği için, geçmişte emekli
olan memurlarımız bu maddeden, maddenin iptalinden istifade ederek yerel
mahkemelerde davalar açtılar. Konuyu inceleteceğim. İnceleme sonucuna göre de
yargılama giderinin yapılmasını, idare ile vatandaş arasında uyuşmazlık olmasını
biz de istemeyiz. Bu konuda da en uygun yöntem neyse onu da inşallah
gerçekleştiririz.
Sayın
Başkanım, teşekkür ediyorum.
BAŞKAN
– Teşekkürler Sayın Bakan.
Madde
üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan tasarının 4’üncü maddesinin aşağıdaki şekilde değiştirilmesini arz ve
teklif ederiz.
 Erhan
Usta Mehmet Günal Oktay
Vural
 Samsun Antalya İzmir
 Erkan
Haberal Mustafa Kalaycı Kamil
Aydın
 Ankara Konya Erzurum
 İsmail
Faruk Aksu
 İstanbul
MADDE
4- 28/3/2001 tarihli ve 4632 sayılı Bireysel Emeklilik Tasarruf ve Yatırım
Sistemi Kanununun geçici 1 inci maddesinin beşinci fıkrasında yer alan
“31/12/2015” ibaresi “31/12/2016” şeklinde değiştirilmiştir.
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 4’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.
 Bülent
Kuşoğlu Bihlun Tamayligil Haluk
Pekşen
 Ankara İstanbul Trabzon
 Zekeriya
Temizel Tahsin Tarhan Kazım
Arslan
 İzmir Kocaeli Denizli
 Lale
Karabıyık
 Bursa
“MADDE
4- 28/3/2001 tarihli ve 4632 sayılı Bireysel Emeklilik Tasarruf ve Yatırım
Sistemi Kanununun geçici 1 inci maddesinin beşinci fıkrasında yer alan
“31/12/2015” ibaresi “31/12/2018” şeklinde değiştirilmiştir.”
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 4’üncü maddesinin tasarı metninden
çıkarılmasını arz ve teklif ederiz. 

 İdris
Baluken Çağlar Demirel Filiz Kerestecioğlu
 Diyarbakır
 Diyarbakır İstanbul

 Behçet
Yıldırım Garo Paylan Mahmut Celadet Gaydalı
 Adıyaman İstanbul Bitlis
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz. 
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkan. 
BAŞKAN
– Önerge hakkında Sayın Garo Paylan, buyurunuz. (HDP sıralarından alkışlar)
Süreniz
beş dakikadır. 
GARO
PAYLAN (İstanbul) – Sayın Başkan, sayın milletvekilleri; geçen önergede de söz
almıştım ve Sayın Bakana bazı çağrılarım olmuştu. Özellikle, süren savaşla
ilgili “Artık topa, tanka, uçağa para harcamayalım, hayra para harcayalım.”
demiştim ama maalesef, Maliye Bakanlığı bütçesinden hâlâ savaşa, tanka, ölüme
para harcanıyor. Biz artık bunun durması çağrısını yapıyoruz ivedilikle. Orada
hepimizin hayatından bir parça kopuyor her gün. Bugün tekrar çocuklar öldü,
gençler öldü, kadınlar öldü, maalesef askerler, polisler ölüyor ve ölüm hepimizden
eksiltiyor ve maalesef bu, bu ülkenin bütçesinden oluyor ve bizim yol
verdiğimiz, onay verdiğimiz bütçelerden oluyor. Biz ivedilikle “Savaşa para
harcanmasın.” diyoruz Sayın Bakan. 
Şimdi,
öneriye gelince, vergi sistemimiz üzerine önergemizi verdik ve “Sermayeye hep
avantajlar sağlanıyor.” dedik. Ancak, bu ülkenin bütçesi daha çok emekçilerin
vergileriyle oluyor çünkü doğrudan vergi alamıyoruz. Gelir vergisi, kurumlar
vergisine bakıyoruz, Batı’daki örneklerine göre devede kulak. Gelir vergisi ve
kurumlar vergisi alamadığınız bir yerde hâlâ sermayeye çıkar sağlamak acaba
niçin? Bakın, biz bir pasta yaratıyoruz gayrisafi yurt içi hasılada ve
vergilerle bunu yapıyoruz ve bu vergiler daha çok emekçilerden alınıyor. Ve
pastayı ayırırken de harcarken de maalesef hayra harcayamıyoruz. Hâlâ
güvenlikçi politikalar esas alınarak para harcanıyor. Bu anlamda esas olarak
vurgu yapacağım, Sayın Bakan, bir de rant vergisi. 
Bakın,
bu yıl şeffaflık yasası gündeme geldi -iyi biliyorsunuz- 14 Ocakta ve şeffaflık
yasasının esas olarak geri çekilmesinin sebebi rant vergisiydi. Sayın
Cumhurbaşkanı bunu şöyle açıkladı: “Mal bildirimini il, ilçe başkanları
düzeyine indirirseniz, bu görevi üstlenecek il, ilçe başkanları bulamazsınız.”
dedi ve seçim öncesi bunu doğru bulmadığını söyledi ve seçim arkasına ertelendi
bu şeffaflık yasası ve esas olarak da rantı vergilendirmeyi hedef alıyordu. En
büyük açık rantta, en büyük heyecanımız da rantın vergilendirilmesi. Ancak biz
burada sayın milletvekilleri, dışarı çıkarken de, bakanlıklarda da,
belediyelerde de özellikle Çevre Bakanlığında da ne olduğunu biliyoruz. Bazı
parsellerde 1’e 3, 1’e 5 rant artırılıyor, on milyonlarca dolar rant artışına
sebep veriliyor ancak biz bundan vergi alamıyoruz. Bu ülkenin emekçileri bu
ranttan pay alamıyor.
Bakın
“Bu yıl kriz var.” deniyor yıllardır, lüks tüketim araçlarında, lüks tüketimde
inanılmaz bir patlama var. O lüks tüketimi yapanların vergi levhalarına bakın,
yani milyon liralık arabalarla gezerler, kuruş vergi ödemezler çünkü ranttan
vergi alınmıyor. Kendileri imar artışları, rantları alıyorlar, Çevre
Bakanlığında büyük oranda bunlar yapılıyor ancak biz o rantı halka
akıtamıyoruz. Hâlâ sermaye ve Türkiye'nin yüzde 1’i o ranttan nemalanıyor. O
açıdan ivedilikle şu şeffaflık yasasını buraya getirelim. Şeffaflık yasası hem
o “Bulamayız.” dediğiniz il, ilçe başkanları öyle bir olsun ki, iş takipçisi il,
ilçe başkanları olmasın, hesabını verebilecek il, ilçe başkanları olsun. O
zaman, iş takipçisi il, ilçe başkanları ve milletvekilleri olmaz, bir yanda zenginleşmiş
il ilçe başkanları görmeyiz ve rant vergisinin ivedilikle gündemimize
getirilmesini talep ediyorum ve bu çerçevede ancak esas olan o kaynağı,
emekçilere doğru ayırabiliriz diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Paylan. 
Önergeyi
oylarınıza sunuyorum: Kabul edenler… 
İDRİS
BALUKEN (Diyarbakır) – Sayın Başkan, karar yeter sayısı… 
BAŞKAN
– Karar yeter sayısı arayacağım. 
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 4’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.
Haluk Pekşen (Trabzon) ve arkadaşları
“MADDE
4- 28/3/2001 tarihli ve 4632 sayılı Bireysel Emeklilik Tasarruf ve Yatırım
Sistemi Kanununun geçici 1 inci maddesinin beşinci fıkrasında yer alan
“31/12/2015” ibaresi “31/12/2018” şeklinde değiştirilmiştir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz. 
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
- Önerge hakkında konuşmak isteyen Trabzon Milletvekili Sayın Haluk Pekşen. 
Buyurunuz
Sayın Pekşen. (CHP sıralarından alkışlar)
Süreniz
beş dakika. 
HALUK
PEKŞEN (Trabzon) – Sayın Başkan, saygıdeğer milletvekilleri; Parlamentonun
çalışma dönemlerinde 2011’de Halk Bankası Genel Müdürü, KİT Komisyonuna geldiğinde
şöyle bir açıklamada bulunuyor Komisyondaki milletvekillerine: “Gerek KOBİ
bankacılığı gerekse bireysel bankacılık alanında kredi kullandırarak büyümeye
devam ettik.” diyor. Bravo, gayet iyi, aferin. “KOBİ kredilerindeki pazar payı
yüzde 12,12 olmuştur, Halkbank olarak KOBİ’lere öncü ve lider banka olmayı
sürdürdük.” Bravo, alkış, helal olsun! Zaten Komisyon milletvekilleri de böyle
söylemiştir ama 2012 yılı Sayıştay Denetim Raporu’nun 120 ve 125’inci
sayfalarında denmiş ki: “Bir dakika… Bunlar kocaman bir yalan, böyle değil, iş
böyle değil.” Nasıl iş? Başkent Kurumsal Şubesinin 7287 sayılı müşterisi, yine
Anadolu Kurumsal Şubesinin 4787 no’lu grup firması, Eylül 2011’de 250 milyon
ABD doları nakit, 40 milyon ABD doları gayrinakdi açılan ve Aralık 2011’de 450
milyon ABD doları nakit, Aralık 2012’de 95 milyon ABD doları ilave ile 575
milyon dolara yükselen kredileri 18/12/2012 tarih 29/44 sayılı yönetim
kararıyla yeniden yapılandırmış. Bu yapılandırmaların karşısında ipotek yok,
devletin hazinesinin arazilerini teminat göstermiş. Bunlar da tabii ki teminat
olarak alınamamış. Eylül 2013’te 909 milyon lira karşılık ayrılmış. “Bu
bankanın bu işlemi şöyle bir işlemdir.” diye devam etmiş. 
Yine
demiş ki: “2011 ve 2012 denetim raporlarında krediye açılan firmalar hakkında
yeterli istihbarat yapılmaz, yapılmıyor, kısa zaman aralıklarıyla firmalara
büyük miktarda nakit ödemeler yapıldı, firmaların öz kaynakları yetersiz,
işletme sermayeleri negatif, bilançoları zararlı ve diğer bankalara aşırı
borçlu, bu firmalar batmış be kardeşim.” Sayıştay, ben dememişim, yorum yok,
devam ediyor. Halk Bankasının yönetimince de bu alacakların tahsil edilmesinden
ümit kesilmiş ve battığı görüldüğünden olsa gerek ki 2012 yılı bilançosunda 1,9
trilyon zarar yazılmış ve bu, zarar hanesine geçilmiş ama burada bitmemiş
tabii, ne demişti az önce? “KOBİ kredileriyle biz KOBİ’leri destekledik, büyük
bir artış yaptık, esnafa kredi verdik.” Şimdi, 2001 yılında Halk Bankası, yüzde
65 oranında kredilerini KOBİ’lere kullandırıyormuş. Ne olmuş? Yüzde 23’e inmiş
demek ki 2011’de. Yani bir büyük yalan, olsun, tamam, yalan olsun, devam. 
Peki,
esnafa ne yapmış? 2001 yılında 1 milyon esnafa Halk Bankası kredi veriyormuş,
şimdi sayı 300 bine inmiş. Böyle olunca da dedik ki: “Devletin bu sistemi bu
kadar boş değildir yani bunu mutlaka baypas eden, kontrol eden bir yapı vardır,
bir de buna bakalım, bu nedir?” diye. Bankalar Kanunu’na baktık, 32’nci maddede
diyor ki: “İç denetim faaliyetleri tarafsız, bağımsız bir şekilde gerekli
mesleki özen gösterilerek yeterli sayıda müfettiş tarafından yapılır.” Yani
“Bankaların müfettişleri bu işleri yaparlar” diyor. Peki, sonra ne yaparlar?
Bunu bağımsız denetçiye verirler, bir de bağımsız denetim raporu düzenlenir. 
Bakın,
bağımsız denetim raporu. Firma -buradaki firma da çok enteresan, adını
söylemekte yarar görüyorum, AKİS Bağımsız Denetim diye bir firma- diyor ki 2011
yılında: “Efendim, bu banka ibra edilmelidir.” Peki, gayet güzel. 2012 yılında
“banka ibra edilmelidir.” diyor. İyi, gayet iyi. 2013 yılında “banka ibra
edilmeli” cümlesini kullanmıyor, diyor ki: “Efendim, durum budur, bilgilerinize
arz ederim.” Geldik 2014’e, “Önemli bir husus görülmemiştir ama bazı sorunlar
vardır.” diyor bu denetim şirketi. Başlıyor kıvırmaya. Kıvır, tamam, tam sana
göre. 
Ondan
sonra devreye Kamu Denetçileri Kurumu giriyor çünkü Bankalar Kanunu gereğince
oraya da bilgi vermek zorunda. Bir tek oraya değil, Kamu Gözetimi, Muhasebe ve
Denetim Standartları Kurumuna da bilgi vermek zorunda. İkisine de bilgi
veriyor, ikisi de “Aman birader, bizi bu işe karıştırma, bu iş ucu kötü bir
değnek, aman bizi uzak tut.” diyor. Peki.
Sonra
-Sayıştay bir daha devreye giriyor, durmuyor- Sayıştay diyor ki: “Ya, bu 7287
sayılı firma var ya, aha, bu, 2012’de tek kuruş ödemedi, bir öteleme daha
yaptı, bunun hiçbir teminatı yok, bunun üzerine gidin.” diyor ama yine
gidilmiyor. Arkasından Sayıştay bir rapor daha yazıyor, diyor ki: “Arkadaşlar,
bu ne iş?” Süre de doluyor tabii. Böyle işte. Maalesef böyle oluyor. Diyor ki:
“Bu krediyi kim açtı?” Diyorlar ki: “Genel Müdür.” “Ama Genel Müdür olamaz.”
diyorlar. “Niye?” Bankalar Kanunu’nun 51’inci maddesi diyor ki: “Kredi açma
yetkisi, Yönetim Kuruluna aittir.” 
HAYDAR
AKAR (Kocaeli) – Genel Müdürü de söyle, Genel Müdürü! 
HALUK
PEKŞEN (Devamla) – Genel Müdür kim? 
HAYDAR
AKAR (Kocaeli) – Kim?
HALUK
PEKŞEN (Devamla) – “Oğlum Süleyman” var ya, o işte.
HAYDAR
AKAR (Kocaeli) – Onu söyle, onu söyle! Ayakkabı kutucusu.
HALUK
PEKŞEN (Devamla) – Şimdi, kredinin izlenmesine ilişkin süreçte… 
(Mikrofon
otomatik cihaz tarafından kapatıldı)
HALUK
PEKŞEN (Devamla) – Sayın Başkan, toparlayacağım efendim izin verirseniz. 
ŞAHAP KAVCIOĞLU (Bayburt) – Külliyen
yalan! Okuma özürlüsün sen! Yalan söylüyorsun!
BAŞKAN
– Buyurunuz Sayın Pekşen, toparlayınız lütfen. 
HALUK
PEKŞEN (Devamla) – Sayın Başkan, kredi bir yıl ödemesiz yapılandırılıyor 2013
yılında bir kez daha. 2013’ten bugüne kadar bu krediye ilişkin hiçbir ödeme
yapılmıyor. 
ŞAHAP
KAVCIOĞLU (Bayburt) – Önce kanunu oku, kanunu! Kanunu doğru yorumla!
HALUK
PEKŞEN (Devamla) – Bankalar Kanunu 93’üncü maddesi, BDDK’ya görev veriyor, yine
95’inci madde BDDK’ya görev veriyor, yine 97’nci madde BDDK’ya görev veriyor. 
ŞAHAP
KAVCIOĞLU (Bayburt) – Bankalar Kanunu’nu oku! Önce kanunu anla, ondan sonra!
Yalan söylüyorsun! Kanunu okumuyorsun!
HAYDAR
AKAR (Kocaeli) – Nasıl verildi o kredi, bir de onu söyle! Kredi kartını
ödeyemiyor, kredi kartını! “Bireysel krediyi ödeyemiyor” diye Sayıştay raporu
var. 
HALUK
PEKŞEN (Devamla) – 97’nci madde BDDK’ya görev veriyor. Bütün bunların üzerinden
Bankalar Kanunu’nun 160’ıncı maddesi diyor ki: “Görevi nedeniyle zilyetliği
kendisine devredilmiş olan veya koruma ve gözetimiyle yükümlü olduğu para veya
para yerine geçen evrak veya senetleri veya diğer malları kendisinin ya da
başkasının zimmetine geçirenler zimmetten yargılanırlar.”
Arkadaşlar,
Halk Bankası bir zimmet suçlusu örgütsel yapıyla kontrol altındadır.
BAŞKAN
– Sayın Pekşen…
OSMAN
AŞKIN BAK (Rize) – Süre bitti, süre.
HALUK
PEKŞEN (Devamla) – Buradan Ankara Cumhuriyet Başsavcısına sesleniyorum: Bankalar
Kanunu’nun 162’nci maddesi sana görev veriyor, BDDK sana görev veriyor. Murakıp
raporlarını bekliyorum, bunu yargı mercisine taşıyacağım.
OSMAN
AŞKIN BAK (Rize) – Süre bitti, süre.
BAŞKAN
– Sayın Pekşen, başka bir önergede de konuşabilirsiniz.
HALİS
DALKILIÇ (İstanbul) – Sayın Başkan, on beş dakika daha verin, ona yetmez.
HALUK
PEKŞEN (Devamla) – Ve size saygılar sunuyorum.
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Pekşen.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan tasarının 4’üncü maddesinin aşağıdaki şekilde değiştirilmesini arz ve
teklif ederiz.
Oktay Vural (İzmir) ve arkadaşları
MADDE
4- 28/3/2001 tarihli ve 4632 sayılı Bireysel Emeklilik Tasarruf ve Yatırım
Sistemi Kanununun geçici 1 inci maddesinin beşinci fıkrasında yer alan
“31/12/2015” ibaresi “31/12/2016” şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Samsun Milletvekili Sayın Erhan Usta. (MHP sıralarından
alkışlar) 
Buyurunuz,
süreniz beş dakika.
ERHAN
USTA (Samsun) – Çok değerli milletvekilleri…(AK PARTİ ve CHP sıraları arasında
karşılıklı laf atmalar)
BAŞKAN
– Sayın milletvekilleri, hatibi kürsüye çağırdım, lütfen… 
Buyurunuz
Sayın Usta, süreyi yeniden başlatıyoruz. 
ERHAN
USTA (Devamla) – Teşekkür ederim.
Çok
değerli milletvekilleri, 4’üncü maddeye ilişkin verdiğimiz önerge hakkında söz
aldım. Heyetinizi saygıyla selamlarım. (AK PARTİ ve CHP sıraları arasında
karşılıklı laf atmalar)
BAŞKAN
– Sayın milletvekilleri, lütfen kürsüdeki hatibe saygılı olalım.
Buyurunuz.
ERHAN
USTA (Devamla) – Evet arkadaşlar, şimdi, bu tasarruf konusu önemli. Tasarrufun
tanımı nedir diye şöyle bir baktığımızda, aslında, tasarruf, gelirimizin
tüketmediğimiz kısmı fakat bunun yıllık olması önemli. 
Şimdi,
bu bireysel emeklilik sistemi, esas itibarıyla bizim de teknik olarak
çalışmalarda bulunduğumuz ve benimsediğimiz ve tasarruf açısından da önemli
olacağını düşündüğümüz bir sistem. Bu sistemde, biliyorsunuz, bir değişiklik
yapıldı ve yüzde 25 devlet katkısı var şu anda. Bütün sisteme giren herkese bu
katkı veriliyor. Tabii, bunun yaklaşık 2,5 milyar lira civarında yıllık
maliyeti var yani ciddi bir maliyeti var bu sistemin bize, bu teşvikin. Bunun
tasarruf üzerindeki etkisini ölçen bir çalışma henüz yok. Bu çalışmanın
yapılmasının gerekli olduğunu ifade etmek istiyorum. Çünkü burada büyük risk
şu: Sistem büyüyor fakat insanlar o yıl kazandığı gelirden değil de bir başka
tasarrufunu buraya kaydırıyorsa bu, tasarruf değil yıllık hesapla, dolayısıyla tasarrufa
bir ilave değil. Bizim yani bir portföy değişikliği şeklinde bir şeyse buraya
dikkat etmemiz lazım bu yüksek maliyet açısından.
Şimdi,
tasarruf önemli diyoruz fakat tasarruflarla ilgili Türkiye'de maalesef ciddi
veri problemi var, bunu burada ifade etmek istiyorum. Bugün TÜİK, Türkiye'de
yurt içi tasarruflar rakamını çıkaramıyor. Yurt içi tasarruflar rakamı, değişik
bir çalışmayla TÜİK verilerinden istifade edilerek Kalkınma Bakanlığı
tarafından çıkarılıyor, bunun bilinmesinin önemli olduğunu düşünüyorum.
İkincisi:
Özel sektör kamu sektörü ayrımını yine Kalkınma Bakanlığı yapıyor ve özel
sektör içerisinde de maalesef şu anda “hane halkının tasarrufu” ve “firma
tasarrufu” diye bir veri elimizde yok. Bu, Türkiye’nin önemli bir eksikliğidir,
bu eksikliğin giderilmesi lazım. Özellikle on üç yıl iktidarda olan bir
partinin de bu tür konulara eğilmesinin gerekli olduğunu düşünüyorum.
Şimdi,
tasarruf niye önemli? Çünkü yatırım yapmak için tasarruf yaparız, büyümek için
de yatırım ihtiyacı vardır. Tasarruf-yatırım farkı da bildiğiniz gibi cari
açığı verir. 
Şimdi,
burada Türkiye’nin rakamlarına baktığımızda, cari açığın önemli ölçüde
yükseldiğini görüyoruz; 2011 yılında yüzde 9,5’e kadar çıktı, millî gelirin
9,5’i. O zamanın rakamıyla 75 milyar dolara çıktı Türkiye’nin cari açığı, bu,
çok ciddi bir açıktır. Cari açığın bu kadar yükselmesi, yatırımlarımızın çok
fazla artmasından olabilir veya tasarruflarımızın düşmesinden olabilir. “Peki,
hangisinden oldu?” diye baktığımızda cari açıktaki artışımız, bizim yatırım
artışından değil, maalesef tasarruf düşüşünden kaynaklandı. Dolayısıyla
Türkiye'de özellikle şu anda ciddi ölçüde büyümedeki tıkanıklığın nedenlerinden
bir tanesi budur, tasarrufların düşmesidir. Dolayısıyla, tasarrufları artırmak
durumundayız.
Şimdi,
daha önceden de ifade ettim ama önemli olduğu için bir kez daha ifade etmek
istiyorum. Tabii, bizde Türkiye nüfusunu yüzde 20’lik dilimlere böldüğümüzde
ilk üç dilimin yani yüzde 60’lık kesimin tasarrufunun da negatif olduğunu
görüyoruz. Ciddi bir şekilde borçlanma üzerinden finanse edilen bir tüketim
harcaması var. Aslında burada bir anlamda illüzyon da var. Bu belki bir miktar
Adalet ve Kalkınma Partisinin oylarını açıklamak açısından da bize bir sinyal
verebilir. Yani insanlar bugün geçmişte olduğundan çok daha fazla borçlu.
Bunlar aslında kendisinin artan geliriyle değil -bir kısmı, hatta önemli bir
kısmı- sistemdeki borçlanma nedeniyle insanların bir refah artışı var. Bunu
sanki gelir artışıymış gibi hissetmesi, bir miktar bugünkü iktidarın da oylarını
açıklar diye düşünüyorum ama konunun esas önemli kısmı, bizim
tasarruflarımızın… Bakın, yüzde 14 civarında bir tasarrufumuz var. Emsal
ülkelerde yüzde 33 bu tasarruf arkadaşlar. Yüzde 33 tasarruf karşılığında
yaklaşık yüzde 30 yatırım yapıyorlar ve o yüzden o ülkeler, gelişmekte olan
ülkeler çok hızlı büyüyor. Bizim de bunu sağlamamız lazım.
Şimdi,
cari açığı düşürdük diyoruz -hani tasarruf-yatırım farkı, eşittir cari açık
olduğu için ona geçiyorum- fakat biz cari açığı maalesef, Türkiye'de büyümeyi
düşürerek düşürdük. Tasarrufları artırarak cari açığı düşürmedik, büyümeyi
aşağıya çekerek cari açığı düşürdük. Dolayısıyla, bu, aslında sorunun çözülmesi
değil, sorunun ertelenmesi ve Türkiye’yi büyüyememe noktasına getirme oldu. 
Şimdi,
finans edilemeyen cari açık olmaz, biliyorsunuz. Çünkü bir zamanlar, ben
hatırlıyorum, bakanlarımız, işte, finanse edildiği sürece cari açık problem
değildir, diyorlardı. Böyle bir şey olmaz. Cari açık finanse edilse de edilmese
de eğer cari açık nedeniyle kullandığınız dış kaynağı siz üretken alanlarda
kullanmıyorsanız, bunu betona, otomobile, tüketim malzemelerine harcıyorsanız,
o cari açık problemdir. 
Şimdi,
bunu nereden görüyoruz? Uluslararası yatırım pozisyonuna baktığımızda,
Türkiye'nin son yıl itibarıyla 670 milyar dolara çıktı yükümlülüğü. Yani şu
anda içeride 670 milyar dolar yabancı var, bizim yükümlülüğümüz var. Bunlar her
an çıkabilir…
(Mikrofon
otomatik cihaz tarafından kapatıldı)
ERHAN
USTA (Devamla) - …veya çıkmadığı zaman da bunlara, işte, varlıklarınızı
veriyorsunuz, ciddi ölçüde borçlanıyorsunuz, bu, sizin faizinizi yüksek
tutuyor, ekonomik kırılganlığı artırıyor. Bu anlamda tasarrufların önemini bir
kez daha vurgulamak istiyorum.
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Usta.
Önergeyi
oylarınıza sunuyorum: Kabul edenler... Kabul etmeyenler...Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... 4’üncü madde kabul
edilmiştir. 
5’inci
maddeyi okutuyorum:
MADDE 5- 13/12/2004 tarihli ve 5275 sayılı Ceza
ve Güvenlik Tedbirlerinin İnfazı Hakkında Kanunun geçici 4 üncü maddesinin
birinci fıkrasında yer alan “31/12/2015” ibaresi “31/12/2020” şeklinde
değiştirilmiştir.
BAŞKAN
– 5’inci madde üzerinde gruplar adına ilk söz, Milliyetçi Hareket Partisi Grubu
adına Afyonkarahisar Milletvekili Sayın Mehmet Parsak’a aittir.
Buyurunuz
Sayın Parsak. (MHP sıralarından alkışlar)
Süreniz
on dakikadır. 
MHP
GRUBU ADINA MEHMET PARSAK (Afyonkarahisar) – Aziz Türk milleti, değerli
milletvekilleri; 11 sıra sayılı Gelir Vergisi Kanunu ile Bazı Kanunlarda
Değişiklik Yapılmasına Dair Kanun Tasarısı’nın 5’inci maddesi üzerinde
Milliyetçi Hareket Partisi Grubu adına söz almış bulunmaktayım. Bu vesileyle
Gazi Meclisi saygıyla selamlıyorum.
Her
şeyden evvel, bu maddenin amacını yani ilgili kanun hükmünde belirtilen
hükümlülerin cezalarının denetimli serbestlik tedbiri uygulanmak suretiyle
infazını olumlu bulduğumuzu belirtiyorum ancak kanunla ilgili haklı
eleştirilerimizi de ifade etmeden geçemeyeceğim. 
Öncelikle
vurgulamak isterim ki yasama tekniği açısından Adalet Komisyonunda görüşülmesi
gereken bu maddenin Plan ve Bütçe Komisyonunda görüşülmüş olması usul
bakımından hatalıdır. Bu nedenle, Türkiye Büyük Millet Meclisi Genel Kuruluna
getirilmesinde de usul hatası bulunan bu maddenin kabul edilmesi usul açısından
yanlış olacaktır. 
Öte
yandan, bu ve buna benzer kanun tasarıları temelde on üç yıldır AKP’nin
Türkiye’yi öngörüden yoksun bir şekilde yönetmekte olduğunu da açıkça ortaya
koymaktadır. Özellikle AKP’li milletvekillerine sesleniyorum: Bir kanun
yapıyorsunuz, sonra bu kanunun sonuna kanunun belirli bir süre ya da belirli
kişilere ya da çevrelere uygulanmasını engelleyen geçici maddeler ekliyorsunuz,
sonra da bu geçici maddelerin sürelerini uzatıyorsunuz yani bu geçici maddeler
bir türlü geçmiyor, bitmiyor, tükenmiyor.
13
Aralık 2004 tarih ve 5275 sayılı Ceza ve Güvenlik Tedbirlerinin İnfazı Hakkında
Kanun da bu şekilde tam olarak uygulanamayan kanunlardan birisi olarak şu anda
karşımızda durmaktadır. Peki, bu sözde geçici ama aslen kalıcı nitelikteki
kanun maddesinde ne denmektedir? Şu an değişiklik müzakeresini yürütmekte
olduğumuz İnfaz Kanunu’nun konumuzla ilgili kısmı özü itibarıyla, bir kişi bir
suçu işlediğinde ve yargılanması sonucunda ceza aldığında, cezasının belirli
bir kısmını cezaevinde geçirmesini, belirli bir kısmını denetimli serbestlikle,
belirli bir kısmını da şartlı salıverme koşulları altında geçirmesini
öngörmektedir.
İnfaz
Kanunu’nun geçici 4’üncü maddesiyse, kapsam olarak, kısa süreli hapis
cezalarında hükümlünün denetimli serbestlik ve şartlı salıverme koşullarından
yararlandırılmasında cezaevinde geçirilecek süre şartının belirli bir yıla
kadar uygulanmamasını hükme bağlamaktadır. Kanuna geçici maddeler eklenmesi
suretiyle bu süre uzatılarak içinde bulunduğumuz 2015 yılına kadar gelinmiş,
bugün de bu sürenin 2020 yılına kadar uzatılmasını görüşüyoruz.
Hemen
belirtmek ve önemle vurgulamak gerekir ki Milliyetçi Hareket Partisi olarak
bizim, iyi hâlli bir hükümlünün topluma daha erken kazandırılması, dış dünyayla
uyumunun sağlanması ve ailesiyle bağlarının güçlendirilmesi noktasında bu tür
uygulamalar yapılmasına elbette itirazımız yoktur. Ancak, bir kanunun tam
olarak uygulanmasının sürekli ertelenmesine ise haklı itirazlarımız bulunmaktadır.

Sayın
milletvekilleri, AKP iktidarının bu tarz kanunlardaki genel yaklaşımı şudur:
“Gelir vergisi konusunda sıkıntı yaşayanlar var, erteleyelim. Katma değer
vergisi konusunda sıkıntı yaşayanlar var, erteleyelim. Kurumlar vergisi
konusunda sıkıntılar var, erteleyelim. Bireysel emeklilik sisteminde tıkanmalar
var, sistemi biz getirdik diye övünelim ama kanunun uygulanmasını erteleyelim.
Ceza ve güvenlik tedbirleriyle ilgili aksaklıklar var, Türkiye’ye bunu biz
getirdik diye övünelim ama kanunun uygulanmasını erteleyelim.” Evet, ne yazık
ki AKP iktidarının bu bağlamdaki ilkesi, sorunları çözmek değil, ertelemektir.
Erteleyin, erteleyin de popülizmle kabartılan, geçici kanunlarla ertelenen koca
bir yığın sorun ne zaman çözülecek, gelecekteki hangi sorumluluk sahibi
hükûmetin başına kalacak, bunu düşünen var mı? Karşımızda on üç yıllık bir
iktidar var ve biz hâlâ kanunlardaki bazı hususların tekrar tekrar
ertelenmesini konuşuyoruz. “Erteleme” dediysek de öyle yarına ya da diğer bir
aya değil, tam beş yıl sonrasına erteliyorsunuz. 
Değerli
milletvekilleri, bu uzatma teklifleri sadece bir popülizmin sonucu olmayıp aynı
zamanda devletimizin içine düşürüldüğü çaresizlikleri de ne yazık ki gözler
önüne sermektedir. Adalet Bakanlığı Ceza ve Tevkifevleri Genel Müdürlüğünün
kendi İnternet sitesinde de yayınladığı resmî verilerine göre, 6 Haziran 2015
tarihi itibarıyla, 294 kapalı ceza infaz kurumu, 55 müstakil ceza infaz kurumu,
2 çocuk eğitimevi, 5 kadın kapalı ceza infaz kurumu, 1 kadın açık ceza infaz
kurumu ve 3 çocuk kapalı ceza infaz kurumu olmak üzere toplam 360 tane ceza
infaz kurumumuz bulunmaktadır. Bu ceza infaz kurumlarının ise 91 tanesi 2006
yılından bu yana görev yapan AKP hükûmetleri tarafından açılmıştır. Yani
“Hamdolsun, cumhuriyet tarihi boyunca inşa edilen cezaevlerinin dörde 1’ini biz
yaptık.” diye övünebilirsiniz. 
ALİ
ÖZKAYA (Afyonkarahisar) – Cezaevi yapmak suç değil ki Mehmet Bey. 
MEHMET
PARSAK (Devamla) –
Şimdi, bu 360 ceza infaz kurumunun toplam kapasitesi kaç kişi? 167.620 kişi.
Peki, Türkiye’de toplam kaç tutuklu ve hükümlü bulunuyor? 176.116 kişi. Yani,
kapasiteden fazla tutuklu ve hükümlümüz var. Bunların kaçı tutuklu, yani
yargılaması devam ediyor ya da keyfî uygulamalar nedeniyle içeride tutuluyor?
25.981 Sayın Cora. Bu 176 bin kişinin kaçı hükümlü? 150.135. 
ALİ
ÖZKAYA (Afyonkarahisar) – Eskiden tam tersiydi. 
MEHMET
PARSAK (Devamla) – Şimdi anladınız mı neden erteleme telaşındasınız? Çünkü, AKP
iktidarı döneminde suç ve suçlu sayısı o kadar artmış ki tutuklu ve hükümlüleri
yatıracak yeriniz yok neredeyse. Yani, AKP iktidarı döneminde Türkiye'de suç
oranı artmış, hatta artmak ne kelime, ne yazık ki âdeta patlamıştır. 
Yine,
Ceza ve Tevkifevleri Genel Müdürlüğü verileri: 1970 yılındaki toplam tutuklu ve
hükümlü sayısı 59.511, Aralık 2002’deki toplam tutuklu ve hükümlü sayısı
59.429. 1970’te 35 milyon olan nüfusumuz 2002’ye kadar yaklaşık 34 milyon kişi
artmış ama hükümlü ve tutuklu sayısı neredeyse aynı. Peki, bugünkü tutuklu ve
hükümlü sayımız kaç? 30 Kasım 2015 itibarıyla tam 176.116. 2002’den bu yana
nüfusumuz yüzde 17 artarken tutuklu ve hükümlü sayımız neredeyse yüzde 300
artmış. Yani, “Hamdolsun, cumhuriyet tarihinde görülmemiş sayıda hükümlü ve
tutuklumuz var.” diye de övünebilirsiniz. 
Aziz
Türk milleti ve saygıdeğer vekilleri; “sessiz devrim” diye aslında bunları
anlatmak lazım. Suçluluk konusunda sessiz bir devrim yapılmış. Ya suçluları
yakalama, tutuklatma, hüküm giydirme konusunda çok mahirsiniz ya da bu işte bir
terslik var. 59 bin nerede, 176 bin nerede?
Hükümlü
ve tutukluların toplam nüfusa oranı 2002 yılına göre 2 kattan fazla artmış
durumda. Ortaya çıkan sonuç ne biliyor musunuz? Biz bu ertelemeleri yapmazsak
cezaevleri önünde kuyruk olacak, kuyruk. Tutuklu ve hükümlüleri yatıracak yer
bulamayacak durumdasınız. Suç işleme oranının 2 kattan fazla arttığı bir
ortamda bizleri cezaevlerinin derdine düşürdünüz. Kimi nasıl dışarıda tutsak da
cezaevleri rahatlasa diye kıvranıyorsunuz. 
Aynı
zamanda, bir hukukçu milletvekili olarak diyorum ki: Partimiz MHP, uygun
koşullar altında, denetimli serbestliğe ya da şartlı salıvermeye asla karşı
değildir. Sonuçta, cezalandırmanın amacı suç işleyenleri topluma kazandırmak ve
kurallara uyumlu hâle getirmekse bu, denetimli serbestlik ve şartlı
salıvermeyle de gerçekleştirilebilir. 
Sayın
milletvekilleri, şimdi, buraya kadar gelmişken bir de suç türlerine göre bir
değerlendirme yapmak gerekmektedir. Yine, Ceza ve Tevkifevleri Genel Müdürlüğü
verilerine göre 2 Aralık 2015 itibarıyla en çok işlenen suç, manidar bir
şekilde, hırsızlık, tam 39 bin kişi. Hırsızlığı 32 bin kişiyle uyuşturucuya
bağlı suçlar, 28 bin kişiyle adam öldürme takip ediyor. Türkiye'de yağma, gasp
ve yaralamadan toplam 43 bin kişi hüküm giymiş durumda. Peki, yolsuzluk ve
rüşvetten yatanların sayısı? İşte bu yok. Çünkü onlar yargılanmıyor, çünkü
Türkiye'de bu işler en tepe noktalara kadar sıçradığından yolsuzlukların ve
rüşvetin üzeri kapatılıyor. 
Büyük
Türk milletinin saygıdeğer vekilleri, suçlu sayısını 3 kat, suç işleme oranını
2 kattan fazla artıran bir sistemi sorgulamalıyız ve bunları araştırmalıyız. 
Bu
noktada dikkatinizi çekmek istediğim diğer bir husus da aslında bir koruma
tedbiri olan tutuklamanın bir cezalandırmaya dönüşmüş olması. Ne hazindir ki
17-25 Aralıktan bu yana adalet tanrıçası Themis’in gözlerindeki bağ çözülmüş, elindeki
terazinin ayarı bozulmuş ve diğer elindeki kılıcı büyük hırsızların değil
sadece sıradan ve küçük hırsızların üzerinde sallanır hâle gelmiştir.
Sözlerimi
“Adalet mülkün temelidir.” vecizesiyle tamamlamak istiyorum. Evet, adalet
mülkün temelidir ama o mülk kupon araziler değildir.
Hepinize
saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Parsak.
Gruplar
adına ikinci konuşmacı, Halkların Demokratik Partisi Grubu adına Adıyaman Milletvekili Sayın
Behçet Yıldırım. 
Buyurunuz. (HDP
sıralarından alkışlar)
Süreniz
on dakikadır. 
HDP
GRUBU ADINA BEHÇET YILDIRIM (Adıyaman) – Sayın Başkan, değerli milletvekili
arkadaşlarım; ben de görüşülmekte olan tasarının 5’inci maddesine ait
görüşlerimi belirtmek üzere grubumuz adına söz almış bulunmaktayım. Genel
Kurulu saygıyla selamlıyorum.
5275
sayılı Yasa’nın 105/A maddesinde düzenlenen denetimli serbestlik tedbirinin
uygulama amacı, hükümlülerin dış dünyaya uyumlarını sağlamak, aileleriyle
bağlarını sürdürmelerini ve güçlendirmelerini temin etmek olarak
belirlenmiştir. Bu nedenle altı aylık açık cezaevinde kalma şartının
uygulanmamasına ilişkin geçici 4’üncü maddenin uygulamasının 2020 yılına kadar
uzatılması istenmektedir.
İlgili
yasa maddesi cezaevleri ve cezaevlerinde kalan hükümlülerle ilgili bir
düzenlemedir. Ancak yasa, yukarıda belirttiğim amaçla çıkarıldığı iddiası
mevcut ise de, bu şekilde kanun metnine işlenmişse de, amacın bu olduğu
noktasında, cezaevlerinde hükümlülerle ilgili uygulamaya baktığımda bende şüphe
uyandırmaktadır. Pratikte bu böyle olmamakta. Bu yasa “Cezaevlerinin kapasitesi
doldu, şimdi yeni hükümlülere yer açıyoruz.” ihtiyacından kaynaklanmaktadır.
Bugüne kadar uygulamalara baktığımızda, nasıl toplumsal koşullar yaratmışız ki,
nasıl bir ceza sistemi kurmuşuz ki âdeta doldur boşalt yapmak zorunda
kalıyoruz; bunu sorgulamamız lazım.
Demokratik
barışçıl ortamların, insan haysiyetine uygun yaşam koşullarının, suçu önlemede
en etkili araçlar olduğu kanaatindeyim. Türkiye şu anda silahlı çatışmaların
yoğun olarak yaşandığı ve her gün çok sayıda insanın yaşamını yitirdiği bir
şiddet ortamında bırakılmıştır. Türkiye’nin temel sorunları olduğu gibi
durmaktadır. Bu barışçıl, demokratik ortamları, insan haysiyetine yaraşır bir
yaşam seviyesini yakalamadığımız ölçüde sanırım bu doldur boşalt mantığı aynen
devam edecektir. İnsanların suç işlemesinin engellenmesine yönelik tedbirler
geliştirmemiz gerekirken bu cezaevlerinde yer açma mantığıyla hareket ettiğimiz
ölçüde, bu yasanın uygulanmasını, değil, 2020, 2050 yılına kadar uzatırız.
Kişi
hürriyeti esastır. Bu anlamda, yukarıda belirtilen amaca uygun olarak tabii ki
hükümlülere denetimli serbestlik uygulamasına devam edilmelidir. Yasanın amacı,
hükümlülerin dış dünyaya uyumlarını sağlamak, aileleriyle bağlarını
sürdürmelerini ve güçlendirmelerini temin etmek olarak belirtilmiştir. Biraz
önce de belirttim, ben de şüpheyle bakıyorum, keşke bu amaç topyekûn bütün
hükümlüler için, bütün cezaevi uygulamaları için geçerli olsa. Ancak, mevcut
cezaevi uygulamalarımız bunun böyle olmadığını gözler önüne sermektedir.
Cezaevi uygulamaları insanlık onuruna yakışır uygulamalar olmanın çok
uzağındadır.
Bakın,
bu ülkede cezaevinde kalan hükümlüler -dış dünyaya uyumlarını sağlasın, aileleriyle
bağlarını sürdürmelerini ve güçlendirmelerini temin etmek için- keyfî olarak
-aileleriyle uyum sağlasın diye- binlerce kilometre uzaktaki cezaevlerine
nakledilmekte, mahpuslar her yeni güne başka bir hapishanede uyanmaktadır.
Üstelik bu nakiller, bırakın hükümlüleri, haklarında masumiyet karinesi geçerli
olan, duruşmaları hâlâ devam eden tutuklular için de uygulanmakta. Bu ülkede
cezaevinde kalan hükümlülere, dış dünyayla, aileleriyle bağlarını sürdürsün
diye uyduruk gerekçelerle ziyaretçi kabulünden yoksun bırakma cezası
uygulanmakta. Bu nakiller nedeniyle insanlar, çocuklarını, eşlerini,
kardeşlerini görmek için her görüş günü binlerce kilometre uzaktaki bir şehre
gitmek zorunda kalmaktadır. Bu durum, olaydan herhangi bir şekilde haberdar
olmayan, karara konu eylemle herhangi bir şekilde alakası olmayan aile ve
ziyaretçilerin mağduriyetine de sebep olmaktadır. Dışarıdaki insanların,
ziyaretçilerin cezaevi müdürlüğü tarafından cezalandırılması hukukun temel
ilkelerine açıkça aykırılık teşkil etmektedir. 
Bırakın
dış dünyayla bağlarını güçlendirmeyi, cezaevlerinde ölüm sınırında olan
tutukluların durumu daha da ağırlaşmışken tedavileri yapılmadan ölüme terk
edilmişlerdir. Hasta tutsaklara ve hükümlülere, bu ülkenin vatandaşı değil,
âdeta rehine muamelesi yapılmaktadır. Açıkça, yaşam hakkı ihlal edilmektedir.
Eğer AKP Dolmabahçe mutabakatına sahip çıksaydı bu durum böyle olmayacaktı, bu
hasta tutukluların hepsi bugün dışarıda, özgürlüklerine kavuşmuş olacaktı. 
Bugün,
biliyorsunuz, sokağa çıkma yasağı nedeniyle tüm ülke âdeta bir açık cezaevine
dönüşmüş durumdadır. Az önce, benden önceki hatip de söyledi, gerçekten
cezaevlerinde yer kalmamıştır. 21 Temmuzda, biliyorsunuz, Suruç katliamı oldu,
bunu protesto etmek için Adıyaman’da bir yürüyüş yaptık. Bu yürüyüşte 53
gözaltı oldu, 21 tane tutuklama oldu. Onlarla görüşmek için 6 kez Adalet
Bakanlığına başvurdum, sonuç alamadım. 
Başkanım,
bu konuda dün bir görüşme yaptınız, Adalet Bakanından olumlu bir sonuç aldınız
mı? Bunu da merak ediyorum doğrusu. 
2015
yılının son günlerini yaşadığımız bugünlerde hapishanelerde ciddi hak
ihlalleriyle karşı karşıyayız. Bir mahpusun dış dünyayla ilişkisi ne kadar
kesilirse işkence ve kötü muamele riski de o kadar artar. Ülkemizdeki çatışmalı
sürecin hapishanelere hemen yansımalarını görmekteyiz. Bilhassa çocuk ve kadın
mahpuslara yönelik işkence ve kötü muamele, taciz uygulamalarında da belirgin
bir artış görülmektedir. Her şeyden önce hapishanelerin genel koşulları
-barınma, havalandırma, hijyen, sağlık, iletişim ve benzeri koşullar-
kapasitesinin yüzde 100 doluluk oranına yaklaşması nedeniyle ortaya çıkan
mekânsal sıkışıklık tüm tutuklu ve hükümlüler üzerinde eziyet etkisi
yaratmaktadır. Bununla birlikte, özellikle cezaevine giriş sırasında yapılan
çıplak aramalar, süngerli oda uygulamaları, kamerasız bölgelerde
gerçekleştirilen şiddet, cezaevlerindeki arama ve denetimlerde, avukat ve aile
görüşmesine gidiş ve gelişlerde, hastane sevkleri ve mahkemelere götürülüp
getirilirken uygulanan şiddet, tabii ki izolasyon, cezaevlerinde öne çıkan
işkence ve kötü muamelelerin olduğunu göstermektedir. Burada bir sürü örnek
var: Antalya L Tipi Cezaevinde, Eskişehir H Tipi Cezaevinde, Silivri’de F Tipi
Cezaevinde bir sürü olumsuzluklar olmuş ama bizi dünyaya rezil eden bir Pozantı
gerçeği vardır. Pozantı’da çocuklara neler yapıldığını burada anlatmak onuruma
dokunuyor doğrusu.
Diğer
bir önemli konu da hasta tutsaklar meselesidir. Yeni verilere baktığımız zaman,
300’ü ağır olmak üzere toplam 750 hasta mahkûm bulunmaktadır. 
Mahpusların
sağlık hakkı iki kimlik arasında tartışılmaktadır: Bunlardan birincisi ulusal
mahkemelerin aldığı kararlar neticesinde hapis altında tutulmalarını zorunlu
kılan mahpus kimliği, diğeri ise sağlık sorunlarının tedavisi için gerekli
tıbbi bakım ve tedavi koşullarının sağlanmasını zorunlu kılan hasta kimliğidir.
Otoriter rejimlerde mahpusluk kimliğinin belirlediği zorunlu yaşam alanı ile
hasta kimliğinin gerekli kıldığı uygun koşulların olgunlaştırılması sürekli
çatışma hâlindedir. 
Özellikle
kelepçeli tedavi uygulaması bu yıl artış göstermektedir. Artık tek kelepçeyle
yetinmeyen anlayış, İzmir Kırıklar ve Şakran Hapishanelerinde çift kelepçe
uygulamalarına başlamıştır. Bu uygulamalara karşı çıkan mahpusların kolları
bile kırılarak bu uygulamalar dayatılmaktadır.
Diğer
bir konu, mahpuslar, jandarmanın elinden kolları kırılmadan kurtulduktan sonra
karşılarına yeni bir engel olarak hekimler çıkmaktadır. Üzülüyorum bir hekim
olarak, hasta haklarının hiçe sayıldığı bir cezaevi gerçekliğiyle karşı
karşıyayız. Eğer bir hekim hastasını kelepçeyle muayene etmiş ya da etmek
istemişse hasta hakları, hekimlik mesleği etiği kuralları, İstanbul Protokolü
ilkeleri, Biyotıp Sözleşmesi ve Anayasa'nın 90’ıncı maddesi hükümlerine aykırı
davranmış, tutukluların diğer hastalar gibi sağlık hizmeti alma hakkına engel
olmuş demektir. Herkese eşit sağlık hizmeti sunmak hekimin birincil görevidir.
Hiç kimse kelepçeli olarak muayene edilemez, hiçbir hekim kelepçeli hasta
muayenesine zorlanamaz. Eğer bir cezaevi idarecisi, savcısı ya da Adalet Bakanı
kelepçeli muayeneye ve sağlık hakkı ihlaline yol açan uygulamalara sessiz
kalmışsa, o ülkede insan haklarından ve demokrasiden söz edilemez.
Ben
de iki yıl cezaevi doktorluğu yaptım. Hep sorarlar, şimdiki durum ile eski
durum arasında nasıl fark var? Evet, eski durumdan çok daha kötü durumlardayız.
Arkadaşlar,
sanırım sürem bitiyor, bunun için toparlamak durumundayım. 
Madde
56’da der ki: “Kurumların elverişsiz ve yetersiz kalması, kapsama gücünün
aşılması, kullanılamaz hâle gelmesi, asayiş, güvenlik, doğal afet, yangın ve
büyük onarım gibi zorunlu nedenlerle başka kurumlara nakledilmeleri gerekli
görülen hükümlüler, yargı çevresi dışında Adalet Bakanlığınca belirlenen ve
konumlarına uygun olan diğer kurumlara nakledilebilirler.”
Son
olarak şunu demek istiyorum arkadaşlar: İmralı Cezaevinde Sayın Abdullah
Öcalan’a özel hukuk ve ağırlaştırılmış tecrit uygulanmaktadır. 27 Temmuz 2011
tarihinden beri avukatlarıyla görüştürülmemektedir. 
Önerilerim
şudur arkadaşlar…
(Mikrofon
otomatik cihaz tarafından kapatıldı)
BEHÇET
YILDIRIM (Devamla) – Bir dakika verebilir misiniz?
BAŞKAN
– Sayın Yıldırım, böyle bir usul yok ama size toparlamanız açısından bir dakika
ek süre veriyorum.
BEHÇET
YILDIRIM (Devamla) – Evet, çünkü önerilerim çok önemli.
1)
Demokratik barışcıl ortamı yaratma adına Sayın Abdullah Öcalan üzerindeki
tecrit kaldırılmalı ve müzakereye geri dönülmelidir.
2)
Cezaevlerinin, özellikle çocuk cezaevlerinin koşullarının ivedilikle
düzeltilmesi gerekir.
3)
Hasta ve yaşlı siyasi tutukluların bir an önce salıverilmesi gerekir. 
4)
Tutuklu ve hükümlü sevklerinin aileler mağdur olmayacak şekilde düzenlenmesi
gerekir.
5)
Yargı bağımsızlığı yeniden inşa edilmeli, yargıda siyasi otorite kaldırılmalı
ve tarafsız adil yargılamanın yolu açılmalıdır.
Teşekkür
ederim. (HDP sıralarından alkışlar)
BAŞKAN
– Teşekkür ederiz Sayın Yıldırım.
Gruplar
adına son konuşma, Cumhuriyet Halk Partisi Grubu adına Muğla Milletvekili Sayın
Ömer Süha Aldan’a aittir.
Buyurunuz
Sayın Aldan. (CHP sıralarından alkışlar)
On
dakika süreniz var.
CHP
GRUBU ADINA ÖMER SÜHA ALDAN (Muğla) – Teşekkür ederim Sayın Başkan.
Öncelikle,
Sayın Başkan, yeni görevinizde size başarılar diliyorum.
Değerli
milletvekilleri, 11 sıra sayılı Yasa Tasarısı’nın 5’inci maddesi üzerinde
grubum adına söz aldım. Öncelikle belirtmem gerekir ki biz bu düzenlemeyi
destekliyoruz. Düzenlemeyle, ceza ve güvenlik tedbirleri hakkındaki yasanın
geçici 4’üncü maddesinde şartla tahliye süresini bir anlamda bir sene daha
kısaltan bir düzenleme getiriliyor. Denetimli serbestlik kapsamında hükümlüler
bir yıl daha önceden cezaevinden çıkma olanağına kavuşuyorlar, bunu
destekliyoruz. Süre 31/12/2015 tarihinde doluyordu, süre 2020 yılına
uzatılıyor. Ama bu konuda iki şey söyleyeceğim.
Bir
tanesi: Geçen Parlamento dönemindeki yanlış alışkanlığın sürdüğünü görüyoruz.
Bir kez bu tamamıyla Adalet Komisyonunun görev alanına giren bir konu olduğu
hâlde Plan Bütçeden bu düzenleme çıkarılmaya çalışılıyor, bu doğru bir yaklaşım
değildir. Bakın, yaklaşık bir aydan fazla bir süredir Meclis çalışır gibi
yapıyor. Bütün komisyonlar oluşturuldu. Sadece Plan ve Bütçe Komisyonunda iki
tasarı gündeme geldi. Burada vatandaş oyalanıyor, aldatılıyor vatandaş. Bu
Meclisin gündemini iktidar partisinin çoğunluğu tayin eder. Zira komisyonlara
egemen olan iktidar partisidir. İktidar partisi bu Meclisi şu anda
çalıştırmıyor. Çalışır gibi yapıyoruz. Tamamıyla bir oyalamayla, akşam yediye
kadar boş tartışmalarla geçiyor. Ben bütün Meclisi ve bu konuda da yetkili
olanları uyarıyorum, Meclisi görev yapmaya davet ediyorum, bu halkı daha fazla
aldatmaya kimsenin hakkı yoktur. 
İkinci
söyleyeceğim nokta: Bu düzenleme hükümlülerin haksızlığa uğrayıp da bir an önce
cezaevinden çıkmalarını sağlamaya dönük bir iyi niyet düzenlemesi değildir. Bu
düzenlemenin temelinde cezaevlerinin tıka basa insanla doldurulması vardır.
Eğer siz 2005 yılında yürürlüğe giren Ceza Yasası’nda “İnsanlara daha fazla
ağır cezalar hükmedersek suçu önleriz.” diye bir yaklaşım gösterip suçların
cezasını artırırsanız cezaevlerini doldurursunuz. Yahu, cezaevinde insanlar
cezalarının yüzde 40’ını yatıp şartla tahliye olabiliyorlar. “Bunun, en iyisi,
üçte 2’sini yatsınlar, öyle çıksınlar.” derseniz yine cezaevine insan
doldurursunuz. 
Yetmedi,
son günlerde yargı camiasında bir ceza verme eğilimi var, “takdir ve teşdit”
dediğimiz bir anlayış egemen olmaya başladı. İnsanların iki yıldan aşağı
cezaları ertelenebilir, hükmün açıklanmasının geri bırakılmasına karar
verilebilir ama, bakıyorsunuz, kasten çoğu hükümlü iki yıl bir ay hapis cezası
almış. 
Tabii,
insanlar cezaevine böyle yığılınca, cezaevi yapa yapa da bitiremeyince, sorunu
çözemeyince bu sefer “Acaba dolambaçlı yollardan nasıl denetimli serbestlikle,
şununla bununla insanları erken tahliye edebiliriz?” diye arayış içine
giriliyor. Bu da doğru bir şey değildir. Türkiye’de iktidarın aslında çok
cezaevi yapma yerine insanların çalışabilecekleri çok iş alanları açması ve bu
anlamda da cezayı ve suça eğilimi önlemeyi amaçlaması elzem olan bir konudur
ama bu yapılmıyor. 
Bu
noktada, konuşmamın bundan sonraki bölümünü böyle haksız bir uygulama sonucunda
cezaevinde bulunan 2 kişinin hukuksal durumunu değerlendirmeye ayıracağım.
Bunlar da Can Dündar ile Erdem Gül’dür. Neden dolayı tutuklanmışlar? Tutuklama
gerekçesi şu: Silahlı terör örgütüne yardım, devletin gizli kalması gereken
bilgilerini açıklamak ve siyasal ve askerî casusluk. Yani, Türk Ceza Kanunu’nun
330’uncu maddesinden yargılanmak üzere haklarında bir soruşturma var ve bu
kapsamda tutuklanmışlar. Suçun cezası ne? Müebbet. Peki, bu hangi bölüm
başlığında Türk Ceza Kanunu’nun? “Yedinci Bölüm” başlığında “Devlet Sırlarına
Karşı Suçlar ve Casusluk” kapsamındaki bir suç. Ne yapmışlar? Bu 1 Ocak ve 19
Ocak 2014 tarihlerinde “MİT tırları” adıyla adı geçen tırlarda yapılan
aramalara ilişkin olay yerindeki arama ve yakalama tutanaklarını kamuoyuyla
paylaşmışlar. Bu, dava dosyasında yer alan bir bilgidir. Oysa, Ceza Muhakemesi
Kanunu’nun 43’üncü maddesi devlet sırrı niteliğindeki belgenin ne olduğunu
açıklamaktadır. Bir mahkeme dosyasına girmiş, bir anlamda aleniyet kazanmış bir
belge devlet sırrı niteliğini kaybeder. Yani, şu anda devlet sırrı
niteliğindeki bir belgeden dolayı bu insanlar içeride tutulmamalıdır çünkü
mahkeme dosyasında bir belgedir bu. 
Olay
yeri tespit ve yakalama tutanağı, Ceza Muhakemesi Kanunu’nun 153’üncü maddesi
gereğince, faile ve avukatına verilmesi gereken belgelerdir. Şu anda çoktan bu
belge avukatların, sanıkların elindedir. Zira, Yargıtay 16. Ceza Dairesinde bu
MİT tırlarına ilişkin aramayı gerçekleştiren yargı mensupları ve kolluk güçleri
hakkında süren bir dava vardır. Bu dava dosyasındaki belgeyi toplumla paylaşmak
devlet sırrı niteliğindeki bir belgeyi paylaşmak anlamına gelmez. Zira, devlet
sırrı niteliğindeki belgeyi sadece ve sadece mahkeme heyeti inceleyebilir.
Zabıt kâtibinin dahi bu belgeyi inceleme yetkisi yoktur. O zaman, ortada devlet
sırrı niteliğinde bir belge yoktur. Bu anlamda, bu iki değerli gazetecinin
eylemi Türk Ceza Kanunu’nun 285’inci maddesine uygun düşer. O da şudur ki
duruşmalar kapalıdır, soruşturmalar gizlidir. Bu kapsamda, gizli soruşturmaya
ilişkin ya da kapalı oturumdaki duruşmalara ilişkin belgeleri kamuoyuyla
paylaşmak Türk Ceza Kanunu’nun 285’inci maddesindeki suçu oluşturur. Evet,
Erdem Gül ile Can Dündar’ın eylemleri buna uygun düşer, bunu kabul ediyoruz.
Ama bir milletvekili var, ismini vermeyeyim şimdi, polemiğe girmemek açısından.
O, hakkındaki pek çok soruşturmadan kurtulsun diye, 2012 yılında bu Genel
Kurulda bir değişiklik yapılmıştır, bu 285’inci maddenin son fıkrası
eklenmiştir. Fıkra aynen şöyledir: “Soruşturma ve kovuşturma işlemlerinin haber
verme sınırları aşılmaksızın haber konusu yapılması suç oluşturmaz.”
Dolayısıyla, Ergenekon ve Balyoz gibi gizli soruşturması ya da kapalı yapılan
duruşmalara ilişkin belgeleri sırf gazetelerde yayınladıkları, köşelerinde bunu
haberleştirdikleri için, haklarında çok sayıda soruşturma açılan iktidara yakın
gazete mensuplarını kurtarmak için bu düzenleme yapılmıştır. Dolayısıyla,
ortada bir devlet sırrı olmadığına göre, bir kere devlet sırrı aleyhine bir
suçtan dolayı bu 2 gazeteci yargılanamaz ve tutuklanamazlar. İkincisi: 285’inci
maddenin son fıkrası gereğince de haklarında hiçbir şekilde cezai takibat
yapılamaz. 
Şimdi,
ortada böyle bir gerçeklik varken kamuoyunun yanıltılmasını gerçekten son
derece yadırgıyorum ama burada benim asıl yadırgadığım anlı şanlı ceza hukuku
profesörleridir. Siz ne işe yararsınız? Ne işe yararsınız ey ceza profesörleri?
Ortada hukukçu olmayan insanların dahi kolaylıkla kavrayabileceği bir tablo
varken…
LEVENT
GÖK (Ankara) – Niye susuyorsunuz?
ÖMER
SÜHA ALDAN (Devamla) - …niye susuyorsunuz, kafanızı niye kumun altına
sokuyorsunuz? Bunu unutmayın. (CHP sıralarından alkışlar) Asıl sorun da
buradadır. Asıl sorun: “Ben oncu değilim ama ne yapayım.” diyenlerdir, çoğunluk
da onlardadır aslında. Hukukun ayaklar altına alınmasına, özgürlüklerin
kısıtlanmasına kayıtsız kalanlardır. “Bir gün acaba bir şeyler olur da başıma
bir şey gelir mi?” diye korkanlardır ya da “Acaba, bir gün bir şeyler olur da
ben bu işten bir nemalanır mıyım?” diyenlerdir. Tarih onlardan da, hukuku hiçe
sayanlardan da hesap soracaktır diyor, sizleri saygıyla selamlıyorum. (CHP
sıralarından alkışlar)
BAŞKAN
– Teşekkür ederiz Sayın Aldan.
Şahıslar
adına ilk konuşmacı Ordu Milletvekili Sayın Oktay Çanak. (AK PARTİ sıralarından
alkışlar)
Süreniz
beş dakikadır.
OKTAY
ÇANAK (Ordu) – Sayın Başkan, çok değerli milletvekilleri; ben de hepinizi
saygıyla selamlıyorum. 26’ncı Yasama Döneminin Birinci Yasama Yılının hayırlara
vesile olmasını temenni ederek sözlerime başlıyorum. 
Bu
kanun maddesiyle yapılmak istenen, aslında AK PARTİ’nin kurulduğu 14 Ağustos 2001
tarihinden itibaren ortaya koyduğu ilkelerin yol almasından ibaret. Yani bu
kanun, bugüne kadar Türkiye’de unutulmuş, eksik bırakılmış, yarım kalmış, hiç
dokunulmamış, hiç düşünülmemiş konularla ilgili yasal düzenlemelerin yapıldığı
uzantılardan sadece birisi. 
Bakın,
bu kanunla, Millî Eğitim Bakanlığına bağlı örgün ve yaygın eğitim yapan mesleki
ve teknik eğitim okullarındaki atölye ve uygulama birimleri, anaokulu, kreş,
çıraklık ve halk eğitim merkezindeki uygulama birimlerine bağlı döner sermaye
işletmelerinin elde ettiği gelirler ve bu nedenle oluşmuş tüm iratlar, iktisadi
işletme oluşmayacağı yönüyle hükme bağlanmıştır. 
Bu
düzenleme öncesinde, dernekler ve vakıflar ve biraz önce bahsettiğim Millî
Eğitim Bakanlığına ait uygulama birimleri yüksek vergi ve cezalara muhatap
olmakta, zaman zaman defter tutma, beyanname verme gibi ödevler nedeniyle
ödenen vergiden çok daha büyük maliyetlere katlanmak zorunda kalmışlardır.
Bununla ilgili mevzular da yargıya taşındığında, maalesef, idare
mahkemelerinden olumsuz cevaplar almak suretiyle de bazı kayıplar yaşanmıştır.
Bu düzenlemeyle artık, derneklerin ve
vakıfların madde kapsamında elde ettiği kazanç ve iratları kesinti suretiyle
vergilendirildiğinden vergisel açıdan bir kayıp doğmaması; Millî Eğitim
Bakanlığına bağlı uygulama birimlerinin asıl gayesinin eğitim faaliyetleri
olması nedeniyle, bunların madde kapsamındaki gelirleri nedeniyle iktisadi
işletme oluşmaması yaşanan birçok ihtilafı sonlandırmış ve uygulamada bu
maddeyle kolaylıklar sağlanmıştır.
Bugün oylanacak olan 5’inci madde, MHP
sözcüsünün ifade ettiği gibi bir erteleme değildir. Bu madde, bugüne kadar
yapılmış olan uygulamanın 2020 yılına kadar uzatımından ibarettir. Öyleyse biz,
yapılmış bir şeyi ertelemiyoruz, bilakis yapılmış bir şeyi, doğru olan bir
düzenlemeyi 2020 yılına kadar uzatmış oluyoruz. 
Vergi yönetimi, vergi idaresi, gerçekten
bir millet için, bir devlet için çok önemli bir durumdur. Zira, AK PARTİ,
kurulduğu günden itibaren, bir taraftan milletin vergi yükünü hafifletirken
diğer taraftan da birçok hizmeti bu milletimizin ayağına getirmiştir. Ordu’da,
kendi ilimde, bugüne kadar fındıkla alakalı doğrudan gelir desteği hiçbir
hükûmet tarafından verilmemişken şu anda her yıl 286 milyon TL -eski parayla
286 trilyon TL- Ordulu fındık üreticisine, Trabzon’a, Düzce’ye, Giresun’a,
Samsun’a verilmektedir. Onun için, bu düzenlemeler, mutlak suretle bir taraftan
vatandaşımızın vergi yükünü azaltırken diğer taraftan da hizmetleri hiçbir
sekteye uğratmadan o hizmetleri vatandaşımıza, milletimize götürmektedir.
Cezaevleriyle alakalı “Cezaevleri AK
PARTİ döneminde doldu, taştı.” söylemi de doğru değildir. Bakın, eskiden
çıkarılan, AK PARTİ dönemindeki İnfaz Yasası’ndan önce, mahkemede suçlu bulunan
insanlar sadece aldıkları cezanın beşte 2’sini yatıyorlardı ama şu anda, AK
PARTİ döneminde çıkan İnfaz Yasası’yla suçlu bulunan insanlar, aldıkları
cezanın üçte 2’sini yatıyorlar. Düşünün, bir mahkeme birisine, bir suçluya 15
yıl hapis cezası verdiğinde o suçlu cezaevinde sadece 6 yıl yatıyordu, 9 yılını
dışarıda geçiriyordu. 
(Mikrofon
otomatik cihaz tarafından kapatıldı) 
OKTAY
ÇANAK (Devamla) – Sayın Başkanım, ek süre verirseniz...
BAŞKAN
- Tabii ki. Toparlamanız için sadece…
Buyurun.
OKTAY
ÇANAK (Devamla) – Ama AK PARTİ dönemindeki İnfaz Yasası’yla birlikte, 15 yıl
ceza alan bir suçlu artık 10 yıl cezaevinde yatıyor. Onun için, cezaevleri
bugün doluysa bu, hakkaniyetli, adaletli bir mahkeme kararının tesis edilmesi
neticesidir. 
Yine,
AK PARTİ döneminden önce, cezaevlerinde yüzde 70 tutuklu varken ve yüzde 30
mahkûm varken bugün, AK PARTİ döneminde yüzde 70 mahkûm cezaevinde, yüzde 30’u
tutuklu olarak cezaevinde bulunmaktadır. Yani netice olarak yapılan tüm bu
düzenlemeler, AK PARTİ döneminde gerçek adaleti sağlamaya yönelik bir husustur.

Ben
baro başkanlığı yapmış, avukatlık yapmış, cezaevi izleme komitelerinde görev
almış birisi olarak... Geçmiş döneminde ceza alıp dışarı çıkarak mağdur ettiği
insanların önünde yürüyen insanların herhâlde çevreye verdiği adalet algısı ile
bugün, “Çok şükür, bana dokunan, mağdur eden insanlar artık cezaevinde uzun
süreli yatıyor.” diyen vatandaşımızın adalet algısı hiç şüphesiz daha önemli.
(Mikrofon
otomatik cihaz tarafından kapatıldı) 
OKTAY
ÇANAK (Devamla) – Bugün AK PARTİ iktidardaysa milletimizin bu etkin, bu doğru
uygulamaları görmesindendir. Biz, onun için bu kanun değişikliklerine devam
ederek yolumuza devam edeceğiz diyorum, Genel Kurulu sevgiyle saygıyla
selamlıyorum. (AK PARTİ sıralarından alkışlar) 
OKTAY
VURAL (İzmir) – Haram paracılar mesela, ödül alıyor!
BAŞKAN
– Teşekkür ederiz Sayın Çanak.
Şahıslar
adına son konuşmacı, İstanbul Milletvekili...
MEHMET
PARSAK (Afyonkarahisar) – 69 uyarınca sataşmadan dolayı söz istiyorum. 
BAŞKAN
– Buyurunuz Sayın Parsak. 
VI.- SATAŞMALARA İLİŞKİN KONUŞMALAR (Devam)
14.- Afyonkarahisar Milletvekili Mehmet
Parsak’ın, Ordu Milletvekili Oktay Çanak’ın 11 sıra sayılı Kanun Tasarısı’nın
5’inci maddesi üzerinde şahsı adına yaptığı konuşması sırasında Milliyetçi
Hareket Partisine sataşması nedeniyle konuşması
MEHMET
PARSAK (Afyonkarahisar) – Sayın milletvekilleri, biraz önce konuşan hatip bunun
bir erteleme olmadığını, uygulamasının 2020 yılına taşındığını ifade etti. “Geçici Madde 4- (1) Bu Kanunun 105/A maddesinin birinci
fıkrasının (a) bendinde ve ikinci fıkrasında belirtilen altı aylık süre şartı
ile birinci fıkrasının (b) bendinde belirtilen cezanın belirli bir süre infaz
edilmesine ilişkin şart 31/12/2015 tarihine kadar uygulanmaz.” hükmünün
“31/12/2020 tarihine kadar uygulanmaz.” şeklinde değiştirilmesini öngörüyor. Bu
anlamda, bu, uygulamanın o tarihe kadar ertelemesini sonuçluyor. Böylelikle
2020 yılına kadar bu durumun devam etmesi murat ediliyor. Bu, amaç olarak doğru
-bunu konuşmamın üç yerinde de ifade ettim- yani bunun muhatabı olan
vatandaşlarla ilgili bir sıkıntımız yok -hemen konuşmanın başında da söyledim-
fakat siz, cezaevlerindeki tutuklu ve hükümlü sayısının fazla olmasından dolayı
bunu yapmak durumunda kalıyorsunuz, nitekim benden sonra konuşan CHP’li
saygıdeğer hatip de bu hususa vurgu yaptı. Diğer taraftan da “AKP döneminde
ceza ve tutukevleri dolmuş değildir.” şeklindeki beyanınız da doğru değil çünkü
ben konuşmamda Adalet Bakanlığı ceza ve tutukevlerinin verilerini size ifade
ettim. Artan nüfus oranıyla artan tutuklu ve hükümlü sayısını göze aldığımızda,
AKP döneminde, 2002 ile 2015 arasındaki on üç yıllık süreçte nüfus yüzde 22
artmasına rağmen tutuklu ve hükümlü sayısının yüzde 300 artmış olması bu durumu
açıkça hem de Adalet Bakanlığının verileri çerçevesinde gözler önüne seriyor.
Dolayısıyla, bu noktada milletimizi aldatmamak lazım, yoksa muhatabı itibarıyla
bundan yararlanacak vatandaşlarımızla ilgili yaklaşımımızın olumlu olduğunu ben
de söylemiştim. Bunu düzeltmek ihtiyacını duydum. 
Teşekkür
ediyorum. 
OKTAY
ÇANAK (Ordu) – Sayın Başkanım, bir açıklama…
BAŞKAN
– Buyurunuz Sayın Çanak.
OKTAY
ÇANAK (Ordu) – Yerimden mi konuşayım, oradan mı?
BAŞKAN
– Siz bilirsiniz. Cevap mı vereceksiniz? 
OKTAY
ÇANAK (Ordu) – Evet, cevap vereceğim.
BAŞKAN
– Sataşmadan mı istiyorsunuz?
OKTAY
ÇANAK (Ordu) – Sataşmadan değil de sadece…
BAŞKAN
– O zaman, yerinizden verelim.
Buyurun.
IV.- AÇIKLAMALAR (Devam)
68.- Ordu Milletvekili Oktay Çanak’ın,
Afyonkarahisar Milletvekili Mehmet Parsak’ın sataşma nedeniyle yaptığı
konuşmasındaki bazı ifadelerine ilişkin açıklaması
OKTAY
ÇANAK (Ordu) – Evet, Sayın Başkanım, özellikle, konuşmamı burada bütün
milletvekili arkadaşlar dinledi, ne MHP’li sözcü arkadaşın bize ait bir
sataşması vardı ne de benim söylediğim sözlerde onlara ait bir sataşma vardı.
Burada benim söylemek istediğim şuydu: Bir kere, kanun maddesinin gerekçesine
bakıldığında, erteleme demek, var olan bir şeyi askıya almak demektir ama var
olan bir şeyin süresini uzatmak, devam ettirmek ayrı bir şeydir, ben onu ifade
etmek istedim.
Diğer
mevzuyla alakalı da… Cezaevlerinin doluyor olması açıkladığı gerekçe açısından
yanlıştı. Yani “AK PARTİ döneminde suçlar artıyor, suçlu sayısı artıyor.”
dayanağından çıkmak doğru değil.
MEHMET
PARSAK (Afyonkarahisar) – Artmış ama.
OKTAY
ÇANAK (Ordu) – Benim söylemek istediğim şu: AK PARTİ döneminde yapılan İnfaz
Yasası’yla birlikte artık, ceza alan suçlu cezaevinde daha fazla süre kalıyor.
Yani on beş yıl ceza alan bir kişi AK PARTİ’den önce altı yıl cezaevinde
kalırken artık, mahkemede on beş yıl hüküm giyen birisi on yıl o cezaevinde
yatıyor.
KAMİL
AYDIN (Erzurum) – Yüzde 300’ü açıklamaz bu.
OKTAY
ÇANAK (Ordu) – Onun için, bu, ister istemez, eylemsel olarak o cezaevinin
dolmasını gerektiriyor. Yani sanki “AK PARTİ geldi de suçlar arttı.” gibi,
böyle bir algıyı vermek doğru değil, sadece onu ifade etmek istedim. 
BAŞKAN
– Teşekkür ederiz Sayın Çanak. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ile Plan ve Bütçe
Komisyonu Raporu (1/318) (S. Sayısı: 11) (Devam)
BAŞKAN
– Şahıslar adına son konuşmacı İstanbul Milletvekili Sayın Zeynel Emre.
Buyurunuz
Sayın Emre. (CHP sıralarından alkışlar)
Süreniz
beş dakika. 
ZEYNEL
EMRE (İstanbul) – Sayın Başkan, değerli milletvekilleri; Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı’nın 5’inci
maddesi üzerine şahsım adına söz aldım. Sizleri sevgi ve saygılarımla
selamlıyorum.
5275
sayılı Ceza ve Güvenlik Tedbirlerinin İnfazı Hakkında Kanun’un geçici 4’üncü
maddesinde değişiklik yapılarak bu maddede düzenlenen koşulun 31/12/2020
tarihine kadar uzatılması önerilmektedir. Bir defa, böyle bir değişikliğin asli
komisyon olarak Plan ve Bütçe Komisyonunda görüşülüp buraya gelmesi yanlıştır,
Adalet Komisyonunda görüşülüp buraya gelmesi lazımdı. 
Denetimli
serbestlik nedir? Denetimli serbestlik, yasa tarafından belirlenen süre
içerisinde kişinin infazının son döneminde sosyal hayata uyum sağlayabilmesi
için, ailesiyle ilişkilerini, bağlarını sürdürebilmesi açısından, dış dünyayla
da bir bağ oluşturması açısından faydalıdır ve yararlıdır. Bu yasadan
faydalanabilmek için hükümlünün son altı ayını cezaevinde geçirme şartı var. Bu
şartın uygulanması daha önce 2015 yılının sonuna kadar uzatılmıştı, şimdi bu
yasayla birlikte 2020 yılına kadar uzatılması planlanıyor. Bunun olup
olmamasının doğru bir şekilde tespiti açısından Adalet Komisyonunda etraflı
şekilde tartışılması, faydalarının ve sakıncalarının tespit edilmesi lazımdı. 
Benden
önce burada konuşan değerli milletvekillerinin de belirttiği gibi, Türkiye’deki
tutuklu ve hükümlü sayısı oranında ciddi şekilde artış var. Bakın, Türkiye’de
son on beş yılda nüfus artış oranımız yüzde 24 olmasına rağmen, tutuklu ve
hükümlü sayısındaki artış yüzde 250’lerin daha üzerinde. Evet, şunu biliyoruz,
yeni cezaevlerinin yapılması planlanıyor. Keşke yeni cezaevleri yerine
öğrencilerimize kampüsler yapabilseydik, öğrencilerimize yeni yurtlar yapılması
planlansaydı. 
Yine,
bu yasada denetimli serbestlikten hangi suç tiplerinin yararlanacağı
belirtilmiş. Esasında tam da içinde bulunduğumuz haftanın, zamanın ruhuna uygun
olarak… Bu yasayla rüşvet yerseniz, hırsızlık yaparsanız, ihaleye fesat
karıştırırsanız, hatta adam öldürürseniz denetimli serbestlikten yararlanabiliyorsunuz
ancak gazeteciyseniz ve ülkenin, devletin, devlet görevlilerinin birbirine
girdiğini görüyorsanız, devletin Jandarmasının, MİT’inin birbirine silah doğrulttuğunu,
birbirini kelepçelemeye çalıştığını görüyorsanız ve hâliyle bunu da haber
yapıyorsanız yani böylesine büyük bir suçu işlerseniz, bir de böyle bir suçtan
hüküm aldığınızı düşündüğünüzde denetimli serbestlikten yararlanamayacaksınız.
Aslında, yasa tam olarak bu. 
Şimdi,
değerli arkadaşlar, bir defa, usul açısından baktığımızda, bu Mecliste bundan
sonra Sağlık Komisyonunun yapması gereken bir işi Tarım Komisyonu da pekâlâ
yapabilir, nasıl olsa çoğunluğunuz var. 
17-25
Aralık haftasındayız. Türkiye, Uluslararası Şeffaflık Örgütü Yolsuzluk
Endeksi’nde 50 puandan 45 puana düştü. 2013 yılında 53’üncü sıradaydık, 2014’te
64’üncü sıradayız. 175 ülke arasında bir yıl içerisinde böylesine bir düşüş
yaşayan başka bir ülke yok. 
Şimdi,
değerli arkadaşlar, bu yolsuzluk operasyonuyla ilgili çok sayıda
milletvekilimiz görüşlerini belirtti, bunun detayına burada girmeyeceğim.
Ancak, geçen hafta ve bu hafta, bu konuda muhalefet partilerinden
milletvekilleri düşüncelerini ifade ettiğinde şöyle bir anlayışın iktidar
partisi tarafından kabul edildiğini görüyoruz: “Bu itirazlar daha önce de dile
getirildi, üzerinden 4 seçim geçti ve hepsinde de biz 1’inci parti çıktık.”
deniliyor. 
Değerli
arkadaşlar, seçim sonuçları ile hukuk ve adalet kavramlarını birbirine
karıştırmamak lazım. Bir insan düşünün, canlı yayında birkaç kişiyi aynı anda
öldürdüğünü, cinayet işlediğini farz edin, daha sonra da seçime girip
milletvekili olduğunu, bakan olduğunu, başbakan olduğunu farz edin…
OSMAN
AŞKIN BAK (Rize) – Soruşturma komisyonu kuruldu, onu da söyle. 
ZEYNEL
EMRE (Devamla) - …bu kişi sizce aklanmış olur mu, olmaz mı, hukuken aklanır mı,
aklanmaz mı? 
Değerli
arkadaşlar, seçimlerde aldığınız sonuçlar yolsuzluk iddialarını, hakkınızdaki
yolsuzluk iddialarını aklamaz. Yine, itiraz ettiğiniz noktalardan biri de bizim
dile getirdiğimiz bu ve benzeri olaylar nedeniyle oyumuzu artıramadığımız.
Evet, sonuçlar itibarıyla, biz sonuçları, hangi kesimlerden ne kadar oy
aldığımızı biliyoruz, bunları değerlendiriyoruz. Biz aslında oy alma kaygısıyla
da bazı düşüncelerimizi, bazı olaylara verdiğimiz tepkileri…
(Mikrofon
otomatik cihaz tarafından kapatıldı) 
ZEYNEL
EMRE (Devamla) - Sayın Başkanım, bir dakikalık bir söz verir misiniz?
BAŞKAN
– Toparlayınız lütfen, Sayın Emre.
ZEYNEL
EMRE (Devamla) – Mesela, biz Soma’da 301 madencinin ölümünden bahsederken,
madenci kardeşlerimizin haklarını savunurken bir oy kaygısı güderek
konuşmuyoruz. Biz, Türkiye’de kadına karşı şiddetin önlenmesi için çalışma
yapılması, bunun için mücadele edilmesi gerektiğini ifade ederken bir oy
kaygısı taşımıyoruz. Biz, Suruç, Ankara, Diyarbakır patlamalarından bahsederken
de yolsuzluk iddialarından bahsederken de bir oy kaygısıyla hareket etmiyoruz.
Değerli
arkadaşlar, biz bu ülkenin daha adaletli, sosyal adaletin egemen olduğu, hukuka
bağlı, insan haklarına duyarlı bir ülke olması için çalışıyoruz, bu uğurda da
bildiğimiz tüm doğruları söylemeye devam edeceğiz. Biz, ülkemizin daha
yaşanabilir bir ülke olması için mücadele ediyoruz ve buna da devam edeceğiz
diyorum, hepinize saygılarımı sunuyorum. (CHP sıralarından alkışlar) 
BAŞKAN
– Teşekkür ederiz Sayın Emre.
Sayın
milletvekilleri, on dakika süreyle soru-cevap işlemini gerçekleştireceğiz. 
Şimdi,
sisteme giren sayın milletvekillerine sırasıyla söz vereceğim. 
Sayın
Aksu...
İSMAİL
FARUK AKSU (İstanbul) – Sayın Bakan, sadece genel enflasyon oranları dikkate
alınarak maaş ve aylıkların artırılmasını adaletli buluyor musunuz? Emekli
aylıklarındaki ve kamu çalışanlarının maaşlarındaki artışların, genel enflasyon
endeksi yerine bu kesimlerin tüketim kalıplarını ve hayat standartlarını
dikkate alan özel bir endekse göre, örneğin emekli geçinme endeksine göre
yapılmasını temin edecek bir düzenleme düşünüyor musunuz? Bu konuda somut bir
çalışmanız var mı?
BAŞKAN
– Sayın Depboylu...
DENİZ
DEPBOYLU (Aydın) – Sayın Bakan, memurlarımız yoksulluk sınırında maaş aldıkları
hâlde zenginler kadar vergi ödüyor. Yıllık brüt ücretleri 11 bin lirayı geçen
yaklaşık 2 milyon 100 bin memur geçtiğimiz yıl yüzde 15 vergi diliminden yüzde
20 vergi dilimine yükseltilmiştir, bu nedenle gelirleri azalmıştır. Bu
mağduriyeti ortadan kaldırmak için bir çalışma yapmayı planlıyor musunuz?
Teşekkür
ederim.
BAŞKAN
– Sayın Budak...
ÇETİN
OSMAN BUDAK (Antalya) – Sayın Bakan, geçtiğimiz gün de bu soruyu sormuştum ama
zaman kalmamıştı, cevaplayamamıştınız, bugün tekrarlıyorum: 1 Kasım
seçimlerinde beyannamenizde, asgari ücretle ilgili 1.300 lira olan vaadiniz
vardı. Burada en çok etkilenecek öncelikle emekçi kesim, daha sonra mikro
ölçekli işletmeler, esnaf ve KOBİ’ler olacak. Burada bu etkinin ortadan
kaldırılması için asgari ücretin üzerindeki vergi yükünü kaldıracak mısınız?
Biliyorsunuz, bizim de vaatlerimizde vardı ve vergi yükünü biz kaldıracağımızı
taahhüt etmiştik. Sorum budur. 
Teşekkür
ederim. 
BAŞKAN
- Sayın Öz…
BÜLENT
ÖZ (Çanakkale) – Sayın Bakan, Çanakkale’den ve Türkiye’nin birçok yerinden
muhtarlarımız bizleri arayarak feryat ediyor. Hiçbir sorumlulukları olmaması
gerekirken ÇKS belgelere muhtarın imzasını zorunlu tutan uygulama neticesinde
muhtarlarımız, haksız bir şekilde, görevi kötüye kullanmaktan ve çiftçinin
haksız kredi kullanmasını sağlamaktan ağır ceza mahkemelerinde
yargılanmaktalar. Bu formları muhtarlar imzalamak istemiyor, “Bizim araziye
çıkıp keşif yapma olanağımız yok.” demekteler. Yerinde keşif yapmadığından ve
görev alanları olmadığından, yargılanmaları doğru değildir. ÇKS belgelerine çiftçilerin
verdiği beyanın doğruluğu coğrafi bilgi sistemine göre “check” edilebilir ve
bunu yapması gereken tarım il müdürlükleridir. Çanakkale’de ve Türkiye’de bu
konuyla ilgili kaç muhtar yargılanmaktadır? ÇKS belgelerinin muhtarlar
tarafından onaylanması hangi yasal mevzuata dayanmaktadır? Bu uygulamaya son
vermeyi düşünüyor musunuz? 
BAŞKAN
– Sayın Usta…
ERHAN
USTA (Samsun) – Sayın Bakan, verimli ovalarına ve uygun coğrafi konumuna
rağmen, Samsun’un kişi başı üretimi Türkiye ortalamasının ancak yüzde 70’i
kadardır. Samsun ciddi ölçüde göç vermektedir. Bafra, Çarşamba ve Terme
Ovalarında ürünün bir anda ortaya çıkmasıyla fiyatlar düşüyor, mahsul çoğu
zaman tarlada kalıyor, çiftçi mağdur oluyor. Çünkü, Samsun’da yeterince tarıma
dayalı sanayi yok. Kamu yatırımları da çok az olduğu için, özel sektör yatırımı
da yetersiz. Samsun’da daha fazla yatırım yapılmasına ve gelirin artırılmasına
yönelik olarak Hükûmetinizin bir projesi var mıdır? 
Teşekkür
ederim. 
BAŞKAN
– Sayın Parsak…
MEHMET
PARSAK (Afyonkarahisar) – Sayın Bakan, tarım ve hayvancılığa müsait verimli
toprak ve su kaynaklarına, meyvecilik, mermercilik gibi faaliyetlere, jeotermal
su, yolların kesişim noktasında bulunmak ve Kurtuluş Savaşı’nın merkezi olmak
gibi önemli avantajlara sahip olmasına rağmen, AKP hükûmetleri döneminde
verdiği göç nedeniyle 7 olan milletvekili sayısı 5’e düşen, nüfusu düştüğü için
belde belediyeleri kapatılan, resmî verilere göre net göç hızı açısından
Türkiye'nin en çok göç veren ilk 30 ili arasında yer alan, çeşitli kurum ve kuruluşlar
tarafından yapılan yaşanabilir iller endekslerinde ekonomi, eğitim, sağlık,
kent hayatı ve kültür, sanat gibi kriterler açısından Türkiye’deki iller
arasında 50’li sıralarda bulunan, jeotermal enerjiye sahip olmasına rağmen hava
kalitesi hassas ve sağlıksız olarak değerlendirilen ve AKP’li yetkililer
tarafından defalarca Ege’nin yıldızı yapılacağı söylenen Afyonkarahisar’ımız,
yine resmî verilere göre 8 Ege ilinin en geri kalmış ili olmaktan ne zaman
kurtulacaktır?
BAŞKAN
– Sayın Aydın…
KAMİL
AYDIN (Erzurum) – Sayın Bakan, Ulaştırma Bakanlığı uhdesinde projelendirilen,
kısmen uygulamaya konulan ve kısmen de ihale aşamasında olan bu Yüksek Hızlı
Tren Projesi Ankara-Yozgat-Sivas hattı sanıyorum projelendirildi ve ihaleye
çıkarıldı, yapılıyor kısmen de. Daha sonra, Sayın Bakanın pozitif
ayrımcılığıyla Erzincan’ın da buna dâhil edildiği konusunda spekülasyonlar var.
Buna Erzurum dâhil mi, değil mi? AK PARTİ’li arkadaşlar bunun dâhil olduğunu
söylüyorlar, birinci kaynaktan doğru bilgi edinmek istiyorum.
Teşekkür
ederim. 
BAŞKAN
– Sayın Bakan, buyurunuz. 
Beş
dakika size aittir.
MALİYE
BAKANI NACİ AĞBAL (Bayburt) – Sayın Başkan teşekkür ediyorum.
Sayın
Aksu memur maaşlarının artışına ilişkin olarak reel artışların önemli olduğunu,
enflasyona endeksli, sadece enflasyonu gözeten bir maaş artışının yeterli
olmadığını ifade ettiler ve bu konuda bir çalışmamız olup olmadığını
söylediler. Eğer yanlışsam beni düzeltsinler. 
Dün
burada, tüm toplum kesimlerine ilişkin hem emeklilerimiz hem işçilerimiz hem de
memurlarımızla ilgili olarak AK PARTİ hükûmetleri döneminde yapılan ücret
artışlarını hem nominal olarak vermiştim hem de reel olarak vermiştim.
Özellikle memurlarla ilgili olarak bu dönemde yapılan artışları reel olarak bir
daha ifade etmemde fayda var. Aile…
İSMAİL
FARUK AKSU (İstanbul) – Sorum bu değil. Sorum, emekli maaşlarındaki, emekli
aylıklarındaki artışı ayrı bir endekse göre hesaplamayı düşünüyor musunuz?
Emeklilerin hayat standartlarına göre düzenlenen bir geçinme endeksine dayalı
olarak yapmayı, artırmayı düşünüyor musunuz? 
MALİYE
BAKANI NACİ AĞBAL (Bayburt) – Şimdi, normalde ücret artışları yapılırken en çok
tabii öne çıkan, kişinin en azından enflasyon karşısında özlük haklarının
korunup korunamadığı. Dolayısıyla söylediğiniz türden bir çalışmamız yok ama AK
PARTİ hükûmetleri döneminde memurlarımız da diğer çalışanlarımız gibi reel
olarak önemli ücret artışları almışlardır. Mesela, en düşük memur maaşı 2002
ila 2015 arasında reel olarak yüzde 94 oranında artmıştır yani hem enflasyon
karşısında maaşları erimemiştir hem de son on üç yıldır, AK PARTİ
hükûmetlerinin iktidarda olduğu son on üç yıldır Türkiye ekonomisinde oluşan
refahtan önemli bir pay almışlardır. 
Sayın
Depboylu’nun “Memurlar da zenginler kadar vergi ödüyor. Vergi tarifelerine
ilişkin bir çalışmanız var mı?” şeklinde bir soruları oldu. 
Değerli
arkadaşlar, vergi uygulamalarında artan oranlı tarife neredeyse evrenseldir.
Aslında, artan oranlı tarife kişinin ödeme gücüne bağlı olarak daha fazla vergi
ödemesini içerir. Söylediğiniz husus mevzuatımızda sadece memurların aldıkları
ücret üzerine uygulanan bir yöntem değil, hem bütün çalışanlara hem de bütün
ticaret erbabına, çiftçilerimize aynı tarife yapısı uygulanmaktadır.
Dolayısıyla burada yapılan uygulama “ödeme gücü” ilkesinin hayata geçirilmesidir.
Bu sebeple, memurlara ilişkin olarak özel bir farklı uygulamanın yapılmadığını
ifade etmek isterim. 
Sayın
Budak “Asgari ücret 1.300 lira olacak. Bununla ilgili olarak vergi yükünü
kaldıracak mısınız?” şeklinde bir soru sordular. Bu konuyla ilgili olarak da
biliyorsunuz, hem seçim beyannamemizde hem de Hükûmet programımızda 1 Ocak
itibarıyla asgari ücretin net 1.300 lira olduğunu ifade ettik. Şu anda da
Asgari Ücret Tespit Komisyonu çalışmalarına devam ediyor, inşallah yılbaşından
önce Komisyon asgari ücreti belirleyecek. Sayın Başbakanımız da ifade ettiler
farklı şekillerde, bundan dolayı ortaya çıkacak yüke ilişkin özel sektörün
talepleri çerçevesinde ve bütçe imkânları çerçevesinde bir çalışma yapılacağını
ifade etmişlerdi; biz de şu anda o çalışmaları yürütüyoruz.
Sayın
Öz, muhtarların ÇKS sistemine ilişkin olarak imzaladıkları evraklardan dolayı
sorumlu tutulmaları hususunu söyledi. Konuyla ilgili doğrudan bilgim yok, Tarım
Bakanlığının yaptığı bir uygulama. Muhtemelen çiftçilerimizin tarımsal desteklerden
yararlanması noktasında muhtarların araziye ilişkin tespit tutanaklarında belki
imzaları vardır ama uygun görürseniz konuyu araştırayım, Tarım Bakanlığından
bilgi alıp size arz ederiz.
Sayın
Usta Samsun ilimizle ilgili olarak bir değerlendirmede bulundu “Daha fazla
yatırım, daha fazla gelir artırıcı projeleriniz var mı?” diye.
Değerli
arkadaşlar, bütün illerimizin hem ekonomik olarak hem sosyal olarak hem de
gelir düzeyi olarak daha iyi duruma gelmesi noktasında hükûmetlerimiz döneminde
önemli çalışmalar yapılmıştır… 
(Mikrofon
otomatik cihaz tarafından kapatıldı)
BAŞKAN
– Sayın Bakan, tamamlayınız, süre veriyoruz.
MALİYE
BAKANI NACİ AĞBAL (Bayburt) - …Samsun ilimiz de bunlardan bir tanesidir,
inşallah Samsun iline yapılan yatırımlar önümüzdeki dönemde daha da artacak.
Sayın
Parsak, Afyonkarahisar’la ilgili bir değerlendirmede bulundu. Afyonkarahisar’da
özellikle termal turizm ve spor turizmi üzerinden son yıllarda önemli bir
atılım gerçekleştirildi. Hakikaten Afyonkarahisar ekonomik olarak çok ciddi
ilerlemeler kaydetti. İnşallah önümüzdeki dönemde de Hükûmetimiz tarafından
Afyon’da yapılan yatırımlar ve ortaya konulan olumlu yatırım iklimi sayesinde
yatırımlar daha da artacaktır.
“Yüksek
hızlı tren konusunda birinci kaynaktan bilgi alabilir miyim?” dedi. Ben Maliye
Bakanı olduğum için bu konuda birinci kaynak Sayın Ulaştırma Bakanımız.
KAMİL
AYDIN (Erzurum) – Sayın eski Müsteşar size bir bilgi getirdi efendim, oradan
alabiliriz.
MALİYE
BAKANI NACİ AĞBAL (Bayburt) – Yok, Sayın Bakanımıza ben sorarım, Sayın
Bakanımızdan bilgi alırım ve size sonra arz ederim. 
Çok
teşekkür ediyorum. 
KAMİL
AYDIN (Erzurum) – Sayın eski Müsteşar Mehmet Bey aramızda. 
BAŞKAN
– Teşekkür ederiz Sayın Bakan. 
5’inci
madde üzerinde, ikisi aynı mahiyette olmak üzere, üç önerge vardır, okutuyorum:

Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 5’inci maddesinin aşağıdaki şekilde
değiştirilmesini arz ve teklif ederiz. 
Saygılarımızla.


 Bülent Kuşoğlu  Lale
Karabıyık  Aykut Erdoğdu
 Ankara  Bursa
 İstanbul

 Veli Ağbaba  Murat
Emir  Şenal Sarıhan
 Malatya  Ankara
 Ankara

 İlhan
Kesici 
 İstanbul

“Madde
5- 13/12/2004 tarihli ve 5275 sayılı Ceza ve Güvenlik Tedbirlerinin İnfazı
Hakkında Kanunun geçici 4 üncü maddesinin birinci fıkrasında yer alan
“31/12/2015” ibaresi “31/12/2021” şeklinde değiştirilmiştir.”
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım. Talepleri hâlinde önerge sahiplerine ayrı ayrı söz vereceğim
veya gerekçelerini okutacağım. 
Şimdi
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 5’inci maddesinin tasarı metninden
çıkarılmasını arz ve teklif ederiz. 

 İdris
Baluken  Çağlar Demirel  Dilek Öcalan
 Diyarbakır
 Diyarbakır  Şanlıurfa

 Dirayet
Taşdemir Mehmet Emin Adıyaman
 Ağrı
 Iğdır

Aynı
mahiyetteki diğer önergenin imza sahipleri: 

 Erhan
Usta  Mehmet Günal  Oktay Vural
 Samsun
 Antalya  İzmir

 İsmail
Faruk Aksu Kamil Aydın  Mustafa Kalaycı
 İstanbul Erzurum
 Konya

 Erkan
Haberal
 Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Diyarbakır Milletvekili Sayın Çağlar Demirel, buyurunuz. 
Süreniz
beş dakika. 
ÇAĞLAR
DEMİREL (Diyarbakır) – Sayın Başkan, değerli milletvekilleri; başta,
görüşülmekte olan tasarının 5’inci maddesinin metinden çıkarılması gerekiyor.
Nedeni de: Plan Bütçede ele alınması gereken bir madde değil Adalet
Komisyonunda ele alınması gereken bir maddedir. Denetimli serbestlikle ilgili
yaptığımız tartışmalarda şunu çok net ifade edebiliriz ki… Denetimli
serbestliğin siyasi tutuklulara uygulanmasında yaşanan iki farklı durumu ifade
edeceğim. Zaten cinsiyetçi bir yaklaşım başta kadınlara ilişkin. Siyasi kadın
tutsakların denetimli serbestlikten yararlanmaları mümkün değil çünkü
götürülebilecekleri herhangi bir alan yok. Erkek siyasi tutukluların da
yararlanabilmesi için ya bir pişmanlık yasasından yararlanması ya da işte
“tarafsızlık” adı altında bir belge imzalanarak yararlanması sağlanmaya
çalışılmaktadır. Bu bir adaletsizliktir. Bunu, özellikle, kabul etmediğimizi
bir kez daha ifade etmek istiyorum.
Bunun
dışında, cezaevlerinde yaşanan şiddet, işkence ve hasta tutsaklar, aynı zamanda
sürgünler, cezaevlerine sürgünler, bunların hepsini ele aldığımızda… Birkaç
örnek vererek ifade etmeye çalışacağım: Fatma Gökhan, Diyarbakır E Tipi
Cezaevinde tutuklu; doktora gittiğinde askerin yanında ve kelepçeli muayene
olmak istemediğini ifade ettiği an itibarıyla askerler tarafından üçüncü kattan
ringe kadar sürüklenerek götürülüyor. 
İkincisi:
Makbule Özbek, Diyarbakır’da 70 yaşında bir ana -hâlâ cezaevinde- şeker,
tansiyon ve birçok hastalığı barındırmasına rağmen hâlâ cezaevi koşullarında
bekletiliyor. 
Üçüncüsü:
Bunun dışında, hasta tutsaklar, hasta tutsakların yaşamları. “Kanser hastası
olanların, Adli Tıp kararına göre, cezaevinde kalması sakıncalıdır.” dendi;
ölüm tehlikesi yaşayan hasta tutsaklar hâlâ cezaevlerinde tutuluyor. Adli Tıp
kararıyla, hasta olduğu için dışarıda tedavi edilmesi gereken ve serbest
bırakılan hasta tutsaklar ise ne yazık ki daha tedavileri bile tamamlanmadan bu
süreç içerisinde tekrar cezaevlerine geri gönderiliyor. Yani cezaevleri
gerçekten bir işkencehaneye dönüşmüştür Türkiye’de. Cezaevlerinde uygulanan
işkenceleri gidip orada bizzat görebilirsiniz. Biz bunları defalarca ifade edip
raporlarla söyledik. 
Birkaç
örnek vereceğim: Halil Güneş, kemik kanseri ve böbrek hastası, aynı zamanda
akciğerlerinde problem var; cezaevinde kalması sakıncalıdır. Mehmet Emin Özkan,
70 yaşında, yine cezaevinde kalması ölüm riskini daha fazla artırmaktadır. 
Sürgünlerden
bahsetmek istiyoruz. Cezaevlerinde tutuklananlar aynı zamanda bir o cezaevine,
bir diğer cezaevine hukuksuz uygulamalarla, ringlerle götürülerek bir işkenceye
tabi tutuluyor. Yani bu sürgünler gerçekten had safhaya ulaştı. Diyarbakır’da
belediye eş başkanları siyasi düşünceden ve parti yöneticileri, kadın
aktivistlerimiz düşünce özgürlüğünden kaynaklı, basın açıklamalarına
katılmalarından kaynaklı tutuklamalarla cezaevlerinde ve bulundukları
alanlardan başka yerlere, ailelerinden uzak yerlere sürgün edilmektedirler ve
yıllarca mahkeme önüne çıkamayan tutsaklar söz konusudur. 
Yine,
hakeza, gazeteciler… Gazeteciler bugün cezaevinde. Geçen hafta JINHA
muhabirimizin tutuklanma gerekçesini “Basın çalışanı çok heyecanlıydı, o
yüzden...” bu şekilde ifade ediyorlar. 
Cezaevlerinde
işkence, taciz ve çıplak aramalar… Kadınlara uygulanan cinsel taciz, çıplak
arama ve işkencenin de had safhaya ulaştığını biz örneklerle söyleyebiliriz.
Bunlar, özelde Urfa’da, Diyarbakır’da, Ağrı’da son dönemlerde gözaltına
alınanların ya kaburgaları kırılıyor ya cinsel tacize ve cinsel işkenceye maruz
kalıyorlar. 
Bunların
hepsinin aslında Adalet Komisyonunda görüşülmesi ve bunların yeniden ele
alınarak yasal düzenlemelerle tekrar Meclis gündemine gelmesi gerektiğini bir
kez daha ifade ediyor, saygılar sunuyorum. (HDP sıralarından alkışlar)
BAŞKAN
– Teşekkür ederiz Sayın Demirel.
OKTAY
VURAL (İzmir) – Biz önergeyi çekiyoruz efendim.
BAŞKAN
– Milliyetçi Hareket Partisi önergesini geri çekmiştir.
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Önergeyi oylarınıza sunacağım, karar yeter sayısı arayacağım.
Önergeyi
kabul edenler… Kabul etmeyenler… Önerge kabul edilmemiştir, karar yeter sayısı
vardır.
Şimdi,
diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 5’inci maddesinin aşağıdaki şekilde
değiştirilmesini arz ve teklif ederiz. 
Saygılarımızla. 
Bülent Kuşoğlu (Ankara) ve arkadaşları 
“Madde 5-
13/12/2004 tarihli ve 5275 sayılı Ceza ve Güvenlik Tedbirlerinin İnfazı
Hakkında Kanunun geçici 4 üncü maddesinin birinci fıkrasında yer alan
“31/12/2015” ibaresi “31/12/2021” şeklinde değiştirilmiştir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerine Sayın Şenal Sarıhan…
Buyurunuz
Sayın Sarıhan. (CHP sıralarından alkışlar)
Süreniz
beş dakikadır.
ŞENAL
SARIHAN (Ankara) – Değerli Başkan, değerli kâtip üyeler, değerli emekçi
arkadaşlar ve sevgili arkadaşlarım; benden önce söylenmiş şeyleri yinelemeden
hareket etmek istiyorum. 
Öncelikle,
11 sıra sayılı Kanun Tasarısı Plan ve Bütçe Komisyonunun görev alanı içinde
değildir, aynı zamanda İç Tüzük’e de aykırı bir biçimde ele alınmıştır. Dün de
ifade etmeye çalışmıştım. Bu, bir tüccara kalp ameliyatı yaptırmak gibidir.
Arkadaşlarım beni bağışlasınlar, kendi alanlarında olmayan bir konuda ne yazık
ki bir düzenleme önümüze getirmiş bulunuyorlar. Şimdi, denetimli serbestlikle
ilgili yasaya el atmadan sadece Ceza İnfaz Yasası üzerinden hareket etmenin de
yine usul hükümleri yönünden bir aykırılık içerdiği düşüncesindeyim. 
Ancak
sizinle esas olarak bugün paylaşmak istediğim nokta şudur: Anımsayacaksınız, 19
Aralık cezaevlerinde “Hayata Dönüş Operasyonu” adıyla tutuklu ve hükümlülerin
yaşamlarına son verildiği, aynı zamanda askerlerin de yaşamlarına son verildiği
bir gün olmuştur. Bu, tamamen, infaz sistemimizdeki insan haklarına aykırı, insanlık
onuruna aykırı, kötü muameleyi esas alan uygulamalardan kaynaklanmıştır. Bugün
infaz hukuku üzerinde yapılması gereken asıl düzenleme geçici önlemler
değildir, geçici düzenlemeler değildir; doğrudan doğruya, infaz sistemi
üzerinden yola çıkmak gerekir. 
Buradaki
hukukçu arkadaşlarım bilirler, Foucault’un cezaevleriyle ilgili nitelemesi
şudur: “Cezaevi bir kötülüktür.” Evet, cezaevi bir kötülüktür çünkü insanın
özgürlüğüne yöneltilmiş olan bir kafestir cezaevi. Ancak, her sınırlamada
olduğu gibi, her yasaya bağlı sınırlamada olduğu gibi bu infaz sisteminin de
insan hakları temeli üzerinden inşa edilmesi ve bireyin kendini yetiştirme
hakkının tam olarak infaz hukuku içinde tanınması gerekir. Biz, bugünkü
uygulamalarda ne yazık ki bunu göremiyoruz. Örneğin, hâlâ bizde çifte
standartlı bir infaz sistemi bulunmaktadır. “Terörle Mücadele Yasası” diye
ifade edilen yasanın, özünde siyasi suçluları yargılamaya yönelik, mahkemelerde
yargılamaya yönelik yasanın infazı ile normal ceza uygulamalarında tam bir ayrılık
vardır. Biraz önce arkadaşlarımız konuştular, “Şöyle bir eksilme oldu veya
çoğalma oldu, daha bir serbestî var.” gibi değerlendirmeler yaptılar. Eğer bir
yerde çifte standart varsa orada adalet yoktur, adaletin olmadığı bir yerde de
iyileştirmeden söz etmemiz mümkün olmayacaktır. 
Yine,
bugün, çok güncel olan, gazeteci arkadaşlarımızın tutukluluğu konusunda -öğle
saatlerindeki oturumlarda da atıf yapmaya çalışmıştım- Sayın Bakan,
gazetecilerin tutuklu olmadığı ya da gazetecilerin Terörle Mücadele Yasası
sebebiyle tutuklu oldukları gibi bir iddiada bulunmuştur. Terörün şiddet olduğu
ve şiddetin de silahla gerçekleştiği hepimizce bilinir. Şimdi, gazeteci
arkadaşlarımız kalemleriyle mi acaba şiddeti yaratan uygulamalar içinde
bulunmaktadırlar veya Sayın Bakanın deyimiyle, o gazeteciler yazdıkları
haberler nedeniyle değil, eylemleri nedeniyle mi yargılanmaktadırlar? Bu
karmaşa, bugün en güncel gibi önümüzde durmakta olan sorun… Aslında buradan bu
düzenlemeyi çıkarıp sadece Denetimli Serbestlik Yasası üzerinden değil, İnfaz
Yasası’nın bütünü üzerinden yeni bir düzenlemeye gereksinim olduğudur.
Özgürleşebilmenin temel yolu değerli arkadaşlar, infaz hukukunun da özgür, adil
ve insan haklarına uygun olmasıyla olanaklıdır.
Saygılar
sunarım, teşekkür ederim. (CHP sıralarından alkışlar)
BAŞKAN
– Teşekkür ederiz Sayın Sarıhan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Birleşime
on dakika ara veriyorum. 
Kapanma Saati: 00.46
ALTINCI OTURUM
Açılma Saati: 00.59
BAŞKAN: Başkan Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
------0-----
BAŞKAN – Sayın
milletvekilleri, Türkiye Büyük Millet Meclisinin 19’uncu Birleşiminin Altıncı
Oturumunu açıyorum. 
Gelir
Vergisi Kanunu ile Bazı Kanunlarda Değişiklik Yapılmasına Dair Kanun
Tasarısı’nın görüşmelerine kaldığımız yerden devam edeceğiz.
Komisyon
burada.
Hükûmet
burada. 
6’ncı
maddeyi okutuyorum:
MADDE 6- 31/5/2006 tarihli ve 5510 sayılı Sosyal
Sigortalar ve Genel Sağlık Sigortası Kanununa aşağıdaki geçici madde
eklenmiştir. 
“GEÇİCİ MADDE 67 - 4 üncü maddenin birinci
fıkrasının (a) ve (b) bentleri kapsamındaki sigortalı ve hak sahiplerine;
a) 2016 yılı başından önce bağlanmış gelir ve
aylıklar;
1) 2016 yılı Ocak ödeme döneminde Kanunun 55
inci maddesinin ikinci fıkrasına göre artırılır ve bu şekilde belirlenen gelir
ve aylıklar dosya bazında ödenmesi gereken miktar esas alınmak kaydıyla 2016
yılı Ocak ödeme döneminden geçerli olmak üzere 100 TL tutarında ayrıca
artırılır.
2) 2016 yılı Temmuz ödeme döneminden geçerli
olmak üzere, 55 inci maddeye göre 2016 yılı Temmuz ayı ödeme dönemine ait artış
oranında artırılarak ödenir.
b) 2016 yılında bağlanacak malullük, yaşlılık
veya ölüm aylıklarının 27 nci, 29 uncu, 33 üncü ve geçici 2 nci maddelere göre
2016 yılı Ocak ayı itibarıyla hesaplanan aylık tutarları, (a) bendinde
belirtilen şekilde artırılarak ödenir.
c) İş kazaları ile meslek hastalıkları
sigortasından hak kazanılan gelirlere esas günlük kazanç hesabına giren;
1) Son takvim ayı 2016 yılının birinci yarısına
ait olanlara bağlanacak gelirler birinci fıkranın (a) bendinin (1) numaralı alt
bendine göre,
2) Son takvim ayı 2016 yılının ikinci yarısına
ait olanlara bağlanacak gelirler sadece birinci fıkranın (a) bendinin (2)
numaralı alt bendine göre, artırılarak ödenir.
d) Birinci fıkranın (a) bendinin (1) numaralı
alt bendine göre yapılacak artış tutarı;
1) İş kazaları ve meslek hastalıkları
sigortasından sürekli iş göremezlik geliri almakta olanlara, gelir bağlanmasına
esas olan sürekli iş göremezlik derecesi oranında,
2) Ölüm dosyalarında hak sahiplerinin hisseleri
oranında,
3) İş kazası veya meslek hastalığı sonucu
meslekte kazanma gücünü %50 oranının altında kaybetmesi nedeniyle sürekli iş
göremezlik geliri bağlanmış iken ölenlerden, ölümü iş kazası veya meslek
hastalığına bağlı olmayanların hak sahiplerine, sigortalıya gelir bağlanmasına
esas olan sürekli iş göremezlik derecesi üzerinden tespit edilen artış tutarı
hak sahiplerinin hisseleri oranında,
4) Yabancı ülkelerle akdedilen sosyal güvenlik
sözleşmeleri uyarınca kısmi gelir veya aylık alanlara, ülkemiz mevzuatına tabi
olarak geçen prim ödeme gün sayılarının, sosyal güvenlik sözleşmesine göre
nazara alınan toplam prim ödeme gün sayısına olan oranına göre, uygulanır.
e) Birinci fıkranın (a), (b) ve (c) bentlerinde
belirtilen şekilde artırılan gelir ve aylıklar, 2016 yılında bu maddede
belirtilen artışlar dışında 55 inci maddeye göre ayrıca artırılmaz.
BAŞKAN
– Madde üzerinde gruplar adına ilk konuşmacı Halkların Demokratik Partisi Grubu
adına İstanbul Milletvekili Sayın Filiz Kerestecioğlu. 
Sayın
Kerestecioğlu, süreniz on dakika, buyurunuz. (HDP sıralarından alkışlar) 
HDP
GRUBU ADINA FİLİZ KERESTECİOĞLU (İstanbul) – Teşekkürler Sayın Başkan.
Sayın
milletvekilleri -ben de sevgili Şenal Sarıhan’ın uyarısıyla da aynı şeyi yapmak
isterim- değerli Meclis çalışanı arkadaşlarımız; değişikliklerin yapıldığı
dönemlerde bu sıralarda olan arkadaşlar çok iyi biliyorlar, eminim, geçtiğimiz
dönemlerde emeklilik sistemi defalarca çalışanların aleyhine değiştirildi.
Emeklilik yaşı yükseltildi, zorunlu prim ödeme gün sayısı artırıldı, emekli
maaşları yıllık bağlanma oranları kademeli olarak düşürüldü. Maalesef emek
piyasaları her gün kamu müdahalesinden arındırılıyor ve kamunun sorumluluğunda
olan hizmetler piyasaya devrediliyor. Bireysel emeklilik şirketlerine teşvikler
verilerek piyasaya devredilen hizmetlerin başında ise emeklilik geliyor.
Vatandaşlar geçinmelerini olanaksız kılan ücretler alıyorlar ve ileride
hayatlarını idame ettirebilmeleri için bireysel emeklilik şirketlerine borç
ödemeye mahkûm ediliyorlar. Emeklilerin maaşları da enflasyon karşısında
gitgide eriyor. Yasa değişikliğiyle getirilen seyyanen 100 liralık artışın emeklinin
insanca yaşama sorununu çözemeyeceği ortada. Biz teklifimizde öngörülen
seyyanen artışın 300 liraya çıkarılmasını önerdik fakat asıl gerekli olan,
emeklilerin içinde bulundukları duruma kalıcı çözümler getirebilmek için yasal
düzenlemelere gitmek.
Ben emeklilerin yanı sıra Meclisin
gündemine önümüzdeki günlerde gelmesi muhtemel olan, yine emekçileri ciddi
biçimde ilgilendiren bir kanun tasarısından bahsetmek istiyorum. Yine
komisyonlara gelmeden, muhtemelen bugün görüştüğümüz tasarıyla birleştirilerek
oldubittiye getirilecek bir yasa. Yasa değişikliğine geçmeden şunu da
vurgulamak isterim ki komisyonlarda görüşlerimiz alınmadan, bunlar yeterince
tartışılmadan, herhangi bir iktidar vekilinin getirdiği bir kanun tasarısının
komisyonlar ve kamu kurumlarının görüşleri alınmadan Genel Kurulda oylanması,
aslında yasamanın ciddiyetine hiçbir şekilde uymuyor ve bizleri de
itibarsızlaştırıyor. Oldubittiye getirilecek yasa tasarısında bir ek maddenin
yürürlüğe girmesinin altı ay daha ertelenmesi öngörülüyor. Yürürlüğe girmesi
ertelenen ek maddede personel çalıştırılmasına dair hizmet alımlarında ilgili
kurumlardan görüş alınması zorunlu kılınacaktı. Ayrıca, eğer görevli kamu amiri
ihaleye çıkılmaması gereken durumlarda ihaleye çıkarsa ve ihale sözleşmeleri
uygulanırken personeli sözleşme konusu dışındaki işlerde çalıştırırsa çeşitli
cezai yaptırımlara maruz kalacaktı ve neden olduğu zarar da kendisinden tahsil
edilecekti. Aslında hizmet alımı, personel çalıştırma diye uzatarak sizleri
yormayayım çünkü bahsettiğimiz konu taşerondur arkadaşlar. Herhangi bir
ihaleden bahsetmiyoruz, işçilerin alt işveren aracılığıyla kamuda
çalıştırılmasını sağlayacak ihalelerden bahsediyoruz. Yani, temizlik, yemek ve
güvenlik personellerinden; hastanelerde temizlik personeli olarak alınmış
olmalarına rağmen hasta bakıcılık, hemşirelik yapan işçilerden; tersanelerde
can verenlerden; yanı başınızda her gün size servis yapan, uzun saatler
çalışmak zorunda kalan ve sendikal hakları dahi ellerinden alınmış olan Meclis
personelinden bahsediyoruz.
Türkiye Büyük Millet Meclisinde
güvencesiz ve esnek koşullarda çalışan işçilerin durumundan özellikle söz etmek
istiyorum çünkü bu, maalesef bu Meclisin bir ayıbı diye düşünüyorum. 
Meclisin
yemek, temizlik, evrak dağıtımı, çay ve kahve servisi gibi tüm yükünü taşıyan
bu personelin iş akitleri en küçük bir şikâyetle son bulabiliyor. Mecliste geç
saatlere kadar süren Genel Kurullarda -bugün olduğu gibi- fazla mesai yapmak
zorunda kalıyorlar ve fazla mesai ücreti alamıyorlar, yıllık izinlerini dahi kullanamıyorlar.
Kadrolu ve taşeron olarak çalışanların ücretleri arasında adaletsiz farklar
mevcut. Yani İş Kanunu Türkiye Cumhuriyeti devletinin Meclisinde açıkça ihlal
ediliyor. Yanı başınızda size her gün kahvenizi uzatan işçilere, kavaslara,
stenograflara onların çalışma şartlarını sorabilirsiniz arkadaşlar, biz sorduk.
Halkımızı temsilen, haklarını korumak ve geliştirmek üzere bulunduğumuz yerde
yanı başımızdaki insanların haklarını görmezden gelmemiz mümkün olabilir mi? Bu
sorunu, gerçekten, hep birlikte çözmemiz gerekiyor. Ben, halkımızın buna
yeterince vâkıf olduğunu düşünmüyorum ama birçok ayıp gibi hakikaten bu
Mecliste de bizim etrafımızdaki insanlara, arkadaşlara bunu yaşatmak ayrı bir
ayıp. 
Taşeron
işçiler hem kamuda hem özel sektörde yardımcı işlerde işe alınmalarına rağmen,
çoğunlukla kendi görevleri olmayan işlerde çalıştırılıyorlar. Örneğin,
“temizlik hizmeti” adı altında işe alınan işçiler madenlerde madencilik,
hastanelerde hasta bakıcılık yapıyor. Yardımcı işi olmayan ve teknolojik
uzmanlık da gerektirmeyen işler sıklıkla taşerona veriliyor ve taşeron işçiler
asıl işlerde çalışıyorlar. 
Yıllardır,
iş hukuku açıkça kamu eliyle çiğneniyor, muvazaalı iş ilişkileri kuruluyor yani
kısaca “Neyin uygulamasını biz erteleyeceğiz?” derseniz, usule aykırı ihale
açanlara ve işe aldıkları taşeron işçileri ihalede belirtilen işlerden başka
işlerde çalıştıranlara uygulanacak yaptırımları erteliyorsunuz. Yani diyorsunuz
ki: “Gelin, hemen hepsi asgari ücretle on iki saat ve üzeri çalışan işçileri
her işe koyun ve gelin, usulsüz ihaleler açın.” Evet, taşeron işçilerin
sorunları çok büyük. Ayrıca, düşük maliyet stratejisi, taşeron işçilerin iş
sağlığı önlemlerine tabi tutulmasını da engelliyor. Bu sebeple, iş
cinayetlerinde sıkça taşeron işçilerin adlarını duyuyoruz.
Size
birkaç rakam vermek istiyorum: Kasım ayında en az 131 işçi hayatını kaybetti ve
2015 yılının ilk on bir ayında iş cinayetlerinde en az 1.593 işçi hayatını
kaybetti. Âdeta bir savaş gibi, değil mi arkadaşlar? Hani hep hendeklerden
bahsediyorsunuz ya, ben de sormak istiyorum: Gerçekten, iş cinayetleri
savaşındaki bu hendekleri taşeron firmaların lehine sizler mi kazdınız? 1.593
işçinin ölümünden bahsediyoruz.
FARUK
ÖZLÜ (Düzce) – Ne alakası var ya? Ne alakası var? 
FİLİZ
KERESTECİOĞLU (Devamla) – Çok alakası var, Türkiye çünkü büyük sorunlardan
müteşekkil bir ülke.
Ya
da bir iki yıl sonra karşımıza çıkıp da “Taşeron darbesi yapmışlardı.” mı
diyeceksiniz? Bu sorunları çözecek olanlar yine sizlersiniz.
Düşük
fiyatlarla ihaleye çıkan taşeronlar, işçileri uzun saatler boyunca ekipmansız,
eğitim vermeden çalıştırıyor ve işçiler iş kazalarına daha açık hâle
geliyorlar. İş hukukunun tanıdığı kıdem tazminatı, yıllık izin, fazla mesai
gibi haklara yasa üzerinde sahip olsalar da bu haklar işçilere
keyfiyete göre veriliyor. Birçok iş yerinde taşeron şirketler değişip
yeni taşeronlara devredildiğinde işçiler işten çıkarılıp tekrar işe
kaydedilerek, yani girdi-çıktı yapılarak kıdemleri sıfırlanıyor. Bunların
hepsini biliyorsunuz aslında. Yıllık ücretli izin ya hiç verilmiyor ya da hak
ettiklerinden az sayıda izin kullanabiliyorlar ve dolayısıyla taşeronluk
uygulamasıyla, işçilerin İş Yasası’ndan doğan yıllık ücretli izin hakları
kısıtlanıyor. 
Diğer,
güvencesiz iş formlarıyla beraber taşeronun kamu başta olmak üzere Türkiye'de
bu kadar yaygınlaşması, emek yapısındaki kasti ve planlı dönüşümü açıkça ortaya
koyuyor.
Durum
bu iken, nispi bir iyileştirme öngören bu yasa değişikliği neden erteleniyor?
Kamu rahatça taşeron çalıştırabilsin ve bunu usulüne uygun yapıyor muyuz, kimse
denetlemesin diye mi? Zaten Türkiye'de aslında en büyük sorunumuz, gerçekten,
sorumluluk konusunda, kimse sorumluluk alıp, o konuda gerçekten yükümlülüğünü
alıp yargılanmıyor. 
Örneğin
Soma katliamından sonra, 2014’te, Kuveyt’te Eğitim Bakanı 2 yabancı işçi
üniversite inşaatında öldüğü için istifa ediyor ama bizde ne oluyor? Soma’dan
sonra o zaman Başbakan olan Recep Tayyip Erdoğan Cumhurbaşkanı oluyor ve bu
yetmiyor, şimdi de başkan olmak istiyor.
Evet,
sorumluluklarımızı bilelim ve gerçekten yaşadığımız hayatı eşitçe ve adil
olarak paylaşmayı da bilelim.
Saygılar
sunarım. (HDP sıralarından alkışlar)
BAŞKAN
– Teşekkür ederiz Sayın Kerestecioğlu.
Gruplar
adına ikinci söz, Cumhuriyet Halk Partisi Grubu adına İstanbul Milletvekili
Sayın Yakup Akkaya…
Buyurunuz
Sayın Akkaya. (CHP sıralarından alkışlar)
Süreniz
on dakika.
CHP
GRUBU ADINA YAKUP AKKAYA (İstanbul) – Sayın Başkan, değerli milletvekilleri;
görüşülmekte olan Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 6’ncı maddesiyle ilgili olarak Cumhuriyet
Halk Partisi Grubu adına söz almış bulunmaktayım. Hepinizi saygı ve sevgiyle
selamlıyorum.
Öncelikle
bu yasanın usulü hakkında bir hatırlatmada bulunmak istiyorum izninizle.
Gördüğünüz gibi söz konusu yasa tasarısı yine bir torba kanun içinde geliyor. 
Sayın
Başbakan Davutoğlu göreve başladığı ilk günlerde, bundan sonra Türkiye Büyük
Millet Meclisine torba kanun şeklinde bir düzenleme getirmeyeceklerini
söylemişti ama ne yazık ki o söylemden bugüne kadar, burada, Türkiye Büyük
Millet Meclisinde torba kanunun içinde birçok kanun geliyor ve gelmeye de devam
ediyor. 
Buradan
şunu anlıyoruz: Sayın Başbakanın bile sözünün AKP Grubu tarafından dinlenmediği
bir Türkiye Büyük Millet Meclisiyle karşı karşıyayız.
Değerli
milletvekilli arkadaşlarım, bu kanun tasarısının 6’ncı maddesi 2016 yılının
Ocak ayından itibaren işçi ve esnaf emeklilerinin hak sahiplerine bağlanmış
olan gelir aylıklarına kanun gereği yapılacak olan zammın dışında seyyanen
yapılması planlanan 100 TL’lik zamla ilgilidir.
Değerli
milletvekilleri, bir toplumun demokratikleşmesinin ve gelişmişliğinin en önemli
göstergelerinden biri kuşkusuz o toplumun yaşlılara verdiği değer ve aldığı
koruyucu önlemlerdir. Sosyal devlet olmanın en temel gereksinimlerinden biri
emeklilerin hayatlarını kolaylaştırmak ve korumaktır. 
Gazi
Mustafa Kemal Atatürk “Bir milletin yaşlı vatandaşlarına ve emeklilerine karşı
tutumu o milletin yaşama kudretinin en önemli kıstasıdır. Mazide muktedirken
bütün kuvvetiyle çalışmış olanlara karşı minnet hissi duymayan bir milletin
istikbale güvenle bakmaya hakkı yoktur.” sözleriyle yaşlılara ve emeklilere
neden önem verilmesi gerektiğini başka bir söze ihtiyaç duymadan açıklamıştır,
anlatmıştır. Ancak, bugün gelinen noktada emeklilerimiz ne yazık ki bu koruma
ilkesinin çok uzağındadırlar ve açlık sınırının altında bir gelirle insani
ihtiyaçlarını dahi karşılamaktan uzak yaşamaya, hayata tutunmaya
çalışmaktadırlar. 
Türkiye’de
açlık sınırı 2015 Kasım ayı itibarıyla 1.390 TL’dir. 6 milyon 752 bin 319 işçi
emeklisi, 1 milyon 992 bin 633 memur emeklisi, 2 milyon 534 bin 804 esnaf
emeklimiz olmak üzere toplamda 11 milyon 279 bin 756 emeklimiz bulunmaktadır.
Bugün geldiğimiz noktada, geçtiğimiz ay itibarıyla Sosyal Sigortalar Kurumundan
emekli olan en düşük işçi emekliği aylığı 1.010 lira, Sosyal Sigortalar tarım
kolundan emekli olanların en düşük aylığı 911 lira, BAĞ-KUR emeklisi en düşük
aylık 819 lira, BAĞ-KUR tarımdan emekli olanların almış olduğu aylık 611
liradır. Yaklaşık 12 milyon emeklinin ağırlıklı olarak bu maaşları aldıklarını
buradan bilginize sunmak isterim. 
Dün
Maliye Bakanımız da, bugün de konuşmalarında emeklilere ne kadar çok değer
verdiklerini ve onları enflasyon karşısında ezdirmediklerini burada çok güzel
anlatıyorlar ama geldiğimiz noktanın da, geldiğimiz tablonun da emeklilerin
çoğunluğunun açlık sınırının altında ücrete mahkûm edildiğinin de bir tablosu
olduğunu görüyoruz.
Değerli
milletvekilleri, bu kanun tasarısıyla getirilen 100 TL ek seyyanen zam
düzenlemesi yeterli değildir. Cumhuriyet Halk Partisi olarak biz 7 Haziran
öncesinde, hatırlayın, seçimlerden önce bu alandaki emekli dernekleriyle ve
sivil toplum örgütleriyle oturduk, onlarla birlikte sorunlarını tartıştık. Bu
çerçevede, en düşük emekli aylığının 1.500 TL olması ve emeklilerimize yılda 2
maaş tutarında emekli ikramiyesi verilmesiyle ilgili bir politika oluşturduk. O
zaman AKP sözcüleri -şunu söylüyorlardı- “Bunlar popülist yaklaşımlar, kaynak
nerede?” diye itiraz ediyorlardı. Bunu, biz asgari ücrete ilişkin düşüncelerimizi
ve vaatlerimizi açıkladığımızda da yapmıştınız. Sonra ne oldu da 1 Kasım
seçimleri öncesinde çıktınız, kopyala yapıştır anlamıyla bizim vaatlerimize
benzer vaatleri halkımızın önüne sundunuz? Bu şunu gösteriyor: 7 Haziran öncesi
bizi alayla televizyon karşısında ya da basınla dalga geçer gibi konuştuğunuz
rakamların gerçekçi rakamlar olduğunu ancak 1 Kasım öncesinde anladınız. 
Değerli
arkadaşlar, biz yapacağımız, vadettiğimiz her şeyin kaynağını da bulduk, o
zaman bunu da söyledik. Örneğin, emekli maaşlarına sizin yapacağınız bu 100
TL’lik zammın -bizim yeterli görmediğimiz- maliyeti tahminî olarak aylık 990
milyon, yıllık da 11 milyar TL’dir. Cumhuriyet Halk Partisi olarak bizim
emekliye yılda 2 ikramiye önerisinin maliyeti ise 24,5 milyar TL’dir. Peki,
“Kaynak nerede?” mi diyorsunuz?
Size
2013 ve 2014 yılları Sayıştay raporlarını okumanızı tavsiye ederim. Örneğin,
Sayıştayın 2013 yılı Sosyal Güvenlik Kurumu inceleme raporuna göre 2004 yılı
öncesine ait 2,9 milyar TL’lik kurum alacağı tahsil edilememiştir. Yine, gelir
idaresine bildirilen ancak Sosyal Güvenlik Kurumuna bildirilmeyen sigortalılar
nedeniyle kurum 2,2 milyar TL zarar etmiştir. Şimdi sormazlar mı adama, on
yıllık zaman aşımına girmiş devlet alacağı olur mu diye? Tam tamına 3 milyar
TL’ye yakın, 2,9 milyar TL zaman aşımına sokulmuş. Şimdi soruyorum: Bu
alacaklar neden alınmadı? Bu şirketler kimlerin şirketidir biz merak ediyoruz.
Bu kürsüden, sözlü olarak, Çalışma Bakanından bu zaman aşımına giren prim
alacaklarının hangi şirketlerden olduğunun açıklanmasını da huzurunuzda talep
ediyorum. Yine, bazı şirketler çalıştırdığı işçilerin vergisini verip sigortaya
bildirmemişler. Buradan da 2,2 milyar TL kayıp. 
Değerli
milletvekilleri, dikkatinizi çekmek istiyorum, bir başka trajik olay, 2014 yılı
itibarıyla Sosyal Güvenlik Kurumunun alması gereken fakat alamadığı prim
toplamı 67 milyar TL. Sayıştay diyor ki: “Her yıl bu tahsil edilemeyen prim
alacağı büyümektedir.” Yani, bunlar eğer doğru yönetimle yapılmış olsaydı,
doğru yönetilseydi bu kaynak rahatlıkla bulunabilir ve emeklilerimize hak
ettikleri ücretler verilebilirdi. 
Evet,
siz bu ülkeyi yönetemiyorsunuz ne yazık ki. İşte, torba yasalarla bu ülkeyi
yönetmeye çalıştığınız zaman, ihtisas komisyonlarına bu yasa tasarısını
getirmediğiniz zaman sonuçta karşınıza bunlar çıkıyor ve belki bir ay sonra bir
başka torba yasayla bu yanlıştan dönmeye çalışıyorsunuz ama ne yazık ki zararı
ülkemiz görüyor, emeklilerimiz görüyor, çalışanlar görüyor. 
Değerli
milletvekilleri, emeklilerin sadece bununla mı ilgili sorunu var? Hayır, bir
sürü sorunu var, bunlar artık yapısal hâle gelmiş. “Sosyal güvenlik destek
primi” adı altında harçlar var, intibak sorunu var, en önemlisi, tabii ki
sağlık sorunları var. Bu sağlık sorunlarıyla hastaneye gittikleri zaman
karşılaştıkları neler var, bakın: Hasta ile ilaç arasında paradan örülen
katılım payları var. İlaç, muayene, reçete, eş değer ilaç, kutu başına ek
ücret, özel hastane ücreti, tetkik ücreti, erken muayene ücreti, öncelikli
tetkik ücreti, istisnai hizmet ücreti ve en garibi telefonla bir hasta randevu
aldığı zaman bile 4 TL randevu ücreti ödüyor. Gelin, emeklilerimiz hastaneye
gittikleri zaman ödemek zorunda kaldıkları katılım paylarını ortadan
kaldıralım. Gelin, emeklilere gerçek bir örgütlenme hakkı tanıyalım. Gelin -hani
o 2010 yılında Anayasa referandumunda toplu pazarlık hakkını
kullanabileceklerini ifade ettiğiniz ancak 4688 sayılı Kamu Görevlileri
Sendikaları ve Toplu Sözleşme Kanunu’nda yapılan değişiklikle memurlara verilen
zamların Emekli Sandığı emeklilerine de resen uygulanacağını öğrenmiş ve çark
etmiştiniz- toplu pazarlık hakkını bunlara da verelim, işçilere de verelim.
Gelin, emeklilerin ulaşım hizmetlerinden ücretsiz yararlanmalarını sağlayalım.
Gelin, emeklilerin toplumsal yaşama daha kolay ve daha ucuz katılabilmeleri
için yerel yönetimlerle birlikte ne tür düzenlemeler yapabileceğimizi
tartışalım.
Değerli milletvekilleri, bu bizim sadece
Anayasa’nın 60’ıncı maddesinde sayılan bir görevimiz değil, aynı zamanda
yıllarca bu ülkeyi kalkındırmak için dişiyle, tırnağıyla çalışmış bu kişilere
karşı da bir vefa borcumuzdur.
Son söz olarak şunları söylemek
istiyorum…
(Mikrofon otomatik cihaz tarafından
kapatıldı) 
YAKUP AKKAYA (Devamla) – Bir
tamamlayabilir miyim efendim?
BAŞKAN – Tabii ki tamamlayınız lütfen.
YAKUP AKKAYA (Devamla) – Teşekkür ederim.
Biliyorum, bu konuşmalar sizin açınızdan
suya yazılmış yazılar gibi, sizi doğrudan ilgilendirmiyor. Onun için,
milyonlarca emeklinin sorunlarını göz ardı edeceksiniz. En azından, gelin, bu
Genel Kurulda şunu yapalım: 2015 yılında memur emeklilerine yönelik yapılan
düzenleme memur emeklilerinin maaşlarına yapılan ek zam yürürlük tarihini Eylül
2015 tarihine çekmiştir. Gelin, 1 Ocaktan itibaren uygulanması istenen 100
TL’lik seyyanen zam uygulamasını 2015 Eylül ayına çekelim. İşçi memur ayrımı bu
arada yapmayalım. Tabii, emeklilerimizin promosyon sorunları da var ve
çalışırken kural değiştirildiği için sosyal haklarından mahrum olan, yaşa
takılanların da sorunları var. Emeklilerimizin sorunlarını sadece maaşa
indirgemeyelim. Zaten verilen, önerilen maaş yeterli bir maaş değildir. Gelin,
emeklilerin sorunlarını bir bütün olarak burada, bu yüce Mecliste
değerlendirelim, hayata geçirelim.
(Mikrofon
otomatik cihaz tarafından kapatıldı) 
YAKUP
AKKAYA (Devamla) - Hiç olmazsa emeklilerimiz de rahat bir nefes alsınlar.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Akkaya.
Grupları
adına son söz, Milliyetçi Hareket Partisi Grubu adına Kahramanmaraş
Milletvekili Sayın Fahrettin Oğuz Tor’a aittir.
Sayın
Tor, şahıslar adına da beş dakikalık konuşmanız var, birleştiriyorum, süreniz
on beş dakikadır. 
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; Gelir Vergisi Kanunu ile Bazı Kanunlarda Değişiklik Yapılmasına
Dair Kanun Tasarısı’nın 6’ncı maddesi hakkında konuşmak üzere MHP Grubu adına
söz almış bulunuyorum. Bu vesileyle yüce heyetinizi saygıyla selamlıyorum.
Değerli
milletvekilleri, söz konusu yasanın 6’ncı maddesinde -özet olarak- BAĞ-KUR’lu
ve hizmet akdiyle ilgili olarak çalışmak suretiyle, 1/1/2016 tarihinden önce
emekli olanların aylıklarında ve 1/1/2016 tarihinden sonra emekli olacakların
aylıklarında artış yapılması amaçlanmaktadır. 
Değerli
milletvekilleri, Milliyetçi Hareket Partisi olarak seçim beyannamemizde,
emeklilerimize yılda 2 defa asgari ücret üzerinden ikramiye ödenmesini
öngörmüştük. Getirilen düzenleme seçim beyannamemize uygundur, bu sebeple
lehindeyiz ancak belirtmem lazım ki getirilen miktar yeterli değildir. 
Kıymetli
milletvekilleri, tabii, sosyal güvenlik sistemi 1992 yılından itibaren açık
vermeye başladı, önemli miktarlarda açık vermeye başladı, Türkiye’nin önemli
bir problemi olarak karşımıza çıktı. Ne yapılacaktı? Yapılması gereken
gelirleri artırmak, giderleri azaltmaktı. Gelirleri nasıl artıracağız?
Kıymetli milletvekilleri, gelirleri
artırmanın yegâne yolu, bence, Türkiye’de önemli boyutlara ulaşan kayıt dışı
istihdamı kayıt altına almaktır; ikincisi de emekliliği geciktirmektir. Bu
suretle daha az gider yapacaksınız. İkinci husus da -ne yapacağız- giderleri
azaltmanın yolu, sistemin giderlerini azaltmanın yolu emekli sayısını
azaltmaktır. Bunu da iki ayrı başlık hâlinde söylemem gerekirse; bir tanesi,
maaşları azaltmak, bir tanesi de emekliliği zorlaştırmak. Tabii, bir bayanın 18
yaşında işe girip 38 yaşında emekli olması kabul edilebilir bir durum değildir.
Keza, erkeğin 18 yaşında işe girip 43 yaşında emekli olması da kabul edilebilir
bir durum değildir. Yirmi yıl prim ödeyeceksiniz veya yirmi beş yıl prim
ödeyeceksiniz, sistemden otuz yıl, kırk yıl gelir elde edeceksiniz, buna hiçbir
sistem dayanmaz.
Kıymetli milletvekilleri, Hükûmet, burada
kayıt dışı istihdamla daha çok mücadele etme yerine kolay yolu seçmiştir,
yaptığı yasal düzenlemeyle emeklilerin maaşını daha da azaltmak suretiyle
emeklileri âdeta muhtaç hâle getirmiştir. Az sonra bunun sayısal örneklerini de
vereceğim. Tabii, sosyal güvenlik sistemini sürdürülebilir hâle getirelim ancak
bugün milyonlarca emeklimizi, çalışanımızı, özellikle de asgari ücret düzeyinde
çalışıp da emekli olanları muhtaç duruma düşürmememiz gerekir. İleri
ekonomilerde kayıt dışından bahsedilebilir mi? Mutlu, huzurlu bir toplum, başı
dik bir ülke yaratmak istiyorsak var gücümüzle kayıt dışını yok etmek için
çalışmalıyız. Kayıt dışını kayıt altına almadan müreffeh bir ülke
yaratamayacağımız açıktır. Yapmamız gereken kayıtlı çalışan tabanını
genişletmek. Bu bize önemli miktarda finansal kaynak yaratacaktır. 
Değerli
milletvekilleri, eskiden asgari ücret düzeyinde prim ödeyenlere asgari ücretin
üstünde bir aylık bağlanır iken maalesef yapılan düzenlemeyle bugün bağlanan
aylıklar asgari ücretin çok altında kalmıştır. Böyle devam ettiği müddetçe
yatırılan prim kadar aylık bağlanacaktır ki bu durumda da toplumda huzursuzluk
bitmeyecek, milyonlarca emeklinin geçim sıkıntısı son bulmayacak, hatta daha da
perişan hâle geleceklerdir. 100 TL’lik zamlarla bu büyük sorunu çözmek mümkün
olmayacaktır. Rahmetli Erbakan’ın deyimiyle, yapılan, pansuman tedbir bile
değildir.
Değerli
milletvekilleri, acı gerçek şudur: Özellikle asgari düzeyde prim ödeyerek
emekli olanların durumu çok kötüdür. Emekli olacak olanların da durumu farklı
olmayacaktır, hatta zamanla daha da kötüye gitmektedir. Bugün, daha önce bir
vesileyle ifade ettiğim gibi, çalışma süresi uzadıkça emekli aylığı düşen başka
bir ülke yoktur. 
Değerli
milletvekilleri, konuyu örneklerle açıklamak istiyorum. Tabii vereceğim
örnekler daha ziyade asgari düzeyde prim ödeyenlerle ilgilidir. 1/10/2008
tarihinde yürürlüğe giren 5510 sayılı Sosyal Sigortalar ve Genel Sağlık
Sigortası Yasası’nın yürürlüğe girmesinden önce emekli olan bir sigortalının
alt sınır emekli aylığı –buna malullük, yaşlılık, ölüm dâhildir-
güncellendiğinde alacağı aylık bugün itibarıyla 1.100 liradır. Yani alt sınır
aylığı uygulaması 5510 sayılı Yasa ile kaldırıldığı için bugün... Eğer
kaldırılmasaydı, 5510 sayılı Yasa yürürlüğe girmeseydi, getirilmeseydi bugün
2015 Ocak itibarıyla aldığı maaş 825 liradır. 1.100 lira, 825 lira, arada 275
lira fark vardır. 
Değerli
milletvekilleri, asgari düzeyde emekli maaşı bağlananların durumu iyiye
gitmemiştir, yüzde 33 oranında bir gelir kaybı vardır, söz konusudur. 
Değerli
milletvekilleri, şimdi bir başka somut örnekten bahsetmek istiyorum. 2013 yılı
Haziran ayında sigortalı eşi vefat eden 2 çocuklu bir bayana bağlanan aylık
sadece 200 liradır -sadece 200 lira- çocuklarına da 100’er lira bağlanmış, aile
olarak toplam 400 lira aylık alan bu bayana bugün, bugün itibarıyla, bu ay
itibarıyla ödediğimiz aylık sadece 601 liradır; bunun 301 lirası anneye, 150’şer
lirası da çocuğa bağlanmıştır. Oysa, eski kanun yürürlükte olsaydı bu bayana ve
2 çocuğuna bağlanacak toplam aylık 1.100 lira olacaktı. Kayıp, bu ailenin kaybı
500 liradır. 2 çocuklu bir bayan aylık 600 TL’yle nasıl geçinecektir, sormak
isterim. Bu bayanın bir de kirada oturduğunu düşünürseniz, bu bayan ne
yapacaktır? İşte bu sebeple durum çok vahimdir diyorum. 
Değerli
milletvekilleri, burada sizleri rakamlara boğmak istemem ama belirtmem gerekir
ki benzer durum tarım sigortalıları için de geçerlidir. Geçim sıkıntısı içinde
kıvranan, muhtaç olmamak, başkasına el açmamak için iş peşinde koşup iş
bulamayan milyonların sesine kulak vermek zorundayız. Bu sese kulak vermek her
vicdan sahibinin görevidir, bana göre de mecburiyettir. Hükûmet olarak bu
mağduriyeti gidermezseniz toplumsal yaraları saramaz, huzuru sağlayamazsınız. 
BAĞ-KUR’lular
için de durum farklı değildir. Yaptığınız düzenlemeyle en düşük BAĞ-KUR
yaşlılık aylığı 1.047 lira olmuştur -1.047 lira, bugün, en düşük BAĞ-KUR’lu
aylığı- oysa bu düzenleme yapılmasaydı alması gereken aylık 1.119 lira olacaktı
yani 62 lira zarardadır ayda. Tarım BAĞ-KUR’lusunda da durum aynıdır; 5510
sonrasında 760 TL iken 5510 gelmeseydi 820 lira olacaktı, 60 TL aylığı
azalmıştır. Memleket ileri gidiyorsa bundan BAĞ-KUR’lunun, SSK emeklisinin de
istifade etmesi gerekirdir diye düşünüyorum ama maalesef öyle olmamıştır.
Kıymetli
milletvekilleri, memurlar için de durum farklı değildir. Bakınız, 5434 sayılı
Emekli Sandığı Kanunu’na göre, bağlanan en düşük aylık 1.469 liradır, bugün
itibarıyla, bir hizmetliye bağlayacağınız en düşük aylık budur. Ama 5510 sayılı
Yasa’yla bu miktar 685 liraya düşmüştür; 685, 1.469, aradaki refah kaybını
varın siz düşünün. 
Bu
vesileyle bir iki haksız durumu da belirtmek istiyorum. 5510 sayılı Yasa’ya
göre ilk defa devlet memuru olup yani yapılan yeni düzenlemeyle -1/10/2008
tarihinde yürürlüğe giren- önceden aylık bağlananlara 100 TL’lik zam
verilmemesi haksız bir durumdur, oysa 5434 sayılı Yasa’ya göre aylık
bağlananlara 100 TL’lik zam verilmiştir. Bu durumda olan memur emeklilerimizin
2011 yılında yapılan zamlardan da yararlandırılmamaları ayrı bir garabettir. 
Değerli
milletvekilleri, konunun bütün yönleriyle ele alınma zamanı çoktan gelmiş ve
geçmektedir. 100 TL’lik zamlar BAĞ-KUR ve sigorta emeklilerimize, özellikle de
vurgulamak isterim ki asgari ücret düzeyinde prim ödeyerek emekli olan, büyük
çoğunluğa sahip bu tür emeklilerimize bir derman olmayacaktır. Rakamlarla,
oranlarla “Emeklinin enflasyona göre yüksek oranlarda, başka bir ifadeyle, reel
bazda durumunu düzelttik; emeklimizi enflasyon karşısında, hayat pahalılığı
karşısında mağdur etmedik.” diyebilirsiniz. Son sözüm şudur ki: Emeklinin
durumu kötüdür, reel bazda da emeklinin, özellikle de asgari düzeyde prim
ödeyen emeklilerin durumu fevkalade kötüdür.
Değerli
milletvekilleri, ülkemizin kaynakları yeterlidir. Yeter ki bu kaynakları
çaldırmayalım, hırsızlatmayalım, adil olalım, çalışalım, işi ehline verelim,
kayıt dışını kayıt altına alalım, israfı önleyelim. Almanya’da, Japonya’da
resmî araç sayısı 10 binler civarında iken bizde maalesef resmî araç sayısı 125
binler civarındadır. Buna hakkımız yoktur. Finlandiya Cumhurbaşkanının tarifeli
uçakla ülkemizi ziyarete geldiğini hep birlikte gördük. Bizim hangarlarımız
maalesef özel uçaklarla doludur. Finlandiya’da fert başına düşen millî gelir 35
bin dolar civarındadır. Buna da hakkımız yoktur. Her alanda israfı önleyeceğiz,
önlemek zorundayız. Her gün dürüstlük nutku atmakla dürüst olunmaz; ayinesi
iştir kişinin, lafa bakılmaz. Zaman hızla geçiyor. Davranışlarımız
konuşmalarımız gibi olmadığı müddetçe bu ülkeye yazık ederiz.
Kıymetli
milletvekilleri, şu iki hususu da açıklayarak, son söz olarak bir fıkrayla
sözlerimi tamamlamak istiyorum. Büyük insan Hazreti Ali Halifelik döneminde
sokakta gezerken bir kişi yamalı hırkayla görür ve önüne çıkarak “Ya Halife,
sen bir devlet başkanısın yamalı hırkayla geziyorsun.” der. Hazreti Ali’nin
cevabı “İnsanlığa örnek olmak lazımdır.” şeklindedir. 
Kıymetli
milletvekilleri, insanlığa örnek olması gerekenler en tepedekilerdir. Bu
felsefenin en tepeden başlayarak tabana yayılmadığı müddetçe Türkiye'nin refah
toplumu hâline gelmesi mümkün değildir. 
Son
söz, 100 TL’lik zammı destekliyoruz ancak yeterli görmüyoruz. Özellikle alt
gelir gruplarının emekli maaşları daha da artırılmalıdır diyor, bu duygu ve
düşüncelerle yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Tor.
Şahıslar
adına son söz, Konya Milletvekili Sayın Halil Etyemez. 
Buyurunuz
Sayın Etyemez. (AK PARTİ sıralarından alkışlar)
Süreniz
beş dakikadır. 
HALİL
ETYEMEZ (Konya) – Sayın Başkan, değerli milletvekilleri; 11 sıra sayılı Gelir
Vergisi Kanunu ile Bazı Kanunlarda Değişiklik Yapılmasına Dair Kanun
Tasarısı’nın 6’ncı maddesiyle ilgili şahsım adına söz almış bulunmaktayım.
Sözlerime başlarken öncelikle hepinizi saygıyla selamlıyorum.
Sayın
Başkan, değerli milletvekilleri; eğitimden sağlığa, ekonomiden çalışma
hayatına, sosyal güvenliğe kadar her alanda Türkiye’yi yeniden inşa ettik,
etmeye de devam ediyoruz. AK PARTİ iktidarı Türkiye’yi hak ettiği yere taşımak
için tüm gayretlerini, çalışmalarını sürdürmektedir. Parti programımızda
belirtildiği gibi devleti halka hizmet aracı olarak gören partimiz sosyal
politika anlayışını tanımlarken bir sınıf ve kesimin değil bütün
vatandaşlarımızın refah ve mutluluğunun sağlanmasını ifade etmektedir. AK PARTİ
Hükûmeti, gerçekleştirmiş olduğu reformlar sosyal devlet anlayışını ortaya
koyarken yoksullar, bakıma muhtaç yaşlılar, çocuklar, engelliler, işsizler ve
zor durumdaki vatandaşlarımız için özel programlar oluşturarak onların insan
onuruna yakışacak şekilde yaşamalarının sağlanmasını hedeflemiştir. 
Emekliler,
bu ülkenin kalkınmasına emek ve çalışmalarıyla katkı sağlayan saygıdeğer
insanlardır. Onlara ikinci baharlarında güzel bir hayat standardı sunmak da
elbette ki hepimizin görevidir. Ekonominin şartları da elverdiği müddetçe bunu
on üç yıl boyunca emeklilerimize yansıtmaktan geri durmadık, bundan sonra da
durmayacağız. Emeklilere yönelik yaptıklarımızı yüce Meclisimizin kürsüsünden
de bir kez daha dile getirmek istiyorum. 2003 yılından önce sadece enflasyon
oranlarına göre aylıkları artırılan ve reel olarak bir artış alamayan
emeklilerimize enflasyonun çok üzerinde artış sağladık. Eskiden tüm
emeklilerimiz maaşlarını sadece Ziraat Bankasından alıyorlarken şu anda 22
banka ve PTT şubelerinden almalarını sağlayarak kuyruk çilesinden kurtardık.
Engelli ve yaşlı vatandaşlarımızın maaşlarını evlerinde teslim etmeye başladık,
onları da maaş kuyruklarından kurtardık. Ayrıca, engellilere kolay emeklilik
imkânı sağladık. Vefat eden sigortalıların 65 yaşından büyük anne ve babaları
ihtiyaç sahibi ise onlara da maaş bağlanmasını sağladık. Emeklilerimize
bütçeden daha fazla pay ayırarak, daha önce gayrisafi yurt içi hasılanın yüzde
4,8’i kadar bütçe ayrılıyorken bu oran bugün yüzde 7,7’ye yükselmiştir. 2002
öncesindeki emeklilerimizin kapı kapı gezip fiş toplama çilesine son verdik,
aylıklarına yüzde 4 ile yüzde 5 ek ödeme verilmesini sağladık.
Vatandaşlarımızın emekli oldukları bilgisi artık SGK’ya gitmeden ceplerine
ulaştırılmaktadır. Emeklilerimizin yıllardır beklediği intibak düzenlemesini
yaparak 2 milyon emeklimizin yüzünü güldürdük. Emeklilerimizin, SSK ve
BAĞ-KUR’dan emekli olanların memuriyette geçen sürelerine ikramiye ödenmesini
de sağladık. Aylarca süren emekli aylık bağlama sürelerini bugün artık yirmi
günlere kadar düşürdük. Bunlarla yetinmeyip çalışmalarımızı daha da
artıracağız. Önümüzdeki yasama döneminde, emekli olup yeniden çalışanlara
sosyal güvenlik destek primini kaldırıyoruz. Emeklilerimizi düşük taksitle ev
sahibi yapma imkânı üzerinde çalışmalarımızı devam ettiriyoruz. Tüm
vatandaşlarımızı sosyal güvenlik ve genel sağlık sigortası kapsamına alarak
sürdürülebilir ve etkin çalışan bir sosyal güvenlik sistemini inşa ettik.
Çalışanlar, işverenler ve emekliler arasında hakkaniyetli ve sürdürülebilir bir
denge oluşturulmasıyla çalışma barışını temel ilke edindik. 2002’de en düşük
SSK emeklisi 257 lirayken 2015’te 1.144 TL’ye çıkardık, reel artış yüzde
46,6’dır. 2002’de en düşük emekli memur maaşı 376 lirayken 2015’te 1.513 liraya
çıkardık ve reel artış yüzde 32’dir. Biraz önce ifade edildi -memur emeklileri-
memurların toplu sözleşme masasındaki yapılan zamlarla artışı sağlanıyor. O
zaman da yine bu toplu sözleşmede 100 TL seyyanen zam eylül ayı itibarıyla
verildi ve Ocak 1 itibarıyla da bundan sonra yüzde 6 oranında artışı
sağlanıyor. 
(Mikrofon
otomatik cihaz tarafından kapatıldı)
BAŞKAN
– Toparlayınız Sayın Etyemez. 
HALİL
ETYEMEZ (Devamla) – Düşük düzeyde maaş alan emeklilerimizin gelir seviyelerini
alacağımız tedbirlerle daha da yükselteceğiz. Bu çerçevede, temmuz ayında bin
lira altında maaş alanlara 100 lira zam yaptık. Maaşı 1.000 ile 1.100 lira
arasında olan emeklilerin maaşını da 1.100 liraya tamamladık. Tüm işçi ve
BAĞ-KUR emeklilerimize de bu yasanın 6’ncı maddesi ile ilave 1.200 lira artış
sağlamış olacağız. Bizler sadece ekonomik kalkınma ve büyüme odaklı anlayışı
kabul etmiyoruz. Bizler sosyal politikalara öncelik vererek medeniyet
dünyamızın temel yaklaşımı olan sosyal yardımlaşma ve dayanışma esaslarıyla
gelişen ve güvenle büyüyen bir Türkiye inşa ediyoruz. Güçlü toplum,
insanlarının bugününü de, geleceğini de güvence altına alan toplumdur.
Çalışanını kollayan, çalışamayanı gözeten bir devlet gerçek sosyal devlettir.
2023 yolunda yeni Türkiye’de herkesin gelecek endişesi olmadan sağlıkla,
huzurla ve güvenle yaşadığı bir Türkiye ve sürdürülebilir, etkin, verimli bir
sosyal güvenlik sistemi inşa etmeye devam ediyoruz. 
(Mikrofon
otomatik cihaz tarafından kapatıldı)
HALİL
ETYEMEZ (Devamla) – Sayın Başkan, değerli milletvekilleri; 2023’ler, 2053
hedefleriyle Türkiye büyük düşünmeli, bugünler kadar yarınları da
hesaplamalıdır. Bu açıdan, biz sosyal güvenliğe, sosyal reformlara ve sosyal
politikalara siyaset üstü bir mesele olarak bakıyoruz. 
Yüce
Meclisimizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Etyemez. 
Değerli
milletvekilleri, şimdi 6’ncı madde üzerinde on dakika süre ile soru-cevap
işlemini gerçekleştireceğiz.
Sisteme
giren sayın milletvekillerine sırasıyla söz vereceğim. 
Sayın
Tümer…
ZÜLFİKAR
İNÖNÜ TÜMER (Adana) – Teşekkür ederim Sayın Başkan.
Sayın
Bakan, yapımına 1996 yılında başlanan ve 2010 yılı Mayıs ayında resmî açılışı
gerçekleştirilen 535 milyon dolar maliyetli Adana metrosu rantabl
çalışamamaktadır. Metro borcunun anapara ve kredi faizi ise Adanalıya büyük bir
külfet oluşturmaktadır. Ankara’da AKM-Gar-Kızılay metro hattı, İstanbul’da
Yenikapı-İncirli, İncirli-Sefaköy metro hattı ve Antalya’da Meydan-Havaalanı-EXPO
tramvay hattının proje ve yapım çalışmalarının Bakanlar Kurulu kararıyla
Ulaştırma, Denizcilik ve Haberleşme Bakanlığınca üstlenildiği bilinmektedir.
Sayın Cumhurbaşkanının 4 Haziran 2011’deki Adana mitinginde “Adana
Belediyesinin gelirlerinin yüzde 40’ı metro borcuna kesiliyor. Aldığımız talep
üzerine metroyu biz Ulaştırma Bakanlığımıza devralıyoruz ve Akıncılar-Çukurova
Üniversitesi hattına başlayacağız.” sözü de göz önüne alındığında 2016
bütçesinde konuyla ilgili bir kalem var mıdır?
Teşekkür
ederim.
BAŞKAN
– Sayın Parsak…
MEHMET
PARSAK (Afyonkarahisar) – Sayın Bakan, Millî Emlak Genel Müdürlüğünün 1 Temmuz
2015 tarihli yazısıyla 81 il valiliğinden yol güzergâhlarında bulunan akaryakıt
istasyonu olarak kullanılabilecek imarlı veya imarsız hazineye ait
taşınmazların araştırılıp bilgi verilmesi istenmiştir. Bu yazıya istinaden: 
Bir:
Afyonkarahisar Valiliğinden nasıl bir cevap gelmiştir? Maliye Bakanlığı bu
konuyla ilgili başka hangi işlemleri yapmıştır ya da yapmayı planlamaktadır?
İki:
Tespit edilen taşınmazlar ne şekilde ve kimler tarafından kullanılacaktır?
Üç:
Özellikle yol güzergâhındaki taşınmazların bilgisinin istenmesinin amacı ve
sebebi nedir?
Dört:
İmarsız olmasına rağmen bazı taşınmazların bilgisinin de istenmesinin amacı ve
sebebi nedir?
Beş:
İlgili taşınmazların uydu görüntülerinin de istenmiş olmasının amacı ve sebebi
nedir?
Altı:
Söz konusu taşınmazların bedel tespit raporlarının istenmemiş olmasının amacı
ve sebebi nedir?
Teşekkür
ediyorum. 
BAŞKAN
– Sayın Kuşoğlu…
BÜLENT
KUŞOĞLU (Ankara) – Teşekkür ederim Sayın Başkan.
Sayın
Bakan, dün alacaklarınızla ilgili bir soru sormuştum cevap vermemiştiniz, bugün
cevaplayabilirseniz memnun olurum; bir.
İkincisi,
vergi incelemeleriyle ilgili 2012’den itibaren son dört yılın istatistiklerini
öğrenebilirsem yine memnun olurum. Vergi incelemeleriyle ilgili, kaç vergi
incelemesi yapıldı, sonuçlar nedir?
Bir
de Ankara’daki bu kamu binalarının özellikle Eskişehir-Konya aksında
kiralanması çok moda oldu. Benim hatırladığım, yıllık 300 milyon lirayı
geçmişti kira bedeli Ankara’da. Şimdi ne oldu, son 2015’te nedir? Onunla ilgili
bir cevap verebilirseniz memnun olurum. 
BAŞKAN
– Sayın Üstündağ… 
AKIN
ÜSTÜNDAĞ (Muğla) – Teşekkür ediyorum Sayın Başkan. 
Sayın
Bakan, Muğla ilinin Yatağan ilçesinde özelleştirilen Yatağan Termik
Santrali’nin baca gazı arıtma tesislerindeki revizyon çalışmaları hâlâ
tamamlanmamıştır. Revizyondaki baca gazı arıtma tesislerinin devreye girmesi
esnasında fuel oil kullanılması nedeniyle sıkıntı yaratılmakta ve Yatağan halkı
yıllardan beri olduğu gibi baca gazlarının etkisi altında sağlık sorunları
yaşamaktadır. Santral bacasından çıkan siyah dumanları şikâyet eden
vatandaşlar, bu şikâyetlerini Alo 181 hattına iletirken santral yetkilileri
arıtma tesislerinin devreye girmesi esnasında bu durumun yaşanmasının normal
olduğunu belirtmektedir. Yatağan halkının yıllardan beri süren bu eziyetine ve
çevre katliamına ne zaman son verilecektir? Bu ve benzeri sanayi kuruluşları
için ÇED Yönetmeliği’nde herhangi bir değişiklik yapılacak mıdır? 
BAŞKAN
– Sayın Usta… 
Sayın
Usta yok. 
Sayın
Karabıyık… 
LALE
KARABIYIK (Bursa) – Teşekkür ederim Sayın Başkan. 
Sayın
Bakan, emekli ve emekçinin alım gücü sürekli düşüyor, borçları da artıyor. Siz
sorulara verdiğiniz yanıtlarda reel verileri dikkate aldığınızı söylediniz.
Reeli hesaplarken kullandığınız veri eğer manşet enflasyon TÜFE ise bu veri
emekli ve emekçiye gerçek yansıyan enflasyonu yansıtmıyor çünkü emekli ve
emekçinin TÜFE’nin hesaplanmasında kullanılan mal ve hizmet gruplarından en
fazla ihtiyaç duyduğu grup başta gıdadır, barınmadır ve ulaştırmadır. Oysa
sadece gıda enflasyonu bile maaş artışlarının çok üstünde olduğu için emekli ve
emekçinin sürekli alım gücü düşmektedir. Tüketicilerin yüzde 70’i gıda yoksulu
ve son bir yılda 52 temel gıda maddesinde satın alma gücü düştü. Dünyada gıda
fiyatları yüzde 18 oranında gerilerken Türkiye’de tarımsal üretim fiyatları
yanlış tarım politikasından, hatta politikasızlığından yüzde 12,5 oranında
arttı.
(Mikrofon
otomatik cihaz tarafından kapatıldı)
LALE
KARABIYIK (Bursa) – Gıda enflasyonu ile ücret artışını kıyaslayan bir
çalışmanız var mı? Ayrıca büyüme ve refah payının ücretlere yansıması konusunda
bir çalışmanız var mı? Büyüme hane halkı gelirine sizce yansıyabiliyor mu?
Teşekkür
ederim.
BAŞKAN
– Sayın Bakan buyurunuz.
MALİYE
BAKANI NACİ AĞBAL (Bayburt) - Sayın Başkan, teşekkür ediyorum.
Sayın
Tümer Adana metrosuyla ilgili olarak belediyenin içine düştüğü sıkıntılarla
ilgili bir soru sordular. Konuyla ilgili bende bir bilgi yok. Ulaştırma
Bakanımıza konuyu aktaracağım. “2016 bütçesiyle ilgili hazırlık çalışmalarında
bu konuda bir değerlendirme olacak mı?” dediniz. Bütçe çalışmalarımız devam
ediyor, onu da Ulaştırma Bakanımıza ayrıca aktaracağım. 
Sayın
Parsak, Afyonkarahisar’da yol kenarlarında hazine taşınmazlarıyla ilgili olarak
Bakanlıktan illere gönderilen yazı konusunda bir soru sordular. Ben de
kendisinden konuyu öğrendim. Bakanlıktan yarın bu konuyla ilgili çalışmanın
kapsamı, sebebi ve Afyonkarahisar özelinde alınan bilgi nedir o konuda bilgi alacağım
ama benim genel olarak hatırladığım, biliyorsunuz kara yolunun iki kenarındaki
taşınmazlar büyük ölçüde hazineye ait taşınmazlar. Zaman zaman Bakanlık olarak
sadece bunlar için değil diğer zamanlarda da taşınmazların ekonomik olarak
değerlendirilmesi noktasında defterdarlıklara yazı yazıyoruz ama bu yazı
özelindeki konuyu ayrıca araştırıp size bilgi arz edeceğiz.
Sayın
Kuşoğlu dün sordukları “Bu alacaklarla ilgili bir çalışmanız var mı?” dedi.
Vergi inceleme istatistikleriyle ilgili bir soruları oldu, bir de kamu
binalarının kirasıyla ilgili. Arkadaşlarım şu anda bana bu bilgileri
getirmedikleri için şu anda cevap veremiyorum. İnşallah yarın arkadaşlar bana
bunu getirince size cevap vereceğim.
Sayın
Üstündağ, Muğla’daki baca gazı arıtma tesislerine ilişkin olarak yaşanan sağlık
sorunları konusunda bir soruları oldu ama bu konuda da elimde hazır bilgi yok,
ilgili Bakanlıktan bu konuda bilgi alıp size yazılı olarak arz ederiz. 
Sayın
Karabıyık emekli aylıklarıyla ilgili bir değerlendirmede bulundu. Ben de aslında,
temelde, emeklilerimizin hayat koşullarının iyileştirilmesi konusunda
yaptığınız değerlendirmeleri önemli buluyorum. Mutlaka bizim sadece
emeklilerimiz değil tüm çalışanlarımızın sadece enflasyona karşı korunması
değil refahının da artırılması çok önemli. Ama bunun nesnel bir ölçütü olması
lazım. Yani her dönem kullanılan en nesnel ölçüt enflasyondur, manşet
enflasyonudur. Zaman zaman enflasyon sepetine dâhil birtakım ürünlerdeki
yaşanan enflasyon manşet enflasyonunun üstünde olsa da TÜİK, biliyorsunuz, hane
halkı anketlerine dayalı olarak enflasyon hesaplamasını yapıyor. Dolayısıyla,
emeklilerimizin de içinde bulunduğu geniş halk kitlelerinin söylediğiniz ürün
grupları içerisindeki kullanımları zaten hesaplamaya dâhil ediliyor. Ama biz
emeklilerimizi AK PARTİ hükûmetleri döneminde gerçekten hiçbir zaman için
enflasyona ezdirmediğimiz gibi refah artışına işaret edecek şekilde de yüksek
oranlı artışlar yaptığımızı da ifade etmek isterim. Yani, bugün memur emekli
aylığı enflasyonun üzerinde yüzde 40. Yani on üç yıllık periyotta yüzde 40
manşet enflasyonunun üzerinde bir yüzde 40 refah artışı sayılabilecek bir ücret
artışı var. Özellikle SSK emekli aylığında bu oran, yani reel artış yüzde
63,8’e varıyor. 
Bir
de açıklama yapmama müsaade edin. Maliye Bakanlığı olarak ben bu rakamları size
izah ederken bizim kullandığımız yöntem şu: Biz bir önceki yıl ile bir sonraki
yıl arasında memur aylıklarındaki kümülatif artışı birbirine orantılayarak
bunları buluyoruz. Yani yöntemi de ifade edeyim. Öyle bir tartışma da olmuştu.
Ama sizin söyledikleriniz bizim söylediklerimizle aynı. Memurumuzu da, işçimizi
de, esnafımızı da asla enflasyona ezdirmeyelim, refahlarının daha da artmasına
katkı verelim. Bunun için de ekonominin büyümesi lazım. Ekonomiyi büyütecek
esas husus da yatırımlar, yatırım ortamının iyileştirilmesi. İnşallah o konuda
da hep birlikte güzel çalışmalar yaparız.
Teşekkür
ediyorum Sayın Başkanım.
BAŞKAN –
Teşekkürler Sayın Bakan. 
LALE KARABIYIK
(Bursa) – Sayın Bakan, ben şunu sormak istiyorum…
LEVENT GÖK
(Ankara) – Sayın Bakan, arkadaşımızın bir cümlesi daha var. Bir rica etsek…
LALE KARABIYIK
(Bursa) – Bir cümlelik izin verirseniz…
BAŞKAN – Sayın
Karabıyık, tabii ki, buyurunuz.
LALE KARABIYIK
(Bursa) – Ben şunu sormak istemiştim: Son beş yılda, on yılda gıda enflasyonu
ne kadar arttı, ücretler ne kadar arttı? Böyle bir çalışmanız var mı? Acaba
gıda enflasyonunun gerçekten altında kaldı mı ücret artışı çünkü veriler öyle
gösteriyor. 
MALİYE BAKANI
NACİ AĞBAL (Bayburt) – Yani şu anda elimde bu konuda yapılmış bir çalışma yok.
Şu anda size bu konuda bir bilgi veremem. Yaklaşımınızı doğru buluyorum, önemli
buluyorum ama tek başına gıda enflasyonuna bakın. Enflasyon sepetindeki diğer
ürünlerdeki enflasyon gelişmelerini dikkate almamak da doğru değil. Çünkü emeklilerin
de içinde bulunduğu geniş halk kitlelerinin aylık tüketim trendi, sepeti neyse,
alışkanlığı neyse zaten onları ağırlıklandırmak suretiyle hesaba katıyoruz.
Yani gıda enflasyonuna tek başına baktığınızda belli bir oranda manşet
enflasyonunun üzerinde olsa da aynı dönemde diğer temel mallardaki enflasyon
oranı eğer daha düşükse ve bu temel mallar emeklilerimiz tarafından
tüketiliyorsa -ki öyle- o zaman sadece tek bir alt segmentteki enflasyon
oranını alıp onun üzerinden emekli aylıklarının refah karşılaştırmasını yapmak
da doğru olmuyor. 
LALE KARABIYIK
(Bursa) – Maalesef onlar emeklilerin, emekçilerin ihtiyaç duymadığı mallar ve
malzemeler.
MALİYE BAKANI
NACİ AĞBAL (Bayburt) – Ama, yok, şöyle, bakın, sonuçta diyelim ki emeklinin de
gıda tüketimi toplam tüketim sepetinin yüzde 25’ini oluşturuyor genel olarak.
Bakın, yüzde 25’i dışında yüzde 75’lik bir emekli aylığından kullanım var. O
yüzde 75’lik tüketimin enflasyon karşısındaki durumuna bakmaksızın sadece gıda
enflasyonuna bakmak da, o zaman da eksik oluyor.
Teşekkür
ediyorum.
LALE KARABIYIK
(Bursa) – İçinde lokanta var, sinema var, eğlence var, hepsi var.
BAŞKAN –
Teşekkür ederiz Sayın Bakan.
Şimdi madde
üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 6’ncı maddesinde yer alan “100 TL
tutarında” ibaresinin, “300 TL tutarında” ibaresiyle değiştirilmesini arz ve
teklif ederiz.
 İdris
Baluken Çağlar Demirel Dilek
Öcalan
 Diyarbakır Diyarbakır Şanlıurfa
 Filiz
Kerestecioğlu Dirayet Taşdemir
 İstanbul Ağrı
Türkiye Büyük Millet Meclisi Başkanlığına
Görüşülmekte
olan tasarının çerçeve 6’ncı maddeye bağlı geçici 67’nci maddenin (1)’inci
fıkrasının a bendinin 1 no.lu alt bendinin aşağıdaki şekilde değiştirilmesini
arz ve teklif ederiz.
 Erhan
Usta Mevlüt Karakaya Mehmet
Günal
 Samsun Adana Antalya
 Oktay
Vural Kamil Aydın İsmail
Faruk Aksu
 İzmir Erzurum İstanbul
 Mustafa
Kalaycı Erkan Haberal
 Konya Ankara
1)
2016 yılı Ocak ödeme döneminde Kanunun 55 inci maddesinin ikinci fıkrasına göre
artırılır ve bu şekilde belirlenen gelir ve aylıklar dosya bazında ödenmesi
gereken miktar esas alınmak kaydıyla her yıl Mart ve Eylül aylarında net asgari
ücret kadar "Emekli Destek Ödeneği” ödenir. 
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 6’ncı maddesi aşağıdaki şekilde
değiştirilmesini arz ve teklif ederiz.
Saygılarımızla.
 Bülent
Kuşoğlu Yakup Akkaya İlhan
Kesici
 Ankara İstanbul İstanbul
 Aykut
Erdoğdu Murat Emir Zekeriya
Temizel
 İstanbul Ankara İzmir
 Lale
Karabıyık
 Bursa
"MADDE
6- 31/5/2006 tarihli ve 5510 sayılı Sosyal Sigortalar ve Genel Sağlık Sigortası
Kanununa aşağıdaki geçici madde eklenmiştir
"GEÇİCİ
MADDE 67 - 4 üncü maddenin birinci fıkrasının (a) ve (b) bentleri kapsamındaki
sigortalı ve hak sahiplerine;
a)
2016 yılı başından önce bağlanmış gelir ve aylıklar;
1)
2016 yılı Ocak ödeme döneminde Kanunun 55 inci maddesinin ikinci fıkrasına göre
artırılır ve bu şekilde belirlenen gelir ve aylıklar dosya bazında ödenmesi
gereken miktar esas alınmak kaydıyla 2015 yılı Eylül ödeme döneminden geçerli
olmak üzere 100 TL tutarında ayrıca artırılır.
2)
2016 yılı Temmuz ödeme döneminden geçerli olmak üzere, 55 inci maddeye göre
2016 yılı Temmuz ayı ödeme dönemine ait artış oranında artırılarak ödenir.
b)
2016 yılında bağlanacak malullük, yaşlılık veya ölüm aylıklarının 27 nci, 29
uncu, 33 üncü ve geçici 2 nci maddelere göre 2016 yılı Ocak ayı itibarıyla
hesaplanan aylık tutarları, (a) bendinde belirtilen şekilde artırılarak ödenir.
c)
İş kazaları ile meslek hastalıkları sigortasından hak kazanılan gelirlere esas
günlük kazanç hesabına giren;
1)
Son takvim ayı 2016 yılının birinci yarısına ait olanlara bağlanacak gelirler
birinci fıkranın (a) bendinin (1) numaralı alt bendine göre,
2)
Son takvim ayı 2016 yılının ikinci yarısına ait olanlara bağlanacak gelirler
sadece birinci fıkranın (a) bendinin (2) numaralı alt bendine göre,
artırılarak
ödenir.
d)
Birinci fıkranın (a) bendinin (1) numaralı alt bendine göre yapılacak artış
tutarı;
1)
İş kazaları ve meslek hastalıkları sigortasından sürekli iş göremezlik geliri
almakta olanlara, gelir bağlanmasına esas olan sürekli iş göremezlik derecesi
oranında,
2)
Ölüm dosyalarında hak sahiplerinin hisseleri oranında,
3)
İş kazası veya meslek hastalığı sonucu meslekte kazanma gücünü %50 oranının
altında kaybetmesi nedeniyle sürekli iş göremezlik geliri bağlanmış iken
ölenlerden, ölümü iş kazası veya meslek hastalığına bağlı olmayanların hak
sahiplerine, sigortalıya gelir bağlanmasına esas olan sürekli iş göremezlik
derecesi üzerinden tespit edilen artış tutarı hak sahiplerinin hisseleri
oranında,
4)
Yabancı ülkelerle akdedilen sosyal güvenlik sözleşmeleri uyarınca kısmi gelir
veya aylık alanlara, ülkemiz mevzuatına tabi olarak geçen prim ödeme gün
sayılarının, sosyal güvenlik sözleşmesine göre nazara alınan toplam prim ödeme
gün sayısına olan oranına göre, uygulanır. e) Birinci fıkranın (a), (b) ve (c)
bentlerinde belirtilen şekilde artırılan gelir ve aylıklar, 2016 yılında bu
maddede belirtilen artışlar dışında 55’inci maddeye göre ayrıca
artırılmaz."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ İBRAHİM MUSTAFA TURHAN (İzmir) – Katılmıyoruz.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Ankara Milletvekili Sayın Murat Emir. 
Sayın
Emir, süreniz beş dakikadır.
Buyurunuz.
(CHP sıralarından alkışlar)
MURAT
EMİR (Ankara) – Sayın Başkan, çok değerli milletvekilleri; Genel Kurulu
saygıyla selamlıyorum. Görüşmekte olduğumuz yasa tasarısının 6’ncı maddesi
üzerinde verdiğimiz önergeye ilişkin olarak söz almış bulunuyorum. 
Değerli
milletvekili arkadaşlarım, 7 Haziran seçimleri öncesinde Türkiye'nin siyasal
ortamının en çok tartışılan konusu Cumhuriyet Halk Partisinin seçim
bildirgesindeki emeklilere iki ikramiye vermesi vaadiydi. Biz emeklilerimizin
içinde bulunduğu zor durumu göz önüne alarak iki ikramiye vereceğiz dedikçe
özellikle Sayın Başbakanımız Davutoğlu, Maliye Bakanımız ve diğer AKP’li
siyasiler kanal kanal gezdiler, alan alan dolaştılar ve “Kaynağınız nerede?”
dediler. O da yetmedi, Sayın Maliye Bakanı “Cumhuriyet Halk Partisi kaynak
bulursa ben Cumhuriyet Halk Partisine oy verebilirim." dedi. Ancak, 7
Haziran seçimlerinden sonra istediğiniz sonuca ulaşamayınca 1 Kasıma doğru
Türkiye’yi seçime götürürken ayrıca bizim seçim vaatlerimizden de kopya çekme
ihtiyacı duydunuz ve emeklileri o sırada hatırlama ihtiyacı duydunuz. Yalnız, bugün
getirdiğiniz ve o seçimlerden önce de söylediğiniz emeklilere seyyanen 100 lira
zam, bizim önerdiğimiz, toplamda, yılda 2.600 liralık zammın ancak yarısıdır. 
Değerli
arkadaşlar, işte, bugün bu Mecliste emeklilerimize küçük de olsa bir zammı
konuşuyorsak bunun fikir babası, orijinal fikri bizimdir ancak yine de sizin
kopya da olsa bu yaklaşımı göstermiş olmanızdan memnuniyet duyduğumuzu
belirtmek isterim. 
Bu,
aslında adaletsiz bir düzenlemedir çünkü herkesin bildiği gibi eylül ayında
Emekli Sandığı emeklilerine 100’er liralık seyyanen yardım, zam yapılmıştır
ancak bugün getirilen tasarı eksiktir, sadece BAĞ-KUR emeklilerinin ve işçi
emeklilerinin emekli maaşına bir artış önermektedir ancak haksızlığı gidermek
adına bizim önergemizde de bu artışın geriye dönük olarak yani Eylül 2015’ten
itibaren verilmesi gerektiğini düşünüyoruz. 
Bunun
dışında, yine, teklifte dikkat çeken diğer bir eksiklik, 100 liralık seyyanen
yapılan zammın aslında 2017 yılını kapsamadığıdır. Bu, kabul edilmez bir
durumdur bize göre. Düşünebiliyor musunuz, 2016 yılı içerisinde emekli olanlar
bu zammı alacaklar ama 2017’de emekli olanlar bu zammı alamayacaklar. Biz
Cumhuriyet Halk Partisi olarak size bu yanlışlığı burada düzeltmeyi öneriyoruz.
Herkese zammı verelim, Emekli Sandığı emeklileri gibi Eylül 2015’ten başlatalım
ve 2017’den sonra emekli olacakları da bu haktan mahrum etmeyelim. Tabii, biz
bu önerinin gelmiş olmasından dolayı memnunuz. Emeklilerimizin, zor koşullarda
yaşayan emeklilerimizin durumlarının bir nebze olsun iyileştirilmesinde büyük
yarar var. Ama bu yasanın toplamına baktığımız zaman, bu ihtiyacın nereden
kaynaklandığını büyük bir açıklıkla görüyoruz.
Bu
yasa tasarısının 2’nci maddesinde yılda 20-25 milyar liralık bir gelirden
vazgeçiyor Türkiye Cumhuriyeti’nin maliyesi. Bu gelirden vazgeçtiğimiz kısım,
biliyorsunuz büyük bir faiz geliridir. Her yerde şikâyet ettiğiniz faiz
rantiyesine buradan yılda 20-25 milyar ve beş yıl içerisinde de 125 milyar
civarında bir para aktarıyorsunuz, bunu da buradan ifşa etmekte yarar görüyoruz.

Emeklilere
verdiğimiz bu küçük miktarlardaki zamların yetersiz olduğunu biliyoruz; bunun
büyütülecek bir tarafı yok, bunlar aslında bir lütuf değil, çoktan elde
edilmesi gereken haklardır. Bunun yanında, yine, emeklilerin maaşından
kestiğimiz özellikle muayene katılım payları olmak üzere, sosyal güvenlik
destek primleri, emeklilikte yaşa takılanlar gibi ağır sorunlar bulunmaktadır.
Yine,
biraz önce, Sayın Bakanın yüzde 25 oranında TÜFE artışında emeklinin gıda
harcaması olduğunu belirtmesi benim açımdan çok çarpıcı oldu. Demek ki ortalama
bin lira geliri olan bir emeklimiz, ayda sadece 250 liralık gıda harcaması
yapabilmektedir.
(Mikrofon
otomatik cihaz tarafından kapatıldı) 
MURAT
EMİR (Devamla) – Bunun insanlık açısından da vicdan açısından da kabul edilemez
olduğunun kayıtlara geçmesini isterim. 
Saygılar
sunarım. (CHP sıralarından alkışlar) 
BAŞKAN
– Teşekkür ederiz Sayın Emir. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan tasarının çerçeve 6’ncı maddeye bağlı geçici 67’nci maddenin (1)’inci
fıkrasının a bendinin 1 no.lu alt bendinin aşağıdaki şekilde değiştirilmesini
arz ve teklif ederiz.
 Mevlüt Karakaya (Adana) ve arkadaşları
1)
2016 yılı Ocak ödeme döneminde Kanunun 55 inci maddesinin ikinci fıkrasına göre
artırılır ve bu şekilde belirlenen gelir ve aylıklar dosya bazında ödenmesi
gereken miktar esas alınmak kaydıyla her yıl Mart ve Eylül aylarında net asgari
ücret kadar "Emekli Destek Ödeneği” ödenir. 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ İBRAHİM MUSTAFA TURHAN (İzmir) – Katılmıyoruz
Sayın Başkan. 
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Adana Milletvekili Sayın Mevlüt Karakaya konuşacaktır. (MHP sıralarından alkışlar) 
Sayın Karakaya, süreniz beş dakika. 
MEVLÜT KARAKAYA (Adana) – Değerli milletvekilleri,
görüşülmekte olan Gelir Vergisi Kanunu ile Bazı Kanunlarda Değişiklik
Yapılmasına Dair Tasarı’nın 6’ncı maddesiyle ilgili olarak vermiş olduğumuz
önerge üzerinde MHP Grubu adına söz aldım. Hepinizi saygıyla selamlıyorum. 
Tabii, emeklilerimizin durumunu konuşuyoruz ama bir çözüm
çıkacak gibi görünmüyor. Ülkemizde kamu veya özel sektörde çeşitli statülerde
çalıştıktan sonra emekliye ayrılanların büyük bir kısmı, ekonomik bakımdan zor
şartlarda hayatlarını idame ettirmeye çalışmaktadırlar. Çalışma hayatları
boyunca ülkemiz ekonomisine her yönüyle büyük katkılar sağlayanların çalışma
hayatından ayrıldıktan sonra ekonomik zorluklar yaşaması, sosyal güvenlik
sistemi ve sosyal devlet anlayışına ilişkin sağlıklı düzenlemeler
yapılmamasından kaynaklanmaktadır. Oysaki, emeklilerimizin hayat şartlarını
kolaylaştırıcı düzenlemelerin uygulamaya konulması, sosyal devlet olma
ilkesinin bir gereği, aynı zamanda, ülkemiz ve milletimiz için fedakârlık
yapmış insanlarımıza, bunların yapmış oldukları katkıya ve emeğe duyulan
saygının da bir gereği olacaktır. 
Sayıları 12 milyonu aşan ve genellikle yoksulluk
sınırının altında gelirleri olan emekliler ve aileleri, gıda, barınma, giyinme,
sağlık, eğitim, ulaşım, ısınma, elektrik, su gibi temel ihtiyaçlarını
karşılamakta zorlanmaktadırlar. Bazı emekliler yeniden çalışmakta ve bazıları
da iş aramak zorunda kalmaktadır. Çalışma gücü ve imkânı olmayanlar ise zordadır. Genellikle kültürel ve sosyal
imkânlardan yararlanmayan emekliler, uzun çalışma süreleri ve yaşları sebebiyle
sıklıkla sağlık sorunları yaşamaktadır. Emeklilerin bu ve benzeri sorunlarına
çözüm getirerek zor şartlardaki emeklilerimizin az da olsa hayatlarını
kolaylaştıracak tedbirlere seçim beyannamemizde yer verdik. Bu çerçevede,
partimiz, emeklilere her yıl mart ve eylül ayı içinde “emekli destek ödeneği”
adı altında iki aylık net asgari ücret tutarında ödeme yapılmasını öngörmüştür.
100 TL zammı yetersiz buluyoruz. Emeklilerimize her yıl mart ve eylül aylarında
net iki asgari ücret kadar “emekli destek ödeneği” adı altında bir ödemenin
yapılmasını, böylece bin TL’nin altında maaş alan emeklinin kalmamasını
sağlayacak bu önergeyi verdik. 
Bununla
birlikte, emeklilerimizin önemli sorunlarına çözüm getirecek şu hususların da
yerine getirilmesini beklemekteyiz: Kamu çalışanlarına çeşitli adlar altında
ödenmekte olan tüm ek ödemeler, emekli aylığına yansıtılmalıdır. Emeklilikte
yaşa ve prim gün sayısına takılanların mağduriyetleri giderilmelidir. Emeklilik
için gereken sigortalılık süresini ve yaş şartını tamamlayan ancak prim gün
sayısını dolduramayan ve doldurma imkânı da bulunmayan vatandaşlarımıza
borçlanma imkânı verilerek emekli olabilmeleri sağlanmalıdır. Emekli Sandığı
Kanunu’na göre çalışırken emekli olanların otuz yılı geçen hizmetlerinin
ikramiye ödemelerinde dikkate alınmasına ilişkin hükmün Anayasa Mahkemesi
tarafından iptal edilmesi sonucu, daha önceden emekli olmuş olanlara dönük
mağduriyetlerin giderilmesi ve geriye dönük ikramiye farklarının ödenmesi
sağlanmalıdır. Emekli aylıklarındaki artışların genel enflasyon endeksi yerine,
bu kesimin tüketim kalıplarını ve hayat standartlarını dikkate alan özel
endekslere göre emeklilik maaşlarının belirlenmesi ve hayat pahalılığı altında
ezdirilmemesi sağlanmalıdır. Bu noktada biliyorsunuz, İstanbul Ticaret Odasının
aylık İstanbul ücretleri geçinme endeksi var, sadece şu iki rakamı söyleyeyim:
Yıllık ortalama 7,61 TÜİK’in açıkladığı rakam, geçim endeksinde açıklanan rakam
ise 9,76.
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Karakaya.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 6’ncı maddesinde yer alan “100 TL
tutarında” ibaresinin, “300 TL tutarında” ibaresiyle değiştirilmesini arz ve
teklif ederiz.
İdris Baluken
(Diyarbakır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ İBRAHİM MUSTAFA TURHAN (İzmir) – Katılmıyoruz
Sayın Başkan.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
- Önerge üzerinde Diyarbakır Milletvekili Sayın İdris Baluken. (HDP
sıralarından alkışlar)
Sayın
Baluken, süreniz beş dakika. 
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
Tabii,
önemli bir önergeyi görüşüyoruz, emeklilerin çok köklü sorunları var. Bu tarz
palyatif bazı düzenlemelerle o sorunlar çözülmez, insan onuruna yaraşır köklü
yasal düzenlemeler yapmak lazım. Halkların Demokratik Partisi olarak bugüne
kadar bu konuda hep duyarlı olduk ve kanun tekliflerini, gerekli olan Meclis
çalışmalarını bu Parlamentoda işletmeye çalıştık, bundan sonra da onu yapmaya
devam edeceğiz. Ancak bu önerge üzerinde özellikle ben yaşanan acil durumla
ilgili, acil gündemle ilgili, birçoğunuz burada rahat rahat böyle uykuya dalma
pozisyonuna dalmışken bir şeyler ifade etmek istiyorum.
Özellikle
bu vergi düzenlemesiyle ilgili bir kanunu görüştüğümüz bir anda Sayın Maliye
Bakanının mevcut durumu bir gözünün önüne getirmesini özellikle rica ediyorum.
Sayın Bakan, siz Maliye Bakanı olarak Sur halkından, Nusaybin halkından, Cizre
halkından, Silopi halkından vergi topluyorsunuz, değil mi? Sizin Maliye Bakanı
olarak, adaletli bir şekilde vergiyi toplayıp o vergileri adaletli bir şekilde
dağıtmayla ilgili bir göreviniz var, değil mi? Peki, oradaki halktan
topladığınız vergilerin aslan payını güvenlik kalemlerine, orduya, askere
aktarıyorsunuz, değil mi? Peki, bu durumda siz oradaki halkın vergileriyle
maaşını vermiş olduğunuz, mühimmatını aldığınız, silahını tedarik ettiğiniz
orduyu mensup olduğunuz bir Kabinenin üyesi olarak -keşke Millî Savunma Bakanı
burada olsaydı da ona sorsaydık- nasıl olur da oradaki halkın üstüne
sürersiniz, bundan utanmıyor musunuz?
YILMAZ TUNÇ (Bartın) – Halkın üstüne
sürmüyorlar.
İDRİS BALUKEN (Devamla) - Hem oradaki
halktan vergi alıp ordunun bütün ihtiyaçlarını karşılayacaksınız hem de orduyu
o kentleri abluka altına alacak şekilde sivil halkın üzerine yurttaşları
öldürmeye göndereceksiniz, bundan hepinizin utanması lazım.
FARUK ÖZLÜ (Düzce) – Provokasyon yapma.
İDRİS BALUKEN (Devamla) - Hepinizin
bundan utanması gerekiyor.
BAYRAM ÖZÇELİK (Burdur) – Hadi be, sen
kendin utan.
İDRİS BALUKEN (Devamla) - Oradaki
tanklar, toplar, zırhlı araçların hiçbir tanesi, kendi yurttaşına ateş açma
hakkına sahip değildir. 
OSMAN AŞKIN BAK (Rize) – Teröristlere
ateş açıyor, teröristlere.
İDRİS BALUKEN (Devamla) - Oradakilerin
hepsi sivil alanlara ateş açıyor.
OSMAN AŞKIN BAK (Rize) – Teröristlere
ateş ediyor.
İDRİS BALUKEN (Devamla) - Sekiz aylık
anne karnında bir terörist mi olur? 
OSMAN AŞKIN BAK (Rize) – Teröristlere,
PKK’lı teröristlere.
İDRİS BALUKEN (Devamla) - 70 yaşında 11
çocuklu bir terörist mi olur? 
OSMAN AŞKIN BAK (Rize) – Bu ülkeyi
bölmeye çalışanlara, PKK’lı teröristlere ateş ediyor.
İDRİS BALUKEN (Devamla) - Dünya siyaset
tarihinde böyle bir terörist tanımı yok.
OSMAN AŞKIN BAK (Rize) – Var, var.
İDRİS BALUKEN (Devamla) - Sekiz aylık
çocuğa “terörist” diyenler… 
HASAN TURAN (İstanbul) – Neresi çocuk,
bak.
OSMAN AŞKIN BAK (Rize) – PKK’lı
teröristlere ateş açıyorlar.
BAŞKAN – Sayın milletvekilleri, lütfen
hatibi dinleyelim.
İDRİS BALUKEN (Devamla) - …11 çocuklu
anneye “terörist” diyenler, terörü kimin estirdiğini zaten ortaya koyuyorlar.
OSMAN AŞKIN BAK (Rize) – Terörle mücadele
ediyorlar, bu ülkenin bütünlüğü için mücadele ediyorlar.
İDRİS BALUKEN (Devamla) - Siz askeri
kışlanın dışına çıkarmakla orada bütün sivil halkı hedef hâline getiriyorsunuz
çünkü askerin kafası öyle çalışır; o, öyle yetiştirilmiştir. 
HASAN TURAN (İstanbul) – Hepsi çocuk,
bakın!
İDRİS BALUKEN (Devamla) - Onun önüne
hedef koyulur, o hedefi yerle bir etmek üzere kışla dışına çıktığında işini
bitirip geri dönmeye çalışır. Şu anda hedef olarak siz Sur’un, Cizre’nin,
Nusaybin’in, Silopi’nin mahallelerini askerin önüne koymuşsunuz ve orada bu
hedefi imha etmek için de asker orada kendi yurttaşını maalesef öldürüyor,
zırhlı araçlarla katlediyor.
OSMAN AŞKIN BAK (Rize) – Teröristlerle
mücadele ediyorlar, teröristlerle.
İDRİS BALUKEN (Devamla) - Bakın, aynı
zamanda oradaki gençleri zorunlu askerliğe alıyorsunuz, değil mi? Silopili bir
genç, şu anda Ağrı’da askerlik yapıyor. Daha dün sosyal medyada bir paylaşımı
vardı. Sosyal medyaya, haberlere baktığı zaman Ağrı’da askerliğini yapan
Silopili genç, mensup olduğu ordu mensupları tarafından kendi annesinin, kendi
babasının evinin nasıl yıkıldığını sosyal medyada paylaştı. Hiç mi vicdanınız
sızlamıyor? 
Siz
“terörle mücadele” diye bir şeyin olduğuna hakikaten inanıyor musunuz? 40-50
tane silahlı gence karşı aylardır, beş ayı aşkın bir süredir bütün bir kente
hayatı zehir edecek şekilde ordunun topyekûn bir saldırıyla hâlâ orada bir
ilerleme sağlamadığına inanıyor musunuz? 
HALİL
ETMEYEZ (Konya) – O silahlı gençler oradaki halkı… 
İDRİS
BALUKEN (Devamla) - Böyle bir şey var mı? Orada mevcut durum şudur: Topyekûn
bir saldırı konsepti vardır. O saldırı konseptine karşı da direnen bir halk
gerçekliği vardır. 
Bakın,
gelmeden önce Silopi’den, Cizre’den beni aradılar. Siz, burada, öyle rahat
rahat uyku pozisyonu almışken 40-50 çocuk, Cizre’nin, Silopi’nin binalarının
altında top atışları altında ölüm korkusu yaşıyor. Bu tablo bile sizi
utandırmıyorsa ben size ne diyeyim! Sizin gittiğiniz yol, yol değildir. Bugüne
kadar… (AK PARTİ sıralarından gürültüler)
FARUK
ÇATUROĞLU (Zonguldak) – O gençler silahları bırakıp, teslim olsunlar.
İDRİS
BALUKEN (Devamla) - Bakın, güçlü olabilirsiniz ama bugüne kadar güçlü olan ile
haklı olanın, zalim olan ile mazlum olanın savaşında kim…
(Mikrofon
otomatik cihaz tarafından kapatıldı) 
İDRİS
BALUKEN (Devamla) - …hangi sonuçla karşılaşmış, bir gözünüzün önüne getirin.
Sizi bekleyen sonu da akıbeti de orada görürsünüz. 
Genel
Kurulu saygıyla selamlıyorum. (HDP sıralarından alkışlar) 
OSMAN
AŞKIN BAK (Rize) – Halka zulmediyorsunuz, halka! Zalim PKK halka zulmediyor!
BAŞKAN
– Teşekkür ederiz Sayın Baluken. 
Önergeyi
oylarınıza sunuyorum: Kabul edenler… 
İDRİS
BALUKEN (Diyarbakır) – Niye kabul etmiyorsunuz?
İLKNUR
İNCEÖZ (Aksaray) – Kesinlikle kabul etmiyoruz. Mücadele devam edecek. 
İDRİS
BALUKEN (Diyarbakır) – Neyi kabul etmiyorsun?
BAYRAM
ÖZÇELİK (Burdur) – Önergeden bahsetmedin ki zaten. 
ÇAĞLAR
DEMİREL (Diyarbakır) – Sivil halk ölüyor ama yaşamını yitiren sivil halk! (AK
PARTİ sıralarından gürültüler) 
İDRİS
BALUKEN (Diyarbakır) – 300 sivil halk öldü ya! Daha yeni, Silopi’den telefon
geldi. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… 
ÇAĞLAR
DEMİREL (Diyarbakır) – Sizin yüzünüzden kadınlar, çocuklar ölüyor! 
OSMAN
AŞKIN BAK (Rize) – Terörle mücadele ediliyor. 
İDRİS
BALUKEN (Diyarbakır) – 11 çocuklu annenin cenazesi bekliyor. Taybet İnan’ın
cenazesi bir haftadır orada. Ayıp! 
BAŞKAN
– Önerge kabul edilmemiştir. 
Sayın
Bakan, sanırım, söz istiyor. 
Buyurunuz.

ÇAĞLAR
DEMİREL (Diyarbakır) – Bir haftadır yerde cenaze var. Nasıl bir ülkede
yaşıyoruz? 57 yaşındaki kadın bir haftadır yerdedir. Nasıl bir ülkede
yaşıyoruz? 
BAYRAM
ÖZÇELİK (Burdur) – Terörle mücadele ediyoruz. 
BAŞKAN
– Sayın milletvekilleri… 
İDRİS
BALUKEN (Diyarbakır) – Ne terörle mücadelesi! Böyle terörle mücadele mi olur? 
OSMAN
AŞKIN BAK (Rize) – Tüm dünya terörle mücadele ediyor. 
İDRİS
BALUKEN (Diyarbakır) - 40-50 tane gençle aylardır baş edemiyorsanız böyle
terörle mücadele mi olur? Orada halka karşı savaş yapıyorsunuz. Biraz kafanızı
çalıştırın ya. (AK PARTİ sıralarından “Silahı bırakın.” sesleri)
İLKNUR İNCEÖZ (Aksaray) – Terörle
mücadele sonuna kadar, ta ki, oradaki vatandaşın güvenliği sağlanana kadar
devam edecektir.
ÇAĞLAR DEMİREL (Diyarbakır) – Bugün
Cizre’de 7 tane sivil insan katledildi ya.
HALİL ETYEMEZ (Konya) – Elinde silah olan
sivil sayılmaz.
İDRİS
BALUKEN (Diyarbakır) – Siz, 50 tane gençle beş aydır mücadele edemiyorsanız
Orta Doğu'da niye böyle efeleniyorsunuz? (AK PARTİ ve HDP sıralarından
karşılıklı laf atmalar)
İLKNUR
İNCEÖZ (Aksaray) – Silopi’nin buradaki mahalleden, ilçeden bir farkı kalmayana
kadar mücadeleye sonuna kadar devam edilecek. 
BEHÇET
YILDIRIM (Adıyaman) – 3 bin kişi İdil’den Cizre’ye yürüdü, 3 bin kişi. 3 bin
kişiyi öldürecek misiniz?
BAŞKAN
– Sayın milletvekilleri, birleşime beş dakika ara veriyorum.
Kapanma
Saati : 02.23 
YEDİNCİ OTURUM
Açılma Saati: 02.25
BAŞKAN: Başkan Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir)
------0-----
BAŞKAN
– Sayın milletvekilleri, Türkiye Büyük Millet Meclisinin 19’uncu Birleşiminin
Yedinci Oturumunu açıyorum.
11
sıra sayılı Kanun Tasarısı’nın görüşmelerine devam edeceğiz. 
Komisyon?
Yok.
Ertelenmiştir.
Gündemin
2’nci sırasında yer alan, Türkiye Cumhuriyeti Hükümeti ile Gabon Cumhuriyeti
Hükümeti Arasında Savunma Sanayii İşbirliği Anlaşmasının Onaylanmasının Uygun
Bulunduğuna Dair Kanun Tasarısı ile Millî Savunma Komisyonu ve Dışişleri
Komisyonu Raporlarının görüşmelerine başlayacağız.
2.- Türkiye Cumhuriyeti Hükümeti ile Gabon
Cumhuriyeti Hükümeti Arasında Savunma Sanayi İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Millî Savunma
Komisyonu ve Dışişleri Komisyonu Raporları (1/304) (S. Sayısı: 3)
BAŞKAN
– Komisyon? Yok.
Ertelenmiştir.

Değerli
milletvekilleri, alınan karar gereğince, kanun tasarı ve teklifleri ile
komisyonlardan gelen diğer işleri görüşmek için, 25 Aralık 2015 Cuma günü saat
14.00’te toplanmak üzere birleşimi kapatıyorum.
Kapanma Saati: 02.26




(x) Bu
bölümde hatip tarafından Türkçe olmayan bir kelime ifade edildi.


(x) Bu bölümde Hatip tarafından Türkçe
olmayan kelimeler ifade edildi.


(x) 11 S. Sayılı Basmayazı 23/12/2015 tarihli 18’inci
Birleşim Tutanağı’na eklidir.




